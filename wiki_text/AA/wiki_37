<doc id="32453" url="https://sk.wikipedia.org/wiki?curid=32453" title="Winston Churchill">
Winston Churchill

Sir Winston Leonard Spencer-Churchill (* 30. november 1874, Blenheim Palace, Woodstock, Spojené kráľovstvo – † 24. január 1965, Londýn) bol britský politik, premiér Spojeného kráľovstva v rokoch 1940 – 1945 a 1951 – 1955. Tiež spisovateľ (Nobelova cena za literatúru 1953), historik, žurnalista, vojak a zákonodarca. Je považovaný za jedného z najvýznamnejších štátnikov 20. storočia.
Churchillovo celé priezvisko znelo Spencer-Churchill, ale podľa vzoru svojho otca Lorda Randolpha Churchilla vo verejnom živote používal len priezvisko Churchill. Jeho knihy vychádzajú pod menom Winston S. Churchill alebo Winston Spencer Churchill, pretože pod menom Winston Churchill publikoval už iný autor.
Životopis.
Detstvo a mladé roky.
Narodil sa na zámku Blenheim ako vnuk 7. vojvodu z Marlborough. Jeho otec, Lord Randolph Churchill, vyviedol britských konzervatívcov z krízy v osemdesiatych rokoch 19. storočia. Matka, Lady Jeanette Churchill (rodená Jennie Jerome), bola dcérou amerického milionára Leonarda Jeroma. Žiadny z rodičov nepreukazoval Winstonovi zvláštnu náklonnosť alebo lásku, napriek tomu Winston Churchill ako dieťa svoju matku zbožňoval.
Mladý Winston nastúpil ako sedemročný na elitnú školu St. James. Tam však vydržal iba dva roky, pretože nemal k učeniu, aspoň vo svojich raných rokoch, kladný vzťah, aj keď je pravda, že v predmetoch, ktoré ho bavili (napríklad dejiny), dosahoval dobré výsledky. Prestúpil teda na školu v Brightone, kde sa mu nedarilo oveľa lepšie. Rovnako mal zlý prospech aj na ďalšej škole v Harrow. Opustil teda všetky civilné školy a v roku 1893 sa na tretí pokus stal vojenským kadetom na Kráľovskej vojenskej akadémii v Sandhurste. Tu sa mu darilo veľmi dobre. Po dvoch rokoch skončil ako ôsmy v poradí medzi zhruba sto chlapcami vo svojom ročníku.
V armáde.
Churchill sa stal kavaleristom. Po smrti svojho otca v januári 1895 napriek tomu, že jeho kavaléria odišla do Indie, sa stal poručíkom husárov a od novembra pôsobil ako vojnový korešpondent novín Daily Graphic na Kube (Na Kube sa naučil fajčiť cigary a vytvoril si návyk spávať popoludní. Oba zvyky pestoval do smrti). Nasledujúci rok strávil v Indii a v roku 1896 sa zúčastnil takzvanej Kitchenerovej expedície v Sudáne a bitky pri Omdurmáne, ktorá sa považuje za poslednú bitku, kde bola použitá britská kavaléria.
Prvý raz v politike a v búrskej vojne.
Pre syna prominentného politika nebolo prekvapujúce, že sa pokúsil presadiť v politike. Počas 90. rokov predniesol niekoľko verejných prejavov na schôdzach konzervatívcov a v roku 1899 sa pokúsil prvý raz vstúpiť do politiky, keď kandidoval do Dolnej snemovne. Bolo to v meste Oldham, kde kandidoval za konzervatívcov a prehral rozdielom približne tisíctristo hlasov.
V októbri 1899 vypukla v južnej Afrike Búrska vojna a Winston Churchill tu začal pôsobiť ako korešpondent novín Morning Post. Počas jedného prepadu ho zajali a uväznili. Zo zajateckého tábora sa mu podarilo utiecť a prejsť vlakom cez celé nepriateľské územie až na územie kontrolované Britmi. Zatykač ho v tom čase opísal takto: „"Angličan, vek 25 rokov, výška 5 stôp 8 palcov, stredne silnej postavy, mierne zhrbená chôdza, bledá tvár, ryšavo-hnedé vlasy (…) problémy s vyslovovaním hlásky s"“. Keď už bol v bezpečí, poslal búrskemu premiérovi ironický telegram, v ktorom mu oznámil, že ušiel. Toto dobrodružstvo z neho urobilo na nejaký čas národného hrdinu, dokonca ho navrhli na vyznamenanie Viktóriiným krížom, ale Horatio Kitchener tento návrh vetoval. Vďaka tejto udalosti sa Churchill vrátil do armády a nastúpil do aktívnej služby.
Potom, ako Británia dosiahla isté úspechy v spoločnej vojne s Egyptom proti Sudánu, uskutočnili sa v októbri 1900 nové voľby, v ktorých Churchill znova kandidoval a znova v Oldhame. Neváhal využiť svoju popularitu vojnového hrdinu a vo voľbách zvíťazil rozdielom dvestodvadsaťdva hlasov.
15. februára 1901 zasadol v Dolnej snemovni do lavice za konzervatívcov a v marci nasledujúceho roku predniesol svoj prvý prejav. Týmto začala jeho úspešná politická kariéra, počas ktorej bol poslancom Dolnej snemovne v rokoch 1900 – 1922 a 1924 – 1964 .
V roku 1904 po konflikte s konzervatívnou stranou a s predsedom strany Josephom Chamberlainom z nej vystúpil a prešiel k liberálom (nesúhlasil s politikou konzervatívnej strany, ktorá sa týkala ochranárskych opatrení).
Minister.
V roku 1906 vyhrali liberáli všeobecné voľby a o rok neskôr nastúpil Churchill do funkcie zástupcu ministra kolónií. V tom čase sa Churchill zblížil s advokátom z Walesu Davidom Lloydom Georgeom, ktorý sa mal v budúcnosti stať jeho politických partnerom.
V roku 1908 sa stal ministrom obchodu, na tomto poste úzko spolupracoval s Lloydom Georgeom, novým štátnym pokladníkom ("Chancellor of the Exchequer") a v roku 1910 bol vymenovaný do funkcie ministra vnútra (oficiálne v angličtine "Secretary of State for the Home Departmen"t). Jeho pôsobenie v tejto funkcii sa považovalo za trochu kontroverzné. Slávna fotografia ukazuje Churchilla, ako sa osobne zúčastňuje takzvaného obliehania Sydney Street, kde proti sebe v roku 1911 stáli anarchisti a Škótske gardy. Jeho rozhodnutie nevolať hasičov dokonca ani vtedy, keď už obliehaná budova začala horieť, bolo podrobené ostrej kritike. Anarchisti tak boli postavení pred voľbu vzdať sa alebo zomrieť.
V roku 1911 sa stal Prvým lordom Admirality – ministrom námorníctva. Podieľal sa na snahách zreformovať britské loďstvo. Zriadil štáb admirality, presadil zmenu pohonu lodí z uhlia na naftu atď. Churchill tušil možnosť konfliktu s Nemeckom už od agadirskej krízy a tak predložil vláde memorandum "Problémy kontinentálneho vedenia vojny". Sám sa zúčastnil na vojenských akciách v Antverpách.
Veľká vojna.
Churchill patril k hlavným tvorcom koncepcie vylodenia v Gallipoli na Dardanelách, ktorá síce nakoniec nevyšla a znamenala jeho pád, ale mnohí ju považujú za jednu z najvýznamnejších v prvej svetovej vojne.
Turecko, spojenec Nemecka a Rakúsko-Uhorska, bolo relatívne slabé. Jeho hlavné mesto Carihrad (Konštantínopol) ležalo pri mori a nebol kryté pred zásahom námornej veľmoci, ktorá mala prevahu. Ak by Carihrad padol, dalo sa počítať s kapituláciou celého Turecka. Tým by vzniklo bezpečné spojenie s Ruskom, kam by sa tak dali posielať transporty zbraní. Srbsko sa stále ešte držalo, Bulharsko nebolo spojencom Trojspolku a pád Carihradu by im dal potrebný impulz. Takýto postup si žiadal koordináciu námorníctva a pozemných síl – komplexné vedenie vojny.
Vtedajší minister vojny Kitchener (viedol už spomínanú expedíciu do Sudánu, na ktorej sa Churchill tiež zúčastnil) však plánu príliš nedôveroval. 18. marca 1915 sa podarilo loďstvu ochromiť pevnosť v Dardanelách. Bolo potrebné okamžite začať s inváziou, ale prišiel rozkaz čakať na armádu. Tá sa síce 25. apríla vylodila a vytvorila predmostie, ale ďalej sa už nedostala, pretože Turci sa zatiaľ stihli skonsolidovať. Dorazili im posily a v polovici mája bolo jasné, že Churchillov plán padol (pozri aj bitka o Gallipoli). Zostávalo iba viesť zákopovú vojnu v ďalekom Turecku alebo sa stiahnuť. Armáda a loďstvo sa nakoniec stiahli, odstúpil Churchillov vrchný admirál Fischer a v Británii sa schyľovalo k vládnej kríze.
Konzervatívci dali po takzvanom "Shell Scandal" vláde premiéra Asquitha ultimátum – buď vstúpi do spoločnej koalície alebo sa bude hlasovať o dôvere jeho vláde. Premiér súhlasil s koalíciou, čo okrem iného znamenalo Churchillov odchod. Pre konzervatívcov bol neprijateľný aj ako zradca strany, aj kvôli nevydarenej operácii v Dardanelách, a keďže liberálna strana s nimi chcela ísť do koalície, 18. mája 1915 ho odvolali.
V novembri 1915 odišiel aj z funkcie kancelára lancasterského vojvodstva a nastúpil ako reaktivovaný dôstojník v hodnosti major do armády. Odcestoval do Francúzska, kde ho neskôr povýšili do hodnosti podplukovníka. Už v máji roku 1916 po páde vlády premiéra Asquitha sa však Churchill vrátil do Dolnej snemovne, keď sa do čela sa dostal David Lloyd George. Ani ten však nemohol Churchilla do vlády presadiť, pretože konzervatívci na čele s Bonarom Lawom boli proti. V roku 1917 vstúpili Spojené štáty do vojny, zúrila najťažšia ponorková vojna, prebiehali boje vo Francúzsku, ale Churchill bol medzitým v pozadí.
Až 16. júla 1917 nový premiér povolal Churchilla do vlády a ponúkol mu buď ministerstvo pre výrobu vojnového materiálu alebo novovytvorené ministerstvo letectva. Churchill si vybral ministerstvo pre výrobu vojnového materiálu a nasledujúci deň bolo zverejnené jeho menovanie.
V rokoch 1917 – 1922 Churchill znova zastával významné posty. V období po októbrovej revolúcii v Rusku presadzoval čo najväčší zásah intervenčných vojsk (tvrdil, že boľševizmus „musíme zadusiť ešte v kolíske“) a uzatvorení separátneho mieru. V roku 1918 prebiehali v Británii nové voľby a Lloyd George znova zvíťazil. Tentoraz sa Churchill stal ministrom vojny (tento úrad zastával od polovice januára 1919). Do Írska vyslal nechválne známe jednotky "Black and Tans", aby potlačil írsky boj za nezávislosť. V roku 1920 nasadil vojenské letectvo proti povstalcom v Iraku. 
V roku 1921 ho vymenovali za ministra kolónií. V tejto funkcii bol aj jedným zo signatárov Anglo-Írskej zmluvy v roku 1921, ktorá umožnila vznik Írskej republiky. V roku 1922 sa začala hospodárska kríza a v tej sa pod vplyvom vnútorných sporov ocitla aj liberálna strana. V tejto atmosfére padla vláda Lloyda Georgea a v nasledujúcich voľbách prehrala. Churchill tak prišiel nielen o miesto ministra, ale aj o miesto poslanca v parlamente, pretože prehral aj vo svojom okrsku v Dundee (zhodou okolností v rovnakom čase aj o apendix).
Medzivojnové obdobie.
V roku 1923 znovu neúspešne kandidoval za liberálov v Leicestri. V roku 1924 ho zvolili v Eppingu ako „konštitualistu“ už s podporou konzervatívnej strany a v novembri zasadol do kresla ministra financií, v ktorom zotrval päť rokov. V roku 1925 sa stal znovu členom konzervatívnej strany. V tom čase došlo v Británii k dvom významným udalostiam. V roku 1925 sa Británia Churchillovým rozhodnutím ako ministra financií (po konzultáciách s mnohými renomovanými ekonómami) vrátila k zlatému štandardu a o rok neskôr vypukol generálny štrajk.
Súvislosti sú zrejmé. Návrat k zlatému štandardu (s paritou rovnakou ako pred prvou svetovou vojnou) znamenal zhodnotenie libry, čo malo katastrofálne následky pre britskú exportnú politiku. V dôsledku toho došlo k prudkému poklesu miezd a nasledoval generálny štrajk.
Tento nešťastný krok (ktorý neskôr Churchill označil za najhoršie rozhodnutie svojej kariéry) dokonca okomentoval Maynard Keynes v štúdii "The Economic Consequences of Mr. Churchill". V roku 1929 padla konzervatívna vláda a Churchill prešiel do tieňového kabinetu. Odtiaľ Churchill odišiel v roku 1930, pretože nesúhlasil s ústupčivou politikou voči Indii. Keď potom konzervatívci v roku 1931 vyhrali voľby, neponúkli mu vo vláde žiadne miesto, a tak zostal iba radovým poslancom.
Žil na svojom vidieckom sídle v Chartwelle v Kente. V tom čase sa stal známym najmä vďaka svojim prejavom v parlamente, v ktorých oponoval ústretovej politike vlády voči Indii a jej snahe získať nezávislosť. Neoslovili ho, ani keď v Británii zriadili ministerstvo pre koordináciu obrany v roku 1936, a keď v roku 1937 odišiel premiér Baldwin, ministerským predsedom sa stal Neville Chamberlain.
Od tejto výmeny na poste premiéra bola v britskej zahraničnej politike viditeľná istá zmena. Baldwin sa vyhýbal stretnutiu s Hitlerom, naopak Chamberlain k nemu poslal už na jeseň roku 1937 svojho neskoršieho ministra zahraničia lorda Halifaxa, aby sa dozvedel viac o Hitlerových cieľoch. Churchill sa stal vodcom opozície vo vládnej strane. Nesúhlasil s politikou ústupkov hitlerovskému Nemecku (appeasementu). Úmerne s tým, ako rástla moc Nemecka, rástol aj Churchillov odpor. V reakcii na Hitlerove stupňujúce sa požiadavky voči Československu 27. augusta 1938 požadoval, aby britská vláda vydala s Francúzskom a ZSSR spoločnú nótu na obranu Československa, a aby britské loďstvo čiastočne mobilizovalo. Kabinet jeho návrhy odmietol.
V úlohe vojnového premiéra.
Dňa 1. septembra 1939 Nemecko napadlo Poľsko a 3. septembra vstúpila Británia do vojny. Nasledujúci deň sa šesťdesiatpäťročný Winston Churchill stal znova prvým lordom admirality. Počas takzvanej Čudnej vojny sa ukázal ako jeden z najaktívnejších ministrov, keď jediná výrazná aktivita prebiehala na mori. Churchill presadzoval preventívne obsadenie Narviku, nórskeho neutrálneho prístavu, odkiaľ sa vyvážala železná ruda (surovina, ktorú Nemecko súrne potrebovalo a nemalo ju) a švédskej Kiruny, v blízkosti ktorej ležali bane na železnú rudu. Chamberlain a zvyšok kabinetu s touto akciou nesúhlasili, a tak bola odložená až do doby nemeckej invázie do Nórska, ktorá bola napriek britským snahám úspešná. Dňa 10. mája 1940 po demisii kabinetu Nevilla Chamberlaina sa stal Winston Churchill ministerským predsedom (rozhodovalo sa medzi ním a lordom Halifaxom) a 13. mája predniesol v snemovni slávny prejav "„o krvi, drine, pote a slzách“" a zadefinoval cieľový program svojej vlády. Churchillovu politickú činnosť počas 2. svetovej vojny možno rozdeliť do troch etáp.
Prvá trvala od mája 1940 do decembra 1941, kedy Británia osamotená bojovala proti Nemecku a Taliansku. Spojené štáty ešte do vojny nevstúpili, Sovietsky zväz uzavrel Pakt o neútočení a ostatné štáty už zostali mimo hru. Churchill sa zo začiatku sústredil na štyri body. Odsunul do pozadia prominentných politikov appeasementu. Sústredil na seba všetky významné funkcie tak, aby mohol viesť vojnu a pritom rozhodovať o všetkom dôležitom. Uskutočnil industriálnu mobilizáciu Británie (okamžite zveril svojmu priateľovi barónovi Beaverbrookovi leteckú produkciu, jeho zásluhou bola Británia počas leteckej bitky schopná vzdorovať nemeckým náletom) a nakoniec uviedol do života anglo-americkú alianciu, ktorá v tejto fáze mala podobu vysielania amerických lodí cez Atlantik a zásobovania Británie životne dôležitými materiálmi. Dňa 14. augusta 1941 sa Winston Churchill stretol s americkým prezidentom Franklinom D. Rooseveltom na lodi "HMS Prince of Wales". Na stretnutí podpísali spoločnú deklaráciu, ktorá sa stala známou pod názvom Atlantická charta (Atlantic Charter). Ponúkli v nej zásady medzinárodnej spolupráce pri udržiavaní mieru a bezpečnosti.
Druhá etapa, ktorá zahŕňa obdobie od decembra 1941 až po november 1942, nebola veľmi úspešná. Japonci dobyli Malajziu a Barmu, nemecký poľný maršal Rommel porazil nílsku armádu, padol Tobruk, preťažované loďstvo v Pacifickom oceáne bolo decimované a India vypovedala Británii poslušnosť. V júli čelil návrhu na hlasovanie o dôvere vláde a v septembri bol navrhnutý dokonca Churchillov protikandidát (sir Stafford Cripps), ale Churchill dokázal svoju pozíciu obhájiť. V roku 1941 vznikla aliancia spojencov (USA, ZSSR, Veľká Británia), v ktorej Británia predstavovala najslabší článok, ale Churchill dúfal, že sa podarí udržať ZSSR mimo strednú Európu tak, že by bol vedený úder zo severnej Afriky v smere Terst – Viedeň – Praha. To sa však nestretlo so Stalinovou ani s Rooseveltovou podporou.
V tretej etape (december 1942 – jún 1945) bol nútený tento plán opustiť. Paradoxne to bolo pre neho obdobie veľkých víťazstiev. Churchill sa zúčastnil na konferenciách, na ktorých sa rozhodovalo o budúcich hraniciach Európy a Ázie. Týkalo sa to predovšetkým konferencie v Teheráne, Jalte a Postupime, kde sa Churchill snažil “hrať partiu” so Stalinom za slabej Rooseveltovej podpory. Zvlášť spornou sa stala hranica medzi Poľskom a Sovietskym Zväzom a Poľskom a Nemeckom. Táto dohoda o posunutí hraníc bola po vojne vnímaná ako zrada poľskej exilovej vlády v Londýne, ktorá s ňou nikdy nesúhlasila. Churchill bol presvedčený, že jediný spôsob, ako zmierniť napätie medzi národnosťami, je vytvorenie hraníc, ktoré by rešpektovali národnostnú hranicu. Zároveň malo byť odsunuté nemecké obyvateľstvo smerom na západ.
Niektoré z jeho rozhodnutí a činov sú dodnes považované za kontroverzné. Týka sa to jeho indiferentného postoja voči bengálskemu hladomoru v roku 1943, ktorý si vyžiadal životy najmenej 2,5 miliónov ľudí. Churchill tiež podporoval bombardovanie Drážďan krátko pred koncom vojny. Drážďany boli predovšetkým civilným cieľom, zhromaždilo sa tu veľké množstvo utečencov z východnej Európy a je diskutabilné, či zničenie Drážďan malo strategickú hodnotu (bombardovanie pomohlo sovietskej armáde k rýchlejšiemu postupu).
Napriek jeho dôležitej úlohe počas druhej svetovej vojny mal Churchill na britskej politickej scéne mnoho nepriateľov. Jeho popularitu nezvýšili ani výroky, ktoré znevažovali myšlienku verejnej zdravotnej starostlivosti či zlepšenie štandardov všeobecného vzdelania masovej populácie. Navyše obyvateľstvo si stále pamätalo na chyby konzervatívnych vlád v 30. rokoch. Toto boli dôvody, prečo tesne po skončení vojny v júni 1945 konzervatívna strana a Churchill ako jej vodca prehrali parlamentné voľby.
Po vojne.
Zdalo sa, že sedemdesiatročný Churchill vo vysokej politike skončil, ale on už od roku 1946 pracoval na svojom návrate. Odmietol ponúkaný titul vojvodu (čím by sa dostal do Hornej snemovne) a zostal vodcom opozície v Dolnej snemovni.
5. marca 1946 mu v malom americkom meste Fulton udelili čestný doktorát na "Westminster College". Slávnosti sa zúčastnilo asi štyridsaťtisíc ľudí, nechýbal ani americký prezident. Pri tejto príležitosti predniesol Churchill známy Fultonský prejav, v ktorom rozoberal situáciu v povojnovom svete a ako veľký odporca komunizmu poukázal na rozpínajúcu sa sovietsku zahraničnú politiku. Povedal: "V Európe bola spustená železná opona, ktorá rozdelila kontinent, a naším poslaním je oslobodenie národov od nej z totalitnej kontroly Moskvy" (znova uviedol do verejného povedomia pôvodne Goebbelsov pojem "železná opona"). O svojom prejave sa radil s prezidentom Trumanom a pomýlil sa iba v tom, že v krátkej dobe očakával nový vojnový konflikt.
Churchillovou nemalou zásluhou Francúzsko získalo stále miesto v Bezpečnostnej rade OSN (takto mohla ďalšia európska mocnosť vyvažovať stále miesto ZSSR).
Bol stúpencom európskej integrácie a jedna z troch hlavných budov Európskej únie v Bruseli nesie jeho meno.
Churchill v slávnostnom prejave prednesenom v Zürichu v septembri 1946 vyhlásil:
"Musíme vybudovať Spojené štáty európske. Je to jediná možnosť, ako umožniť stovkám miliónov pracujúcich znova nájsť svoje drobné radosti a vieru v to, že život stojí za to… Prečo by nemohla existovať európska skupina schopná poskytnúť poblúdeným národom tohto rozbúreného a mocného kontinentu pocit širšieho vlastenectva a spoločného občianstva?"
Znova v sedle 1951 – 1955.
V roku 1950 boli ďalšie parlamentné voľby, pred ktorými Churchill spustil veľkú predvolebnú kampaň. Nakoniec však tesne zvíťazili labouristi a Churchill sa stal poslancom.
Do veľkej politiky sa Winston Churchill vrátil ešte raz, keď v predčasných voľbách v roku 1951 vyhrala tesnou väčšinou konzervatívna strana. Po šiestich rokoch bol znova na Downing Street 10.
Počas tohto volebného obdobia obnovil priateľské vzťahy s USA a zapojil sa do vytvárania „novej Európy“. Jeho hlavným záujmom sa stala zahraničná politika.
Na začiatku 50. rokov musel riešiť iránsku krízu, ktorá vznikla znárodnením anglo-iránskej naftovej spoločnosti vládou Muhammada Mossaddeka v roku 1951. O rok neskôr došlo kvôli pozemkovej reforme v Keni k povstaniu (Povstanie Mau Mau), ktoré prerástlo do občianskej vojny.
V Malajzii sa vystupňovalo povstanie, ktoré proti britskej nadvláde vypuklo už v roku 1948. Rovnako ako v Keni, aj tam Churchill preferoval vojenský zásah, ale aj tak bolo jasné, že britské koloniálne panstvo v Ázii a v Afrike sa končí. V roku 1957 sa Malajzia stala nezávislým štátom.
Na Churchilla doliehala staroba a zdravotné problémy. Nedoslýchal, ale nechcel nosiť načúvací prístroj, ktorý by mu uľahčoval vystupovanie na verejnosti. V marci 1953 zomrel Stalin a z Veľkej trojky zostal iba on, "Mr. History", ako ho volali americkí novinári.
V júni 1953 Churchill prekonal ďalší záchvat mŕtvice a 27. júna odišiel na dovolenku. V roku 1954 už bolo jasné, že Churchill na svoj úrad fyzicky nestačí a preto 5. apríla 1955 odstúpil z funkcie premiéra. Na jeho miesto nastúpil Anthony Eden, o ktorom sa to ako o zvláštnom protégé Churchilla dlho predpokladalo.
Posledné dni.
Churchill trávil veľkú časť svojho času v Chartwelle, vo svojom vidieckom sídle a mieste, kde sa po celý život uchyľoval k odpočinku, a na juhu Francúzska. Spoločnosť mu robil jeho obdivovateľ, americký milionár maďarského pôvodu Emery Reves, ktorý mu dal k dispozícii svoju prímorskú vilu "La Pausa".
V roku 1962 utrpel zlomeninu stehennej kosti, ale napriek tomu, že mal už 88 rokov, sa ešte zotavil a vrátil domov.
15. januára 1965 mal ďalší záchvat mŕtvice, po ktorom sa už nespamätal a posledné dni bol v bezvedomí. Zomrel o deväť dní neskôr, 24. januára 1965 v Londýne vo svojom dome na ulici Hyde Park Gate 28 vo veku deväťdesiat rokov. Jeho pozostatky boli tri dni vystavené vo Westminster Halle, pochovaný je v katedrále sv. Pavla.
Pohreb Winstona Churchilla bol prvým štátnym pohrebom, ktorým bol vyznamenaný nečlen kráľovskej rodiny od smrti poľného maršala lorda Robertsa z Kandaháru v roku 1914. Pohreb, 30. januára, sa zároveň stal prehliadkou svetových politických osobností. Hold mu prišlo vzdať stojedenásť predstaviteľov štátov. Počet zúčastnených politických špičiek prekonal až pohreb pápeža Jána Pavla II. v roku 2005.
Churchill si želal, aby bol pochovaný v Bladone, neďaleko Woodstocku, ktorý nie je príliš vzdialený od miesta jeho narodenia Blenheimu.
Rodina.
V roku 1904 sa Winston Churchill na jednom z plesov londýnskej zimnej sezóny zoznámil s krásnou Clementine Hozierovou (* 1. apríl 1885 – † 12. december 1977), dcérou nekonvenčnej lady Blanche Henrietty Hozierovovej a bankára Henryho Hoziera (manželia sa neskôr kvôli opakovaným Blanchiným neverám rozviedli).
O štyri roky sa Winston stretol s Clementine náhodou na jednom večierku. Vtedy už bol poslancom a onedlho sa mal stať ministrom obchodu. V Blenheime, rodinnom vidieckom sídle Churchillovcov ju požiadal o ruku a po sedemmesačnej známosti sa zosobášili. V tom čase mala dvadsaťtri rokov, Churchill tridsaťštyri.
Svadobný obrad sa konal 2. septembra 1908 v kaplnke svätej Margaréty vo Westminstri. Winston si želal veľkú svadbu, pozvaných bolo viac ako osemsto hostí. Po nej mladomanželia odišli na svadobnú cestu do Rakúska a Talianska, ale aj na nej mladoženích neprestal pracovať (písal eseje o východnej Afrike).
Prvé dieťa, dcéra Diana sa im narodila 11. júla 1909, o dva roky 28. mája 1911 nasledoval syn Randolph, v roku 1912 potratila Clementine tretie dieťa. 7. októbra 1914 nasledovala Sarah, v novembri 1918 Marigold, ktorá však v auguste 1921 zomrela na septikémiu, a nakoniec sa 15. septembra 1922 narodila najmladšia Mary.
Dcéra Diana bola dvakrát vydatá, ale jej manželstvá neboli šťastné. Psychicky sa zrútila, liečila sa viackrát na klinike pre duševné poruchy a nakoniec v roku 1963 spáchala samovraždu. Sarah bola herečkou, život jej komplikoval alkohol, ktorému nevedela odolať (zomrela 24. septembra 1982). Randolph prežil otca o tri roky, nadmerne pil, mal cirhózu pečene, vo veku päťdesiatsedem rokov v roku 1968 zomrel ako nevyliečiteľný alkoholik.
Najmladšia Mary sa vydala za vojenského atašé v Paríži Christophera Soamesa a jediná z Winstonových detí žila usporiadaným životom. V roku 1979 napísala biografiu svojej matky. Zomrela 31. mája 2014.
Clementine s Winstonom boli manželmi päťdesiatšesť rokov. Po manželovej smrti jej kráľovná udelila titul "barónka Spencer-Churchillová" a hodnosť "pair". Získaním tejto hodnosti dostala oprávnenie doživotne zasadať v Snemovni lordov. Zomrela v roku 1977 ako deväťdesiatdvaročná.
Ocenenia.
24. apríla 1953 mu udelila britská kráľovná na slávnostnom ceremoniáli vo Windsorskom zámku Podväzkový rád. Odvtedy mal Churchill právo používať titul "Sir Winston" a jeho manželka Clementine sa stala "lady Churchillovou."
V októbri 1953 dostal Nobelovu cenu za literatúru za šesťdielnu históriu 2. svetovej vojny. V odôvodnení sa uvádzalo: "…za majstrovstvo v historickej a biografickej tvorbe a brilantné rečnícke umenie, ktorým vždy stál v službách obrany ľudských hodnôt."
Churchill ako spisovateľ.
Winston Churchill bol už od mladosti plodným spisovateľom. V období, keď nezastával žiaden politický post, považoval sám seba za profesionálneho spisovateľa, ktorý sa zaoberal aj politikou. Písanie mu tiež poskytovalo nevyhnutné finančné prostriedky, pretože napriek svojmu aristokratickému pôvodu nebol bohatý, ale bol zvyknutý na určitý životný štandard. Jeho finančnej situácii nepomohli ani príliš časté neúspešné investície.
Niektoré jeho diela (napríklad "Dejiny po anglicky hovoriacich národov") vznikli prevažne kvôli ťaživej finančnej situácii. Písal aj historické diela, na ktorých je však vidieť, že nebol profesionálnym historikom (nezaujímali ho napríklad sociálne alebo ekonomické dejiny, vlastne šlo najmä o politické a vojenské dejiny, kde Angličania hrali hlavnú úlohu).
Jeho historické práce sa delia do troch skupín:
Práce týkajúce sa dejín jeho rodiny.
"nie vždy objektívne"
Historické diela.
"najvýznamnejšia časť jeho historiografickej práce, za ktorú získal Nobelovu cenu"
Churchill a jeho bonmoty.
Pre Churchilla bol charakteristický jeho provokatívny, uštipačný, niekedy krutý humor.
O svojej smrti povedal: "Nemám strach zo smrti. Keď prídem pred nebeskú bránu, dúfam, že ma svätý Peter privíta dobre. Pravda, veľa som pil a jedol, ale na druhej strane som si hádam aj vyslúžil nejakú kvalifikáciu, na základe ktorej ma prijmú."
Na otázku, kto boli podľa neho veľké osobnosti, vymenoval otrávene Stalina, Roosevelta a Mussoliniho. Na vysvetlenie, prečo Mussolini, dodal: "Ten bol najväčší zo všetkých. Odvážil sa dať zastreliť svojho zaťa."
"Už ich čakáme. Aj ryby sa už tešia." O možnej invázii Nemecka do Británie.
"Ľudia, ktorí si chodia do Talianska prezerať zrúcaniny, už nebudú musieť chodiť až do Pompejí." Reakcia na vyhlásenie vojny Británii Talianskom.
"Británia sa dostala do situácie, keď musela voliť medzi hanbou a vojnou. Vybrala si hanbu a dostala vojnu." O mníchovskej dohode.
"Ak Hitler vtrhne do pekla, v Dolnej snemovni určite prehodím niečo pekné o diablovi." Reakcia na výčitky, že po napadnutí ZSSR začal spolupracovať so Stalinom.
"Demokracia nie je ľahká žena, ktorú zbalí chlap so samopalom." Reakcia na tvrdenia, že protikomunistický zásah v Grécku nie je demokratický.
"Gréci nebojujú ako hrdinovia, to hrdinovia bojujú ako Gréci." Reakcia na odhodlanie a odvahu keď Nemecko a Taliansko napadli Grécko
Victory.
Počas 1. svetovej vojny naučil Churchill námorníkov britskej kráľovskej flotily používať bojový pozdrav rímskych légií. Dva roztvorené vztýčené prsty nad zovretou dlaňou sa odvtedy používajú na celom svete na znak víťazstva.

</doc>
<doc id="32458" url="https://sk.wikipedia.org/wiki?curid=32458" title="Umelé kozmické teleso">
Umelé kozmické teleso

Umelé kozmické teleso (iné názvy: umelé nebeské teleso, umelé vesmírne teleso) je objekt, vytvorený človekom (prípadne inou inteligentnou bytosťou), ktorý sa pohybuje vesmírom. Z hľadiska funkcie ich zvyčajne rozdeľujeme na:
Umelé kozmické telesá sú dopravované na obežnú dráhu spravidla nosnými raketami, v minulosti aj kozmickými raketoplánmi. Za kozmické teleso sa podľa definície prijatej medzinárodným výborom pre kozmický výskum COSPAR pokladá taký hmotný objekt, ktorý vykoná okolo Zeme najmenej jeden úplný obeh, alebo zotrvá v kozmickom priestore najmenej 90 minút. Vzhľadom na to, že hranice kozmického priestoru neboli dosiaľ právne stanovené, je táto definícia do značnej miery vágna. Pre účely registrácie svetových rekordov súvisiacich s kozmonautikou stanovila Medzinárodná letecká federácia FAI ako hranicu medzi atmosférou a kozmickým priestorom výšku nad geoidom.
História.
Prvým umelým kozmickým telesom bola družica Sputnik 1, vypustená z kozmodrómu Bajkonur 4. októbra 1957. Prvým československým umelým kozmickým telesom bola družica Magion 1, vypustená sovietskou nosnou raketou 24. októbra 1978.
Označovanie umelých kozmických telies.
Pre systematické označovanie umelých kozmických telies zaviedol COSPAR v roku 1957 tzv. medzinárodné označenie, pozostávajúce z roku vypustenia tohto telesa na obežnú dráhu a malého písmena gréckej abecedy; v prípade vyčerpania všetkých písmen potom kombináciou dvoch písmen. Telesá, vypustené jednou nosnou raketou sa odlišovali číselným indexom. "Sputnik 1" mal v tomto systéme označenie 1957α2, posledný stupeň rakety, ktorá ho vyniesla, potom 1957α1. Vzhľadom na problémy s počítačovým spracovaním týchto údajov v tej dobe, bol od roku 1963 systém označovania zmenený; teraz pozostáva z roku vypustenia, pomlčky, poradového čísla úspešného štartu v danom kalendárnom roku, doplnených veľkým písmenom (alebo kombináciou dvoch a viac písmen) anglickej abecedy (s výnimkou písmen I a O), odlišujúcich jednotlivé telesá vypustené jedinou nosnou raketou. Pritom prvé písmeno (A) alebo podľa potreby viac písmen zo začiatku abecedy je vyhradených pre funkčné kozmické objekty, ďalšie pre nefunkčné objekty, najskôr pre posledné stupne nosnej rakety, ktorá funkčné teleso (telesá) vyniesla do kozmického priestoru, ďalšie potom pre tzv. kozmický odpad. Napr. "kozmická stanica ISS" má medzinárodné označenie 1998-067A; ide teda o funkčný objekt vypustený pri 67. úspešnom štarte v roku 1998.
Okrem toho kozmické veliteľstvo amerických ozbrojených síl prideľuje v momente jednoznačnej identifikácie umelého kozmického telesa (funkčného alebo nefunkčného) a presného určenia jeho dráhy v kozmickom priestore poradové katalogové číslo, ktorého maximálna hodnota tak do určitej miery zodpovedá počtu registrovaných umelých kozmických telies.
Podmienky pre umelé kozmické telesá.
Podmienky v kozmickom priestore sú značne odlišné od podmienok na Zemi a v porovnaní s nimi sú veľmi nehostinné. Ak má umelé kozmické teleso plniť svoje funkcie, musí byť skonštruované tak, aby odolávalo

</doc>
<doc id="32459" url="https://sk.wikipedia.org/wiki?curid=32459" title="Cutomu Nihei">
Cutomu Nihei

Cutomu Nihei (jap. 弐瓶 勉 "Nihei Tsutomu", * 1971) je japonský mangaka, ktorému sa podarilo uspieť aj v USA. 
Začiatky.
Po tom, čo vyštudoval architektúru sa rozhodol, že skúsi štastie v New Yorku ako architekt. Chvíľu tam pracoval, ale keď zistil ako to tam chodí, vrátil sa späť do Japonska. Tam sa rozhodol stať sa komiksovým tvorcom a nastúpil do redakcie magazínu "Afternoon" (vydavateľstvo Kódanša). Najprv pracoval ako asistent tvorcu Cutomu Takahašiho, autora mangy "Džiraišin". Táto spolupráca veľmi ovplyvnila jeho štýl kreslenia postáv. Neskôr debutoval v "Afternoon" svojím prvým dielom "BLAME!". Cutomu priznáva, že ho ovplyvnil štýl "bande dessinée" (francúzsky komiksový strip), zatiaľ čo jeho prvá vášeň, architektúra hrá významnú rolu pri vytváraní pozadí.
Práce.
(ブラム!) Debutová manga a zároveň jeho najúspešnejšia práca. BLAME! má 10 dielov. Je to o osamelej postave menom "Killy", ktorá putuje zdanlivo nekonečnými chodbami štruktúry a hľadá človeka, ktorý by mal čistý Terminálový gén, ktorý umožňuje prístup do virtuálneho priestoru nazývaný Net Sphere. Počas svojho putovania stretne vedkyňu Cibo, ktorá sa k nemu pridá a pomôže mu s jeho pátraním. Atmosféra je tu veľmi temná, až depresívna.
(ノイズ) Noise je manga, ktorá sa odohráva chronologicky ešte pred BLAME!-om. Táto manga bola však vydaná až po prvých dieloch BLAME!.
Kratšia paródia na mangu BLAME!, kde sú všetky postavy zasadené do nezvyklej role študentov a učiteľov.
(バイオメガ) Zjavne sa celý príbeh odohráva v rovnakom svete ako BLAME!. Avšak tento projekt je zrušený.
Príbeh sa zjavne odohráva v rovnakom svete ako BLAME! nejaký čas po skončení série BLAME!
Tsutomu dostal ponuku od C.B. Cabulski, aby spravil nejaký príbeh z prostredia X-Menov a ako fanúšik postavy "Wolverine" skočil hneď po tejto šanci a vytvoril tuto plne farebnú mangu pre "Marvel".

</doc>
<doc id="32460" url="https://sk.wikipedia.org/wiki?curid=32460" title="Mangaka">
Mangaka

Mangaka () je japonské slovo označujúce karikaturistu alebo komiksového tvorcu, teda autora mangy. Niektorí umelci študujú roky na umeleckej univerzite alebo sa stanú učňom skúsenejšieho mangaku predtým, než vstúpia do sveta mangy ako profesionálni mangakovia.

</doc>
<doc id="32462" url="https://sk.wikipedia.org/wiki?curid=32462" title="Dopplerov jav">
Dopplerov jav

Dopplerov jav je zmena vlnovej dĺžky (a teda frekvencie) elektromagnetických alebo akustických vĺn vyvolaná relatívnym pohybom zdroja a pozorovateľa. Názov získal podľa rakúskeho fyzika Christiana Johanna Dopplera, ktorý jav opísal v roku 1842 v Prahe. Pre priblíženie Dopplerovho javu nám môže slúžiť príklad plavca v mori. Ak plavec pláva v smere vĺn, potom čas medzi prechodmi vrcholom vlny je dlhší ako keby stál na mieste. Analogicky, ak by plával proti smeru vĺn, tak by čas bol kratší (teda z jeho pohľadu by vlnová dĺžka bola kratšia ako skutočná dĺžka vlny). 
Taktiež je táto zmena počuteľná v prípade, že sa približuje, prechádza okolo a vzďaľuje vozidlo vydávajúce zvuk sirény, alebo trúbenia pre pozorovateľa. V porovnaní s vysielanou frekvenciou je prijímaná frekvencia vyššia ako pri približovaní objektu, identická v okamihu prechádzania okolo objektu a nižšia počas vzďaľovania.
Relatívne zmeny frekvencie môžu byť vysvetlené nasledovným spôsobom. Keď sa zdroj vĺn približuje smerom k pozorovateľovi, každý za sebou nasledujúci vrchol vlny je vysielaný čoraz bližšie k pozorovateľovi ako predchádzajúca vlna. Z tohto dôvodu má každá vlna o niečo menší čas aby dosiahla k pozorovateľovi ako predchádzajúca vlna. Preto sa čas znižuje medzi prichádzajúcimi po sebe nasledujúcimi vrcholmi vĺn, čo spôsobuje zvýšenie frekvencie. Zatiaľ čo sa vlny pohybujú, vzdialenosť medzi prednými časťami po sebe nasledujúcich vĺn sa znižuje a tak sa vlny „združujú do seba“. Naopak v prípade, že zdroj vĺn sa pohybuje smerom od pozorovateľa, každá vlna je vysielaná čoraz ďalej od jeho pozície ako predchádzajúca vlna a tak sa zvyšuje čas medzi príchodmi po sebe nasledujúcich vĺn a znižuje sa frekvencia. Vzdialenosť medzi prednými časťami po sebe nasledujúcich vĺn sa zvyšuje a tak sa vlny „rozťahujú“.
Ak pohyblivý zdroj vysiela vlnenie s frekvenciou "f"0, potom ho nehybný pozorovateľ pozoruje ako vlnenie s frekvenciou "f" :
formula_1
kde "v" je rýchlosť šírenia vĺn v danej látke a "v"s,r relatívna rýchlosť zdroja voči pozorovateľovi (záporná znamená približovanie, kladná vzďaľovanie).
Príklady.
Príklad 1.
Smerom priamo k nehybnému pozorovateľovi sa pohybuje rýchlosťou 10 m/s zdroj akustického monotónneho signálu s frekvenciou 100 Hz. Ak rýchlosť šírenia zvuku vo vzduchu je 340 m/s, potom z uvedeného vzťahu vyplýva, že pozorovateľ vníma zvuk frekvencie 103,03 Hz.
Príklad 2.
Dopplerov jav možno pozorovať napríklad pri pretekoch formulí. Rýchlo sa pohybujúca formula blížiaca sa k pozorovateľovi vydáva z pohľadu pozorovateľa iný zvuk ako vzďaľujúca sa formula.
Použitie.
Astronómia.
"Dopplerov jav" je bežne používaný v astronómii pre meranie rýchlostí astronomických objektov. Využíva sa znalosť vyžarovaného spektra, napr. hviezdy. Vzhľadom na to, že vieme predpokladať zloženie hviezdy a jej spektrum aj v stave, ak by sa vzhľadom na pozorovateľa nepohybovala, vieme určiť posun v nameranom spektre a spätne vypočítať rýchlosť objektu vzhľadom na pozorovateľa.

</doc>
<doc id="32465" url="https://sk.wikipedia.org/wiki?curid=32465" title="Tsutomu Nihei">
Tsutomu Nihei



</doc>
<doc id="32466" url="https://sk.wikipedia.org/wiki?curid=32466" title="Osamu Tezuka">
Osamu Tezuka

Dr. Osamu Tezuka (, * 3. november 1928, Tojonaka, Japonsko – † 9. február 1989) bol japonský mangaka a animátor.
Je známy ako tvorca postavy Astro Boy.

</doc>
<doc id="32467" url="https://sk.wikipedia.org/wiki?curid=32467" title="Till Eulenspiegel">
Till Eulenspiegel

Till Eulenspiegel (dolnonemecká písomná forma: Ulenspegel, Ulenspiegel) bol dvorný šašo (kaukliar) a hrdina dolnonemeckej Ľudovej knihy (Volksbuch). Kniha „"Kratochvíľne čítanie o Dylovi Ulenspiegelovi, narodenom v Brunßwickom kraji, ako svoj život strávil...“" („Ein kurtzweillig Lesen von Dyl Ulenspiegel, geboren uß dem Land zu Brunßwick, wie er sein leben volbracht hat...“) bola uverejnená anonymne, mal ju však vydať Hermann Bote. 

</doc>
<doc id="32469" url="https://sk.wikipedia.org/wiki?curid=32469" title="Dopplerov efekt">
Dopplerov efekt



</doc>
<doc id="32470" url="https://sk.wikipedia.org/wiki?curid=32470" title="John Steinbeck">
John Steinbeck

John Ernst Steinbeck, Jr. (výslovnosť: [stajnbek]; * 27. február 1902, Salinas, Kalifornia, Spojené štáty – † 20. december 1968, New York, New York) bol americký spisovateľ, jeden z najznámejších amerických spisovateľov 20. storočia a nositeľ Nobelovej ceny za literatúru za rok 1962. Je takisto laureátom Pulitzerovej ceny za dielo "Ovocie hnevu" (1939) a "O myšiach a ľuďoch" (1940) a National Book Award. Celkovo napísal dvadsaťpäť kníh, z toho šestnásť románov, šesť dokumentárnych a cestopisných kníh a niekoľko zbierok krátkych poviedok.
Život.
Narodil sa v kalifornskom mestečku Salinas. Toto miesto bolo kultúrne rozmanité, stretávali sa tu a miešali kultúry a zvyky generácií prisťahovalcov za niekoľko storočí. Mal tento región veľmi rád a hlboko ovplyvnil aj jeho tvorbu.
Mal nemeckých a írskych predkov. Jeho starý otec, ktorý sa pôvodne volal Johann Adolf Großsteinbeck, zmenil svoje priezvisko z Großsteinbeck na Steinbeck, keď prišiel do USA. Steinbeckov otec bol úradníkom v Monterey. Jeho matka Olive Hamiltonová bola učiteľkou. Pochádzala z írskej rodiny a práve ona podnietila jeho záujem o literatúru a písanie. Jeho rodina mala finančné problémy, a tak musel už ako mladý cez prázdniny vypomáhať na farmách v okolí, kde trávil čas na s nájomnými robotníkmi a chudobnými ľuďmi. Tu si uvedomil ťažký život nájomných robotníkov a tiež tienisté stránky ľudskej povahy. Tieto skúsenosti neskôr naplno využil v knihe "O myšiach a ľuďoch". Ako mladý muž sa rád túlal po okolí a objavoval krásy Salinaského údolia. Tieto miesta sa neskôr stali dejiskom mnohých jeho románov.
V roku 1919 ukončil salinaskú strednú školu. Potom prerušovane študoval na Leland Stanford Junior University až do roku 1925, a napokon z nej odišiel bez riadneho ukončenia a získania titulu, pretože nemal rád študentský život na univerzite. Zo Stanfordu odišiel rovno do New Yorku. Tam sa pretĺkal cez niekoľko rôznych zamestnaní, až kým nedostal šancu ako spisovateľ. Ani jednu z jeho prác sa mu nepodarilo uverejniť a tak sa sklamaný vrátil späť do Kalifornie. Začas pracoval ako nádenník pri jazere Tahoe. V Kalifornii pokračoval v písaní a v tridsiatych a štyridsiatych rokoch vznikli jeho najznámejšie romány. V rokoch 1940 až 1942 často cestoval spolu s morským biológom a svojim priateľom Edom Rickettom. Rickett ho brával na svoje expedície a Steinbeck rád objavoval krásy prírody. Svoje zážitky z ciest opísal vo svojich cestopisných prácach.
Počas druhej svetovej vojny pôsobil ako vojnový korešpondent v Európe pre "New York Herald Tribune". V roku 1948 podnikol cestu po Sovietskom zväze spolu so známym fotografom Robertom Capom. Navštívili Moskvu, Kyjev, Tbilisi, Batumi a vojnou zničený Stalingrad.
V päťdesiatych rokoch sa opäť naplno venoval písaniu.
V roku 1960 cestoval v karavane po Spojených štátoch, napriek tomu, že jeho syn Thom sa hneval, že ho jeho manželka pustila na takúto cestu, keďže mal slabé srdce a jeho zdravie nebolo v poriadku. Steinbeck aj počas tejto cesty písal. V roku 1962 dostal Nobelovu cenu za literatúru.
Zomrel 20. decembra 1968 v New Yorku na srdcový infarkt. Podľa jeho priania jeho telo spopolnili a je pochovaný v rodinnej hrobke na cintoríne v Salinase.
Manželstvo.
Bol trikrát ženatý.
Mal dvoch synov:
Nobelova cena.
V roku 1962 Steinbeckovi udelili Nobelovu cenu za literatúru za jeho: „realistické a imaginatívne písanie, ktoré v sebe spája láskavý humor a prenikavé sociálne vnímanie.“
Charakteristika tvorby.
Písal naturálno-realistickým štýlom. Hlavnou témou jeho diel je kritika amerického sna, reakcie na súčasné spoločenské a politické udalosti a negatívny postoj človeka k modernej civilizácii. Svoje sociálne romány a novely situoval do prostredia ľudí na okraji spoločnosti počas krízy. Jeho hrdinovia teda sú poľnohospodári, tuláci, povaľači, ľudia bez domova alebo práce. Opisuje ich ale s pocitom chápania ich slabostí a prehreškov.
Steinbeckov jazyk humorom pripomína autorov americkej drsnej školy (Raymond Chandler) v dielach s ľahšou atmosférou (napr. Rovina Tortilla, Na plechárni, Sladký štvrtok).
Diela.
Romány, novely, poviedky.
Steinbeckova tvorba je naozaj bohatá, v slovenskom preklade však vyšli len niektoré diela (tie ktoré majú v zátvorke uvedený slovenský názov) a všetky, okrem knihy O Amerike a Američanoch, boli prekladané v 40tych až 60tych rokoch minulého storočia.

</doc>
<doc id="32472" url="https://sk.wikipedia.org/wiki?curid=32472" title="Umelá družica">
Umelá družica

Umelá družica alebo umelý satelit je kozmické teleso, ktoré sa pohybuje v prvom priblížení po krivke (obežnej dráhe, približne elipse) okolo prirodzeného kozmického telesa, napr. planéty alebo jej mesiaca, na rozdiel od kozmických sond, pohybujúcich sa na začiatku ich letu v gravitačnom poli Zeme po otvorených krivkách, po (parabole alebo hyperbole). Podľa špecifických vlastností obežných dráh umelých družíc potom rozoznávame ako zvláštne podkategórie družice stacionárne, polárne a heliosynchrónne.
Umelé družice rozdeľujeme do kategórií najmä práve podľa centrálneho telesa, okolo ktorého sa pohybujú, rozoznávame teda napr. "umelé družice Zeme", "umelé družice Mesiaca", "umelé družice Marsu" a pod. Umelé kozmické telesá, pohybujúce sa po eliptických dráhach okolo Slnka, sa síce v začiatkoch kozmonautiky nazývali analogicky "umelé družice Slnka" alebo "umelé planétky", ale neskôr sa pre ne vžilo skôr označenie "medziplanetárna sonda", prípadne "planetárna sonda".
Iné delenie vychádza z hlavného použitia umelých družíc, podľa ktorého ich môžeme rozdeliť na:
História.
Prvou umelou družicou Zeme sa stal Sputnik 1, vypustený z kozmodrómu Bajkonur 4. októbra 1957. 
Štáty s prvou samostatne vypustenou umelou družicou.
V tabuľke sú umiestnené len štáty, ktoré vypustili vlastnú družicu svojimi vlastnými prostriedkami, bez priamej technickej či finančnej pomoci cudzieho štátu (nie je tu zatiaľ umiestnená napr. Južná Kórea, ktorá síce v roku 2013 vypustila zo svojho územia vlastný satelit, avšak na vývoji a výrobe jej nosnej rakety sa priamo podieľalo Rusko).
Francúzska a britská kozmonautika je teraz zahrnutá pod ESA.
Štáty s prvou umelou družicou.
V tejto tabuľke sú uvedené všetky krajiny, ktoré vypustili na obežnú dráhu svoj vlastný satelit, či už vypustený a postavený vlastnými silami, alebo cudzími štátmi.

</doc>
<doc id="32473" url="https://sk.wikipedia.org/wiki?curid=32473" title="Umelý satelit">
Umelý satelit



</doc>
<doc id="32475" url="https://sk.wikipedia.org/wiki?curid=32475" title="Kružnica">
Kružnica

Kružnica je rovinná krivka z triedy kužeľosečiek, je to rez kužeľovej plochy rovinou prechádzajúcou kužeľovou plochou kolmou na os kužeľovej plochy.
Ekvivalentná definícia je: V euklidovskej geometrií je kružnica množinou všetkých bodov v rovine v rovnakej vzdialenosti, nazývanej polomer, od pevného bodu, nazývaného stred.
Kružnice sú jednoduché uzavreté krivky, ktoré rozdeľujú rovinu na vnútro a vonkajšok. S kružnicou úzko súvisí aj pojem kruh, čo je množina bodov zložená z kružnice a jej vnútra, teda zo všetkých bodov v rovnakej alebo menšej vzdialenosti od stredu ako je polomer. Polomerom nazývame taktiež každú úsečku spájajúcu stred s bodom na kružnici.
V karteziánskej súradnicovej sústave ("x", "y") je kružnica so stredom ("x"0, "y"0) a polomerom "r" množina všetkých bodov ("x", "y") takých, že
formula_1
Ak sa stred kružnice nachádza v počiatku súradníc (0, 0), táto rovnica sa zjednoduší na
formula_2
Parametrické rovnice kružnice sú:
formula_3
formula_4
kde:
x0 a y0 sú súradnice stredu kružnice.
r je polomer kružnice.
φ je uhol 0 ≤ φ &lt; 2π spojnice bodu na kružnici a stredu s osou x ako parameter.
Vlastnosti kružnice:
1. Má konštantnú krivosť rovnajúcu sa hodnote 1/r
2. Dĺžka kružnicového oblúka je
formula_5
pričom formula_6 je uhol oblúka v radiánoch

</doc>
<doc id="32476" url="https://sk.wikipedia.org/wiki?curid=32476" title="Obežná dráha">
Obežná dráha

Obežná dráha alebo orbita je dráha, po ktorej obieha kozmické teleso okolo ťažiska sústavy. Ťažisko je v blízkosti centrálneho telesa (napríklad v sústave Zem – Mesiac je asi 1 400 km pod povrchom Zeme). Aby sa teleso dostalo z povrchu väčšieho telesa na jeho obežnú dráhu, musí vyvinúť prvú únikovú rýchlosť, napr. prostredníctvom raketových motorov. Aby teleso dopadlo, resp. pristálo na povrchu centrálneho telesa, musí časť svojej rýchlosti stratiť. Po navedení na obežnú dráhu sa teleso pohybuje už len zotrvačnosťou, bez činnosti motorov a nachádza sa v stave blízkom dynamickému stavu beztiaže.
Nijaké hmotné teleso neobieha presne okolo ťažiska iného telesa. Aj keď je hmotnosť ľahšieho telesa oveľa menšia ako hmotnosť hmotnejšieho, v skutočnosti obe telesá obiehajú spoločné ťažisko, ktoré je spravidla pod povrchom hmotnejšieho telesa. Stred Zeme preto obieha okolo spoločného ťažiska obehu s Mesiacom, čo z vonkajšieho pohľadu spôsobuje kývavý pohyb Zeme počas jej obehu okolo Slnka. Ak je rozdiel hmotností centrálneho a obiehajúceho telesa dostatočne malý, alebo ak je obiehajúce teleso od centrálneho veľmi ďaleko, môže sa ťažisko ich spoločného obehu dostať mimo obidve telesá. V prípade, že sú vzájomne sa obiehajúce telesá planéty, hovoríme o dvojplanéte; v prípade planétok ide o dvojplanétky, v prípade hviezdy o dvojhviezdu, atď.
Dráhové elementy.
Aby bola obežná dráha telesa presne určená, je potrebné poznať všetky elementy dráhy: veľká polos, excentricita – výstrednosť dráhy, sklon dráhy, dĺžka výstupného uzla, argument šírky pericentra (pri obežniciach Slnka sa nazýva argument perihélia) a okamih prechodu telesa pericentrom (stredná anomália). Dva z nich definujú polohu obežnej roviny, ďalšie dva určujú elipsu, piaty určuje orientáciu elipsy v obežnej rovine a šiesty je čas, kedy teleso prešlo najbližším bodom k centrálnemu telesu na svojej dráhe. Ak sú tieto veličiny známe, možno vypočítať polohu telesa v ľubovoľnom čase – minulom aj budúcom.
Umelé družice Zeme.
V prípade umelých družíc Zeme sa pridáva ešte siedmy dráhový element, takzvaná epocha. Tá definuje čas, ku ktorému sa vzťahujú ostatné elementy dráhy. Na rozdiel od dráhových elementov planét alebo hviezd dráhové elementy družíc majú zvyčajne len krátku platnosť. Nerovnomernosti v rozložení hmoty Zeme, príťažlivé sily ostatných telies, trenie atmosféry a ďalšie faktory spôsobujú, že obežné dráhy družíc sa rýchlo menia. Dráha družice okolo Zeme je preto v skutočnosti neuzavretá krivka, ktorá sa len pri prvom priblížení dá považovať za elipsu. Najrýchlejšia zmena sa prejavuje v orientácii roviny obežnej dráhy. Platnosť dráhových elementov je preto obmedzená len na krátky časový interval – zvyčajne nie dlhší než niekoľko dní.
Druhy obežných dráh.
Obežná dráha telesa má tvar kužeľosečky. Teleso obiehajúce centrálne teleso po eliptickej dráhe (v slnečnej sústave ide o najčastejší prípad) sa po zanedbaní gravitačného vplyvu iných telies riadi Keplerovými zákonmi. To znamená, že centrálne teleso nie je v strede, ale v jednom z ohnísk jeho eliptickej dráhy. Ak sa obiehajúce teleso dostáva do najbližšieho bodu svojej obežnej dráhy nazývaného všeobecne pericentrum, zrýchľuje. Naopak v najvzdialenejšom bode dráhy, v apocentre spomaľuje. Teleso obiehajúce po ideálnej kružnici sa pohybuje konštantnou rýchlosťou, ak naň nepôsobia iné vplyvy. Teleso pohybujúce sa po dráhe v tvare paraboly alebo hyperboly prejde pericentrom iba raz. Potom sa bude navždy nenávratne vzďaľovať od centrálneho telesa (ak naň nepôsobia vonkajšie vplyvy). Takýmito telesami sú napríklad niektoré neperiodické kométy.
Vzdialenejšie obiehajúce telesá sa pohybujú oveľa menšími rýchlosťami ako bližšie obiehajúce, preto im jeden obeh trvá dlhšie (okrem toho, že sa pohybujú po oveľa dlhšej dráhe ako bližšie obiehajúce).
Často používané označenia.
Pre označenie dráh umelých družíc Zeme sa často používajú zaužívané anglické skratky
SUB = Suborbital = suborbitálna dráha&lt;br&gt;
FTO = Failed to Orbit = družica/nosná raketa nedosiahla plánovanú dráhu
LEO = Low Earth Orbit = nízka obežná dráha okolo Zeme (do výšky cca )&lt;br&gt;
LEO/S = Sun Synchronous Low Earth Orbit = heliosynchrónna nízka obežná dráha okolo Zeme &lt;br&gt;
LEO/P = Polar Low Earth Orbit = polárna nízka obežná dráha okolo Zeme
MEO = Medium Earth Orbit = stredne vysoká obežná dráha okolo Zeme (výška od do , najčastejšie ale  – )&lt;br&gt;
MTO = Medium Earth Transfer Orbit = prechodová dráha na stredne vysokú obežnú dráhu okolo Zeme
EEO = Elliptical Earth Orbit = eliptická dráha okolo Zeme &lt;br&gt;
EEO/M = Elliptical Earth Orbit / Molynia (12-hr) = eliptická dráha okolo Zeme typu Molnija 12 hodinová (podľa dráhy sovietskych telekomunikačných družíc Molnyja)
GTO = Geosynchronous Transfer Orbit = prechodová dráha na geosynchrónnou/geostacionárnu dráhu &lt;br&gt;
GTO+ = Supersynchronous Transfer Orbit = prechodová dráha na dráhu nad geosynchrónnou/geostacionárnu dráhou &lt;br&gt;
GTO- = Subsynchronous Transfer Orbit = prechodová dráha na dráhu pod geosynchrónnou/geostacionárnu dráhou &lt;br&gt;
GSO = Geosynchronous Orbit = geosynchrónna dráha okolo Zeme &lt;br&gt;
GEO = Geostationary orbit = geostacionárna dráha okolo Zeme (špeciálny typ geosynchrónnej dráhy)
HTO = High Earth Transfer Orbit = prechodová dráha na vysokú obežnú dráhu okolo Zeme &lt;br&gt;
HEO = High Earth Orbit = vysoká obežná dráha okolo Zeme (dráha nad geosynchrónnou dráhou)
LPO = Lagrangian Point Orbits = dráhy v Lagrangeho bodoch&lt;br&gt;
HCO = Heliocentric (solar) Orbit = helicentrická dráha, obežná dráha okolo Slnka &lt;br&gt;
LLO = Low Lunar Orbit = nízka obežná dráha okolo Mesiaca
TLI = Trans Lunar Injection = manéver navedenia na dráhu k Mesiacu&lt;br&gt;
TEI = Trans Earth Injection = manéver navedenia na dráhu k Zemi
Rušenie pohybu obiehajúcich telies.
Existuje množstvo porúch v pohybe kozmických telies. Jeden z najzávažnejších faktorov, ktoré ovplyvňujú napríklad obeh umelých družíc okolo Zeme je odpor prostredia. Zemská atmosféra siaha až do výšok niekoľko tisíc kilometrov nad zemským povrchom, oveľa vyššie, ako sú položené najvyššie dráhy družíc. Hoci v týchto výškach jej jej hustota veľmi malá, v dlhých časových obdobiach nemá zanedbateľný vplyv a spôsobuje pomalé brzdenie obiehajúceho telesa vedúce napokon k jeho dopadu na povrch alebo zhoreniu v atmosfére.
Ďalším faktorom meniacim obežnú dráhu telesa je gravitačný vplyv iných telies Nerovnomerné rozloženie hmoty v centrálnom telese spôsobuje stáčanie roviny obežnej dráhy a pericentra. V slnečnej sústave pôsobí na obiehajúce telesá tiež tlak slnečného žiarenia, ktorý má v blízkosti Zeme hodnotu 4,5.10−8 N/m3. Je to veľmi malá sila a preto zreteľne pôsobí len na veľmi rozmerné a pritom ľahké družice.

</doc>
<doc id="32479" url="https://sk.wikipedia.org/wiki?curid=32479" title="Orbita">
Orbita

Orbita môže byť:

</doc>
<doc id="32480" url="https://sk.wikipedia.org/wiki?curid=32480" title="Svätý Melichar Grodecký">
Svätý Melichar Grodecký



</doc>
<doc id="32481" url="https://sk.wikipedia.org/wiki?curid=32481" title="József Berényi">
József Berényi

Mgr. József Berényi (* 6. jún 1967) je slovenský politik maďarskej národnosti, v rokoch 2010-2016 predseda Strany maďarskej komunity (predtým Strana maďarskej koalície) a od roku 2013 podpredseda Trnavského samosprávneho kraja.
Súkromný život.
Je ženatý a má dvoch synov. Býva v Dolných Salibách.

</doc>
<doc id="32482" url="https://sk.wikipedia.org/wiki?curid=32482" title="Roman Hofbauer">
Roman Hofbauer

Ing. Roman Hofbauer, CSc (* 21. február 1940, Bratislava† 1. jún 2016, Bratislava) bol slovenský politik, publicista a dopravný projektant.
Životopis.
V rokoch 19571962 študoval na Stavebnej fakulte Slovenskej vysokej školy technickej v Bratislave. V rokoch 19621972 pracoval ako vedúci projektant v bratislavskom Dopravoprojekte, do roku 1979 potom ako zástupca vedúceho výskumu Centra urbanizmu a architektúry v Bratislave.
V rokoch 19791985 bol zástupcom riaditeľa odboru štátnej expertízy Ministerstva výstavby a techniky Slovenskej socialistickej republiky (MVT SSR). V roku 1980 obhájil ašpirantúru na Fakulte architektúry v odbore urbanizmus a získal vedeckú hodnosť kandidát vied (CSc). V rokoch 19851988 pracoval ako vedúci odboru štátnej expertízy MVT SSR, bol členom Slovenskej komisie pre vedecký a investičný rozvoj v Bratislave (19881990).
1. marca 1990 sa stal prvým porevolučným primátorom Bratislavy. Do tejto pozície kandidoval aj v prvých komunálnych voľbách v roku 1990. V roku 1991 pracoval ako vedúci oddelenia štátnej správy na Ministerstve dopravy a spojov. Od 9. júna 1990 do 6. júna 1992 pôsobil ako poslanec Slovenskej národnej rady, z toho do 30. apríla 1991 za hnutie Verejnosť proti násiliu (VPN) a do 6. júna 1992 za Hnutie za demokratické Slovensko (HZDS). Od 6. júna 1992 do 31. decembra 1992 bol poslancom Snemovne ľudu Federálneho zhromaždenia ČSFR za HZDS.
Od 3. novembra 1994 bol poslancom Národnej rady Slovenskej republiky za HZDS vo volebných obdobiach 19941998 a 19982002. V auguste 2002 po tom, ako ho nezaradili na kandidátku do volieb, z HZDS vystúpil.

</doc>
<doc id="32483" url="https://sk.wikipedia.org/wiki?curid=32483" title="Anton Hoffmann">
Anton Hoffmann

RSDr. Anton Hoffmann (* 15. január 1949) je slovenský bývalý poslanec Národnej rady SR.
Anton Hoffmann bol poslancom NR SR vo volebnom období 19982002 za Stranu demokratickej ľavice.Bol členom výboru pre obranu a bezpečnosť, predsedom osobitneho kontrólneho výboru na kontrolu činnosti SIS a
predsedom klubu poslancov NR SR za SDĽ.

</doc>
<doc id="32484" url="https://sk.wikipedia.org/wiki?curid=32484" title="László Hóka">
László Hóka

Ing. László Hóka (* 20. september 1957) je bývalý poslanec Národnej rady SR a Nitrianskeho samosprávneho kraja.
László Hóka bol zvolený za poslanca NR SR vo volebnom období 1998 - 2002 za Stranu maďarskej koalície.

</doc>
<doc id="32485" url="https://sk.wikipedia.org/wiki?curid=32485" title="Augustín Marián Húska">
Augustín Marián Húska

Prof. Ing. Augustín Marián Húska, DrSc. (* 9. september 1929, Hubová† 1. november 2016) bol slovenský politik a minister.
Životopis.
Jeho otcom bol veliteľ miestnej Hlinkovej gardy a starosta obce Hubová Ján Húska Hamaj. Druhé priezvisko používal na odlíšenie, lebo v dedine bolo veľa Húskov. V rokoch 19541959 študoval na Vysokej škole ekonomickej (dnes Ekonomická univerzita) v Bratislave. V rokoch 19491952 bol vojakom Pomocného technického práporu (PTP). Neskôr pracoval v Lesnom závode Gelnica i ako vedúci oddelenia práce a miezd v Okresnom stavebnom podniku v Ružomberku. V 60. rokoch minulého storočia pôsobil ako vývojový pracovník v Hydrostave, neskôr bol vedeckým pracovníkom v Ústave ekonomiky a organizácie stavebníctva v Bratislave. Od roku 1990 pôsobil na Vysokej škole ekonomickej.
Politická kariéra.
Politickú kariéru odštartoval 9. februára 1990 ako poslanec Slovenskej národnej rady za Verejnosť proti násiliu. V rokoch 19901991 Húska pôsobil ako minister pre správu a privatizáciu národného majetku SR, tiež ako poslanec Federálneho zhromaždenia Českej a Slovenskej Federatívnej Republiky (FZ ČSFR). Od roku 1992 bol poslancom slovenského parlamentu za Hnutie za demokratické Slovensko (HZDS), v ktorom dlhšie obdobie zastával funkciu podpredsedu. V rokoch 19921998 bol tiež podpredsedom NR SR. Do konca septembra 1998 bol predsedom delegácie Spoločného parlamentného výboru (SPV) EÚ-SR, predsedom Výboru NR SR pre európsku integráciu. Poslancom Národnej rady Slovenskej republiky bol aj od októbra 1998 do 22. septembra 2002, a to ako člen Zahraničného výboru NR SR, člen Výboru pre európsku integráciu, člen Spoločného parlamentného výboru (SPV) EÚ-SR. V roku 2002 odišiel z politického diania do ústrania.

</doc>
<doc id="32486" url="https://sk.wikipedia.org/wiki?curid=32486" title="IPod">
IPod

iPod je rodina digitálnych hudobných prehrávačov spoločnosti Apple Inc. Prehrávače rodiny iPod majú jednoduché užívateľské rozhranie, ktorého hlavným prvkom je na dotyk citlivé koliesko (tzv. "click wheel"). Jedinou výnimkou je iPod touch, ktorý sa ovláda pomocou dotykovej obrazovky. iPody s väčšou kapacitou (iPod classic) majú dáta uložené na pevnom disku, menšie prehrávače iPod shuffle, iPod nano a iPod touch používajú pamäť typu flash. Ako mnohé iné digitálne prehrávače hudby, aj iPod môže byť použitý ako externý pevný disk počítača. Prehrávače iPod používajú na synchronizáciu s počítačmi aplikáciu iTunes.
Názov.
Apple nazýva svoj digitálny prehrávač iPod – s malým i na začiatku slova. Podobne sú nazvané ďalšie produkty Apple ako iSight (webová kamera), iChat (komunikačný program), iTunes (program na správu hudobných súborov) a iBook (notebook). Po prvý raz Apple použilo „i“ v názve počítača iMac, čo v tom čase symbolizovalo, že počítač má všetko, čo potrebuje k pripojeniu na internet. Použitie „i“ sa ujalo, keďže, ako sa zdá, prináša Apple šťastie. V poslednej dobe tiež média označujú generáciu narodenú koncom 80. rokov 20. storočia ako "iGeneráciu", čo naznačuje širší kultúrny dosah rodiny produktov „i“.
Mnohé ďalšie spoločnosti začali používať písmeno „i“ v názvoch svojich produktov, často práve digitálnych hudobných prehrávačov (napr. iRiver, iAudio).
História.
S myšlienkou iPodu prišiel Tony Fadell, ktorý svoju predstavu predostrel vedeniu Apple v roku 2001. Následne ho spoločnosť najala a prvý iPod bol predstavený 23. októbra 2001. Prvý iPod bol kompatibilný iba s počítačmi Mac, čoskoro však pribudla i kompatibilita s Microsoft Windows. V súčasnosti je iPod najúspešnejším prenosným digitálnym hudobným prehrávačom, pričom v celosvetovom meradle mu patrí približne 80 % trhu. Viac ako 119 miliónov predaných kusov do októbra 2007 (celosvetovo).
Možnosti prehrávača.
iPod podporuje nasledovné hudobné formáty: MP3, WAV, AAC/M4A, chránený AAC (z iTunes Music Store), AIFF, Audible a Apple Lossless. Verzia iTunes pre Windows tiež dokáže pretransformovať súbory vo formáte WMA do iných formátov podporovaných iPodom. Niektorí kritici vyčítajú iPodu nemožnosť prehrávať hudbu v iných populárnych formátoch ako Ogg Vorbis.
iPod je vytvorený pre úzku spoluprácu s iTunes, softvérom pre správu hudobných súborov. iTunes dokáže automaticky synchronizovať užívateľov iPod s vybranými zoznamami skladieb alebo s celým obsahom knižnice iTunes pri každom pripojení prehrávača k počítaču.
iPod (okrem verzie Shuffle) má tiež niekoľko funkcií PDA. Dokáže synchronizovať kontakty užívateľa a naplánované úlohy. Od 5. verzie iTunes je možná aj synchronizácia nielen s počítačmi Mac, ale aj s programom Microsoft Outlook vo Windows. iPod tiež dokáže zobrazovať poznámky a je na ňom možné hrať niekoľko hier, funkcionalita PDA je však obmedzená, keďže informácie nie je možné pridávať alebo odoberať priamo v iPode, iba prostredníctvom počítača.
V roku 2005 vznikol aj projekt použitia operačného systému Linux v iPode, ktorého hlavným cieľom je rozšírenie možností prehrávača – najmä prehrávanie ďalších druhov súborov, viac hier a programov ako sú textový a grafický editor.
Modely.
iPod (Scroll Wheel).
Prvý iPod uvedený na trh 23. októbra 2001 sa stal okamžitým hitom. Originálny Apple iPod (Scroll Wheel) prelomil hranice chápania trhu MP3 prehrávačov kombináciou malého pevného disku a unikátneho "Scroll Wheel" ovládača pre ľahkú jednoručnú manipuláciu a jednoduchý operačný systém vyvinutý pre mobilné zariadenia (základom bol PIXO OS 2.1) a brilantne spracovaný software na správu hudobných súborov iTunes. Toto všetko umožnilo ľahkú správu hudobných súborov medzi Mac a iPod.
Prvý iPod obsahoval 5 GB pevný disk (od 21. Marca 2002 bolo možné zakúpiť aj 10 GB verziu), do ktorého sa dalo uložiť až 1000 piesní. Toto bolo aj hlavným mottom reklamnej kampane pri uvedení iPod na trh "1000 piesní vo vrecku". Medzi ďalšie prednosti patril aj vysokorýchlostné pripojenie FireWire, zadný kryt z ocele a 2 palcový monochromatický displej. Výdrž na batérie bola približne 10 hodín.
Druhá generácia prehrávača bola uvedená na trh 17. júla 2002 a k dispozícii boli 10- a 20-GB modely. Pôvodné mechanické koliesko bolo nahradené dotykovým. Kvôli väčším diskom boli iPody druhej generácie o čosi ťažšie a hrubšie.
23. apríla 2003 Steve Jobs uviedol tretiu generáciu prehrávačov, ktorá bola o čosi menšia ako predchádzajúce a nové prehrávače zároveň získali konektor na uloženie do kolísky, ktorá bola v tom čase štandardným príslušenstvom dodávaným s iPodom. Postupne boli na trh uvedené 10-, 15-, 20-, 30- a 40- GB verzie. Od tretej generácie boli všetky iPody dodávané s predformátovaným diskom na použitie s Macom a softvérom na formátovanie v systémoch Windows, takže užívateľ mohol pevný disk iPodu preformátovať. Tretia generácia tiež umožňovala pripojenie k počítaču prostredníctvom USB kábla (predchádzajúce bolo možné použiť len s FireWire). Predchádzajúce verzie iPodov boli mimoriadne populárne, ale tretia generácia dosiahla kozmický úspech a iPod sa stal módnym doplnkom.
V júli 2004 Apple uviedol na trh štvrtú generáciu iPodov. Pôvodne boli dostupné v 20- a 40- GB verziách, neskôr (od októbra 2004) boli uvedené aj modely s farebným displejom zvané iPod Photo, ktoré už boli schopné zobrazovať aj fotografie. Po skončení predaja iPodov s monochromatickým displejom sa však nové modely zase nazývajú len jednoducho iPod. Dostupné boli 20- a 60- GB modely.
Modelmi 4. generácie boli aj špeciálna edícia U2 (s čiernym telom a červeným kolieskom), najprv s monochromatickým displejom, neskôr farebným, a tiež edícia Harry Potter.
V októbri 2005 Apple vydal piatu generáciu iPodov s možnosťou prehrávania video súborov vo formátoch MPEG-4 a H.264. Nové modely boli pôvodne dostupné v kapacitách 30 a 60 GB, mali displej s uhlopriečkou (2,5 palca) s rozlíšením 320x240 bodov a boli o 30 % tenšie ako predchádzajúca generácia. Rovnako ako iPod nano, aj 5. generácia iPodov bola dostupná v bielom a čiernom prevedení. V septembri 2006 tieto iPody Apple aktualizoval a na trh sa dostala 80 GB verzia. Apple zároveň sprístupnil predaj celovečerných filmov vo formáte pre iPod prostredníctvom svojej služby iTunes Store.
5. septembra 2007 Apple uviedol na trh zatiaľ poslednú, šiestu generáciu iPodov. Zmeny sa dotkli hneď názvu – pôvodný iPod sa premenoval na iPod classic. Nové je aj užívateľské rozhranie, ktoré obsahuje funkciu Cover Flow. Rozlíšenie displeja ostalo nezmenené, výrazne sa však zvýšila kapacita pevného disku na 80 GB a 160 GB. Dizajn prístroja je celokovový.
iPod mini.
V januári 2004 Apple uviedlo iPod mini, zmenšenú verziu iPodu s rovnakými vlastnosťami ako vtedajšie iPody. Mini bolo dostupné so 4-GB diskom a po roku, vo februári 2005, bolo doplnené o 6-GB model. Modely druhej generácie mali väčšiu výdrž batérie (až 18 hodín). Mini bolo počas svojej existencie dostupné v rôznych farbách. Výroba dovtedy najpopulárnejšieho iPodu sa skončila v septembri 2005, keď bolo mini nahradené iPodom nano.
iPod shuffle.
V januári 2005 bol na trh uvedený iPod shuffle so sloganmi „užite si neistotu“ a „dajte šanci šancu“. Shuffle prvej generácie malo pamäť typu flash, teda nie pevný disk a na trhu boli 512-MB a 1-GB modely. Prehrávač neprehrával formáty Apple lossless a AIFF, pravdepodobne kvôli slabšiemu výkonu procesora. Zároveň nemal displej, takže užívateľ má sťaženú možnosť výberu piesne – buď sú piesne prehrávané postupne (ako to bolo nastavené prostredníctvom iTunes), alebo sú prehrávané v náhodnom poradí (odtiaľ "shuffle" – v angličtine "miešať"). Shuffe vážil len 22 gramov, mal veľkosť balíčka žuvačiek a bol bielej farby. Rovnako ako ostatné iPody, aj prvý shuffle dokázal pracovať ako externý disk počítača.
V septembri 2006 bola ohlásená nová, druhá generácia, shuffle s kapacitou 1GB. Nový shuffle je výrazne menší, váži už len 15 gramov a pôvodne bol dostupný v striebornej farbe (od januára konca 2007 i v ružovej, oranžovej, zelenej a modrej). Nevýhodou je, že sa nedá jednoducho pripojiť k akémukoľvek počítaču prostredníctvom zabudovaného USB konektora, ako to bolo pri prvej generácii shuffle.
5. septembra 2007 Apple predstavil nové farebné verzie iPodu shuffle: striebornú, zelenú, tyrkysovú, modrú a červenú. Prehrávač zostal inak bez zmien.
Momentálne je na trhu už 3. generácia tohto prehrávača ktorý je dokonca ešte ľahší a menší (približne polovica objemu 2. gen). ovládanie Apple presunuli na slúchadlá. Ďalšou novinkou je povedanie názvu pesničky keď začne hrať, čo je dosť využiteľné hlavne kvôli tomu že shuffle nemá displej.
iPod nano.
7. septembra 2005 Apple uviedol následníka prehrávača mini, iPod nano. Nano prvej generácie malo flash pamäť, bolo tenké len necelých 7 milimetrov, vážilo 42 gramov a bolo o 67 % menšie ako mini. Má farebný displej a konektor na vloženie do kolísky. Pôvodne bolo dostupné v kapacitách 2 a 4 GB v bielej a čiernej farbe, od 7. februára 2006 pribudol aj model s kapacitou 1 GB.
V septembri 2006 bola prišla na trh druhá generácia prehrávačov iPod nano s kapacitami 2, 4 a 8 GB (čo je doteraz najväčšia kapacita audioprehrávača s pamäťou flash). Prehrávače iPod nano druhej generácie boli fyzicky tenšie a ľahšie (40 g) ako predchádzajúce modely a mali, okrem iného, aj vyššiu výdrž batérií. Predávali sa v piatich rôznych farbách (strieborná, modrá, zelená, ružová, čierna), v závislosti na kapacite.
5. septembra 2007 predstavil Apple tretiu generáciu iPodov nano. Dizajn prístroja sa výrazne zmenil: tieto iPody nano sú širšie, kratšie a tenšie ako ich predchodcovia, kryt je celokovový. Majú QVGA displej s uhlopriečkou (2 palce), rozlíšenie 320x240 pixelov a rovnako ako pred nimi iPod video dokážu prehrávať video. Apple takisto upravil užívateľské rozhranie prehrávača, pridal funkciu Cover Flow a niektoré hry z iPodu piatej generácie. iPod nano tretej generácie je k dispozícii v dvoch verziách – s kapacitou 4 GB a 8 GB – a piatich farbách (strieborná, čierna, zelená, tyrkysová, červená). Zlepšila sa aj výdrž batérií (24 hodín prehrávania zvuku, 5 hodín videa).
Štvrtá generácia má dvojpalcový displej v orientácii na výšku. Predávala sa 8GB a 16GB verzia. Obidve verzie mali rovnaké farby aj dátum vydania, teda 9.7.2008. Dostupné farby boli: strieborná, čierna, fialová, modrá, zelená, žltá, oranžová, ružová a červená. Dá sa pripojiť do zariadenia s operačným systémom Mac OS X od verzie 10.4.11 alebo Windows XP a vyšším. Pre komunikáciu je potrebné iTunes 8 alebo novšie.
iPod touch.
5. septembra 2007 Apple uviedol úplne nový typ iPodu – iPod touch. Tento prehrávač sa ovláda pomocou 3,5 palcovej dotykovej obrazovky s rozlíšením 480x320 pixelov, teda podobne ako iPhone. Má kapacitu 8 GB a 16 GB flashovej pamäte, dokáže sa bezdrôtovo pripojiť na internet, sťahovať hudbu z iTunes Store a obsahuje aj webový prehliadač Safari. Po troch rokoch a niekoľkých iPod touch generáciach je na svete už dlhšiu dobu najnovšia generácia iPod touch 4g, ktorý je obohatený o dva fotoaparáty – predná kamera VGA a zadný fotoaparát o veľkosti 0.7 megapixelu, čo je u iPod milou novinkou. Vďaka fotoaparátu dokáže natáčať HD videá, ktoré sú na úrovni dnešneho iPhone 4. Je dostupný v niekoľkých pamäťových verziách: 8GB, 32GB alebo 64GB. Obľúbenej 16GB verzie sa už zrejme nedočkáme pri iPod touch.

</doc>
<doc id="32488" url="https://sk.wikipedia.org/wiki?curid=32488" title="Elementy dráhy">
Elementy dráhy

Elementy dráhy sú súbor šiestich veličín a jedného časového údaju, ktoré jednoznačne definujú dráhu kozmického telesa v danom časovom okamihu kozmickým priestorom. Určenie elementov dráhy je hlavnou úlohou nebeskej mechaniky.
V klasickej nebeskej mechanike sa ako elementy dráhy zvyčajne používajú nasledujúce veličiny:
Niekedy (najmä pri popise dráh komét a planétok) sa za zvolený časový okamih berie čas prechodu telesa perihéliom; v tomto prípade sa medzi elementy dráhy neuvádza stredná anomália "M", pretože sa definitoricky rovná nule ("M" = 0).
Namiesto argumentu perihélia sa niekedy používa ako alternatívny element dĺžka perihélia "π", pre ktorú platí vzťah:
formula_1.
Tiež namiesto veľkej polosi dráhy "a" sa niekedy berie alebo stredný denný pohyb telesa na dráhe "n", alebo doba obehu (perióda) "P"; vzťahy medzi týmito troma veličinami vyjadrujú vzorce:
formula_2
pre pohyb telesa okolo Slnka; "a" je veľká polos v astronomických jednotkách (AU) a "P" je doba obehu v rokoch, resp.
formula_3
pre pohyb okolo ľubovoľného telesa, kde "a" je veľká polos, "P" je doba obehu a "μ" je gravitačný parameter centrálneho telesa;
formula_4 
pre stredný denný pohyb "n" vyjadrený v radiánoch za jednotku času, "P" je doba obehu, resp.
formula_5
pre stredný denný pohyb "n" vyjadrený v stupňoch za jednotku času, "P" je doba obehu.
"ϖ" je súčet zemepisnej dĺžky vzostupného uzla Ω a argumentu perihelia ω:
formula_6
L0 je stredná dĺžka
M0 je stredná anomália
T0 je čas prechodu perihéliom
Na určenie známeho bodu na obežnej dráhe sa používa buď stredná dĺžka v epoche L0, stredná anomália v epoche M0, alebo čas prechodu perihéliom T0.
Dvojriadkové elementy dráhy TLE.
Pre potreby sledovania umelých družíc Zeme sa používajú tzv. dvojriadkové elementy dráhy (TLE), ktoré obsahujú navyše údaje potrebné pre výpočet zmien dráhy v dôsledku pôsobenia odporu zemskej atmosféry.
Stavový vektor pohybu.
V astrodynamike sa namiesto elementov dráhy používa stavový vektor pohybu kozmického telesa k danému časovému momentu. Tento stavový vektor je šesťrozmerný a tvoria ho ako prvá až tretia zložka tri zložky polohového vektora popisujúce okamžitú pozíciu kozmického telesa v stanovenom čase a štvrtú až šiestu zložku stavového vektoru tri zložky vektora okamžitej rýchlosti telesa. Polohový vektor a vektor okamžitej rýchlosti sú pritom určované k inerciálnej vzťažnej sústave so začiatkom súradníc v hmotnom strede (ťažisku) sústavy (napr. v ťažisku Slnečnej sústavy, alebo v ťažisku Zeme).

</doc>
<doc id="32490" url="https://sk.wikipedia.org/wiki?curid=32490" title="Extrasolárna planéta">
Extrasolárna planéta

Extrasolárna planéta alebo exoplanéta je planéta obiehajúca hviezdu inú ako Slnko a teda patriaca do jej planetárnej sústavy. Do tejto skupiny možno zaradiť aj tzv. túlavé planéty, čo sú planéty, ktoré neobiehajú nijakú hviezdu.
Existencia extrasolárnych planét bola predpokladaná už dávno, predpokladal ich napríklad už Immanuel Kant. V jeho dobe ani dlho potom však ich existenciu nebolo možné overiť. Úplne prvou objavenou exoplanétou bol objekt obiehajúci pulzar B1257+12. Objavil ju poľský astronóm Alex Wolszczan v roku 1992. Prvé planéty obiehajúce okolo hviezd hlavnej postupnosti boli objavené až v 90. rokoch 20. storočia. Prvou objavenou exoplanétou obiehajúcou plazmovú hviezdu bola planéta obiehajúca hviezdu 51 Pegasi objavená v roku 1995. Objav extrasolárnych planét viedol k otázke, či na nich môže existovať mimozemský život.
Keďže nijaká planéta nežiari vlastným svetlom a všetky iba odrážajú svetlo svojich materinských hviezd, extrasolárne planéty majú veľmi malú jasnosť dosahujúcu rádovo miliardtiny jasnosti svojej hviezdy. Na rozdiel od planét slnečnej sústavy preto extrasolárne planéty nemôžu byť súčasnými ďalekohľadmi pozorované priamo a len v posledných rokoch sa objavili prvé fotografické pozorovania týchto objektov. Metódy ich objavovania sa zakladajú takmer výlučne na pozorovaní materskej hviezdy. Oveľa ľahšie možno aj vizuálne pozorovať protoplanetárne disky – disky, z ktorých sa extrasolárne planéty tvoria.
Obývateľnosť.
Štatistické prehľady iných planetárnych systémov naznačujú, že štandardný režim vzniku planét, vytvára planéty s obehom kratším než 100 dní a hmotnosťami podstatne väčšími než Zem. Absolútna väčšina planét, ktoré boli zatiaľ objavené obieha ich hviezdy oveľa bližšie než je obežná dráha Zeme okolo Slnka – a sú oveľa väčšie než Zem. Obidve charakteristiky robia tieto planéty neobývateľnými. Periódy ich obehu sú od dní po mesiace a hmotnosti od hmotnosti Zeme až po jej 50 násobok. Navyše sa často vyskytujú v tesnej blízkosti, ak ich je viac. Vzorový príklad môže byť planetárny systém Kepler-11 obsahujúci minimálne 6 planét vážiacich viac ako 40 Zemí. Takáto dominantná populácia planét ostro kontrastuje so Slnečnou sústavou, ktorá sa javí ako veľmi neobvyklý a zriedkavý typ planetárneho systému.
Väčšina objavených extrasolárnych planét je veľmi veľká. Niektoré už ležia na hranici medzi hnedým trpaslíkom a planétou. Mnohé obiehajú svoje hviezdy po veľmi blízkych dráhach. Pre svoju veľkosť a blízkosť k materskej hviezde dostali tieto objekty prezývku „horúce Jupitery“. Obežné dráhy exoplanét sú väčšinou veľmi excentrické (pritom obežné dráhy planét slnečnej sústavy sú takmer kruhové) a exoplanéty sa môžu nachádzať aj v dvoj- alebo viachviezdnych systémoch.
Kepler-186f bola prvá exoplanéta vo veľkosti Zeme obiehajúca v obývateľnej zóne.
Podľa vedeckého modelu môže byť voda na kamenných exoplanétach bežnou látkou.
Metódy objavovania extrasolárnych planét.
Tranzit.
Keď (veľká) planéta prechádza popred hviezdu, spôsobí nepatrný pokles jej jasnosti. Tento pokles jasnosti sa nazýva tranzit a možno ho merať a vyvodiť z neho existenciu exoplanéty. Pri tejto metóde je však nutné, aby rovina obehu planéty ležala presne v rovine zorného uhla pozorovateľa. Takéto planéty sa nazývajú tranzitujúce exoplanéty a z celkového počtu exoplanét je tranzitujúcich len 55. Pri tranzite sa dá aj zistiť spektrometriou zloženie atmosféry exoplanéty.
Gravitačná šošovka.
Keď exoplanéta prechádza popred hviezdu, môže naopak zväčšiť jej jasnosť ohybom jej svetla svojím gravitačným poľom. Rovnako ako v predchádzajúcom prípade, rovina obehu planéty musí ležať presne v rovine zorného uhla pozorovateľa.
Gravitačný vplyv na dráhu hviezdy.
Táto metóda platí len pre objavovanie dostatočne hmotných planét, ktoré svojou gravitáciou spôsobujú viditeľný obeh hviezdy okolo jej ťažiska. Tento obeh sa prejavuje zmenou dráhy materskej hviezdy, pokiaľ sa na sústavu pozeráme pod veľkým uhlom, alebo Dopplerovým javom, keď planéta obieha viac-menej v rovine zorného uhla.
Zmeny v spektre hviezdy.
Ak sa v spektre hviezdy v pravidelných intervaloch nečakane zjavia spektrálne čiary molekúl, je takmer isté, že ju obieha neviditeľný chladnejší spoločník. Hviezdy, hlavne horúcejšie, totiž molekuly vo svojich spektrách takmer neobsahujú.
Detekcia tepelnej emisie.
Táto metóda sa zakladá na detegovaní infračerveného žiarenia vychádzajúceho z planéty.
Najnovšie objavy.
V júni 2005 bola pri hviezde Gliese 876 objavená prvá extrasolárna planéta veľkosti a zloženia porovnateľného so Zemou. Dovtedy boli všetky pozorované planéty prevažne plynní obri typu Jupiter. Ďalšou zaujímavou planétou je planéta HD 209458b (obežnica hviezdy HD 209458) s menom "Osiris". V atmosfére tejto planéty veľkej ako Jupiter sa nachádza kyslík, sodík a uhlík, ale aj voda. najbližšie objavená extrasolárna planáta Proxima Centauri b pri hviezde Proxima Centauri. Ďalšia blízka planetárna sústava je okolo hviezdy Epsilon Eridani. Nepriame dôkazy existencie planéty aj pri našom druhom najbližšom hviezdnom systéme: pri Barnardovej hviezde.
Ku koncu roka 2008 Hubblov vesmírny teleskop objavil pri hviezde Fomalhaut priamym (vizuálnym) pozorovaním exoplanétu s hmotnosťou 3x väčšou než Jupiter. Toto bolo prvé pozorovanie extrasolárnej planéty vo viditeľnom spektre. Po tomto objave sa podarilo astronómom objaviť pri hviezde HR 8799 priamym zobrazením hneď 3 extrasolárne planéty pomocou ďalekohľadu Gemini North na Havaji.
Označovanie.
Exoplanéty sa označujú menom materskej hviezdy, za ktoré sa pridá malé písmeno. Začína sa u „b“ (napr. 51 Pegasi b), ďalej „c“ atď. („a“ malo byť vyhradené pre hviezdu samotnú).
Písmena sa planétam priraďujú na základe poradia v ktorom boli objavené, bez závislosti na ich polohe. Napríklad v systéme Gliese 876 bola posledná objavená planéta pomenovaná Gliese 876 d, napriek tomu, že je bližšie k hviezde ako Gliese 876 b a Gliese 876 c.
Pred objavom 51 Pegasi b v roku 1995 boli planéty označované rôzne. Prvé nájdené planéty okolo pulzaru PSR 1257+12 boli označené s veľkými písmenami: PSR 1257+12 B a PSR 1257+12 C. Keď bola neskôr v systéme objavená nová, k pulzaru bližšia planéta, dostala meno PSR 1257+12 A (namiesto D).
Niektoré exoplanéty majú aj svoje neoficiálne prezývky. Napríklad HD 209458b je niekedy prezývaná "Osiris," a 51 Pegasi b sa hovorí "Bellerophon." (podľa gréckeho mýtu o Bellerofontovi) Gliese 581 c, zatiaľ najmenšia objavená exoplanéta, ktorá je pravdepodobne najviac podobná Zemi, sa niekedy nazýva "Ymir". Medzinárodná astronomická únia nemá v pláne oficiálne pomenovávať exoplanéty z praktických dôvodov.
Externé odkazy.
On-line encyklopédia extrasolárnych planét

</doc>
<doc id="32492" url="https://sk.wikipedia.org/wiki?curid=32492" title="Kozmická sonda">
Kozmická sonda

Kozmická sonda je umelé kozmické teleso bez ľudskej posádky vypustené k Mesiacu, alebo na únikovú dráhu zo zemského gravitačného poľa, alebo zo slnečného gravitačného poľa. Úlohou týchto sond je buď výskum vlastností priestoru, ktorým prelietajú, alebo (väčšinou) telies slnečnej sústavy, ku ktorým letia. Prvé kozmické sondy boli vypustené koncom 50. rokov dvadsiateho storočia. Počas histórie sa rozličné kozmické sondy priblížili ku všetkým ôsmim planétam slnečnej sústavy, dvom z piatich doposiaľ známych trpasličích planét, k množstvu mesiacov, asteroidov, komét a do istej miery aj k Slnku.
Do vesmíru sa sondy dostávajú za pomoci nosných rakiet, v minulosti aj amerických kozmických raketoplánov. Väčšina kozmických sond sa po splnení svojich úloh nevracia na Zem. Zostávajú ako neriadené telesá naďalej putovať vesmírnym priestorom, ležať na povrchu objektu svojho skúmania, alebo sú, častokrát úmyselne, zničené kolíziou s planétou či Mesiacom. Údaje, ktoré nazbierajú, tak musia preniesť na domovskú planétu na diaľku prostredníctvom rádiového vysielania. 
Svojou stavbou sa kozmické sondy do istej miery podobajú na umelé družice Zeme. Vzhľadom na to, že sa od Zeme mimoriadne vzďaľujú, však majú hlavne sondy letiace ďalej ako na Mesiac čiastočne autonómne riadenie, pretože signál riadiaceho strediska letí na ne príliš dlho na to, aby sa pokyny dali považovať za pokyny v reálnom čase. Takisto spojenie sondy so Zemou nemusí byť nepretržité, pretože sonda môže napríklad zájsť do rádiového tieňa vytváraného skúmaným telesom.
V najstaršej českej a slovenskej literatúre z 50. a 60. rokov 20. storočia boli kozmické sondy pod vplyvom ruských masmédií a technickej literatúry nazývané "medziplanetárne automatické stanice"; tento termín sa dnes už v odbornej literatúre nepoužíva.
Rozdelenie.
Podľa cieľa.
Podľa hlavného skúmaného objektu ich zvyčajne delíme na:
Zvláštnu podkategóriu hore uvedených typov sond tvoria návratové sondy, ktoré po prieskume cieľa svojho letu a prípadnom odobratí vzoriek materiálu sa vrátia so svojím nákladom naspäť na Zem. Pri súčasných technológiách si však návratová sonda vyžaduje, aby teleso, z ktorého štartuje, malo nízku gravitáciu, preto zatiaľ nebola návratová sonda vyslaná na nijakú planétu. Doposiaľ najhmotnejšie teleso, ktoré návratové sondy úspešne navštívili, je Mesiac.
Podľa spôsobu výskumu.
Orbitálne sondy takmer vždy obiehajú počas svojej životnosti iba okolo jediného telesa, nerátajúc Zem v počiatkoch ich misie, a Slnko počas preletu k cieľovému telesu (okrem piatich sond všetky planetárne sondy počas cesty k cieľovej planéte obiehali okolo Slnka). Jedinou výnimkou bola sonda Dawn, ktorá obiehala postupne dve veľké telesá z pásma planétok. Planétky majú nízku gravitáciu, a tak sonda bola schopná uniknúť z obežnej dráhy prvej zo skúmaných planétok, Vesta, a zamieriť k druhej skúmanej planétke, Ceres. Z obežnej dráhy okolo planéty však doposiaľ nijaká sonda smerom do medziplanetárneho priestoru neunikla.
Orbitálna sonda môže slúžiť aj ako retranslačná družica - zariadenie odovzdávajúce informácie zo Zeme a na Zem - pre landery a rovery (pozri nižšie).
Jedna kozmická výprava je často zložená zo sond viacerých typov, napríklad orbitera a landera. Po väčšinu misie putujú spoločne a rozdelia sa až tesne pred dosiahnutím cieľa. 
Návrh, stavba a prevádzka.
Väčšinu amerických kozmických sond prevádzkovalo Laboratórium prúdového pohonu (JPL) (ktoré samo niektoré z nich aj navrhlo a postavilo), resp. stredisko NASA Ames Research Center; v súčasnosti bývajú ich prevádzkovatelia špecializované laboratóriá popredných amerických univerzít v rámci kontraktov s NASA, pričom výrobu sond zabezpečujú rôzne priemyselné firmy.
V bývalom Sovietskom zväze väčšinu mesačných sond a prvých planetárnych sond vyvinula, postavila a prevádzkovala konštrukčná kancelária OKB-1 (teraz firma RKK Energija) hlavného konštruktéra balistických rakiet a kozmickej techniky S. P. Koroľova. Stavbu a čiastočne aj prevádzku neskorších planetárnych sond (od roku 1965) zabezpečovalo Vedecko-výrobné združenie S. A. Lavočkina, resp. výskumná časť tohto koncernu, Vedecko-výskumné stredisko G. N. Babakina. Neskôr koordináciu vedeckej náplne misií kozmických sond a riadenie ich letu preberal stále viac Ústav kozmických výskumov (IKI) AN SSSR.
Konštrukcia.
Všetky kozmické sondy musia disponovať týmito systémami skonštruovanými tak, aby odolali drsným podmienkam vo vesmíre:
Rané sondy nemali systémy zmeny dráhy a ich súčasťou neboli ani palubné počítače. Zhruba od začiatku 60. rokov sa však začínajú vyskytovať. Zdrojom energie raných sond boli len suché elektrické články. Postupne sa však pre ne vyvinuli solárne panely doplnené akumulátormi, ak sonda nemala byť počas svojej misie celý čas vystavená slnečnému svitu (ak napríklad obieha okolo telesa, do ktorého tieňa sa dostáva, alebo ak pristane na nejakom telese, kde sa strieda deň a noc - za predpokladu, že nie je dizajnovaná tak, aby fungovala iba za dňa, ako napríklad niektoré mesačné sondy, ktoré s príchodom mesačnej noci svoju činnosť ukončia). Pre sondy do vzdialených končín slnečnej sústavy, ktorým by slnko za použitia vtedajších technológií nebolo schopné dodať dostatok energie, sa vyvinuli rádioizotopové generátory. 
Priebeh misie kozmických sond.
Od konštrukcie po štart.
Kozmické sondy vznikajú v špecializovaných montážnych halách. Viaceré sondy toho istého výrobcu majú ako svoj základ rovnakú platformu a to dokonca aj v prípadoch, keď sú ich cieľom odlišné planéty. Väčšinou sa vyrobia sa dva identické exempláre: letový a neletový. Sonda je v priebehu konštrukcie, ale aj po dokončení vystavovaná skúškam a záťaži, ktorú podstúpi pri štarte a vo vesmíre - napríklad sa vkladá do vákuovej komory, znášanie otrasov pri štarte zase testuje vibračný stôl.
Dokončená a otestovaná sonda putuje na kozmodróm, kde je po ďalších testoch natankovaná a vložená na vrchol nosnej rakety pod aerodynamický kryt. Solárne panely, antény a ďalšie vyčnievajúce prvky sú vtedy zasunuté alebo sklopené. V minulosti sa niektoré sondy pripojili k urýchľovaciemu stupňu a potom sa vložili do nákladových priestorov raketoplánov. Komplex nosná raketa-sonda potom putuje na štartovací komplex, kde prebehnú záverečné previerky a čaká sa na vhodné štartovacie okno.
Po štarte raketa odhadzuje svoje stupne s výnimkou posledného. Sonda je spravidla pred letom k cieľu navedená na tzv. parkovaciu dráhu okolo Zeme, nie je to však nevyhnutné. Ak prejde všetkými previerkami, posledný raketový stupeň sa vo vhodnom okamihu zažihne, udelí sonde druhú, prípadne tretiu únikovú rýchlosť a začína sa tak jej putovanie k cieľu. V prípade štartu z paluby raketoplánu posádka raketoplánu manipulačným ramenom vyložila sondu s jej urýchľovacím stupňom, raketoplán sa potom vzdialil do bezpečnej vzdialenosti a urýchľovací stupeň naviedol sondu k jej cieľu. Po vyhorení všetkého paliva v poslednom raketovom stupni sa raketový stupeň od sondy odpája. Má však rovnaký kurz ako sonda. Ich dráhy sa rozídu až po dráhovej korekcii, ktorú sonda vykonáva vlastnými malými motormi. Raketové stupne potom takmer vo všetkých prípadoch zostávajú na obežnej dráhe okolo Slnka, poprípade Zeme.
Niekedy štartujú jednou raketou spoločne dve sondy, ktoré môžu patriť dvom rozličným kozmickým agentúram. Počas preletu k cieľu zostávajú spojené a oddelia sa až v blízkosti ich spoločného cieľa. Niektoré pristávacie sondy sú zase počas letu medziplanetárnym priestorom vybavené tzv. preletovým modulom, ktorý nemá vedeckú funkciu, len zabezpečuje sonde všetko potrebné počas cesty.
Dráha.
Kozmické sondy nemôžu k svojim cieľom letieť po priamkach. Ich preletové dráhy sú krivkami. V každom okamihu svojej trasy je sonda na obežnej dráhe okolo nejakého telesa. Po dosiahnutí druhej únikovej rýchlosti, ale nepresiahnutí tretej únikovej rýchlosti, sa stávajú obežnicami Slnka. Po presiahnutí tretej únikovej rýchlosti prechádzajú na obežnú dráhu okolo jadra Galaxie. Z obežnej dráhy okolo Slnka sa sonda vhodnými manévrami vie dostať na obežnú dráhu okolo iného telesa slnečnej sústavy. Z obežnej dráhy okolo jadra Galaxie ešte zatiaľ žiadna sonda neprešla na obežnú dráhu okolo telesa slnečnej sústavy. Takýto manéver by si vyžadoval oveľa viac paliva. Všetky sondy letiace treťou únikovou rýchlosťou preto skúmali svoje ciele len počas rýchlych preletov.
Kozmické sondy nemožno vyslať smerom, ktorým leží ich cieľ v čase štartu. Všetko v slnečnej sústave sa totiž pohybuje. Dráha sondy musí byť zvolená tak, aby smerovala do miesta, kde sa jej cieľ bude nachádzať v čase jej príletu. K našim dvom najbližším a niekedy aj vzdialenejším planétam sú sondy posielané po tzv. Hohmannových prechodových dráhach alebo Hohmannových elipsách. Pre vzdialenejšie ciele je väčšinou, zdanlivo paradoxne, sonda vyslaná bizarným smerom, napríklad sonda letiaca k Jupiteru po opustení zemskej orbity mieri dovnútra slnečnej sústavy. Deje sa tak z dôvodu gravitačných manévrov. Pri gravitačných manévroch sonda získava dodatočnú rýchlosť na úkor orbitálnej rýchlosti planéty, pri ktorej gravitačný manéver vykonáva. Cesta napríklad k Jupiteru tak môže byť rýchlejšia, keď sonda letí najprv vykonať gravitačné manévre pri Venuši a Zemi, ako keby letela k Jupiteru priamo. Sonda môže gravitáciu planéty využiť nielen na zmenu rýchlosti, ale aj na zmenu smeru letu a zmenu sklonu dráhy k ekliptike. 
Sonda môže počas letu robiť menšie korekcie dráhy vlastným motorom. Väčšiu korekciu rýchlosť či smeru letu dokáže po oddelení posledného raketového stupňa vykonať už iba metódou gravitačného manévra.
Dráhy sond sa v súčasnosti obvykle volia tak, aby podľa možností aj v priebehu cesty sonda mohla skúmať sekundárne ciele. Ak to nie je možné, alebo v dlhej pauze medzi sekundárnymi cieľmi, upadá sonda počas preletu do nečinnosti, tzv. hibernácie. Z tej technici prebudia sondy včas pred dosiahnutím cieľa a začnú ju testovať.
V cieli.
Orbitery a landery musia v cieli zabrzdiť, čo sa dosiahne vhodne zvolenou dráhou, motorickým manévrom a pri telesách s atmosférou väčšinou aj využitím brzdiacej schopnosti atmosféry. Orbitálne sondy používajú pri telesách s atmosférou na zníženie svojej dráhy tzv. aerobraking. Pri pristávacích sondách je brzdenie atmosférou veľmi intenzívne a teleso sondy sa prehrieva, preto musí mať tepelný štít. V hustejších vrstvách atmosféry sa používajú padáky a blízko pri povrchu v prípade Marsu aj ďalšie spôsoby na dobrzdenie alebo aspoň zmiernenie následkov dopadu na prístroje sondy.
Činnosť sondy po dosiahnutí cieľa sa veľmi líši v závislosti od toho, o aký typ sondy ide. Sondy plnia svojej úlohy počas takzvanej primárnej misie, ktorá sa v prípade dobrého stavu sondy môže predlžovať. Práca väčšiny sond, najmä v minulosti, končila dôsledkom technickej poruchy, nepriaznivým vplyvom prostredia, alebo nedostatočného množstva elektrickej energie. Pre neskoršie sondy na obežných dráhach planét sa stalo limitujúcim najmä ich palivo. Misie niektorých sond končia cielene, buď ich vypnutím, alebo navedením do atmosfér skúmaných planét, kde zhoria. Deje sa tak z dôvodu obavy kontaminácie mesiacov týchto planét pozemským mikrobiálnym životom. Pokiaľ sonda prináša vzorky, nevracia sa celá, iba jej návratové puzdro. To je vybavené tepelným štítom a padákom, aby mohlo pristáť na Zemi.
Stručná história.
Sondy k Mesiacu.
Vôbec prvým pokusom o vyslanie kozmickej sondy bola americká mesačná sonda Pioneer 0, ktorú sa pokúsili vypustiť Spojené štáty dňa 17. augusta 1958. 77 sekúnd po štarte však sondu zničila havária nosnej rakety. Nasledovala mesačná sonda, ktorú sa pokúsil vypustiť Sovietsky zväz dňa 23. septembra 1958. Štart však tiež prerušila havária nosnej rakety. Podobne dopadli aj ďalšie dva pokusy Sovietskeho zväzu o opakovanie tejto misie. Vinou nedostatku skúseností a nespoľahlivosti prvých nosných rakiet veľa kozmických sond skončilo v počiatkoch kozmonautiky haváriou v priebehu štartu alebo misie.
Prvou aspoň sčasti úspešnou kozmickou sondou sveta bola sovietska Luna 1. Odštartovala počiatkom roku 1959, len niečo vyše roka po vypustení úplne prvého kozmického telesa. Jej cieľom bol náraz do Mesiaca, čo sa nepodarilo, drží však prvenstvo ako prvé teleso, ktoré vyvinulo druhú únikovú rýchlosť. Prvou sondou, ktorá zasiahla Mesiac (a tým vôbec prvé mimozemské teleso), bola jej nasledovníčka Luna 2. Štartovala 12. septembra 1959. Ďalšia sonda tejto série, Luna 3, ako prvá vyfotografovala odvrátenú stranu Mesiaca. 
Ďalšou métou bolo pristátie na Mesiaci, ktorému však tiež predchádzalo niekoľko neúspechov. Až Luna 9 bola prvý človekom vyrobený objekt, ktorý mäkko dosadol na Mesiac a vo všeobecnosti na iný mimozemský povrch. Stalo sa tak v roku 1966, len tri a pol roka pred prvým pristátím ľudí na Mesiaci. Luna 16 bola prvá robotická návratová sonda, ktorá priniesla vzorky z Mesiaca. Lunochod 1 sa stal prvým roverom na Mesiaci a inom kozmickom telese vôbec. Vypustený bol 10. novembra 1970.
Druhou mocnosťou a nadlho jedinou ďalšou, ktorá vysielala kozmické sondy, boli Spojené štáty americké. Ich prvých päť sond, patriacich do programu Pioneer, bolo neúspešných. Tie z nich, ktoré dosiahli aspoň kozmický priestor, však skúmali jeho vlastnosti a tiež radiačné pásy Zeme. Až Pioneer 4 sa stala prvou americkou sondou, ktorá preletela okolo Mesiaca. Nasledovali programy Ranger, Lunar Orbiter a Surveyor, ktorá mali dôkladne preskúmať Mesiac pred prvým pristátím ľudí na jeho povrchu.
Obe mocnosti sa potom nadlho vo výskume Mesiaca odmlčali. Až v deväťdesiatych rokoch sa NASA vrátila k Mesiacu sondou Clementine, po ktorej nasledovali ďalšie. Rusko sa pokúsila vrátiť na Mesiac až v roku 2023 sondou Luna 25, ale neuspelo. Medzitým však úspešné sondy na obežnú dráhu Mesiaca a na jeho povrch vyslali Čína, Japonsko, Južná Kórea a India. Čchang-e 4 sa v januári 2019 stala prvou sondou v histórii, ktorá pristála na odvrátenej strane Mesiaca a Čchang-e 5 16. decembra 2020 priniesla z Mesiaca prvé vzorky po 40 rokoch. Prvou európskou mesačnou sondou bola SMART-1.
Sondy k Merkúru.
Mariner 10 vypustená 3. novembra 1973 bola prvá sonda pri planéte Merkúr a preskúmala ju v priebehu troch preletov. Jej nasledovníkom sa po dlhej pauze stala sonda MESSENGER, prvá sonda na orbite Merkúra a súčasne prvá sonda, ktorá dopadla na túto planétu. Treťou a zatiaľ poslednou sondou skúmajúcou prvú planétu slnečnej sústavy je BepiColombo, ktorá je po dvoch amerických misiách k tejto planéte pre zmenu európsko-japonskou výpravou.
Sondy k Venuši.
Venuša ako planéta, ktorá sa dokáže zo všetkých planét slnečnej sústavy najbližšie priblížiť k Zemi, bola, prirodzene, ďalším cieľom sond po dobytí Mesiaca. Prvá sonda k nej, sovietska Venera 1, bola neúspešná. Venera 2 skončila podobne. Venera 4 ako prvá vykonala úspešnú analýzu inej planéty na mieste. Venera 7 v roku 1970 ako prvá sonda úspešne pristála na povrchu inej planéty a odvysielala dáta späť na Zem. Venera-9 o päť rokov neskôr odoslala s Venuše prvé snímky. Ďalšie úspešné sovietske a americké sondy skúmali venušskú atmosféru a zmapovali jej povrch. Americká sonda Magellan zase v deväťdesiatych rokoch radarom zmapovala takmer celý venušský povrch. Po jednej sonde k Venuši vyslali aj Japonsko a ESA.
Sondy k Marsu.
Medzi rokmi 1960 až 1962 vypustil Sovietsky zväz v rámci programu Mars k Marsu päť neúspešných sond. Prvé snímky povrchu Marsu priniesla americká preletová sonda Mariner 4. Po prílete K Marsu 13. novembra 1971 sa Mariner 9 stal prvou vesmírnou sondou, ktorá obiehala okolo inej planéty. Mars 2 ako prvá zasiahla Mars a Mars 3 vykonal prvé mäkké pristátie na Marse 2. decembra 1971. Pristávacia časť sondy začala vysielať k orbitálnej časti Mars 3 Orbiter 90 s po pristátí. Po 20 s sa vysielanie zastavilo z neznámych dôvodov. Za prvé úspešné sondy vysielajúce z povrchu Marsu sa preto niekedy považujú pristávacie moduly amerických sond Viking. Po nich nasledovalo ešte niekoľko úspešných (aj neúspešných) amerických pristátí na Marse a prieskum tejto planéty z obežnej dráhy okolo nej. Koncom 20. storočia a v 21. storočí začali sondy k Marsu posielať aj iné krajiny ako USA a Rusko.
Americký Sojourner bol prvý rover na Marse. Na túto planétu ho v roku 1997 dopravila sonda Mars Pathfinder. Nasledovali ďalšie dva rovery Mars Exploration Rovers Spirit a Opportunity, ktoré skúmali povrch a geológiu a hľadali stopy minulej vodnej aktivity na Marse. Oba rovery boli vypustené v roku 2003 a pristáli v roku 2004. Komunikácia s roverom Spirit bola zastavená 22. marca 2010. Misia roveru Oportunity na Marse trvala 14 rokov, napriek tomu, že pôvodne bola plánovaná na 3 mesiace. Ich nasledovníkom (činným už aj počas činnosti MER) bol rover Curiosity a neskôr Perseverance. Ako súčasť misie Mars 2020, pod ktorú patrí aj Perseverance, na bol na Marse ako na prvej planéte slnečnej sústavy vyskúšaný aj prototyp vrtuľníka menom Ingenuity. Svoj rover poslala na Mars aj Čína v rámci misie Tchien-wen-1.
Sondy k planétkam.
Prvé blízke snímky planétky urobila v roku 1991 sonda Galileo, keď na svojej ceste k Jupiteru preletela okolo planétky 951 Gaspra. Americká NEAR Shoemaker ako prvá sonda obiehala asteroid a napokon pristála na jeho povrchu, hoci to nebolo pôvodným cieľom jej misie. Japonská Hajabusa bola prvá návratová sonda, ktorá odštartovala z asteroidu so vzorkou jeho povrchu. Ďalšie vzorky doniesli Hajabusa 2 a OSIRIS-REx. Európska vesmírna sonda Rosetta preletela okolo dvoch asteroidov a obiehala okolo kométy 67P/Churyumov-Gerasimenko v novembri 2014. Sonda vypustila na kométu pristávací modul Philae. Chang'e 2 bola vypustená na obežnú dráhu Mesiaca, navštívila slnečno-zemský Lagrangeov bod L2, a preletela okolo asteroidu 4179 Toutatis. 16. októbra 2021 odštartovala sonda Lucy, prvá sonda k planétkam zo skupiny Trójanov.
Sondy k plynným obrom.
Pioneer 10 bola prvá vesmírna sonda pri planéte Jupiter, prvá sonda vyslaná za pás asteroidov a prvá sonda, ktorá dosiahla tretiu únikovú rýchlosť. Rádiová komunikácia so sondou bola stratená 23. januára 2003, kvôli strate elektrickej energie pre svoj rádiový vysielač. Vtedy sa nachádzala vo vzdialenosti 12 miliárd kilometrov (80 AU) od Zeme. Nasledovala ju Pioneer 11, ktorá ako prvá sonda preletela okolo dvoch plynných planét a bola to prvá sonda pri planéte Saturn. Komunikácia bola stratená v roku 1995 kvôli obmedzeniam výkonu a veľkej vzdialenosti.
Voyager 1 je ťažká sonda vypustená 5. septembra 1977. V súčasnosti je stále funkčná, čo z nej robí najdlhšie trvajúcu misiu NASA. Navštívila planéty Jupiter a Saturn a poskytla detailné fotografie mesiacov týchto planét. Dnes je Voyager 1 najvzdialenejším človekom vyrobený objekt zo Zeme. Od Zeme a Slnka a pohybuje relatívne rýchlejšie ako akákoľvek iná vesmírna sonda. 25. augusta 2012 sa Voyager 1 stal prvým človekom vyrobeným objektom, ktorý prekročil heliopauzu, a v širšom zmysle ju možno označiť za prvý objekt v medzihviezdnom priestore. Voyager nemá od roku 1980 funkčný plazmový senzor, ale slnečná erupcia v roku 2012 umožnila vedcom z NASA zmerať vibrácie plazmy okolo plavidla. Vibrácie umožnili zmerať plazmu oveľa hustejšiu ako merania vykonané v ďalekých vrstvách našej heliosféry, čím sa dokázalo, že plavidlo preniklo za heliopauzu. Voyager 2 bola prvá sonda, ktorá dokončila planetárnu „Grand Tour“ k plynným obrom, a prvá a doposiaľ jediná sonda, ktorá navštívila planéty Urán a Neptún. Spolu so sondami Pioneer 10, Pioneer 11, a so svojou sesterskou sondou Voyager 1 je teraz Voyager 2 sondou za prvou z potenciálnych hraníc slnečnej sústavy. Voyager 1 a 2 obe dosiahli únikovú rýchlosť od Slnka, čo znamená, že ich trajektórie ich už nevrátia do slnečnej sústavy.
Americko-európska misia Cassini-Huygens bola vypustená 15. októbra 1997. Počas svojej dvadsaťročnej výpravy výrazne rozšírila poznatky o Saturnovom systéme prstencov. 14. januára 2005 vypustila pristávací modul Huygens, ktorý pristál na mesiaci Titan. Dodnes ide o jediné pristátie na inom mesiaci, než je Mesiac Zeme.
Juno je druhá orbitálna sonda Jupitera a prvá sonda pri planéte Jupiter, ktorá nepoužíva rádioizotopový generátor. Bola vypustená 5. augusta 2011.
Sondy k trpasličím planétam.
New Horizons bola prvá sonda vyslaná k trpasličej planéte Pluto a vôbec k objektom Kuiperovho pásu. Štartovala 19. januára 2006. Systémom Pluto – Cháron preletela 14. júla 2015. neskôr bola presmerovaná k ľadovej planétke 486958 Arrokoth, ktorá je dodnes najvzdialenejším objektom zblízka preskúmaným kozmickou sondou. Dawn štartovala o rok neskôr, ale keďže jej ciele sa nachádzajú k Zemi bližšie ako ciele New Horizons, stala sa prvou sondou pri trpasličej planéte ona. Ako prvá sonda skúmala a obiehala okolo planétky Vesta a trpasličej planéty Ceres. Na obežnú dráhu Vesty vstúpila 16. júla 2011, na obežnú dráhu Ceres začiatkom roku 2015.
Sondy ku kométam.
Halley Armada bola prvá misia venovaná kométe; v tomto prípade Halleyovej kométe počas jej cesty vnútornou slnečnou sústavou. Bola to tiež prvá veľká medzinárodná koordinácia vesmírnych sond na medziplanetárnej misii, so sondami špecificky vypustenými sovietskou, teraz ruskou vesmírnou agentúrou, Európskou vesmírnou agentúrou (ESA) a Japonskou vesmírnou agentúrou.
ICE predstavovalo pôvodne slnečné observatórium v medzinárodnom výskumnej sérii Slnko – Zem. Bolo vyslané, aby urobilo prvé blízke pozorovania kométy, konkrétne kométy Giacobini-Zimmer v roku 1985 ako predohra štúdia Halleyovej kométy.
Pod názvom Vega poznáme dve Rusko-Francúzske vesmírne sondy. Vypustili balóny (prvé meteorologické balóny vypustené na inej planéte) na Venuši po stretnutí s Halleyovou kométou.
Až japonská sonda Sakigake so štartom v roku 1985, bola prvou neamerickou, nesovietskou medziplanetárnou sondou. Druhá japonská sonda Suisei urobila pozorovania kométy v ultrafialových vlnových dĺžkach. Giotto ako prvá vesmírna sonda preletela kometárnou kómou a urobila prvé fotografie kometárneho jadra. Stardust bola zase prvá sonda, ktorá odobrala a priviezla vzorky z kometárneho chvosta.
Sondy k Slnku.
Slnečné sondy sú na pomedzí medzi kozmickými observatóriami a sondami. Na rozdiel od iných kozmických sond sa totiž nepribližujú k svojmu cieľu na malú vzdialenosť, lebo nepoznáme materiál, ktorý by intenzite slnečného žiarenia blízko pri povrchu našej najbližšej hviezdy odolal. Výnimku tvorí azda len sonda Parker Solar Probe vypustená v roku 2018, ktorá pri pravidelných priblíženiach prelieta cez vrchnú vrstvu slnečnej atmosféry. Slnečné sondy však bežne bývajú umiestnené na orbite okolo Zeme, v libračných bodoch Zeme alebo na iných, relatívne vzdialených obežných dráhach okolo Slnka.
Genesis sa stala prvou návratovou sondou, ktorá odobrala a priviezla vzorky slnečného vetra zo slnečno-zemského Lagrangeovho bodu L1.

</doc>
<doc id="32493" url="https://sk.wikipedia.org/wiki?curid=32493" title="Ján Sebechlebský">
Ján Sebechlebský

Ján Sebechlebský (* 6. máj 1966, Žiar nad Hronom) je slovenský a český filmový režisér.
Život.
Po štúdiu na gymnáziu v Žiari nad Hronom bol prijatý na pražskú FAMU, odbor hranej réžie. Školu absolvoval v roku 1991. Venuje sa aj divadelnej tvorbe a je externým pedagógom na FAMU. Spoločne s režisérom Radimom Filipcom, ktorý má na starosť scény v reálnom prostredí, tiež nakrúca seriál Ordinace v růžové zahradě a Jedna rodina. Pre Českú televíziu natočil približne 50 dokumentárnych filmov. V súčasnej dobe žije v Prahe. Začiatkom roka 2016 získal Cenu mesta Žiar nad Hronom za vynikajúce tvorivé výkony a významné výsledky v oblasti filmovej réžie a filmovej tvorby.

</doc>
<doc id="32494" url="https://sk.wikipedia.org/wiki?curid=32494" title="Karadžičova ulica (Bratislava)">
Karadžičova ulica (Bratislava)

Karadžičova ulica je ulica v Bratislave. Pomenovaná je podľa významného srbského vzdelanca, lingvistu, jazykovedca, historika, literárneho kritika, zberateľa ústnej ľudovej tvorby a reformátora srbského jazyka Vuka Stefanovića Karadžića. Pôvodne sa volala ulica kráľa Žigmunda (Zsigmond király-Gasse, Zsigmond király-utca). V súčasnosti ulica ohraničuje staršiu a novšiu časť mesta. 
Významné objekty.
Na ulici sa nachádza centrála VÚB banky, kancelárske budovy City Business Center (CBC). S ulicou susedí aj historický Ondrejský cintorín (vchod z Ulice 29. augusta). Na mieste administratívnych budov sa nachádzala železničná stanica Bratislava-Nivy, ktorá zanikla v 80. rokoch 20. storočia. V súčasnosti existuje projekt na jej obnovu ako podzemnej stanice.

</doc>
<doc id="32495" url="https://sk.wikipedia.org/wiki?curid=32495" title="Eurotel">
Eurotel



</doc>
<doc id="32497" url="https://sk.wikipedia.org/wiki?curid=32497" title="Jaroslav Ševčík">
Jaroslav Ševčík

Jaroslav Ševčík (* 12. máj 1932, Horní Lideč – † 17. jún 2005, Bratislava) bol slovenský tanečný choreograf, režisér umeleckých programov a profesionálny tanečník.
Život.
Po štúdiu na gymnáziu v Leviciach nastúpil do osvetovej školy v Bratislave a absolvoval aj Pedagogickú školu pre učiteľov tanečnej výchovy pri Štátnom konzervatóriu. V roku 1969 získal titul zaslúžilý umelec. Bol jedným z prvých členov SĽUK-u, s ktorým počas nasledujúcich tridsiatich rokov reprezentoval slovenské ľudové umenie na väčšine kontinentov. Bol prvým hlavným a nezabudnuteľným predstaviteľom v choreografii Jánošíka v SĽUK-u, účinkoval v množstve televíznych inscenácií napríklad "Balada o Vojtovej Maríne", v choreografii "Surovô drevo" – goralský tanec, ktorý mal vyše 500 repríz. Venoval sa hlavne režijnej a choreografickej činnosti, najmä je treba vyzdvihnúť v tomto smere jeho práca s folklórnymi súbormi zahraničných Slovákov, pre ktorých táto spolupráca znamenala často vzkriesenie ich činnosti až po umelecký vzostup týchto kolektívov. Stál pri zakladaní súboru Limbora v New Yorku, Lučina v Clevelande, Trávnica v Lakewoode, Šarišan v Detroite, Slovakians v Pittsburghu, FS Ľudovíta Štúra v Melbourne, Zemplína v Toronte a ďalších. Mimoriadnu schopnosť preukázal pri práci režiséra pri koncipovaní veľkých programových celkov a prípravou programov s veľkým počtom súborov. Ide o spoluprácu a prípravu programov na medzinárodných festivaloch ako sú Folklórny festival Východná, Folklórne slávnosti pod Poľanou a medzinárodný folklórny festival Praha srdce národov – kde bol hlavným programovým režisérom. Svoje skúsenosti odovzdával mladým nielen v zahraničí, ale aj doma na Slovensku. Od roku 1997 spolupracoval s Domom zahraničných Slovákov v Bratislave.

</doc>
<doc id="32498" url="https://sk.wikipedia.org/wiki?curid=32498" title="Slnečná sonda">
Slnečná sonda

Slnečná sonda alebo solárna sonda je kozmická sonda vypustená mimo sféru gravitačného vplyvu Zeme s cieľom študovať Slnko a jeho vplyv na medziplanetárne prostredie. Za týmto účelom sú tieto sondy vybavované vedeckými prístrojmi, medzi ktoré patria najmä:
Z hľadiska dráh využívaných pre slnečné sondy ich môžeme rozdeliť do troch základných skupín:
Do mimoriadnej blízkosti k Slnku sa dostala v minulosti tiež planetárna sonda Mariner 10 určená pre výskum planéty Merkúr a neskôr tiež druhá sonda na prieskum Merkúra, MESSENGER. Tieto sondy však neboli špecificky vybavené pre dôkladnejší prieskum Slnka a preto tu nie sú zahrnuté v tabuľkách.
Sonda ISEE-3 bola po splnení úlohy v libračnom centre 20. júla 1982 vyvedená z tohto bodu a nasmerovaná ku dvom kométam (pozri tabuľka); súčasne s tým bola premenovaná na ICE.
Okrem slnečných sond skúmalo Slnko z obežných dráh okolo Zeme celý rad slnečných družicových observatórií.

</doc>
<doc id="32499" url="https://sk.wikipedia.org/wiki?curid=32499" title="Sopka">
Sopka

 
Sopka alebo vulkán je geomorfologický útvar vytvorený magmou vystupujúcou na zemský povrch (kde sa nazýva láva), prípadne pod vodou alebo ľadom. Na Zemi sa sopky vyskytujú pozdĺž hraníc tektonických platní a v takzvaných horúcich škvrnách. Názov "vulkán" je odvodený od názvu sopky Vulcano v Tyrrhenskom mori, prenesene od rímskeho boha Vulkána. Veda, skúmajúca sopečnú činnosť, sa nazýva vulkanológia.
Iné formy sú bahnové sopky (tieto, až na pár výnimiek nesúvisia so sopečnou činnosťou) a ľadové sopky (vyskytujú sa na niektorých mesiacoch slnečnej sústavy – Europa, Enceladus, Triton, Titan).
Príčiny a výskyt sopečnej činnosti.
Roztavená hornina sa nazýva magma. Tvoria ju spravidla viaceré zložky, ktoré majú plynné, kvapalné aj pevné skupenstvo. Magma, ktorá vystúpi na povrch, sa označuje láva. Tak ako väčšina procesov vnútri Zeme, aj dynamika magmy je zle preskúmateľná priamymi pozorovaniami. Napriek tomu je však známe, že erupcia môže nasledovať po prechode magmy cez kôru pod sopku, kde vypĺňa miesto, zvané magmatický kozub.
Vznik magmy súvisí so stavbou Zeme, hlavne s plášťom a zemskou kôrou, ktorá leží nad ním. Zemský plášť by mal mať zloženie zodpovedajúce z 3/4 hornine, ktorá sa volá peridotit, a z 1/4 bazaltu. Plášť je väčšinou v tuhom skupenstve a magma sa v ňom tvorí len zriedka, ak dôjde k jeho nahriatiu, ktoré presiahne teplotu tavenia minerálov v jeho horninách. Termálne prúdy poháňajúce tektonické platne môžu spôsobiť takéto nahriatie plášťa, ktoré potom spôsobí preteplenie oblasti v nadložnej zemskej kôre. Miesto preteplenia plášťa sa nazýva plášťová anomália. Magma (tavenina), ktorá pri takomto preteplení vzniká, je ľahšia ako okolité horniny a má preto tendenciu prenikať smerom nahor. Nezriedka sa pri prechode kôrou výrazne pozmení v dôsledku vzájomného pôsobenia s horninami, cez ktoré preniká. Magmatický kozub, ktorý je zásobníkom magmy, môže mať rôznu pozíciu v závislosti od toho, či sa nachádza v kôre kontinentov alebo oceánov. V kontinentálnej litosfére, ktorá je hrubšia, ale ľahšia, zvyknú vznikať magmatické kozuby v hĺbke okolo 20 V oceánskej litosfére, ktorá je ťažšia, ale tenšia, sa umiestňujú v hĺbke 60. Keď sa magma prenikajúca z plášťa zastaví v magmatickom kozube, dochádza v oblasti spodnej kôry k takzvanému podstlaniu (angl. underplating). Horúca magma bazaltového zloženia, pochádzajúca z plášťa, natavuje nadložné kôrové horniny, dochádza k frakčnej kryštalizácii za vzniku redšej taveniny, ktorá sa zastaví asi 7- hlboko. Aj v tejto oblasti sa magma ďalej diferencuje.
Výstup magmy z kozuba na povrch môže byť pokojný – "efuzívny", alebo môže mať "explozívny" charakter (ak dôjde k rýchlemu poklesu teploty, z magmy sa rýchlo uvoľnia rozpustené plyny, čo vyvolá obrovský tlak, prípadne je tento tlak spôsobený premenou vody z okolia výstupu na vodnú paru). Produktmi efuzívnej erupcie sú hlavne lávové prúdy, pri explozívnej sa pridávajú rôzne vulkanoklasty (sopečný popol, pemza, sopečne bomby).
Pravdepodobne najznámejším sopečným útvarom je kráter. Je to približne kruhový útvar, v strede ktorého ústi sopečný komín. Môže nadobúdať veľké rozmery, ak sa dôsledkom silnej erupcie prepadnú jeho steny, tak sa nazýva kaldera. Z krátera je magma vyvrhovaná do okolia. Kráter je obvykle umiestnený na vrchole sopky, sopka má často tvar kužeľovej hory.
Ak je sopka príliš vysoká, niekedy sa tvoria parazitické (bočné) krátery na úbočiach. Ďalšie sopečné útvary sa dajú objaviť po erodovaní vrchných vrstiev sopky – rôzne lávové žily (nazývané dajky, alebo neky), dómy, jaskyne vytvorené sopečnými kanálmi, a mnoho iných.
Tektonické prostredia.
Sopky sa môžu vyskytovať vo všetkých bežných tektonických prostrediach. Podstatná časť vulkanizmu je však viazaná na stredooceánske chrbty a ostrovné oblúky.
Divergentné okraje platní.
Na hraniciach dvoch rozchádzajúcich sa platní sa vulkanizmus vyskytuje najčastejšie (asi 75% objemu všetkých vulkanitov). Horniny, ktoré vznikli týmto spôsobom, tvoria asi 2/3 zemského povrchu. Ak sa vzďaľujú dve oceánske platne, väčšinou sa to odohráva pod hladinou oceánov na stredooceánskych chrbtoch. Na hranici rozchádzajúcich sa platní magma ľahko preniká cez oslabenú kôru a na povrch sa dostáva systémom zlomov v stredooceánskom chrbte. Výstup magmy tu prebieha z veľkých hĺbok (až z hranice plášťa), magmy, ktoré tu vznikajú, však majú pomerne jednotvárne bazaltové zloženie. (Nazývajú sa "primitívne" a označujú sa skratkou "MORB" – Mid-Ocean Ridge Basalt). Keďže vulkanizmus na divergentných okrajoch oceánskych platní je väčšinou podmorský, na povrchu ho možno pozorovať iba veľmi zriedkavo, napr. na ostrove Tristan da Cunha alebo Islande. Bežným sprievodným prejavom sopečnej aktivity v tomto prostredí je vysoká hydrotermálna aktivita, ktorej typickým predstaviteľom sú čierni fajčiari.
Konvergentné okraje platní.
Pri strete dvoch platní je sopečná činnosť tiež veľmi častá. Pri poklese (subdukcii) oceánskej platne pod inú platňu (s oceánskou, alebo kontinentálnou kôrou) dochádza približne v hĺbke k jej zahrievaniu a následnej dehydratácii. Uniknutá voda v podobe pary prestupuje okolitým plášťom, ktorý má iné zloženie ako oceánska kôra. Vysoký tlak a teplota vodnej pary zapríčiňuje parciálne tavenie okolitých hornín. Magmy tohto typu sa nazývajú "vápenato-alkalické" (podľa ich zloženia), majú vysokú viskozitu, obsahujú veľa rozpustených plynov a ich erupcie sú často veľmi explozívne. Môžu mať rôzne zloženie, od bazaltov cez andezity, dacity až po ryolity. Pre konvergenciu dvoch platní sú typické vulkanické ostrovné oblúky. Napriek tomu, že sopky ostrovných oblúkov sú na Zemi najbežnejšie, vytvárajú len okolo 10 – 20 % celkovej sopečnej aktivity. Medzi známe sopky konvergentných okrajov patrí Farallon de Pajaros v Severných Mariánach. Dnes už nečinnými sopkami tohto typu boli aj sopky slovenského Vihorlatu a Slanských vrchov.
Vnútroplatňový vulkanizmus.
Vnútroplatňový vulkanizmus zahŕňa rôzne typy vulkanizmu, ktorý sa nevzťahuje k pohybom na okrajoch platní popísaných vyššie. Patrí sem vulkanizmus horúcich škvŕn a riftových zón.
Princípom a príčinou vulkanizmu horúcich škvŕn je vo výstup horúcich magmových diapírov priamo z plášťa cez zemskú kôru. Plášťové diapíry sú zdrojom taveniny, ktorá podstieľa litosféru, nemožno si ich však predstavovať ako jednoduché bodové zdroje tepla. Parciálne tavenie v diapíroch vo vrchnom plášti má za následok vznik veľkých objemov magmy obyčajne bazaltového zloženia. Horúce škvrny sú tiež zrejme dôležitým činiteľom pri rozpadoch superkontinentov. Klasickým príkladom sú Havajské ostrovy, ktoré boli vytvorené horúcou škvrnou pod Tichým oceánom podobne ako Galapágy. Ďalší dobrý príklad je Yellowstone. Island ako produkt takéhoto vulkanizmu je trochu zložitejší príklad, pretože tu sa nachádza kombinácia horúcej škvrny a divergentného okraja, tým pádom je chemické a minerálne zloženie magiem odlišné. Medzi vnútroplatňové vulkanity možno radiť i rozsiahle erupcie platóbazltov, ktorých spôsob vzniku je zrejme príbuzný vulkanitom viazaným na horúce škvrny. Známe sú z Jávy alebo Dekanskej plošiny.
Počiatočné štádium rozpadu kontinentov je tiež sprevádzané vulkanizmom, ktorý je viazaný na riftové zóny. Magma z plášťa tu musí prechádzať hrubou kontinentálnou kôrou pri čom sa mení jej primitívne zloženie. Vulkanity riftových zón majú väčšinou alkalický charakter. Nachádzajú sa tu nielen primitívne bazaltové lávy (bazalty, bazaltické andezity), trachyty ale aj prechodné a kyslé magmy (ryolity). Niektoré majú veľmi netradičné zloženie napr. karbonatity. Veľké odlišnosti v zložení láv sú zapríčinené prítomnosťou kontinentálnej kôry, čo spôsobuje modifikáciu primitívnych magiem. Typickým príkladom vulkanizmu riftových zón sú sopky v okolí Východoafrickej priekopovej prepadliny.
Klasifikácia a formy sopiek.
Sopky (alebo sopečná činnosť) sa rozdeľujú podľa viacerých faktorov:
Eruptovaný materiál.
Rozdelenie erupcií na základe typu materiálu je jedno z najčastejších rozdelení. Ak magma obsahuje veľa (&gt;65 %) oxidu kremičitého, nazýva sa felzická. Felzické lávy sú veľmi viskózne a eruptujú v podobe dómov, alebo krátkych lávových prúdov, najčastejším tvarom sopky je stratovulkán. Tento typ vulkanizmu je veľmi explozívny, nakoľko viskózna magma v sebe zadržiava veľký obsah fluíd (plynov). Častý je aj výskyt pyroklastických prúdov, obsahujúcich rozžeravené častice (až 800 °C) a plyny. Tieto prúdy sa pohybujú veľkou rýchlosťou po svahu sopky a ničia všetko, čo im stojí v ceste. Dobrým príkladom je sopka Pelée v Karibiku, alebo Pinatubo na Filipínach.
Na druhej strane, opačný prípad sú erupcie magiem, obsahujúcich malé množstvá SiO2 (&lt;45 %), nazývané aj mafické. Magma tohto typu obsahuje málo rozpustených plynov a jej viskozita je oveľa menšia. Lávy tvorené z mafickej magmy majú tendenciu tiecť dosť rýchlo a sú vyvrhované bez extrémnych výbuchov. Sopky s takýmto typom magmy sa nazývajú štítové, klasický vzor sú havajské sopky Mauna Loa a Kilauea.
Morfologické typy sopečných erupcií.
Podľa objemu, správania eruptujúcej lávy a vonkajších prejavov erupcie rozlišujeme nasledujúce typy:
Formy a stavba sopiek.
Lineárne erupcie.
Druhým typom vulkanických erupcií sú tie, ktoré prenikajú na povrch pozdĺž plôch puklín a zlomov. Tento typ erupcí sa predpokladá v kontinentálnej ako i oceánskej kôre. Na kontinentoch k nemu prináležia rozsiahle výlevy platóbazaltov, tiež známe ako trapy. Tieto výlevy dosahujú rozlohu tisícov kilometrov štvorcových a hrúbky tisíce metrov.
Významným prejavom vulkanizmu vo všeobecnosti sú erupcie riftových zón a osových častí stredooceánskych chrbtov. Riftový systém dnešných oceánov má dĺžku okolo . V dôsledku vzďaľovania oceánskych platní na stredooceánskych chrbtoch do priestoru medzi nimi neustále vniká nová magma, tvorená najmä bazaltami (tzv. N-MORB).
Areálne erupcie.
Ak sopečná aktivita preukázateľne nie je sústredená dlhšiu dobu na jednom mieste ale postupne mení polohu, označuje sa ako areálna. Aktivita sopiek, ktoré sú súčasťou areálneho vulkanizmu je prevažne krátkodobá. Niekedy sú vulkány tohto typu rozmiestnené v jednej línii, no môžu sa nachádzať i v nepravidelných skupinách, ktoré majú spoločný pôvod.
Aktivita.
Medzi vulkanológmi neexistuje všeobecný konsenzus na definovanie toho, či je sopka aktívna. Problém je v tom, že čas medzi jednotlivými erupciami nie je pravidelný.
Vedci pokladajú sopku za aktívnu, ak počas nedávnej histórie aspoň raz eruptovala (čo nie je jednoznačné, pretože rozličné inštitúcie daný čas definujú rôzne – od 200 až po 10 000 rokov). Takisto sa za aktívnu označuje sopka s práve prebiehajúcou erupciou alebo so zvýšenou aktivitou (únikom) plynov z krátera, príp. s výskytom častých zemetrasení.
Ako spiaca sa označuje sopka, ktorá bola síce aktívna, ale momentálne žiadne známky aktivity nejaví.
Vyhasnutá, alebo neaktívna je taká sopka, pri ktorej sa vedci zhodli, že už nikdy nebude eruptovať (t. j. nejaví žiadne známky aktivity spomínané vyššie).
Toto rozdelenie niekedy prináša kuriózne situácie. Napríklad už spomínaná sopka v Yellowstone naposledy eruptovala pred viac ako 10 000 rokmi, ale keďže v danej oblasti sú ešte stále aktívne zemetrasenia a hydrotermálna činnosť, tak by sa mala považovať za aktívnu (spiacu). Prípadne vrch Puy de Dôme vo Francúzskom stredohorí, aj keď posledná erupcia prebehla v roku 5760 pred Kr. by tiež mala byť stále považovaná za aktívnu.
Svet už zažil viacero tragédií, keď boli zničené mestá pri výbuchu sopky považovanej za vyhasnutú. Najstaršia je azda tragédia, ktorá sa odohrala v antických Pompejách, kde výbuch Vezuvu, do vtedy považovaného za neaktívnu sopku, zničil mesto Pompeje, ako aj ďalšie mestá v okolí.
Prejavy a produkty sopečnej činnosti.
Sopečná činnosť môže nadobúdať rozličné formy:
Vyvrhovanie magmy z krátera a emisie plynov sú dobre pozorovateľné fenomény sopečnej činnosti.
Prvá z nich, vyvrhovanie magmy, môže byť pokojná, vtedy hovoríme o efuzívnej erupcii. Takto vyvrhovaná magma má nízku viskozitu a nízky obsah rozpustených plynov. Spravidla sú to erupcie bazaltov (Havajské ostrovy, Island). Opakom je explozívna erupcia – vtedy vyvrhovanie sprevádza vyletovanie väčších (hovoríme im aj sopečné bomby), alebo menších (pyroklasty) úlomkov žeravej lávy z krátera. Nastáva, ak je vplyvom vysokých teplôt a tlakov vnútri Zeme v magme vysoký obsah rozpustených plynov. Pri výstupe zo sopečného komína dochádza k zníženiu tlaku, čo vyvolá mechanizmus podobný otvoreniu sódovkovej fľaše, rozpustené plyny sa rýchlo uvoľnia a spôsobia explóziu. Takýto typ erupcie sa vyskytuje v aktívnych (konvergentných) okrajoch tektonických platní.
K explozívnym erupciám zaraďujeme aj freatické erupcie. Nastávajú, ak magma pri svojom výstupe narazí na väčší objem vody (povrchovej, alebo podzemnej). Vplyvom vysokých teplôt sa voda okamžite mení na paru a spôsobí explóziu vodných pár, prachu, skál a vulkanických bômb.
Sopečná erupcia sa prejavuje aj emisiou obrovského množstva plynov do ovzdušia. Ich zloženie je rôzne, líši sa od jedného vulkánu k druhému. Najväčší výskyt majú vodné pary, potom oxid uhličitý (CO2) a oxid siričitý (SO2). Ďalšími sopečnými plynmi sú sulfán (H2S), chlorovodík (HCl) a fluorovodík (HF).
Veľké, explozívne erupcie vyvrhujú spomínané plyny spolu so sopečným prachom až do stratosféry (~ nad povrch Zeme), čo ovplyvňuje počasie na Zemi: oxid siričitý sa mení na aerosól kyseliny sírovej (H2SO4) a ten zvyšuje albedo Zeme. HCl a HF sa rozpúšťajú vo vode a padajú naspäť na Zem v podobe kyslých dažďov. Vulkanickou aktivitou sa do ovzdušia uvoľňuje ročne 145 – 230 miliónov ton oxidu uhličitého.
Pyroklasitcké prúdy sú fluidizované zmesi žeravého prachu, plynov a popola (teplota až 800 °C), ktoré sa obrovskou rýchlosťou (/hod−1) rútia dolu úbočím stratovulkánov do značnej diaľky a ničia všetko čo im príde do cesty. Im podobné sú laháry (termín pochádzajúci z Indonézie): ide však o bahnové zmesi vody z topiacej sa snehovej čiapočky na vrchole vulkánu a prachovo-popolových usadenín na svahoch. Tieto tiež stekajú po svahoch veľkou rýchlosťou do značných diaľok (aj ).
Pyroklastické prúdy a laháry sú vďaka svojej kinetickej energii veľmi nebezpečné (niekedy viac ako samotná láva – sú totiž omnoho mobilnejšie): žeravý prúd pyroklastík pri výbuchu sopky Pelée v roku 1902 zabil asi 30 000 ľudí na v meste Saint-Pierre na Martiniku, lahárový prúd zo sopky Nevado del Ruiz v Kolumbii zasa pochoval pod osemmetrovou vrstvou popola a bahna mesto Armero spolu s 25 000 obeťami.
So sopečnou činnosťou majú súvislosť aj iné fenomény: zemetrasenia, fumaroly, gejzíry a horúce pramene.
Predpovedanie sopečných erupcií.
V súčasnosti vedci nedokážu presne predpovedať, kedy niektorá sopka vybuchne, aj keď indície o možnej erupcii nie je ťažké získať (ide skôr o predpoveď, kedy presne nastane erupcia). Na to sa využívajú nasledovné indície:
Seizmická aktivita.
Záchvevy pôdy nastávajú vždy, keď sa sopka prebúdza k životu. Niektoré vulkány majú permanentne slabú seizmickú aktivitu, ale jej zvýšenie je signál začiatku erupcie. Seizmická aktivita sopiek má tri hlavné formy: krátkotrvajúce otrasy, dlhotrvajúce otrasy a harmonické záchvevy.
Zákonitosť seizmických aktivít je dosť komplexná, ale vo všeobecnosti platí princíp, že zvyšovanie seizmickej aktivity vedie k blízkej erupcii, najmä ak pred tým bolo obdobie pokoja.
Zvýšená emisia plynov.
Ako magma stúpa k povrchu, klesá v nej tlak, čo spôsobí jej degazáciu. Celý proces sa podobá otvoreniu sódovkovej fľaše (únik CO2). Zvýšenie emisií oxidu siričitého (SO2), ako jedného z hlavných sopečných plynov, je jedným z hlavných oznamovateľov prísunu veľkého množstva magmy blízko k povrchu. V máji 1991 sa zvýšila emisia SO2 zo sopky Pinatubo na Filipínach. O dva týždne neskôr (28. máj 1991) množstvo emitovaného oxidu siričitého narástlo až na 5 000 ton (10-krát viac ako predtým). 12. júna 1991 sopka vybuchla. Tesne pred výbuchom však množstvo emitovaného SO2 pokleslo pod bežnú úroveň. Tento jav si vedci vysvetľujú tým, že tesne pred výbuchom sa plyny uzatvárajú v chladnúcej magme, čo len zvýši tlak a šance na explozívnu erupciu.
Deformácie povrchu.
Zväčšovanie sa sopky signalizuje akumuláciu magmy pod povrchom. Vedci monitorujúci sopky často merajú zmenu náklonu úbočia sopky a tieto zmeny zaznamenávajú. Zmena náklonu (vydutie sa základne sopky) spolu so zvýšením emisií SO2 a častejším výskytom otrasov v okolí sopky s veľkou pravdepodobnosťou naznačujú blízku erupciu. Niekedy sú deformácie ťažko pozorovateľné, ale stále sa používajú na predpovedanie erupcií.
Sopečná činnosť na území Slovenska.
Vulkanizmus na území Slovenska (ale nielen tam, ale aj v Maďarsku, Rumunsku a na Ukrajine) prebiehal v období treťohôr (neogén – pleistocén) až do štvrtohôr. Na Slovensku ním boli vytvorené viaceré pohoria, ktoré sa podľa lokality rozdeľujú na tri väčšie celky, pričom najväčšiu oblasť zaberajú stredoslovenské vulkanity (~):
Vulkanická aktivita sa začala pred 16,5 mil. rokmi a posledné aktivity boli datované pred 100 000 rokmi. Jej príčinou bolo podsunutie pravdepodobne oceánskej kôry flyšového pásma pod horniny Karpatského oblúka. Celý proces začal najskôr aktivitou andezitových vulkánov (predchádzala mu vulkanická aktivita v severnom Maďarsku) na juhu Slovenska (stratovulkány Lysec a Čelovce), ktorá sa rozvinula a vytvorila stratovulkány Vtáčnik, Javorie, Poľana, Štiavnický stratovulkán a vulkány Kremnických vrchov, niektoré s pomerne zložitou stavbou.
Pred 13 mil. rokmi sa vulkanická aktivita postupne menila na z andezitovej cez dacitovú na ryolitovú (tzv. jastrabská formácia) a v posledných fázach až bazaltovú. Posledné výskyty sú ojedinelé erupcie bazaltových sopiek (vrch Kalvária v Banskej Štiavnici) a úplne posledná je sopka Putikov vŕšok pri Novej Bani.
Na východnom Slovensku sa začala sopečná činnosť aktivizovať z geologického hľadiska o niečo neskôr (pred 14,5 mil. rokov). Vytvorila reťaz stratovulkánov v Slanských a Vihorlatských vrchoch. Tieto mali relatívne jednoduchšiu stavbu ako stredoslovenské. Táto aktivita prechádza celým karpatským oblúkom cez Ukrajinu až do Rumunska (tu sú datované posledné prejavy na 20 000 rokov pred Kr.).
Na južnom Slovensku prebiehala vulkanická aktivita omnoho neskôr (6,4 mil. – 2 mil. rokov). Jej prejavy boli slabšie, sopečné formy boli rôzne maary, lávové prúdy, diatrémy. Juhoslovenské lávy sú tvorené prevažne bazaltami.
Významné sopky.
Sopečná činnosť na iných objektoch slnečnej sústavy.
Na Mesiaci nie je doložená žiadna sopečná činnosť, ale našli sa pozostatky niektorých vulkanických foriem (maary, dómy).
Sopečná aktivita bola pozorovaná aj na iných planétach slnečnej sústavy. Povrch Venuše je z 90 % tvorený bazaltami, čo indikuje, že vulkanizmus hrá veľkú rolu pri tvarovaní jej povrchu. Aj keď to niektoré indície naznačujú, v súčasnosti nie je vulkanická aktivita na Venuši potvrdená.
Na povrchu Marsu bolo identifikovaných niekoľko vulkánov:
Tieto sopky sú vyhasnuté už milióny rokov, ale Európska sonda Mars Express našla dôkazy o sopečnej činnosti v nedávnej minulosti Marsu.
Najväčšiu vulkanickú aktivitu v Slnečnej sústave má Jupiterov mesiac Io. Celý je pokrytý sopkami s neutíchajúcimi erupciami kremitých hornín, oxidu siričitého a síry. Povrch Io sa neustále mení. Lávy na jeho povrchu majú najväčšiu teplotu v celej slnečnej sústave – dosahujú až 1 500 °C.
Najväčšia doteraz pozorovaná erupcia sa odohrala vo februári 1991 na inom mesiaci Jupitera – Europe. Tu má však sopečná aktivita inú podobu. Celá sa točí okolo vody – nazýva sa aj kryovulkanizmus. Tento proces je známy na viacerých mesiacoch vonkajších planét.
V roku 1989 Voyager 2 pozoroval ľadové sopky na Tritone – mesiaci Neptúnu. A v roku 1995 sonda Cassini-Huygens odfotografovala erupcie ľadu na Saturnovom mesiaci Enceladus. Vyvrhovaný materiál pozostáva z ľadu, tekutého dusíka, metánu a prachu. Sonda taktiež našla dôkaz o kryovulkanizme na ďalšom Saturnovom mesiaci – Titane, ktorého atmosféra pozostáva z metánu. Je predpoklad o výskyte kryovulkanizmu aj v Kuiperovom páse.

</doc>
<doc id="32501" url="https://sk.wikipedia.org/wiki?curid=32501" title="Vulkán">
Vulkán

Vulkán môže byť:

</doc>
<doc id="32502" url="https://sk.wikipedia.org/wiki?curid=32502" title="Vysoká škola múzických umení v Bratislave">
Vysoká škola múzických umení v Bratislave

Vysoká škola múzických umení v Bratislave (VŠMU) je vysoká škola, ktorá na svojich fakultách vychováva odborníkov v oblastiach divadla, bábkarstva, hudby, tanca, filmu a televíznej tvorby. Bola založená v roku 1949 v Bratislave a nadviazala na Hudobnú a dramatickú akadémiu pre Slovensko (HADAPS). 
Od júna 2023 je rektor VŠMU prof. Martin Šmatlák. Rektorát Vysokej školy múzických umení sídli na Ventúrskej ulici 3 v Bratislave, v bývalej budove Universitas Istropolitana.
Fakulty VŠMU.
Vysoká škola múzických umení má v súčasnosti tri fakulty:
Okrem týchto fakúlt má škola niekoľko pracovísk s celoškolskou pôsobnosťou, a to:

</doc>
<doc id="32503" url="https://sk.wikipedia.org/wiki?curid=32503" title="Argeș (rieka)">
Argeș (rieka)

Argeş (čítaj "ardžeš") je rieka v južnom Rumunsku. Dĺžka . Pramení vo Fagarašských vrchoch v Karpatoch a vlieva sa ako ľavostranný prítok do Dunaja. Využíva sa v energetike.
Jej pomenovania boli aj rieka Argessos, Ardeiscus alebo Ordessus.

</doc>
<doc id="32504" url="https://sk.wikipedia.org/wiki?curid=32504" title="Arges">
Arges



</doc>
<doc id="32505" url="https://sk.wikipedia.org/wiki?curid=32505" title="Argessos">
Argessos



</doc>
<doc id="32506" url="https://sk.wikipedia.org/wiki?curid=32506" title="Dúbrava (folklórny súbor)">
Dúbrava (folklórny súbor)

Folklórny súbor Dúbrava vznikol v roku 1979 v Prešove. V súčasnosti má asi 40-45 členov v troch samostatných zložkách. Repertoár súboru tvoria tance, spevy a zvykoslovné pásma z regiónu Šariš a Zemplín.
Kultúrny program Folklórneho súboru Dúbrava, ktorý pozostáva z tanečných, speváckych, ale aj samostatných hudobných vstupov, čerpá námety z folklórnych tradícií východného Slovenska. Tance a piesne vychádzajú najmä z regiónov Šariš, Zemplín a Spiš, využívajúc prvky rusínskej aj rómskej kultúry. Pri príprave a tvorbe programu súbor spolupracuje s odborníkmi, čoho výsledkom je originálne vystúpenie v podaní mladých talentovaných interprétov. Vďaka profesionálnemu vedeniu sú vystúpenia na vysokej kvalitatívnej úrovni a pre divákov predstavujú jedinečný kultúrny zážitok.
Súbor Dúbrava počas svojho viac ako tridsať ročného pôsobenia navštívil okrem Európy aj Áziu a Afriku. Zúčastnil sa festivalov v Nemecku, Belgicku, Francúzsku, Izraeli. Účinkoval tiež v Egypte Portugalsku na Cypre v Rusku a v ďalších štátoch Európy. Folklórny súbor Dúbrava viac ako tridsať rokov prispieva k udržiavaniu a zachovávaniu folklórnych tradícii ľudu v našom regióne. Súbor sa zúčastňuje aj na súťažiach folklórnych súborov v rôznych kategóriách.
V roku 2013 sa stal vedúcim súboru Pavol Fecenko, bývalý tanečník folklórneho súboru Makovica. Súbor preberal v období generačnej výmeny, ktorá sa podpísala na množstve členov v súbore. To však jeho ani ostatných členov neodradilo od práce a po niekoľkých úspešných konkurzoch a príchode technicky vyspelých tanečníkov s DFS Dúbravienka začala Dúbrava naberať nového ducha. Súbor za začal zúčastňovať popredných folklórnych festivalov ako napríklad Hornotoryský FF, Kapušianske folklórne dni, Šarišské slávnosti piesní a tancov, FF Topľanskej doliny, Slávnosti kultúry rusínov-ukrajincov Slovenska a iných.
Súbor vďaka iniciatívnym členom začal aj s angažovaním sa v rámci spoločenských udalostí. Už tradičným je dnes Reprezentačný ples Folklórneho súboru Dúbrava, Kvapka krvi alebo najnovší projekt Folklórne leto s Dúbravou.
V roku 2019 súbor pri príležitosti 40. výročia založenia prichystal celovečerný program s názvom "Črepy osudu", na tvorbe ktorého sa podieľali profesionálni choreografi a tvorcovia. 8. a 9. novembra 2019 bol tento výročný program odpremierovaný na doskách Divadla Jonáša Záborského v Prešove.
Počas príprav výročného programu boli vytvorené nové choreografie, hudobné úpravy, no taktiež sa podarilo obnoviť a rozšíriť veľkú časť krojovne a zaobstarať nové hudobné nástroje.

</doc>
<doc id="32508" url="https://sk.wikipedia.org/wiki?curid=32508" title="Ardeiscus">
Ardeiscus



</doc>
<doc id="32509" url="https://sk.wikipedia.org/wiki?curid=32509" title="Ordessus">
Ordessus



</doc>
<doc id="32510" url="https://sk.wikipedia.org/wiki?curid=32510" title="Atrazín">
Atrazín

Atrazín alebo 2-chlór-4-etylamino-6-izopropyl-amino-1,3,5-triazín alebo C8H14ClN5 je herbicíd skupiny substituovaných triazínov.
Charakteristika.
Atrazín patrí do základného spektra triazínových herbicídov. Vyrába sa vo forme granúl, ale i ako kvapalina, suspenzívny koncentrát či ako prášok. Je inhibítorom fotosyntézy.
Používa sa na ničenie burín v porastoch kukurice, cukrovej trstiny a chmeľu. Na atrazín je veľmi citlivá zelenina, obilniny a zemiaky. Je takisto toxický pre niektoré druhy rias a vodných rastlín. Atrazín je mierne toxický pre cicavce.
Prvýkrát ho uviedla na trh firma Ciba-Geigy v roku 1956. Na Slovensku je známy pod obchodnou značkou Zeazin.
Herbicíd atrazín sa najviac používa v USA.
Atrazín je od 1. augusta 2005 zakázané používať na základe rozhodnutia Európskej komisie 2004/248/EC.
Účinok na človeka.
Ľudia sú vystavení účinkom atrazínu predovšetkým pitím vody, ale tiež dýchaním vzduchu v oblastiach, kde sa atrazín použil vo veľkých množstvách. 
Rýchlo sa vstrebáva do tráviaceho a dýchacieho traktu. Pri vyšších dávkach je toxický pre nervovosvalovú sústavu. Zapríčiňuje aj poruchy motoriky, koordinácie, ochrnutie údov, respiračné problémy. Otrava sa prejavuje aj hnačkou, zvracaním, dráždením pokožky a očí, bolesťami žalúdka.
Atrazín poškodzuje hormonálny systém, môže už pri malých dávkach ovplyvniť reprodukciu a vývoj. U mužov spôsobuje zníženie kvality spermií. Medzinárodná agentúra pre výskum rakoviny (IARC) ho klasifikuje ako možný karcinogén.
Iné názvy pre atrazín.
A 361, AAtram, AAtrex, Aktikon, Aktikon PK, Aktinit A, Aktinit PK, Argezin, Atazinax, Atranex, Atrataf, Atratol, "Atrazin", Atrazina, Atrazine, Atrazine (ANSI), Azinotox 500, Candex, Cekuzina-T, Crisazina, Cyazine, Farmco Atrazine, Fenamin, Fenatrol, G 30027, Gesaprim, Griffex, Hungazin, Hungazin PK, Inakor, Oleogesaprim, Primatol A, Primaze, Radazine, s-Triazine, 1-Chloro-3-ethylamino-5- izopropylamino-s-triazine, Shell Atrazine Herbicide, Strazine, Sutazine +, Triazine A 1294, Vectal SC, Weedex, Weedex A, Wonuk, "Zeazin", "Zeazine"
"*kurzívou sú vyznačené najčastejšie označenia"
Externé odkazy.
Martina Otčenášková: Atrazin deformuje pulce, Český rozhlas, 17. apríla 2008 

</doc>
<doc id="32516" url="https://sk.wikipedia.org/wiki?curid=32516" title="Vasiľ Hopko">
Vasiľ Hopko

Blahoslavený Vasiľ Hopko (* 21. apríl 1904, Hrabské – † 23. júl 1976, Prešov) bol gréckokatolícky biskup.
Život.
Narodil sa v rodine Vasiľa Hopka a jeho manželky Anny Petrenkovej. V roku 1947 sa stal pomocným gréckokatolíckym biskupom v Prešove. Po násilnom zrušení Gréckokatolíckej cirkvi na Slovensku v roku 1950 bol internovaný a v roku 1951 odsúdený na 15 rokov odňatia slobody, peňažný trest 20 000 Kčs, stratu občianskych práv na 10 rokov a prepadnutie majetku.
Bol väznený v Bratislave, Ilave, Leopoldove, Prahe, Mírove a vo Valdiciach. V máji 1964 ho „zo zdravotných dôvodov a za dobré správanie” podmienečne prepustili.
Po prepustení z väzenia bol internovaný v domácom väzení v Oseku pod drobnohľadom Štátnej bezpečnosti. Po obnovení Gréckokatolíckej cirkvi v roku 1968 pôsobil ako jej svätiaci biskup.
Vladyka Vasiľ Hopko zomrel na následky väznenia 23. júla 1976 v Prešove. Je pochovaný v krypte katedrálneho chrámu sv. Jána Krstiteľa v Prešove. 
Blahorečenie.
Za blahoslaveného ho vyhlásil pápež Ján Pavol II. 14. septembra 2003 v Bratislave.
Gréckokatolícka cirkev na Slovensku slávi sviatok blaženého hieromučeníka Vasiľa Hopka 11. mája, gréckokatolíci v USA 23. júla.

</doc>
<doc id="32517" url="https://sk.wikipedia.org/wiki?curid=32517" title="Veľká polos">
Veľká polos

Veľká polos dráhy je jeden z elementov dráhy opisujúcich pohyb kozmického telesa (prirodzeného, napr. planéty, kométy a pod., alebo umelého) v kozmickom priestore. Označuje sa "a" a vyjadruje sa v dĺžkových mierach; u prirodzených kozmických telies, najmä planét v slnečnej sústave sa najčastejšie používa astronomická jednotka (au). Vyjadruje strednú vzdialenosť kozmického telesa od ťažiska sústavy.
Pri eliptickej dráhe sa rovná aritmetickému priemeru hodnôt vzdialeností periapsidy (pericentra) a apoapsidy (apocentra) od ťažiska sústavy, teda
formula_1,
kde formula_2 je vzdialenosť periapsidy a formula_3 je vzdialenosť apoapsidy.
Hodnota veľkej polosi je priamo zviazaná s ďalšími elementami dráhy podľa 3. Keplerovho zákona. Obežná doba (perióda) "P" sa rovná
formula_4,
kde "a" je veľká polos a "μ" je gravitačný parameter centrálneho telesa. 
Ak pri telesách pohybujúcich sa slnečnou sústavou vyjadríme "a" v astronomických jednotkách, pre dobu obehu "P" v rokoch dostaneme zjednodušený výraz
formula_5.
Pre stredný denný pohyb resp. stredný pohyb za jednotku času "n" vyjadrený v stupňoch za jednotku času
formula_6,
kde "a" je veľká polos a "μ" je gravitačný parameter centrálneho telesa. 
Pri hyperbolických dráhach je hodnota veľkej polosi záporná ("a" &lt; 0).
Pri parabolickej dráhe je hodnota veľkej polosi nedefinovaná. Ak sa excentricita eliptickej dráhy blíži k hodnote 1 zľava (čiže elipsa sa preťahuje až sa mení na parabolu), potom hodnota veľkej polosi rastie nad všetky medze, čiže
formula_7.
Ak sa naopak pri hyperbolickej dráhe hodnota excentricity blíži k hodnote 1 sprava (čiže hyperbola sa zužuje a mení sa na parabolu), tak (záporná) hodnota veľkej polosi klesá pod všetky medze, čiže
formula_8.

</doc>
<doc id="32518" url="https://sk.wikipedia.org/wiki?curid=32518" title="Gravitačný parameter">
Gravitačný parameter

Gravitačný parameter, tiež štandardný gravitačný parameter je veličina udávajúca meradlo sily gravitačnej príťažlivosti určitého prirodzeného kozmického telesa.
Veľkosť gravitačného parametra μ sa rovná
formula_1,
kde formula_2 je univerzálna gravitačná konštanta ("G" = (6,6742 ± 0,001) × 10−11 N m2 kg−2 = (6,6742 ± 0,001) × 10−11 m3 kg−1 s−2) a M je hmotnosť tohto nebeského telesa. Jednotkou μ je km3 s−2. 
Zo sledovania pohybu malých sprievodcov (napr. mesiacov) omnoho hmotnejšieho centrálneho telesa (napr. planéty) možno určiť hodnotu gravitačného parametra pre centrálne teleso omnoho presnejšie ako z uvedeného vzorca. Zo zákonov nebeskej mechaniky vyplýva, že gravitačný parameter sa v prípade kruhovej dráhy rovná
formula_3
kde formula_4 je polomer dráhy, formula_5 je obežná rýchlosť, formula_6 je uhlová rýchlosť a formula_7 je obežná doba. 
Pre eliptickú dráhu platí
formula_8,
kde formula_9 je veľká polos dráhy.
Gravitačný parameter Zeme.
Hodnota gravitačného parametra pre Zem, nazývaná tiež "geocentrická gravitačná konštanta", je rovná 398 600,441 8 ± s−2.

</doc>
<doc id="32521" url="https://sk.wikipedia.org/wiki?curid=32521" title="Čingischán">
Čingischán

Čingischán () alebo tradične (ale nesprávne) Džingischán, alebo vlastným menom Temüdžin (* asi 1155, 1162 alebo 1167, pohorie Chentej – † 18. alebo 25. august 1227, Sing-čching, Západná Sia), bol zakladateľom a prvým chánom Mongolskej ríše, ktorej vládol od roku 1206 až do svojej smrti v roku 1227. Neskôr sa stala jednou z najväčších súvisle existujúcich ríš v dejinách ľudstva. Potom, keď väčšinu svojho života strávil zjednocovaním mongolských kmeňov, začal sériu vojenských výprav a dobyl veľké časti Číny a Strednej Ázie.
Detstvo.
Jeho otec mu dal meno podľa náčelníka porazených nepriateľov - Temüdžin (v preklade to znamená Železný nôž). Odvtedy, keď mu otca zabil nepriateľský kmeň, žila jeho rodina v neustálom nebezpečenstve. V mladosti ho zajal nepriateľský kmeň. Práve útekom zo zajatia sa začala jeho cesta od negramotného, bezmocného zajatca až k jednému z najmocnejších ľudí histórie.
Mal viacerých súrodencov. Známy je najmä jeho brat Chasar, s ktorého pomocou zavraždil svojho najstaršieho nevlastného brata a po otcovej smrti otčima Begtera.
Vojenské úspechy.
Po úteku sa pridal k Togrilovi, ktorý bol priateľ jeho otca a náčelník príbuzného kmeňa. Niekoľko nasledujúcich rokov sa odohrávali bratovražedné vojny. Počas nich si Temüdžin vybojoval moc. Vďaka diplomacii, krutosti a vojenským schopnostiam sa mu podarilo spojiť všetky kmene pod svoje velenie. Roku 1206 ho zhromaždenie mongolských náčelníkov vyhlásilo za veľkého chána, „vládcu vesmíru“ - Čingischána.
Čingischán napadol štát Si Sia na severozápade Číny a neskôr ríšu Ťin na severe Číny. Počas bojov nastal spor medzi Čingischánom a šáhom Muhammadom, ktorý vládol Chórezmskej ríši . V roku 1219 viedol Čingischán svoje vojsko proti Muhammadovi. Stredná Ázia a Perzia, v ktorej sa Chórezmská ríša nachádzala, bola zničená. Kým jeho ďalšie vojská útočili na Rusko, Čingischán začal nájazdy na Afganistan a severnú Indiu. Domov sa vrátil roku 1225. 
Čingischán mal 4 synov - Jochi, Chagatai, Ogotaj, Tolui. Jeho nástupcom sa stal tretí syn Ogotaj.

</doc>
<doc id="32526" url="https://sk.wikipedia.org/wiki?curid=32526" title="Excentricita (astronómia)">
Excentricita (astronómia)

Excentricita dráhy alebo výstrednosť je je jedným z elementov dráhy, opisujúcich pohyb kozmického telesa (prirodzeného, napr. planéty, kométy a pod. alebo umelého) v kozmickom priestore. Vyjadruje kruhovosť resp. nekruhovosť dráhy napr. planéty alebo kométy.
Pre kružnicu je formula_1, pre elipsu formula_2, pre parabolu formula_3 a pre hyperbolu formula_4. 
Vzorec pre výpočet excentricity eliptickej dráhy:
formula_5
kde formula_6 je lineárna excentricita (vzdialenosť ohniska od stredu kužeľosečky), formula_7 veľká polos a formula_8 malá polos. V kozmonautike resp. v astrionike sa excentricita častejšie vzťahuje k vzdialenostiam apsíd od ťažiska sústavy
formula_9,
kde formula_10 a formula_11 sú vzdialenosti apoapsidy resp. periapsidy od ťažiska a "a" je opäť veľká polos dráhy.
Ďalšie dôležité vzťahy medzi excentricitou a ďalšími parametrami dráhy:
formula_12
a
formula_13

</doc>
<doc id="32527" url="https://sk.wikipedia.org/wiki?curid=32527" title="Výstrednosť">
Výstrednosť



</doc>
<doc id="32528" url="https://sk.wikipedia.org/wiki?curid=32528" title="Úniková rýchlosť">
Úniková rýchlosť

Úniková rýchlosť alebo 2. kozmická rýchlosť je najnižšia rýchlosť, ktorou sa teleso zanedbateľne malej hmotnosti v danej výške pohybuje po parabolickej dráhe okolo centrálneho telesa. Je to teda najnižšia možná rýchlosť, pri ktorej teleso môže definitívne opustiť sféru gravitačného vplyvu planéty.
Veľkosť únikovej rýchlosti formula_1 závisí od gravitačného parametra centrálneho telesa formula_2 a na výške dráhy nad povrchom formula_3 podľa vzťahu
formula_4
Kde R je polomer planéty, r je vzdialenosť ťažísk telies, G je gravitačná konštanta (kappa), M je hmotnosť planéty a g je sila pôsobenia gravitácie na danom mieste. Zo vzorca je zrejmé, že úniková rýchlosť s výškou klesá. V tabuľke vpravo sú uvedené hodnoty únikovej rýchlosti pre rôzne výšky dráh v gravitačnom poli Zeme, v nasledujúcej tabuľke potom únikové rýchlosti prepočítané na povrch (resp. hornú hranicu mrakov) pre jednotlivé planéty Slnečnej sústavy.
Druhá kozmická rýchlosť je 1,41 násobok, (presne :formula_5 násobok) prvej kozmickej rýchlosti 

</doc>
<doc id="32529" url="https://sk.wikipedia.org/wiki?curid=32529" title="2. kozmická rýchlosť">
2. kozmická rýchlosť



</doc>
<doc id="32530" url="https://sk.wikipedia.org/wiki?curid=32530" title="Kruhová rýchlosť">
Kruhová rýchlosť

Kruhová rýchlosť je rýchlosť, ktorou sa pohybuje po kruhovej dráhe okolo centrálneho telesa v danej výške teleso zanedbateľne malej hmotnosti.
Veľkosť kruhovej rýchlosti formula_1 závisí na hmotnosti "M" (respektíve gravitačnom parametri formula_2) centrálneho telesa a na polomere kruhovej dráhy formula_3 podľa vzťahu
formula_4,
kde G je gravitačná konštanta, formula_5 je polomer Zeme a h je výška nad povrchom.
Kruhová rýchlosť teda klesá nepriamo úmerne s odmocninou vzdialenosti. V tabuľke vpravo sú uvedené hodnoty kruhovej rýchlosti pre rôzne výšky kruhových dráh v gravitačnom poli Zeme, v nasledujúcej tabuľke kruhové rýchlosti prepočítané na povrch (resp. pri plynových obroch hornú hranicu mrakov – označené hviezdičkou) u ostatných planét Slnečnej sústavy.
Prvá kozmická rýchlosť.
Prvá kozmická rýchlosť je rovná kruhovej rýchlosti tesne nad povrchom zdroja gravitačného poľa. Je teda definovaná ako rýchlosť, ktorú musíme dodať telesu malej/zanedbateľnej hmotnosti tesne nad povrchom zdroja gravitačného poľa, aby okolo neho začala vykonávať rovnomerný pohyb po kružnici.
Platí teda:
formula_6

</doc>
<doc id="32531" url="https://sk.wikipedia.org/wiki?curid=32531" title="1. kozmická rýchlosť">
1. kozmická rýchlosť



</doc>
<doc id="32532" url="https://sk.wikipedia.org/wiki?curid=32532" title="K-Meleon">
K-Meleon

K-Meleon je webový prehliadač založený na engine Gecko od Mozilla Foundation. Jeho cieľom je poskytnúť odľahčený webový prehliadač pre Microsoft Windows. Podobne ako Galeon alebo Epiphany na Linuxe používa grafické prostriedky hostiteľského operačného systému namiesto XUL. Vďaka tomu má prehliadač menšie hardvérové nároky ako napríklad Mozilla Firefox.
Prehliadač je vyvíjaný od roku 2000 a šírený pod licenciou GPL.

</doc>
<doc id="32533" url="https://sk.wikipedia.org/wiki?curid=32533" title="Easy Mind System">
Easy Mind System

Easy Mind System (používa sa skratka EMS) je systém kódov slúžiaci na označovanie mačiek podľa exteriérových znakov. Jeho základnou vlastnosťou je jednoduchosť. EMS platí od 1. januára 1991 pre uznané plemená mačiek FIFe. Každé plemeno má presne vymedzené kombinácie prípustných exteriérových znakov. Každý jedinec má svoje označenie v EMS kóde. 

</doc>
<doc id="32534" url="https://sk.wikipedia.org/wiki?curid=32534" title="EMS kód">
EMS kód



</doc>
<doc id="32535" url="https://sk.wikipedia.org/wiki?curid=32535" title="Dichlórdifenyltrichlóretán">
Dichlórdifenyltrichlóretán

DDT, čiže dichlórdifenyltrichlóretán alebo 1,1,1-trichloro-2,2-bis(4-chlorofenyl)etán alebo (ClC6H4)2CH(CCl3), je jeden z najstarších a najznámejších insekticídov. Pre negatívne vedľajšie účinky a fakt, že sa kumuluje v organizme a prostredí, postupne od 70. rokov 20. storočia dochádza k zákazu jeho používania. DDT takmer spôsobil vyhynutie sokola sťahovavého.
História.
DDT bolo prvýkrát syntetizované už v roku 1874 Othmarom Zeidlerom. Jeho insekticídne účinky však objavil až švajčiarsky chemik Paul Hermann Müller v roku 1939. Od druhej svetovej vojny bolo DDT hromadne používané ako prípravok proti škodlivému hmyzu v poľnohospodárstve, ale predovšetkým na likvidáciu komárov a moskytov v tropických krajinách.
V prírode sa pretvára na ďalšie deriváty, ako DDE a DDA.
Účinok na človeka.
Pri akútnom zasiahnutí pôsobí na centrálnu nervovú sústavu, vyvoláva kŕče a končí obrnou dýchania. Akútna inhalácia spôsobuje bronchitídu, pri chronickej otrave sa prejavujú zmeny krvného obrazu. DDT sa dobre rozpúšťa v tukoch.
U DDT neboli karcinogenita a mutagenita priamo preukázané. Štúdie však naznačujú, že môže zvyšovať pravdepodobnosť rakoviny.
V roku 2000 bola uverejnená štúdia preukazujúca, že rozpadový produkt DDT pôsobí ako endokrinný disruptor narúšajúci funkciu androgénov. U laboratórnych potkanov preukázal inhibíciu väzby hormónov na tzv. androgénny receptor. V roku 2005 časopis Environmental Health Perspectives informoval o zvýšení výskytu tzv. intersexuálnych žiab v dôsledku používania DDT. V roku 2006 priniesol Journal of Andrology štúdiu o znížení pohyblivosti spermií a zvýšení výskytu defektných spermií u mužov v závislosti na hladine metabolitov DDT v krvi.
Regulácia.
Medzinárodne je regulovaný Štokholmským dohovorom o perzistentných organických látkach od roku 2004. Výroba a používanie DDT sú vo väčšine krajín sveta zakázané, iba v niektorých afrických a ázijských krajinách sa DDT stále používa ako prostriedok boja proti malárii.

</doc>
<doc id="32536" url="https://sk.wikipedia.org/wiki?curid=32536" title="Mac OS">
Mac OS

Mac OS, čo značí "Macintosh operating system" je operačný systém počítačov Macintosh spoločnosti Apple Computer, Inc. (v súčasnosti už iba Apple Inc.). Pôvodný Mac OS bol prvým komerčne úspešným operačným systémom s grafickým používateľskym prostredím (rozhraním).
Verzie.
Pôvodný operačný systém pre Macintosh mal dve hlavné zložky zvané "System" a "Finder", pričom verzie oboch boli číslované samostatne. Pri aktualizácii boli dodávané spoločne ako "System Software", ale každá zložka mala svoje vlastné číslovanie. Formálne sa číslovanie zložiek systému zosynchronizovalo od verzie 6, ktorá sa už skrátene nazývala len System 6. System 7.5.1 bol prvý, ktorý obsahoval logo Mac OS (usmievavú tvár) a Mac OS 7.6 bol prvý, ktorý sa oficálne nazýval „Mac OS“.
Mac OS môžeme rozdeliť do dvoch skupín operačných systémov:
Mac OS.
Pre klasický Mac OS je charakteristická úplná absencia príkazového riadka, ide o úplne grafický operačný systém. Bol vyzdvihovaný pre jednoduchosť používania, na druhej strane mu bol vyčítaný nedostatok multitaskingu v raných verziách, neskôr použitie kooperatívneho multitaskingu v neskorších verziách, tiež veľmi obmedzená správa pamäte a náchylnosť ku konfliktom medzi tzv. rozšíreniami, ktoré rozširovali možnosti operačného systému a poskytovali napr. podporu sietí alebo rôznych zariadení pripojených k počítaču. Niektoré rozšírenia nepracovali správne s inými alebo pracovali len ak boli v systéme spustené v určitom poradí. Riešenie problémov s rozšíreniami v Mac OS bol neraz zdĺhavý proces.
Prvá verzia Mac OS používala MFS (skratka "Macintosh File System"), čo bol jednoúrovňový súborový systém, t. j. nepracoval s adresármi, ale všetky súbory boli uložené v základnej úrovni súborového systému. Neskôr bol tento systém nahradený systémom HFS ("Hierarchical File System"), ktorý už adresáre používal. Inak sú oba súborové systémy kompatibilné.
OS X.
OS X priniesol riadenie pamäte a preemptívny multitasking prevzatý z Unixu. Nové riadenie pamäte umožnilo simultánnu činnosť viacerých programov a prakticky odstránilo vznik neželaných situácií, kedy jeden program spôsobil pád iného. OS X tiež obsahuje príkazový riadok, aj keď ten zostáva úplne skrytý, kým používateľ nespustí terminálovú aplikáciu. Tieto nové vlastnosti systému spôsobili, že je náročnejší na prostriedky a funguje len na procesoroch triedy PowerPC G3 a novších. 
OS X je spätne kompatibilný so systémom Mac OS 9, keďže obsahuje vlastne úplnú verziu staršieho systému, pričom poslednou verziou je Mac OS 9.2. Toto prostredie sa nazýva "Classic" a nenachádza sa už v nových počítačoch Macintosh postavených na platforme procesorov Intel.
V roku 2006 používalo klasický systém Mac OS už iba malé percento používateľov. Väčšinou tí, ktorí nemohli prejsť na nový operačný systém z dôvodu hardvérovej nekompatibility starších počítačov.

</doc>
<doc id="32537" url="https://sk.wikipedia.org/wiki?curid=32537" title="DDT">
DDT



</doc>
<doc id="32538" url="https://sk.wikipedia.org/wiki?curid=32538" title="Macintosh operating system">
Macintosh operating system



</doc>
<doc id="32539" url="https://sk.wikipedia.org/wiki?curid=32539" title="Vulgáta">
Vulgáta

Vulgáta je všeobecne rozšírený latinský preklad Biblie, ktorý bol ako jediný platný v rímskokatolíckej cirkvi. Tridentským koncilom bol uznaný ako rovnocenný so základným textom. 
Z poverenia pápeža Damaza začal s prekladom učený cirkevný otec Hieronymus, preklad však pravdepodobne dokončili iní prekladatelia. Hieronymus použil preklad bežne používaný latinsky hovoriacimi kresťanmi, tzv. Vetus Latina (znamená „starý latinský“), nazývaný aj Itala, ktorý vznikol už v 2. a začiatkom 3. storočia. Vulgáta dosiahla všeobecné uznanie až v čase Gregora Veľkého.

</doc>
<doc id="32540" url="https://sk.wikipedia.org/wiki?curid=32540" title="Eric Berne">
Eric Berne

Eric Berne, rodený Eric Lennard Bernstein (* 10. máj 1910, Montreal, Quebec, Kanada – † 15. júl 1970, Carmel-by-the-Sea, Kalifornia, USA), bol americký psychiater a psychológ, vytvoril vlastnú psychologickú teóriu a terapiu s názvom transakčná analýza. 
Narodil sa v Kanade ako Eric Lennard Bernstein ale neskôr sa vysťahoval do USA a v roku 1938 získal americké občianstvo. V roku 1943 si zmenil meno na Eric Berne.

</doc>
<doc id="32541" url="https://sk.wikipedia.org/wiki?curid=32541" title="Septuaginta">
Septuaginta

Septuaginta (z lat. „sedemdesiat“, skratka "LXX") je grécky preklad Starého zákona z hebrejčiny. Vznikol v 3. – 1. stor. pred Kr. v prostredí helénskej židovskej diaspóry. Používala ho aj vznikajúca kresťanská cirkev: „práve Septuaginta, t. j. grécka a nie hebrejská verzia Písma, bola ‚Bibliou‘ raného kresťanstva“.
Vznikol podľa legendy na ostrove Faros pri Alexandrii, kde ho napísalo 70/72 židovských učencov za 72 dní (odtiaľ názov Septuaginta). Na preklade sa pracovalo pravdepodobne už za Ptolemaia II. Filadelfa (vládol 285-246 pred Kr.), dokončený však bol až neskôr (275-130 pred Kr.). Nepravidelnosti v štýle a hodnote prekladu nám umožňujú rozpoznať mnohých prekladateľov. Túto legendu o vzniku kritizoval sv. Hieronym, ktorý ju označil za čiastočný výmysel.
Oproti palestínskemu kánonu obsahuje aj deuterokánonické knihy.

</doc>
<doc id="32542" url="https://sk.wikipedia.org/wiki?curid=32542" title="Anna Freudová">
Anna Freudová

Anna Freudová (* 3. december 1895, Viedeň, Rakúsko-Uhorsko – † 9. október 1982, Londýn, Spojené kráľovstvo) bola britská psychoanalytička rakúskeho pôvodu, dcéra známeho Sigmunda Freuda.
Bola zakladateľkou detskej psychoanalýzy, pôsobila ako výkonná členka výboru Viedenského psychoanalytického inštitútu. Popísala psychický mechanizmus identifikácie dieťaťa s agresorom.

</doc>
<doc id="32544" url="https://sk.wikipedia.org/wiki?curid=32544" title="Arthur Janov">
Arthur Janov

Arthur Janov (21. august 1924, Los Angeles, Kalifornia, USA – † 1. október 2017, Malibu, Kalifornia, USA ) bol americký psychológ a psychoterapeut. Bol autorom knihy "The Primal Scream" (1970).

</doc>
<doc id="32545" url="https://sk.wikipedia.org/wiki?curid=32545" title="Alfred Kinsey">
Alfred Kinsey

Dr. Alfred Charles Kinsey (* 23. jún 1894, Hoboken, New Jersey, USA – † 25. august 1956, Bloomington, Indiana) bol profesor entomológie a zoológie, ale promoval tiež z psychológie. Značnú časť života venoval výskumu hrčiarok. 
Neskôr sa preslávil svojou priekopníckou činnosťou na poli sexuológie a sociológie. V roku 1947 založil Ústav pre výskum pohlavia a reprodukcie (Institute for Research in Sex, Gender and Reproduction) na Indiana University Bloomington, neskôr premenovaný na Kinsey Institut (Kinsey Institute for Research in Sex, Gender and Reproduction). Bol hlavným spoluautorom historicky významných Kinseyových správ (Kinsey reports), t. j. štúdie „Sexuálne správanie muža“ 1948, ale aj nasledujúcej menej známej publikácie „Sexuálne správanie ženy“ 1953. Kinseyho práce zásadne ovplyvnili sexuálnu revolúciu 60. rokov 20. storočia, najmä v USA. Údaj Kinsey Reportu o 4 % mužoch s trvalo homosexuálnym správaním, hoci bol odvtedy mnohokrát oponovaný a korigovaný, sa stal a dodnes zostal jedným zo základných symbolov homosexuálnej menšiny a homosexuálneho hnutia. Kinsey bol tiež významným aktivistom práve vznikajúceho skautského hnutia a mal značné hudobné nadanie. 
Životopis.
Detstvo a mladosť.
Narodil sa ako najstaršie z troch detí v nie príliš bohatej rodine. Otec Alfred Seguine Kinsey bol profesorom na Stevens Institute of Technology. Matka Sarah Ann Charles vyššie formálne vzdelanie nemala. Obaja rodičia boli extrémne konzervatívnymi kresťanmi. Otec bol jedným z najaktívnejších členov miestnej metodistickej cirkvi. Alfred bol vychovávaný v duchu prísnej zbožnosti, tabuizovania sexuálneho povedomia, v mimoriadne reštriktívnych postojoch voči vzťahom k dievčatám, masturbácii i čomukoľvek sexuálnemu. Neskôr sa dištancoval od metodistického náboženstva a stal sa z náboženského hľadiska agnostikom. 
Kinsey v detstve trpel rôznymi chorobami, napríklad skoliózou a reumatickými a týfovými horúčkami. Finančná situácia rodiny neumožňovala optimálnu liečbu. Mierne zakrivenie chrbtice, trvalý následok skoliózy, ho v roku 1917 zachránilo pred odvedením do 1. svetovej vojny. 
V mladosti Kinsey našiel záľubu v prírode, táborení a práci s chlapčenskou mládežou. Činnosť v kresťanskej mládežníckej organizácii YMCA ho zaujala natoľko, že pôvodne zamýšľal venovať sa jej po dokončení svojho štúdia profesionálne. Tento záujem sa neskôr odrazil i v jeho študentskej práci, v psychologickej dizertácii o skupinovej dynamike chlapcov. Zapojil sa i do činnosti vtedy vznikajúcej americkej skautskej organizácie Boy Scouts of America (BSA). Rodičia ho v týchto aktivitách silno podporovali, pretože v tej dobe bol skauting úzko spojený s kresťanskými princípmi. Kinsey bol natoľko aktívny, že najvyššiu skautskú hodnosť, Orlí rád, dosiahol už po dvoch rokoch, zatiaľ čo obyčajne jej získanie trvalo päť až šesť rokov. 
Intenzívny kontakt s prírodou v ranej mladosti bol jednou z príčin Kinseyho záujmu o biológiu a najmä o entomológiu (vedu o hmyze), ktorej venoval prvú polovicu svojej vedeckej kariéry. Hoci jeho srdce bolo oslabené chorobami v detstve, absolvoval s vedeckým zaujatím celý rad náročných expedícií. Skautská angažovanosť bola zrejme silným podnetom i pre druhú, preslávenejšiu polovicu jeho vedeckého života.
Štúdium.
Na strednej škole (Columbia High School, Maplewood, New Jersey) bol Kinsey introverným, ale mimoriadne pracovitým študentom. Okrem táborníctva sa nevenoval športu, a ako sa zdá, počas štúdia na strednej i vysokej škole neprežil ani žiadny hlbší osobný vzťah. Sústredil svoje úsilie do akademickej práce a spočiatku aj do hry na klavír. Nejakú dobu si dokonca prial byť koncertným klaviristom, ale nakoniec sa rozhodol venovať vede. Schopnosťou plného vedeckého zaujatia si čoskoro získal uznanie. Počas štúdia sa zaujímal o botaniku a zoológiu. Neskôr prehlásil, že jeho stredoškolská učiteľka biológie Natalie Roeth bola najdôležitejším činiteľom, ktorý ho ovplyvnil v jeho rozhodnutí stať sa vedcom.
Po strednej škole chcel Kinsey študovať botaniku. Otec sa však rozhodol dať ho na technické štúdium na Stevens Institue of Technology, kde bol profesorom. Kinsey bol v tejto škole nešťastný a neskôr poznamenal, že to bolo jedno z najhorších období jeho života.
Po dvoch rokoch sa rozhodol otcovi vzoprieť a presadzoval svoj úmysel študovať biológiu na Bowdoin College v Maine. Otec jeho prianiu silne odporoval, nakoniec mu to dovolil, ale Kinseyho vzťah s otcom silne utrpel. V roku 1914 Kinsey do školy nastúpil. Výskumom hmyzu sa zaoberal pod vedením Mantona Copelanda. Po dvoch rokoch bol prijatý do prestížnej študentskej spoločnosti "Fí Beta Kappa", tejto pocty sa dostáva len približne 1 % študentov. Promoval s vyznamenaním, v biológii a psychológii (psychologická dizertačná práca sa zaoberala skupinovou dynamikou chlapcov).
V štúdiu pokračoval na Harvardovej univerzite. V Bossey Institute, ktorý mal jeden z najoceňovanejších biologických programov v USA, v aplikovanej biológii pôsobil William Morton Wheeler, významný entomológ. Kinsey pod jeho vedením pracoval prevažne samostatne, čo obom vedcom vyhovovalo. Pre doktorantskú prácu si Kinsey zvolil výskum hrčiarok (Cynipidae). Zbieraniu vzoriek sa venoval s nadšenou posadnutosťou. Cestoval a uskutočnil 26 detailných meraní u 100 000 hrčiarok. Jeho metodika predstavuje významný prínos pre entomológiu. V roku 1919 Kinsey získal na Harvardovej univerzite titul Sc.D.
Manželstvo a rodina.
V roku 1921 sa oženil a jeho vyvolenou sa stala Clara Bracken McMillen, ktorú dôverene oslovoval "Mac" (čítaj anglicky). Mali štyri deti. Prvorodený Don zomrel v roku 1927, tesne pred svojimi piatymi narodeninami na cukrovku. Dcéra Anne sa narodila v roku 1924, syn Joan v roku 1925 a posledným dieťaťom bol syn Bruce, ktorý sa narodil v roku 1928. 
Sexuálny život Kinseyho.
O Kinseym kolovali klebety v súvislosti s neobvyklými sexuálnymi praktikami. James H. Jones v životopisnej knihe "Alfred C. Kinsey: A Public/Private Life" opisuje Kinseyho ako bisexuálneho masochistu. Údajne sa zúčastnil skupinového sexu so svojimi postgraduálnymi študentmi, manželkou a absolventmi. Je tiež známe, že Kinsey v rámci výskumu natáčal v podkroví svojho domu sexuálne akty. Životopisec Jonathan Gathorne-Hardy vysvetlil, že Kinseyov dom sa na takéto filmovanie používal z dôvodov utajenia, pretože by bolo škandalózne, keby sa o ňom verejne vedelo. Jones uvádza, že Kinseyova žena mala sex aj s ďalšími mužmi, ale napriek tomu vzťah vydržal po celých 35 rokov manželstva. Žiadne z týchto klebiet o Kinseyovom vlastnom sexuálnom živote neboli potvrdené oficiálnym prehlásením Kinseyovho inštitútu . 
Vedecká dráha.
Entomológia.
Po získaní doktorátu Kinsey nastúpil v roku 1920 ako odborný asistent na Katedru zoológie na Indiana University Bloomington. Jeho žena a kolegovia mu hovorili Prok (profesor Kinsey). Nasledujúcich 16 rokov pokračoval v zbere a triedení hrčiarok. Zaujímal sa najmä o evolučnú históriu tohto drobného hmyzu, v roku 1930 vydal monografiu "The Gall Wasp Genus Cynips: A Study in the Origin of Species" venovanú pôvodu hrčiarok a v roku 1935 "The Origin of Higher Categories in Cynips" špecializovanú na ich vyššie vývojové štádiá.
Učebnica biológie.
Kinsey vydal v októbri 1926 stredoškolskú učebnicu "An Introduction to Biology" (Úvod do biológie). Kniha sa hlási k myšlienke evolúcie a zjednocuje na spoločných princípoch zoológiu a botaniku, ktoré do tej doby boli často vnímané ako samostatné, oddelené odbory. Revidované vydania vyšli v rokoch 1933 a 1938.
Ľudské sexuálne správanie a „Kinseyho správy“.
Kinsey je všeobecne považovaný za zakladateľa sociálnej sexuológie, systematického a vedeckého skúmania ľudskej sexuality. Po intenzívnych diskusiách s kolegom Robertom Krocom okolo roku 1933 sa najprv začal zaujímať o rôzne formy sexuálnych praktík. Pravdepodobne rôznosť spôsobov párenia hrčiarok ho prividela k údivu nad tým, aké rozmanité sú sexuálne praktiky i medzi ľuďmi.
V roku 1935 Kinsey prispel do fakultnej diskusnej skupiny na Indiana University prednáškou, ktorá bola jeho prvým verejným vystúpením k téme. Zaútočil v nej na rozsiahlu všeobecnú neznalosť anatómie a fyziológie sexuality a vyjadril svoju tézu, že oneskorené sobáše (neskoré sexuálne skúsenosti) sú psychicky škodlivé. Od roku 1938 robil na pôde univerzity osvetové prednášky o sexualite. Kinsey obdržal od Rockefellerovej nadácie dotáciu na výskum, ktorá mu umožnila skúmať ľudské sexuálne správanie prostredníctvom rozhovorov s tisícmi respondentov.
V roku 1948 vydal výskumný kolektív publikáciu „Sexuálne správanie muža“ ("Sexual Beahvior in the Human Male"), v roku 1953 "Sexuálne správanie ženy" ("Sexual Behavior in the Human Female"). Tieto tzv. Kinseyove správy ("Kinsey Reports") sa stali bestsellermi. Články o Kinseyovi sa začali objavovať v prestížnych a populárnych magazínoch a vyvolali búrlivé diskusie a polemiky. Prezident Indiana University Herman B. Wells obhajoval Kinseyove výskumy, ktoré sa stali testom akademickej slobody.
Vlna odporu zo strany konzervatívcov po vydaní druhej Kinseyovej správy v roku 1953 bola natoľko silná, že Rockefellerova nadácia ukončila financovanie projektu. Jeho činnosť odsúdil známy kazateľ Billy Graham. Kinseyho vypočúvali pred Kongresom, bol obvinený z obscénnosti a vyšetrovaný FBI. Bol označený za komunistu, ktorý prišiel, aby zničil americkú rodinu. Zvyšok života strávil v neustálom strese a hlbokej depresii. Zomrel 25. augusta 1956 vo veku 62 rokov v stave vážnej depresie na zlyhanie srdca a zápal pľúc.
Kinsey v umení a médiách.
V roku 2003 mal v Chicagu premiéru muzikál o Kinseyho živote s názvom "Dr. Sex" (vyhral sedem ocenení Jeff Awards). 
Americký spisovateľ Thomas Coraghessan Boyle v roku 2004 napísal novelu "The Inner Circle" 
V roku 2004 v USA natočil režisér Bill Condon film "Kinsey", ktorého obsahom je štylizovaný popis Kinseyho života a pôsobenia. Kinseyho hral Liam Neeson a jeho ženu Laura Linney. Film bol distribuovaný i v českých kinách. Film vyvolal novú vlnu záujmu o Alfreda Kinseyho a výrazne zvýšil všeobecné povedomie o ňom.
PBS (Public Broadcasting Service, americká televízna sieť) v roku 2005 priniesla filmový dokument, v ktorom Kinseyho inštitút zoznamuje verejnosť s mnohými z Kinseyových spisov. 

</doc>
<doc id="32546" url="https://sk.wikipedia.org/wiki?curid=32546" title="Burrhus Frederic Skinner">
Burrhus Frederic Skinner

Burrhus Frederic Skinner (* 20. marec 1904, Susquehanna, Pensylvánia, USA – † 18. august 1990, Cambridge, Massachusetts, USA) bol americký psychológ a sociálny filozof.. 
Bol prívržencom neobehaviorizmu. Zaoberal sa otázkami programového učenia.

</doc>
<doc id="32552" url="https://sk.wikipedia.org/wiki?curid=32552" title="Biochémia">
Biochémia

Biochémia je interdisciplinárna veda, ktorá skúma chemické látky a chemické deje v živých organizmoch. Je hraničným odborom medzi biológiou a chémiou, prelína sa s molekulárnou biológiou, genetikou, organickou chémiou a fyzikálnou chémiou.
Rozdelenie.
Základná biochémia.
Okrem toho sa špeciálne odvetvia zaoberajú určitou oblasťou skúmania, napríklad
Biomolekuly.
Biochémia popisuje, triedi a skúma nasledovné skupiny chemických zlúčenín (biomolekúl) prítomných v živých organizmoch a ich premenu:
Primárne metabolity.
Primárne metabolity sa nachádzajú vo všetkých, alebo aspoň vo väčšine živých organizmov. Majú buď stavebnú (štruktúrnu) funkciu alebo súvisia s prijímaním a výdajom energie a reprodukciou.
Sekundárne metabolity.
Sekundárne metabolity sa nachádzajú len v niektorých typoch buniek alebo organizmov. Majú špecializovanú úlohu, najčastejšie charakteristickú pre daný typ organizmu. Sú to napríklad:

</doc>
<doc id="32554" url="https://sk.wikipedia.org/wiki?curid=32554" title="Štrkovec">
Štrkovec

Štrkovec môže byť:

</doc>
<doc id="32556" url="https://sk.wikipedia.org/wiki?curid=32556" title="Divadelné ocenenia sezóny – DOSKY">
Divadelné ocenenia sezóny – DOSKY

Divadelné ocenenia sezóny – DOSKY sú každoročnou anketou divadelných kritikov a teoretikov, ktorú vyhlasuje Asociácia súčasného divadla.
Divadelné ocenenia sezóny sa udeľujú od roku 1996, v prvých ročníkoch počas medzinárodného divadelného festivalu Divadelná Nitra a od roku 2015 ako samostatný ceremoniál v Slovenskom národnom divadle v Bratislave.
DOSKY sú ocenením tvorivých činov v oblasti profesionálneho divadla na Slovensku (činoherné, operné, muzikálové, bábkové divadlo, balet a súčasný tanec). DOSKY sa udeľujú fyzickým osobám bez ohľadu na štátnu príslušnosť tvorcov za umelecké výkony, ktoré mali premiéru v divadlách na území Slovenska v príslušnej divadelnej sezóne. 
Umelecké výkony získali body podľa nasledovného kľúča: tri body za výkony uvedené na prvom mieste, dva body za výkony uvedené na druhom mieste a jeden bod za výkony uvedené na treťom mieste. Tri nominácie a víťaza určí súčet dosiahnutých bodov. Pri zhode bodových ohodnotení u dvoch alebo viacerých výkonov rozhoduje počet najvyšších poradí. 
Autormi projektu DOSKY sú divadelná teoretička Silvia Hroncová, divadelná kritička Zuzana Uličianska a René Parák. Cenou je "divadelná" doska s postriebreným štítkom. Autorom výtvarného návrhu je slovenský scénograf Aleš Votava a autorom ich realizácie je akademický architekt Tomáš Lupták.
Kategórie.
Divadelné ocenenia sezóny sa v roku 2018 udeľovali v desiatich kategóriách. Jednotlivé kategórie, nominácie aj víťazov nájdete na www.cenydosky.sk.

</doc>
<doc id="32558" url="https://sk.wikipedia.org/wiki?curid=32558" title="Sacharid">
Sacharid

Sacharid alebo glycid (v staršom názvosloví "uhľohydrát", "uhľovodan", "karbohydrát", ľudovo "cukor") je spoločný názov pre skupinu opticky aktívnych polyhydroxyderivátov karbonylových zlúčenín, ktoré sa nachádzajú vo všetkých živých organizmoch a vírusoch (niektoré však boli pripravené aj synteticky). Patria preto medzi takzvané primárne metabolity.
Komplexné sacharidy zložené z viacerých sacharidových podjednotiek sa nazývajú glykány.
Funkcia.
Sacharidy plnia mnohé funkcie:
Štruktúra.
Sacharidy sú organické zlúčeniny zložené z uhlíka (C), vodíka (H) a kyslíka (O). Ich deriváty môžu obsahovať aj fosfor (P), dusík (N) alebo síru (S).
Starší názov "uhľohydráty" alebo "uhľovodany" vznikol preto, že základné sacharidy majú pomer základných prvkov (C, H, O) taký, ako keby boli zlúčeniny uhlíka a vody, t. j. C"n"(H2O)"n". Tento pomer je však len náhodná zhoda a tieto názvy sa už nepoužívajú, lebo z metabolického hľadiska sacharidy nie sú zlúčeninami uhlíka a vody.
Vzorce sacharidov.
Podľa pôvodnej teórie boli sacharidy lineárne hydroxykarbonylové zlúčeniny. Takýto typ chemického vzorca sa nazýva Fischerov vzorec.
Neskôr sa zistilo, že sacharidy sú vlastne heterocyklické zlúčeniny a ich vznik sa popisoval ako poloacetálová reakcia lineárnych sacharidov, kde posledný chirálny uhlík sa aduje na karbonylovú skupinu. Znázorňuje sa to odvodením od Fischerovho vzorca, pričom sa vyznačí poloacetálová väzba medzi posledným chirálnym uhlíkom a pôvodným karbonylovým uhlíkom. Pôvodný karbonylový uhlík teda už viaže 4 rôzne skupiny, no nehovoríme o chiralite, ale o špeciálnej cis/trans stereoizomérii- epimérii . Ak je poloacetálový hydroxyl pod rovinou sacharidu, nazývame ho α-sacharid, ak nad rovinou, tak β-sacharid. Keďže sacharidy Tollensov vzorec opisuje ako heterocyklycké zlúčeniny, prejaví sa to aj na zmene názvu. Ak cyklus má 5 článkov, označuje sa ako furanóza podľa heterocyklu furán (napr. α/β-D-ribo-furanóza), ak má 6 článkov, označuje sa ako pyranóza podľa heterocyklu pyrán (napr. α/β-D-gluko-pyranóza). Takýto typ vzorca sa nazýva Tollensov vzorec.
Je dosť nepraktický a neprehľadný, preto sa zaviedol ako najpresnejší vzorec Haworthov vzorec. Tu je sacharid zobrazený nie v rovine, ale v priestore. Má podobu substituovaných heterocyklov. Z Fischerovho vzorca ho prepisujeme tak, že hydroxyové skupiny, ktoré sú napravo, sú pod rovinou, tie, ktoré sú naľavo vo Fischerových vzorcoch, sú nad rovinou.
Rozdelenie.
Sacharidy rozdeľujeme na tri hlavné skupiny:
Rozdelenie polysacharidov.
Polysacharidy môžeme rozdeliť podľa výskytu na
Monosacharidy.
Monosacharidy sú jednoduché sacharidy, predstavujú základné sacharidové jednotky. Ich spájaním vznikajú zreťazené molekuly oligosacharidov a polysacharidov. Sú to bezfarebné kryštalické látky, dobre rozpustné vo vode alebo v zriedenom etanole, nerozpúšťajú sa v organických rozpúšťadlách. Je pre ne charakteristická viac či menej sladká chuť. 
Z chemického hľadiska to sú polyhydroxyketóny alebo polyhydroxyaldehydy, nakoľko vo svojej štruktúre obsahujú ketónovú alebo aldehydovú funkčnú skupinu a hydroxylovú funkčnú skupinu.
Aldózy a ketózy s rovnakým počtom atómov uhlíka v molekule majú rovnaké molekulové vzorce, preto sa využívajú pri zapisovaní ich štruktúrne vzorce. Najvýznamnejšie monosacharidy so šiestimi atómami uhlíka v molekule sú glukóza a fruktóza.
Oligosacharidy.
Oligosacharidy majú reťazcové molekuly zložené z malého počtu monosacharidových jednotiek, väčšinou 2 až 10. Často sa používa samostatný názov pre oligosacharidy zložené z dvoch alebo troch monosacharidových jednotiek, ktoré sa nazývajú disacharidy a trisacharidy. Monosacharidové jednotky sa spájajú glykozidovou väzbou.
Medzi najznámejšie oligosacharidy patria:
Polysacharidy.
Polysacharidy majú reťazcové molekuly zložené z veľkého počtu monosacharidových jednotiek (molekúl). Stavebnou jednotkou polysacharidov býva často glukóza. Nekryštalizujú a vo vode sa iba ťažko rozpúšťajú, a to iba na nepravý koloidový roztok. V kyslom prostredí alebo pôsobením enzýmov sa štiepia na oligosacharidy alebo až na monosacharidy.
Medzi najznámejšie polysacharidy patria

</doc>
<doc id="32563" url="https://sk.wikipedia.org/wiki?curid=32563" title="Planetárna sonda">
Planetárna sonda

Planetárna sonda je kozmická sonda, ktorej hlavnou úlohou je prieskum pevných telies slnečnej sústavy, najmä planét, ich satelitov (mesiacov) a planétok a ich bezprostredného okolia. Za týmto účelom je vybavená súborom vedeckých prístrojov, medzi ktoré patria najmä:
Pretože planetárne sondy počas preletu k svojmu hlavnému cieľu putujú medziplanetárnym priestorom, plnia aj funkcie medziplanetárnych interplanetárnych sond a nesú za týmto účelom potrebné vedecké vybavenie.

</doc>
<doc id="32565" url="https://sk.wikipedia.org/wiki?curid=32565" title="Molekulárna biológia">
Molekulárna biológia

Molekulárna biológia je vedný odbor zaoberajúci sa biológiou na úrovni molekúl. Skúma zmeny v molekulárnej stavbe zložiek organizmu a ich účinky na životné procesy. Jej pole pôsobnosti sa prekrýva s inými oblasťami biológie a chémie, konkrétne najmä s genetikou a biochémiou. Molekulárna biológia sa zaoberá predovšetkým porozumením vzťahov medzi rôznymi bunkovými systémami, zahŕňajúc napríklad vzájomné vzťahy medzi DNA, RNA, proteosyntézou (tvorbou bielkovín), biosyntézou enzýmov, porozumeniu ako sú tieto interakcie regulované a skúma aj zákonitosti genetickej regulácie a genetický kód.
W.T. Astbury v odbornom časopise "Nature" opísal molekulárnu biológiu ako:
"...nie až tak technika ako koncepcia, koncepcia z hľadiska takzvaných jednoduchých vied s hlavnou ideou nájsť pod rozsiahlymi manifestáciami klasickej biológie zodpovedajúci molekulový plán. Zaoberá sa najmä formou biologických molekúl a... je prevažne trojrozmerná a štruktúrna- čo však neznamená, že je iba rafináciou morfológie- musí tiež v rovnakú dobu skúmať aj vznik a funkciu."
Príbuznosť s ostatnými „molekulárnymi“ vednými odbormi biológie.
Výskumníci v molekulárnej biológií využívajú techniky typické pre molekulárnu biológiu (pozri "Techniky" ďalej v článku), no v čoraz väčšej miere ich kombinujú s technikami a myšlienkami používanými a obsiahnutými v genetike, biochémii a biofyzike. V súčasnosti už neexistuje pevná hranica medzi týmito disciplínami ako kedysi. Nasledujúci obrázok znázorňuje jeden z možných pohľadov na vzťahy medzi biologickými odbormi:
Množstvo práce v molekulárnej biológií je rozsiahle, a najmä v poslednej dobe je veľa z nej spracovávané v spojení s počítačovými vedami ako sú bioinformatika a výpočtová biológia.
V čoraz väčšom počte sa na molekuly sústreďujú aj iné oblasti biológie a to buď priamo, štúdiom vzťahov molekúl v nimi skúmaných javoch, ako napríklad cytológia alebo vývojová biológia, alebo nepriamo, využívajúc techniky molekulárnej biológie napríklad v oblastiach evolučnej biológie ako sú populačná genetika a fylogenetika na odvodenie charakteristických znakov populácií alebo druhov. Dlhú tradíciu štúdia biomolekúl má aj biofyzika.
Techniky v molekulárnej biológií.
Od konca 1950-tych a 1960-tych rokov sa molekuloví biológovia naučili ako charakterizovať, izolovať a manipulovať s molekulárnymi súčasťami buniek a organizmov. Tieto súčasti zahŕňajú DNA, zdroj genetickej informácie; RNA, blízka príbuzná DNA, ktorej funkcie siahajú od pôsobenia ako dočasná pracovná kópia DNA, až po štruktúrne a enzymatické funkcie ako aj pôsobenia ako funkčná a štruktúrna časť translačného aparátu; a proteíny, hlavné štruktúrne a enzymatické molekulové typy v bunkách.
Expresné klonovanie.
Jednou z najzákladnejších techník molekulárnej biológie, využívanej na štúdium funkcie proteínov je expresné klonovanie. Pri tejto technike je DNA kód pre daný proteín naklonovaný (použitím PCR a/alebo reštrikčných enzýmov) dovnútra plazmidu (nazývaného tiež funkčný vektor). Súčasťou plazmidu môžu byť aj špeciálne promotéy na urýchlenie produkcie želaného proteínu.
Plazmid môže byť vložený ako dovnútra bakteriálnej, tak aj dovnútra živočíšnej bunky. Vkladanie DNA do bakteriálnej bunky sa nazýva transformácia a môže byť uskutočnené využitím niekoľkých metód vrátane elektroprorácie, mikroinjekcií a taktiež chemickou cestou. Vkladanie DNA do bunky eukaryotickej, ako napríklad do živočíšnej bunky, sa nazýva transfekcia. V súčasnosti je dostupných niekoľko rôznych transfekčných techník, napríklad transfekcia fosforečnanom vápenatým, lipozómová transfekcia alebo transfekcia s využitím špeciálnych transfekčných reagentov, akým je napríklad Fugene. DNA môže byť tiež vložená do buniek využitím vírusu ako nosiča. V takomto prípade sa technika volá virálna transdekácia a bunky sa nazývajú transdukované.
V obidvoch prípadoch, po tom, čo je DNA kód daného proteínu vložený do bunky, môže nastať jeho expresia (prejavenie sa protínu v bunke). Dostupných je mnoho systémov, napríklad niektoré promotéry a špecifické bunkovo-signálne faktory, ktoré pomáhajú expresii želaných proteínov na vysokej úrovni. Vďaka tomu môžu byť extrahované pomerne veľké množstvá proteínov z bakteriálnych alebo eukaryotických buniek. Enzematická aktivita proteínov môže byť testovaná v rôznych situáciách, proteín môže byť skryštalyzovaný, čo umožní štúdium jeho terciárnej štruktúry, alebo, vo farmaceutickom priemysle, môže byť skúmaná aktivita nových drog voči proteínom.
Polymerázová reťazová reakcia (PCR- polymeraze chain reaction).
Polymerázová reťazová reakcia je mimoriadne všestranná technika používaná na kopírovanie DNA. V skratke, PCR umožňuje kopírovať jedinú sekvenciu DNA milióny ráz, alebo ju meniť v predom určenom smere. PCR môže byť napríklad použité na vkladanie reštrikčných enzýmov, alebo na mutáciu (zmenu) jednotlivých DNA báz. PCR tiež môže byť využité pri rozhodovaní, či sa príslušný fragment DNA nachádza v cDNA knižnici.
Gélová elektroforéza.
Gélová elektroforéza je jednou z hlavných nástrojov molekulárnej biológie. Jej základným princípom je, že DNA, RNA a proteíny môžu byť oddelené s využitím elektrického poľa. Pri agarózovej gélovej elektroforéze sú DNA a RNA oddeľované na základe veľkosti, ako prechádzajú cez agarózový gél. Proteíny sú oddeľované taktiež na základe veľkosti väčšinou s použitím SDS-PAGE gélu. Proteíny však môžu byť separované na základe ich elektrického náboja s využitím isoelektrického gélu.
Northern Blotting.
Northernov prenos je využívaný na zisťovanie prítomnosti, neprítomnosti, relatívneho množstva špecifických RNA molekúl (slúži aj na ich relatívne porovnávanie v sade rôznych RNA vzoriek). Je to v podstate kombinácia denaturačnej RNA gélovej elektroferázy a blotu. V tomto procese prebieha separácia RNA na základe veľkosti a následne sú gély RNA prenesené na nitrocelulózový papier, kde je ich dvojitý reťazec prerobený na jednoduchý reťazec a označené sondy. Po následnom opláchnutí a osušení je každá RNA so sekvenciu komplementárnou k sekvencii sondy naviazaná na nitrocelulózový papier. Výsledky môžu byť vizualizované množstvom spôsobov závisiacich napríklad od druhu označenia, no väčšina výsledkov odhaľuje pásy, reprezentujúce zoradenie objavených RNA vo vzorke. Intenzita pásov závisí od množstva cieľovej RNA v analyzovanej vzorke. Celá procedúra je bežne využívaná na štúdium kedy a ku koľkým génovým expresiám v konkrétnom type tkaniva došlo cez meranie množstva RNA nachádzajúcej sa v rôznych vzorkách. Je to jeden zo základných nástrojov na určovanie kedy presne došlo ku génovým expresiám v živých tkanivách.
Western blotting a imunochémia.
Mnoho proteínových protilátok sa dá vytvoriť vpichovaním malých množstiev proteínov do tela zvierat ako sú myši, zajace, ovce alebo somáre. Tieto protilátky môžu byť následne použité na rozmanité analytické a prípravné techniky.
Pri tomto procese sú proteíny najprv oddelené podľa veľkosti v tenkom géle vloženom medzi dvomi sklenými platňami. Táto technika sa volá SDS-PAGE (Sodium Dodecyl Sulfate Poly-Acrylamide Gel Electrophoresis). Proteíny v géle sú transferované do PVDF, nitrocelulózy, nylonu alebo inej podpornej membrány, ktorá môže byť neskôr vyšetrená roztokmi protilátok. Tie z protilátok, ktoré sa špecificky naviažu na daný proteín sa môžu zviditeľniť pomocou rôznych techník, napríklad chemoluminescenciou alebo rádioaktivitou.
Protilátky môžu byť tiež využité na vyčistenie proteínov. Protilátky ku proteínom sú vytvárané a často zoskupované do „kvapiek“. Po tom, čo sa protilátka naviaže na želaný proteín, je možné od ostatných proteínov oddeliť komplexy protilátka-proteín cez centrifugáciu. Počas tohto procesu, kvapky do ktorých sa protilátky zoskupili nesú so sebou želané proteíny zanechávajúc ostatné proteíny v roztoku. Protilátky zoskupené do priestorovej opornej živnej látky môžu eventuálne byť použité na odstránenie želaného proteínu z komplexného roztoku. Po omytí neviazaných a nešpecificky viazaných materiálov z „kvapiek“, je daný proteín vymytí zo živnej látky zvyčajne pridaním roztoku s vysokou koncentráciou soli, alebo s rôznimi hodnotami pH živnej látky.
História.
Molekulárna biológia bola založená v 30. rokoch 20. storočia, ale termín bol po prvýkrát vytvorený Warrenom Weaverom v roku 1938. Warren bol v tom čase riaditeľom Prírodných vied v Rockefellerovej nadácií a veril, že biológia má prejsť obdobím významných zmien s prispením nedávnych pokrokov v odboroch ako röntgenová kryštalografia. Preto venoval množstvo peňazí (z Rockefellerovho Inštitútu) na podporu biologických odborov.

</doc>
<doc id="32569" url="https://sk.wikipedia.org/wiki?curid=32569" title="Vaino Linna">
Vaino Linna



</doc>
<doc id="32570" url="https://sk.wikipedia.org/wiki?curid=32570" title="Väinö Valtteri Linna">
Väinö Valtteri Linna



</doc>
<doc id="32572" url="https://sk.wikipedia.org/wiki?curid=32572" title="Časová os prieskumu vesmíru">
Časová os prieskumu vesmíru

Časová os prieskumu vesmíru podľa dátumu štartu.

</doc>
<doc id="32575" url="https://sk.wikipedia.org/wiki?curid=32575" title="Horizont udalostí">
Horizont udalostí

"O rovnomennom filme pozri Horizont udalostí (film)".
Horizont udalostí (iné názvy: obzor udalostí; nepresne: "horizont udalosti", "udalostný horizont") je vo všeobecnej teórii relativity hranica v časopriestore, za ktorou udalosť nemôže ovplyvniť vonkajšieho pozorovateľa. Horizont udalostí obklopujúci čiernu dieru je najčastejšie sa vyskytujúci prípad horizontu udalostí. Svetlo vyžiarené spoza horizontu nikdy nedosiahne pozorovateľa a podobne, hocijaký objekt blížiaci sa k horizontu z pozorovateľovej strany, sa javí ako spomaľujúci a nikdy úplne neprejde horizontom a jeho obraz sa bude s plynúcim časom čoraz viac posúvať do červeného spektra. Samotný objekt blížiaci sa k horizontu, nezaznamená žiadne zvláštne prejavy a dosiahne horizont v určitom presnom čase.
Medzi špecifické typy horizontov patria aj súvisiace, ale odlišné horizonty ako absolútny horizont a zdanlivý horizont, vyskytujúce sa okolo čiernej diery. Rozličné teórie spomínajú ďalšie typy, napr. Cauchyho horizont a Killingov horizont, fotónovú sféru a ergosféru Reissnerovho-Nordstromovho riešenia, kozmologické horizonty potrebné pre kozmológiu, izolované a dynamické horizonty dôležité v súčasnom výskume čiernych dier.
Horizont udalostí čiernej diery.
Jeden z najznámejších príkladov horizontu udalostí je odvodený z relativistického opisu čiernej diery, nebeského objektu s takou hustotou, že žiadna hmota alebo žiarenie neunikne jeho gravitačnému poľu. Tento horizont je často popisovaný ako hranica, za ktorou je úniková rýchlosť čiernej diery väčšia ako rýchlosť svetla. Presnejší opis tohto horizontu je, že všetky svetelné dráhy (dráhy, ktorými svetlo môže ísť), a preto aj všetky dráhy častíc vnútri horizontu, sú skrútené tak, že padajú späť do čiernej diery. Hneď ako častica prekročí horizont, tak sa pohyb smerom do diery stane rovnako nevyhnutný ako pohyb dopredu v čase (a možno ho považovať za ekvivalent pohybu v čase, v závislosti na použitom systéme súradníc časopriestoru)
Povrch v Schwarzschildovom polomere sa správa ako horizont udalostí nerotujúceho telesa, ktoré je v tomto okruhu.(Rotujúca čierna diera funguje trochu odlišne). Schwarzschildov polomer objektu je priamo úmerný jeho hmotnosti. Teoreticky, z hocijakého množstva hmoty vznikne čierna diera, ak ju stlačíme do priestoru, ktorý zodpovedá príslušnému Schwarzschildovmu polomeru. Pre Slnko je tento polomer približne 3 kilometre a pre Zem je to približne 9 milimetrov. V praxi, ani Zem ani Slnko nemajú potrebnú hmotu, a preto ani potrebnú gravitačnú silu na prekonanie tlaku elektrónového a neutrónového degenerovaného plynu. Minimálnu hmotnosť potrebnú na kolaps hviezdy predstavuje Tolman-Oppenheimer-Volkoff limit, ktorý je približne 3x hmotnosť Slnka.
Horizonty udalostí čiernych dier sú veľmi pozoruhodné z troch dôvodov. Po prvé, mnoho príkladov je dostatočne blízko na štúdium. Po druhé, čierne diery majú tendenciu vťahovať hmotu z ich okolia, to ponúka príležitosti pozorovania, keď očakávame prechod hmoty horizontom udalostí. Po tretie, je známe,že opis čiernej diery vo všeobecnej relativite, je len približný a očakáva sa, že prejavy kvantovej gravitácie v bezprostrednej blízkosti horizontu udalostí budú omnoho väčšie. Vďaka tomu sa pozorovanie hmoty v bezprostrednej blízkosti horizontu udalostí môže využiť na nepriame štúdium všeobecnej relativity a jej predpokladané výnimky.
Horizont udalostí pozorovateľného vesmíru.
Časticový horizont pozorovateľného vesmíru je hranicou, ktorá prezentuje maximálnu vzdialenosť, v akej môžeme momentálne pozorovať udalosti. Pre udalosti za touto hranicou svetlo nemalo dostatok času, aby dosiahlo našu pozíciu, dokonca ani v prípade, že bolo vyžiarené v čase vzniku vesmíru. To, ako sa časticový horizont mení, závisí od povahy rozpínania vesmíru. Ak má rozpínanie určité vlastnosti, existujú časti vesmíru, ktoré nikdy nebudú pozorovateľné, a to nezávisle od toho, ako dlho bude pozorovateľ čakať na svetlo z toho regiónu. Hranica, za ktorou udalosti nemôžu byť nikdy pozorované, je horizont udalostí a predstavuje maximálny rozsah časticového horizontu.
Kritérium rozoznania, či horizont udalostí vesmíru existuje, je nasledovné. Definuje pohyblivú vzdialenosť formula_1 takto:
 formula_2
V tejto rovnici a je faktor mierky, c je rýchlosť svetla, t0 je vek vesmíru. Ak formula_3 
(t. j. ľubovoľne ukazuje tak ďaleko, ako sa dá pozorovať), potom neexistuje horizont udalostí. Ak formula_4, tak horizont existuje.
Príklady kozmologických modelov bez horizontu udalostí sú vesmíry s prevahou hmoty a žiarenia.
Príklad kozmologického modelu s horizontom udalostí je vesmír s prevahou kozmologickej konštanty (de Sitterov vesmír).
Zdanlivý horizont urýchlenej častice.
Ak sa častica pohybuje konštantnou rýchlosťou v nerozpínajúcom sa vesmíre bez pôsobenia gravitačných polí, hocijaká udalosť, ktorá sa stane v tom vesmíre, môže byť pozorovaná časticou, pretože svetelný kužeľ tejto udalosti pretína svetočiaru častice. Na druhej strane ak častica zrýchľuje, tak v niektorých prípadoch svetelné kužele niektorých udalostí nikdy nepretnú svetočiaru častice. Za týchto podmienok existuje zdanlivý horizont v rámci zrýchľujúcej častice a prezentuje hranicu, za ktorou sú udalosti nepozorovateľné.
Toto môže nastať napríklad pri rovnomerne urýchlenej častici. Ako častica zrýchľuje, približuje sa, ale nikdy nedosiahne rýchlosť svetla s ohľadom na jej pôvodný referenčný rámec.
Interakcia s horizontom udalostí.
Mylná predstava o horizontoch udalostí, špeciálne o horizonte udalostí pri čiernej diere, je, že predstavujú nemenný povrch, ktorý zničí objekty, ktoré sa k nemu priblížia. V praxi všetky horizonty udalostí predstavujú vzdialenosť od hocijakého pozorovateľa a objekt vyslaný k horizontu udalostí zdanlivo, z pohľadu pozorovateľa, nikdy nedosiahne horizont udalostí.
V prípade, že je horizont pozorovaný obyvateľom de Sitterovho vesmíru, javí sa vo fixnej vzdialenosti od nezrýchľujúceho pozorovateľa. Nikdy ho nedosiahne ani zrýchľujúci pozorovateľ.
V prípade horizontu okolo čiernej diery pozorovatelia bez pohybu, s ohľadom na vzdialený objekt, sa zhodnú na tom, kde sa horizont nachádza. Aj keď to vyzerá, že pozorovateľ spustený lanom k čiernej diere sa môže dotknúť horizontu, v skutočnosti to nie je možné. Ak by bol pozorovateľ spúšťaný k horizontu veľmi pomaly, tak z pohľadu pozorovateľa sa javí veľmi ďaleko a o to viac lana treba na dosiahnutie horizontu. V prípade, že by pozorovateľa spúšťal iný pozorovateľ rýchlo, potom sa skutočne prvý pozorovateľ môže dotknúť horizontu udalostí, či dokonca prekročiť ho (z pohľadu druhého pozorovateľa). Ak by sa pokúsil vytiahnuť lano späť, tak by sa sily v lane zväčšovali, čím bližšie by bolo k horizontu, a v nejakom bode sa lano musí roztrhnúť. Lano sa nemusí pretrhnúť priamo na horizonte, ale v bode, v ktorom to druhý pozorovateľ môže pozorovať.
Pozorovateľ prekračujúci horizont udalostí môže vypočítať moment, v ktorom horizont prekročil, ale v skutočnosti neuvidí ani neucíti nič mimoriadne v momente prekročenia horizontu. Pozorovatelia padajúci do čiernej diery vnímajú čierny región predstavujúci horizont v určitej zdanlivej vzdialenosti a z ich pohľadu ho nikdy neprekonajú. Iné objekty, ktoré prekročili horizont rovnakým smerom, ale o niečo skôr, by sa javili pod pozorovateľom, ale stále nad zdanlivou pozíciou horizontu. Rastúce slapové sily (a prípadná zrážka so singularitou) sú jediné citeľné vplyvy.
Nad rámec všeobecnej teórie relativity.
Popis horizontov udalosti, daný všeobecnou teóriou relativity, sa považuje za neúplný. Ak by sme modelovali podmienky horizontu udalostí použitím komplexného pohľadu, zahŕňajúceho aj relativitu aj kvantovú mechaniku, horizont udalostí by mal mať iné vlastnosti ako ten, pri ktorom by sme použili len samotnú relativitu.
V súčasnosti sa predpokladá, že horizonty udalostí majú primárny kvantový efekt, a to teplotu, takže vysielajú žiarenie (pre čierne diery známe ako Hawkingovo žiarenie). Úplný popis horizontu udalostí vyžaduje prinajmenšom teóriu kvantovej gravitácie. Jedným z kandidátov je aj M-teória.

</doc>
<doc id="32576" url="https://sk.wikipedia.org/wiki?curid=32576" title="Apple I">
Apple I

Apple I bol jeden z prvých osobných počítačov a prvý produkt firmy Apple.
Počítač Apple I bol vyrobený Stephenom Wozniakom, pôvodne pre osobnú potrebu. Wozniakov kamarát Steve Jobs prišiel s myšlienkou počítač predať. Podarilo sa mu zabezpečiť odbyt 50 kusov, a tak sa Apple I stal prvým výrobkom spoločnosti Apple Computer v apríli 1976. Cena počítača bola stanovená na 666,66 dolárov. Na rozdiel od počítačov iných nadšencov tej doby, ktoré sa zvykli predávať ako stavebnica, Apple I sa predával zmontovaný vcelku s matičnou doskou obsahujúcou asi 30 čipov. Užívateľ si však v každom prípade musel zadovážiť ešte počítačovú skrinku, zdroj napájania, klávesnicu a monitor, aby bol počítač funkčný. Neskôr sa za 75 dolárov predával aj rozhranie pre kazetový magnetofón ako pamäťové médium.
Charakteristickou vlastnosťou Apple I bola práve možnosť použitia klávesnice a monitora. Konkurenčné výrobky ako Atair 8800 mali zvyčajne na prednom paneli prepínače a používali LED diódy pre výstup. Takéto počítače museli byť vybavené rozširujúcimi hardvérovými prvkami, aby mohli byť pripojené ku klávesniciam a monitorom. Možnosť priamo používať toto príslušenstvo bola inovatívna napriek tomu, že počítač ešte nedokázal pracovať s grafikou a zvukom.
Apple I sa prestal vyrábať v marci 1977, a v decembri bol nahradený počítačom Apple II.
V roku 2005 sa vie ešte o 30 až 50 existujúcich Apple I, ktoré sú dnes už zberateľským artiklom. Podľa neoverených správ bol jeden Apple I predaný na aukcii v roku 1999 za 50-tisíc dolárov, typickou dnešnou cenou za tento počítač je však 14- až 16-tisíc. Klon s kompatibilným softvérom z moderných komponentov bol vyrobený v limitovanej sérii v roku 2003 a predával sa za 200 dolárov.

</doc>
<doc id="32578" url="https://sk.wikipedia.org/wiki?curid=32578" title="Pavol Rybár">
Pavol Rybár

Pavol Rybár (* 12. október 1971, Skalica) je bývalý slovenský reprezentant v ľadovom hokeji.
Klubový hokej.
Pavol Rybár je brankár. Od sezóny 2000/01 chytal za HC Slovan Bratislava v slovenskej hokejovej extralige (SHE). So Slovanom získal trikrát titul majstra Slovenska a to v sezónach 2001/02, 2002/03 a 2004/05. Nosil dres s číslom 29. Otec Patrika Rybára.
Reprezentácia.
Pavol Rybár reprezentoval Slovensko na majstrovstvách sveta v roku 2000 (striebro), 2001 a 2003 (bronz) a ZOH 1998 v Nagane a ZOH 2002 v Salt Lake City. Nosil reprezentačný dres číslo 29.

</doc>
<doc id="32585" url="https://sk.wikipedia.org/wiki?curid=32585" title="MESSENGER">
MESSENGER

MESSENGER ("MErcury Surface, Space ENvironment, GEochemistry and Ranging" – doslova "povrch Merkúra, kozmické prostredie, geochémia a meranie"; zároveň "messenger" – posol) bola planetárna kozmická sonda NASA k Merkúru, prvá po 35 rokoch. Odštartovala v auguste 2004; po zložitej trajektórii s dvoma preletmi okolo Venuše a troma okolo Merkúru prešla v marci 2011 na jeho obežnú dráhu a začala štyri roky trvajúci výskumný program.
Misia bola riadená a kontrolovaná z riadiaceho strediska MOC (Mission Operations Center) na Johns Hopkins University Applied Physics Laboratory v Laurelu (USA), kde bola sonda navrhnutá a skonštruovaná. Vedecké pozorovania boli riadené a koordinované zo strediska SOC (Science Operations Center) nachádzajúceho sa v rovnakej lokalite. Celkové náklady na misiu vrátane stavby sondy, vývoja prístrojov, nosnej rakety, riadenia letu a spracovania údajov sa odhadujú na 427 mil. USD.
Popis sondy.
Základným telesom sondy bol hranol s rozmermi 1,42 x 1,85 x . Kostra hlavného telesa bola vyrobená z uhlíkových kompozitov GrCE (Graphit Cyanate Ester). Na hornom kryte sa nachádzali trysky hlavného korekčného motoru LVA (Large Velocity Adjust), trysky orientácie, nádrže hélia a pomocného paliva, sledovače hviezd a batérie. Zadná časť bola spojená s adaptérom, ktorý spájal sondu s nosnou raketou. Na strane obrátenej k Slnku sa nachádzala slnečná clona s dĺžkou a priemerom . Tá mala zabezpečiť, aby sa teplota vnútri sondy pohybovala okolo 20°C. Tomu napomáhala aj viacvrstvová tepelná izolácia, radiátory, spoje s nízkou tepelnou vodivosťou, ohrievače a tiež dráha sondy, ktorá bola navrhnutá tak, aby sondu príliš nezaťažovalo slnečné žiarenie odrazené od Merkúra. Hlavná kostra sondy niesla nádrže s pohonnými hmotami a okysličovadlom.
Pohonný systém tvoril hlavný raketový motor LVA (Large Velocity Adjust) s ťahom 660 N, a štyri pomocné motorčeky s ťahom 22 N a dvanásť motorov s ťahom 4 N na udržiavanie orientácie. Na udržiavanie orientácie sonde slúžili aj silové zotrvačníky. Presné natočnenie sondy určovala inerciálna merajúca jednotka IMU (Inertial Measurement Unit), ktorá obsahovala gyroskopy a akcelerometre.
Elektrickú energiu zabezpečovali dva jednostranné solárne panely, ktoré boli upevnené na bočných stenách telesa sondy a vyčnievali mimo slnečný ochranný štít. Panely mali priemer 6 metrov a boli otočné, aby sa mohlo regulovať ich tepelné namáhanie. Na obežnej dráhe Merkúra mali výkon približne 640 W.
Prístrojové vybavenie sondy.
MDIS (Mercury Dual Imaging System)
Obsahoval dve CCD kamery, jednu širokouhlú so zorným poľom 10,5° a jednu teleskopickú so zorným poľom 1,5°.
GRNS (Gamma-Ray and Neutron Spectrometer)
Obsahoval dva spektrometre – gama a neutrónový, s ktorých pomocou sa budú získavať informácie o chemickom zložení kôry Merkúru.
XRS (X-Ray Spectrometer)
RTG spektrometer detegoval žiarenie vyvolané dopadom RTG žiarenia zo Slnka na povrch Merkúru.
MAG (MAGnetometer)
Magnetometer podrobne skúmal magnetické pole Merkúru, jeho silu a rozloženie v priestore.
MLA (Mercury Laser Altimeter)
Laserový výškomer mapoval povrch Merkúru pomocou infračerveného lasera (pracoval na vlnovej dĺžke 1 064 nm) s presnosťou na .
MASCS (Mercury Atmospheric and Surface Composition Spectrometer)
Obsahoval dva prístroje – spektrometer pracujúci v ultrafialovej a viditeľnej oblasti (Ultraviolet Visible Specrometer) a spektrograf pre viditeľnú a blízku infračervenú oblasť (Visible-Infrared Spectrograph). Prvý z nich skúmal chemické zloženie a vlastnosti atmosféry s rozlíšením . Druhý na povrchu zisťoval prítomnosť minerálov obsahujúcich železo a titán s rozlíšením .
EPPS (Energetic Particle and Plasma Spectrometer)
Spektrometer EPS (Energetic Particle Spectrometer) poslúžil na detekciu častíc urýchlených v Merkúrovej magnetosfére. Druhý spektrometer FIPS (Fast Imaging Plasma Spectrometer) slúžil na sledovanie nízkoenergetických častíc prichádzajúcich od povrchu a atmosféry, ionizované atómy unášané slnečným vetrom a pod.
RS (Radio Science)
Využíval komunikačný systém sondy pre meranie jej rýchlosti a vzdialenosti od Zeme. Tieto údaje poslúžili na meranie gravitačného poľa a spoločne s laserovým výškomerom LSA na určenie veľkosti a skupenstva jadra Merkúru.
Konštrukcia a prípravy na štart.
Sonda MESSENGER bola postavená v rámci projektu Discovery, ktorého súčasťou bola napríklad aj sonda NEAR Shoemaker či Genesis. S návrhom sondy umiestnenej na obežnej dráhe Merkúra prišla Johns Hopkins University. Hlavná časť montáže a skúšky pohonu prebiehali počas roku 2003. V decembri 2003 bola sonda prevezená do Goddard Space Flight Center (GSFC), kde sa podrobila skúškam pôsobenia kozmického prostredia. Testy, ktoré skončili začiatkom marca 2004, prebehli bez problémov a po kontrolách bola prevezená na Cape Canaveral. V priebehu testov a skúšok na Floride NASA z viacerých dôvodov rozhodla o odklade štartu, ktorý bol pôvodne naplánovaný na 11. mája 2004. 
Na Cape Canaveral pokračovali skúšky rádiového spojenia, autonómneho riadenia a iné. Do sondy boli namontované letové akumulátorové batérie, neskôr sonda dostala aj solárne panely. 12. júla bol MESSENGER pripevnený k úrýchľovaciemu stupňu a 21. júla bol prevezený na štartovací komplex 17-B. Tam bol pripevnený k nosnej rakete Delta II a 2. augusta sa rozbehlo odpočítavanie (countdown) pred štartom. Kvôli tropickej búrke bol ale prvý pokus o štart odvolaný. 3. augusta 2004 už ale odpočítavanie prebehlo bez zastavenia a v čase 06:15:56 UT Delta II so sondou odštartovala.
Priebeh letu.
V čase T+49:35 min bol oddelený druhý stupeň nosnej rakety. O 07:07:38 UT po zážihu urýchľovacieho stupňa bola sonda navedená na únikovú dráhu. O 07:31 UT bolo nadviazané spojenie so sondou a potvrdené vyklopenie solárnych panelov. 4. augusta sonda prekročila obežnú dráhu Mesiaca a nasledujúceho dňa opustila sféru gravitačného vplyvu Zeme. 24. augusta v čase 21:00:07 UT sa uskutočnila prvá korekcia dráhy.
Prelet okolo Zeme.
Dráha k Merkúru počítala s niekoľkými gravitačnými manévrami pri Zemi, Venuši a Merkúri. Prvý prebehol 2. augusta 2005 pri Zemi a k najväčšiemu priblíženiu došlo v čase 19:13 UT na vzdialenosť 2347,5 kilometrov nad stredným Mongolskom. Priblíženie k Zemi využili technici na kalibráciu prístrojov a testy kamier. V priebehu preletu urobila širokouhlá kamera niekoľko stoviek fotografií, z ktorých bol neskôr vytvorený film zachytávajúci vzďaľujúcu sa Zem. Gravitačné pôsobenie Zeme zmenilo dráhu sondy tak, že namierila do vnútorných častí slnečnej sústavy smerom k Venuši.
Gravitačné manévre pri Venuši.
Ďalšie dva gravitačné manévre prebehli pri Venuši. K prvému stretnutiu došlo 24. októbra 2006 s najväčším priblížením v čase 8:34 UT na vzdialenosť 2987,3 kilometrov . V dobe preletu okolo planéty sa nevykonávali žiadne vedecké merania, pretože sa v tom čase Venuša pri pohľade zo Zeme nachádzala za Slnkom a rádiová komunikácia medzi sondou a prijímacími stanicami bola obmedzená.
Druhý prelet okolo Venuše sa uskutočnil 5. júna 2007 v 23:08 UT na minimálnu vzdialenosť 338,2 kilometrov. Tentoraz prebehli vedecké experimenty a pozorovania v spolupráci s európskou sondou Venus Express. Sonda urobila niekoľko stoviek fotografií planéty, atmosféru skúmal spektrometer, laserový výškomer a ďalšie prístroje sondy. Gravitačným manévrom sa sonda dostala na správnu dráhu k svojmu cieľu – k Merkúru.
Prvý prelet okolo Merkúra.
Prvý prelet okolo svojej cieľovej planéty absolvovala sonda v januári 2008. Deň pred najväčším priblížením sa sonda zorientovala tak, aby mohla pozorovať Merkúr a z tohto dôvodu muselo byť dočasne takmer úplne prerušené jej spojenie so Zemou. Jediným náznakom funkčnosti sondy bol jej slabý rádiomaják. Počas približovania sonda postupne aktualizovala jednotlivé prístroje. Dráha sondy viedla spočiatku nad neosvetlenou pologuľou, kde sa nedali zhotovovať optické snímky, ale v činnosti bol infračervený spektrometer a laserový výškomer. Najnižší bod nad planétou dosiahol MESSENGER 14. januára 2008 v čase 19:04:39 UT vo výške asi . Nasledujúceho dňa sa spojenie cez výkonnú anténu obnovilo a sonda odvysielala údaje získané počas preletu na Zem. Na niektorých záberoch boli časti povrchu známeho už z misie Marineru 10, niektoré však až doteraz neboli vyfotografované žiadnou sondou.
Druhý prelet okolo Merkúra.
Sonda pokračovala vo vzďaľovaní sa od Merkúra a nasledujúcich desať mesiacov obiehala po heliocentrickej dráhe, pričom afélium dosiahla koncom marca 2008. 3. októbra začala znova príletová fáza k planéte. Rovnako ako v predchádzajúcom prípade, aj teraz sa sonda deň pred najväčším priblížením prepla do módu maják a zorientovala sa tak, aby jej prístroje mohli sledovať približujúci sa Merkúr. Kamerový systém MDIS zhotovil mozaiky planéty s vysokým rozlíšením. K najväčšiemu priblíženiu na došlo 6. októbra 2008.
V decembri toho istého roku sa uskutočnil dvojfázový manéver označený ako DSM-4A, ktorý slúžil na zacielenie sondy na tretí prelet okolo Merkúra.
Tretí prelet okolo Merkúra.
Tretie priblíženie sondy k planéte na vzdialenosť nastalo 29. septembra 2009. V priebehu preletu okolo planéty bol jej povrch snímkovaný a skúmaný ostatnými prístrojmi sondy. V novembri toho istého roku sonda uskutočnila manéver DSM-5 pre záverečné navedenie k Merkúru. Trvalo však ešte takmer 16 mesiacov, než bola sonda navedená na obežnú dráhu okolo Merkúra.
Na obežnej dráhe.
18. marca 2011 bola sonda MESSENGER úspešne navedená na obežnú dráhu okolo Merkúra a stala sa tak prvou umelou družicou tejto planéty. Motorický manéver trval približne 15 minút a počas neho klesla rýchlosť sondy o /s, čo stačilo na to, aby planéta svojou gravitáciou pritiahla sondu na výstrednú eliptickú dráhu. 29. marca MESSENGER začal snímkovanie planéty z obežnej dráhy kamerami systému Mercury Dual Imaging System v oblasti južného pólu okolo krátera "Debussy". 16. júna sonda uskutočnila prvú korekciu svojej obežnej dráhy. Účelom zmeny dráhy bola optimalizácia vedeckých pozorovaní. Manévrom sa dosiahlo zníženie najbližšieho bodu k povrchu planéty z pôvodných na približne . 9. novembra 2011 NASA oznámila, že predĺžila plánovanú misiu sondy o jeden rok. Keďže aj po ďalšom roku bola sonda v dobrom stave, došlo k predĺženiu jej misie na ďalšie dva roky.
Koniec misie.
MESSENGER musel robiť časté úpravy dráhy, pretože jeho obeh veľmi narúšali slapové účinky Slnka a nepravidelnosti v gravitačnom poli samotného Merkúra. 21. januára 2015 pri poslednom raketovom zážihu motora mu došlo všetko palivo, ktorým mohol zvyšovať svoju dráhu. Technici sa rozhodli improvizovať a skúsiť použiť na posledné zvýšenie dráhy hélium, plyn, ktorý slúžil na tlakovanie nádrží. Jeho vypúšťaním cez dýzy motora si sonda predĺžila životnosť do konca apríla. 30. apríla 2015 bola jej štvorročná úspešná činnosť zakončená dopadom na povrch.

</doc>
<doc id="32586" url="https://sk.wikipedia.org/wiki?curid=32586" title="Evanjelická cirkev augsburského vyznania na Slovensku">
Evanjelická cirkev augsburského vyznania na Slovensku

Evanjelická cirkev augsburského vyznania na Slovensku (ECAV) je kresťanská protestantská cirkev a druhá najväčšia cirkev na Slovensku. Hlási sa k učeniu nemeckého reformátora Martina Luthera (luteránstvu). V roku 2001 sa k nej hlásilo podľa Štatistického úradu SR 6,93 % slovenskej populácie, t. j. 372 858 osôb, v roku 2011 5,9% celkovej populácie, t.j. 316 250 osôb a podľa sčítania z roku 2021 5,27% (286 907 osôb). K roku 2004 mala cirkev 326 zborov, 357 duchovných a 651 kostolov a modlitební.
Dejiny.
Reformácia na Slovensko prvýkrát prenikla v súvislosti s učením Jana Husa a výbojmi Jána Jiskru. Po jeho potlačení sa v prvej polovici 16. storočia nemalý počet katolíckych farností začal prikláňať k Lutherovmu učeniu a jeho návratu k Biblii. Zbory vznikali už pár rokov po zverejnení Lutherových výpovedí proti odpustkom v roku 1517. Pomáhal tomu aj fakt, že myšlienky reformácie z Nemecka priniesli študenti teológie, ktorí sa vracali na Slovensko. V 2. polovici 16. storočia boli 2/3 obyvateľstva evanjelické. 
Na synode v Žiline v roku 1610 sa položili základy samosprávnej organizácie cirkvi. Vznikli prvé 3 superintendencie (biskupstvá) a boli zvolení prví traja superintendenti (biskupi) – Eliáš Láni, Samuel Melik a Izák Abrahamides pre západné a stredné Slovensko. Na východnom Slovensku vznikli dve superintendencie v roku 1614 na synode v Spišskom Podhradí. Medzi ústrednými postavami Žilinskej synody bol aj palatín Juraj Thurzo.
Cirkev jestvovala s obmedzeniami od roku 1681 (šopronský snem). Oficiálne bola cirkev opäť povolená Tolerančným patentom z roku 1781, ktorý vydal pre Uhorsko cisár Jozef II. Po ňom boli postavené s mnohými stavebnými obmedzeniami dve tretiny evanjelických kostolov v Uhorsku. Úplná rovnosť cirkví pred zákonom nastala až v roku 1848. Liberalizáciu vo vzťahu štátu k evanjelickej cirkvi znamenal i Cisársky patent z roku 1859, ktorý však vyvolal v cirkvi spory známe ako patentálne boje. Vznikom ČSR v roku 1918 sa konštituovala z Evanjelickej cirkvi v Uhorsku samostatná ECAV na Slovensku. Prvá Ústava samostatnej evanjelickej cirkvi bola prijatá v roku 1921.
V období prvej republiky mala cirkev najužšie kontakty s Českobratrskou církví evangelickou.
Súčasnosť.
ECAV je zakladajúcim členom Svetového luteránskeho zväzu (SLZ), Konferencie európskych cirkví (KEC) a Svetovej rady cirkví (SRC), sídlom ktorých je Ženeva, Švajčiarsko. Na Slovensku je ECAV zakladajúcim členom Ekumenickej rady cirkví. ECAV je v súčasnosti partnerom vlády pri predkladaní najmä cirkevných zákonov. V roku 2010 sa po prvýkrát uskutočnila evanjelická bohoslužba v kaplnke na Úrade vlády Slovenskej republiky. Činnosť cirkvi sa riadi Ústavou, prijatou v roku 1993 a doplnenou v roku 2007.
Viera.
ECAV sa hlási k luteranizmu. Za prameň viery považuje Bibliu zloženú zo Starej a Novej Zmluvy a za jej správne vysvetlenie Augsburské vyznanie. Vierouku tvoria Symbolické knihy luteránskych cirkví ("Apoštolské", "Nicejsko-carihradské", "Atanaziánske" a "Augsburské vyznanie", "Apológia", "Šmalkaldské" články, "Malý Lutherov katechizmus" a "Veľký Lutherov katechizmus"). Do duchovnej služby ordinuje aj ženy. Duchovní nosia pri Službách Božích čierny talár a bielu kamžu. 
Evanjelická cirkev, na rozdiel od niektorých ostatných cirkví, nepoužíva na oslovenie duchovných slovo „otec“, pretože podľa Ježišových slov v evanjeliách patrí toto oslovenie len nebeskému Otcovi. Preto pred oslovenie biskup, senior, farár, patrí slovo „brat“. 
Služby Božie.
Základné časti služieb božích možno podľa poradia zoradiť nasledovne:
Organizačná štruktúra.
Základnou organizačnou zložkou je cirkevný zbor. Zbory sa združujú do seniorátov a senioráty do dištriktov. ECAV je rozdelená do dvoch dištriktov: Východný a Západný dištrikt a do 14 seniorátov, z toho je 8 seniorátov v západnom a šesť vo východnom dištrikte:
Výkonné orgány cirkvi na všetkých úrovniach sú zložené z konventu, najvyššieho orgánu cirkevno organizačnej jednotky (Dištriktu, Seniorátu, Zboru), presbyterstva a predsedníctva.
Laický stav v orgánoch cirkvi zastupujú na jej jednotlivých úrovniach dozorcovia a tiež polovica volených presbyterov musí byť z laického stavu.
Synoda.
Zákonodárny a najvyšší správny orgán slovenských evanjelikov predstavuje synoda. 
Synodu tvoria:
V zmyle Ústavy evanjelickej cirkvi je volebné obdobie predstaviteľov na všetkých úrovniach 6 rokov. Kňazov za farára si volí zbor každých 10 rokov.
Predstavitelia cirkvi.
Najvyšším predstaviteľom cirkvi je generálne predsedníctvo, ktorého členmi sú:
Sídlo ústredných orgánov ECAV je hlavne mesto Slovenskej republiky Bratislava.
Adresa Generálneho biskupského úradu je:
Palisády 46 
Bratislava
Zbor biskupov.
Zbor biskupov je zodpovedným orgánom Evanjelickej cirkvi v duchovných veciach, ktorý tvoria generálny biskup a dištriktuálni biskupi.
Evanjelická diakonia.
Evanjelická diakonia na Slovensku sa na úrovni cirkevných zborov formovala už koncom 19. storočia. V Bratislave, na Palisádach, začiatkom dvadsiateho storočia vzniklo najväčšie inštitucionálne stredisko známe pod názvom Evanjelická nemocnica (nemocnica, sirotinec, starobinec, domov diakonís a diakonov). Po nástupe komunizmu, v roku 1951 bolo toto stredisko štátom rozpustené a všetci jeho obyvatelia vyhnaní na ulicu, budova a majetok bola cirkvi odobratá bez náhrady. V nemocničnej časti mohli ostať pracovať ako zdravotné sestry len tie diakonisy, ktoré sa vzdali rúcha t.j. vzdali sa svojej viery. Staré a choré diakonisy boli bez finančného zabezpečenia umiestnené v polorozpadnutom starobinci na Jozefskej ulici v Bratislave, kde postupne na choroby, zimu a podvýživu umierali. Tu ako posledný duchovný správca Diakoniského ústavu, nemocnice, starobinca a sirotinca od roku 1947 býval ThB. Ondrej Bartko – ev. a. v. farár s manželkou Annou r. Jurčovou a deťmi (Ing. Ivan Bartko, Mgr. Fedor Bartko, Mgr. Ondrej Bartko), ktorý v bratislavskom cirkevnom zbore a bratislavskom senioráte ECAV pôsobil až do začiatku deväťdesiatych rokov dvadsiateho storočia. Aj on sa s rodinou ocitol bez strechy nad hlavou. Prichýlil ho na necelý rok Otakar Jamnický, ktorému však dom na Štefánikovej ulici v Bratislave čoskoro v rámci tzv. Akcie B (byty) komunisti vzali. On sám s rodinou bol z Bratislavy vyhostený. Tak ako Diakoniský ústav v Bratislave (Evanjelickú nemocnicu), komunistický režim zlikvidoval aj iné charitatívne domovy Evanjelickej diakonie na Slovensku (napr.: domov Betánia v Liptovskom Mikuláši, Starej Turej a na iných miestach).
Nová história evanjelickej diakonie sa začína písať až v roku 1991. Účelové zariadenie evanjelickej cirkvi disponuje prostredníctvom 19 stredísk vo všetkých regiónoch Slovenska sociálnu, pastoračnú a zdravotnú pomoc ľuďom, ktorí sa vplyvom svojho zdravotného stavu, choroby, alebo samoty dostali do ťažkej životnej situácie. Diakonia disponuje 10 zariadeniami pre seniorov, detskými jasľami, detským domovom, útulkom pre mladých a internátnou školou pre zdravotne postihnuté deti.
Vzdelávanie.
Od začiatku protestantstva sa na vzdelanie kládol veľký dôraz. Prvé evanjelické školy začali vznikať už od Tolerančného patentu. Inštitúciou najvyššieho vzdelávania je Evanjelická bohoslovecká fakulta Univerzity Komenského. Cirkev ďalej disponuje 6 materskými školami (Bratislava, Spišská Nová Ves, Rožňnava, Svätý Jur, Košice, Martin), 5 základnými a 9 strednými školami.
Evanjelické základné školy:
Stredné vzdelávanie zaisťujú tieto gymnáziá a odborné školy:
Historicky významné školy

</doc>
<doc id="32587" url="https://sk.wikipedia.org/wiki?curid=32587" title="Branislav Mezei">
Branislav Mezei

Branislav Mezei (* 8. október 1980, Nitra) je slovenský hokejový obranca. Výrazne defenzívny typ, ktorý vyniká tvrdou hrou (na čo využíva svoju robustnú postavu) a býva často vylučovaný.
Klubový hokej.
S hokejom začínal v Nitre. Od sezóny 1997/98 hral v Severnej Amerike. V NHL debutoval v sezóne 2000/01 v mužstve New York Islanders, ktoré ho draftovalo v roku 1999 v 1.kole z 10.miesta. Za tento klub hrával aj ďalšiu sezónu (viac vo farmárskom tíme Bridgeport Sound Tigers). Od ročníka 2002/03 bol hráčom mužstva Florida Panthers. Počas lockoutu v NHL (2004/05) pôsobil v Třinci (česká hokejová extraliga), pred koncom základnej časti prestúpil do Dukly Trenčín, klub vypadol v semifinále s neskorším víťazom Slovanom Bratislava.
Na sezónu 2005/06 mal uzavretú zmluvu s Floridou Panthers s ročným príjmom 1,026 milióna USD. V ďalšom ročníku utrpel po 45 zápasoch zranenie ramena a zvyšok vynechal. Hráčom Floridy bol aj v ročníku 2007/08. V sezóne 2008/09 bol hráčom mužstva KHL Barys Astana, ďalšiu začal v HC Plzeň a v jej priebehu prestúpil do fínskeho Espoo Blues. Ročník 2010/11 odohral v HC Pardubice, po vypadnutí mužstva v play-off v alkoholickom opojení vykopol dvere susedov, keď ich byt považoval za svoj. Majiteľovi prisľúbil uhradenie škody, napriek tomu vec riešila polícia.
V ročníku 2011/12 bol hráčom HC Lev Poprad v KHL, následne ho angažoval ďalší klub tejto súťaže Avtomobilist Jekaterinburg, kde si utvoril bodové maximum v seniorskej kategórii, keď dosiahol 21 bodov za 8 gólov a 13 asistencií. Pred ročníkom 2013/14 uzavrel zmluvu s mužstvom Viťaz Čechov. Tu odohral jednu sezónu, v ktorej nastúpil v 47 zápasoch v KHL. Po nej podpísal zmluvu s chorvátskym klubom KHL Medveščak. V drese Medveščaku odohral len 8 zápasov, klub podpísal kanadského obrancu Geoffom Kinradom a s Mezeiom nepredĺžil kontrakt. Následne natúpil za jeho materský klub HK Nitra.
Postupne sa stal kapitánom Nitry a klub doviedol k historickému úspechu v sezóne 2015/16, kedy s klubom získal majstrovský titul.
Reprezentácia.
Branislav Mezei reprezentoval na majstrovstvách sveta v rokoch 2001, 2004, 2008 a Svetovom pohári 2004. Spolu odohral v slovenskej reprezentácii 61 zápasov, neskóroval. Nosí dres číslo 24.
MS 2013.
Tréner Vladimír Vůjtek ho nominoval na svetový šampionát vo Švédsku a Fínsku. Nastupuje v prvej obrannej formácii s Andrejom Sekerom.
V zápase proti Nemecku napadol protihráča Davida Schullera do oblasti hlavy a krku, čo si rozhodcovia nevšimli. Disciplinárna komisia IIHF však následne rozhodla o dištance na jedno stretnutie a nemohol hrať v zápase proti Rusku.

</doc>
<doc id="32588" url="https://sk.wikipedia.org/wiki?curid=32588" title="Andrej Meszároš">
Andrej Meszároš

Andrej Meszároš ( 13. október 1985, Považská Bystrica) je bývalý slovenský reprezentant v ľadovom hokeji. Člen siene slávy Bago Legend Slovan Bratislava.
Klubový hokej.
Andrej Meszároš je odchovancom Dukly Trenčín, za ktorú hral v slovenskej hokejovej extralige v sezóne 2002/2003 a následne aj 2003/2004. V roku 2004 ho draftoval v prvom kole z celkového 23. miesta klub NHL – Ottawa Senators. Sezónu 2004/2005 odohral vo Western Hockey League (WHL) v drese Vancouver Giants, kde ho vyhlásili za najlepšieho klubového nováčika a obrancu sezóny, stal sa členom druhého All-Star tímu WHL a figuroval i v nováčikovskom All-Rookie tíme. Pred sezónou 2005/2006 podpísal nováčikovský kontrakt s Ottawou Senators. Prvý zápas v NHL odohral "5. októbra 2005" proti Torontu, prvý gól zaznamenal "9. decembra" do siete Vancouveru. V drese "Senators" odohral celkom tri sezóny, nastúpil na 246 zápasov základnej časti, v ktorých získal 110 bodov (26+84). V play-off odohral ďalších 34 zápasov so ziskom deviatich bodov. 
Pred sezónou 2008/2009 bol vymenený do tímu Tampy Bay, s ktorou podpísal 6-ročnú zmluvu. V Tampe však zotrval len dve sezóny, v júli 2010 bol vymenený za výber v druhom kole draftu do Philadelphie Flyers. V úvodnej sezóne 2010/2011 v drese Flyers získal trofej pre najlepšieho obrancu Philadelphie. Sezóna 2013/2014 bola jeho štvrtá a zároveň aj posledná v drese Flyers, keď odohral len 38 zápasov, v ktorých získal 17 bodov za päť gólov a 12 asistencií.
Pred sezónou 2014/2015 sa ako neobmedzený voľný hráč dohodol na ročnej zmluve s Buffalom Sabres. V tejto sezóne však nenaplnil očakávania, ktoré do neho klub vkladal. Niekoľkokrát sa hovorilo aj sa o výmene do iného klubu. Napokon zotrval v drese Buffala, kde odohral 60 zápasov, v ktorých zaznamenal sedem gólov, sedem asistencií, 13 mínusových bodov a 36 trestných minút. Po sezóne zmluvu nepredĺžil a stal sa neobmedzeným voľným hráčom.
Medzi posledné významné úspechy Andreja Meszároša patrí nepochybne aj začlenenie sa do skupiny Legiend Baga v tíme HC SLOVAN Bratislava, keď spolu s Milanom Kytnárom, Michalom Sersenom a Martinom Štajnochom neohrozene panujú v tejto disciplíne už niekoľko rokov.
Reprezentácia.
S dvojkrížom na hrudi debutoval v roku 2002 na MS hráčov do 18 rokov a ako kapitán na MS tejto vekovej kategórie si v roku 2003 odniesol striebornú medailu. V seniorskej kategórii reprezentoval Slovensko na MS 2004, 2006 a 2015. Zúčastnil sa aj ZOH 2006, 2010 a 2014. Celkovo má na svojom konte 59 reprezentačných štartov.
Osobný život.
Andrej Meszároš je ženatý, v júli 2015 si za manželku zobral Andreu Várošovú.

</doc>
<doc id="32589" url="https://sk.wikipedia.org/wiki?curid=32589" title="Rastislav Pavlikovský">
Rastislav Pavlikovský

Rastislav Pavlikovský (* 2. marec 1977, Dubnica nad Váhom) je slovenský hokejový útočník, mladší brat Richarda Pavlikovského.
Klubový hokej.
S hokejom začínal v HK Spartak Dubnica, v extralige debutoval v sezóne 1993/94 v Dukle Trenčín. V priebehu ročníka 1995/96 odišiel do zámoria (OHL), ďalšiu sezónu znovu pôsobil v Trenčíne spolu s bratom, mužstvo získalo majstrovský titul po víťazstve nad HC Košice. Potom odohral tri roky v nižších zámorských súťažiach (IHL a AHL). Bol draftovaný v roku 1998 Ottawou Senators v 9. kole z 246. miesta.
Ročník 2000/01 začal vo fínskom Jokerite, dokončil vo švédskom HV71 Jönköping. V tomto mužstve pôsobil aj ďalšiu sezónu, počas ktorej musel brať tabletky proti bolesti kvôli zranenému ramenu. Po MS 2002 absolvoval operačný zákrok vo Švédsku, ktorý však nepomohol a tak 5. augusta 2002 podstúpil artroskopickú operáciu u lekára slovenskej reprezentácie MUDr. Dalimíra Jančoviča a MUDr. Vladimíra Ľuptáka.
Pred ročníkom 2002/03 podpísal zmluvu s mužstvom NHL Minnesota Wild, kvôli potrebnej rekonvalescencii však nemohol absolvovať prípravný kemp mužstva. Vedenie klubu ho po uzdravení poslalo do farmárskeho tímu Houston Aeros (AHL), kde zotrval celú sezónu, mužstvu pomohol vybojovať Calderov pohár.
Ďalšie tri roky odohral v Elitserien (Leksands IF, Mora IK a MoDo Hockey). Pred ročníkom 2006/07 uzavrel kontrakt so švajčiarskym Zürich SC Lions, kde odohral dve sezóny, v úvode druhej mal opäť problémy s ramenom a niekoľko zápasov vynechal. Mužstvo získalo majstrovský titul, vedenie mu však neponúklo novú zmluvu.
Pred ročníkom 2008/09 ho angažoval ruský klub Sibir Novosibirsk z KHL, od ďalšieho pôsobil opäť vo Švédsku, v Elitserien aj Allsvenskan.
Sezónu 2013/14 začal v Dukle Trenčín, po 12 zápasoch prestúpil do KalPa Kuopio vo fínskej SM-liige.
Pred sezónou 2016/17 sa stal členom obnoveného kádra mužov MHK Dubnica nad Váhom v 2. hokejovej lige SR. S klubom vyhral ligu. Klub zároveň postúpil do Budiš 1. hokejovej ligy SR.
Reprezentácia.
Reprezentoval Slovensko na majstrovstvách sveta v rokoch 2002 (zlato), 2004, 2006, 2009, ako aj na ZOH 2002 v Salt Lake City a Svetovom pohári 2004. Spolu odohral v reprezentácii 82 zápasov, strelil 15 gólov. Nosil dres číslo 19.
Štatistika na významných podujatiach.
"(štatistické údaje v článku sú z 28. mája 2014)"
MS 2006.
Tréner František Hossa ho nominoval na svetový šampionát v lotyšskej Rige, bol centrom najproduktívnejšej slovenskej formácie s Marcelom Hossom a Mariánom Hossom. Strelil gól a zaznamenal 6 asistencií.
MS 2009.
Tréner Ján Filc ho nominoval na MS 2009 vo Švajčiarsku Hral v druhej formácii na pozícii defenzívneho centra s krídlami Brankom Radivojevičom a Ladislavom Nagyom. Po zápase s Fínskom (prehra 1:2 po predĺžení) začal mať problémy s bolesťami krku a v ďalších zápasoch nehral. 

</doc>
<doc id="32591" url="https://sk.wikipedia.org/wiki?curid=32591" title="Richard Kapuš">
Richard Kapuš

Richard Kapuš (* 9. február 1973, Bratislava) je bývalý slovenský hokejový útočník, ktorý hral na pozícii centra.
Klubový hokej.
S hokejom začínal v Slovane Bratislava. Je jednou z najvýznamnejších postáv klubu po vzniku samostatnej slovenskej súťaže, keď získal šesť z ôsmich extraligových titulov Slovana.
Pred ročníkom 2005/06 uzavrel zmluvu s klubom Metallurg Novokuzneck v ruskej hokejovej superlige, kde hral dva roky. V sezóne 2006/07 bol štvrtým najproduktívnejším hráčom mužstva, no vedenie mu po jej skončení neponúklo nový kontrakt. Kapuš vyjadril prianie ostať v Rusku.
29. júna 2007 však podpísal trojročnú zmluvu s HC Slovan Bratislava. Hral na svojej tradičnej pozícii centra, napr. s Kropáčom a Pištekom. V dramatickej finálovej sérii Slovan porazil HC Košice 4:3 na zápasy a Kapuš získal šiesty titul (všetky so Slovanom), čím utvoril rekord slovenskej extraligy.
Pred sezónou 2008/09 ho opäť angažoval Metallurg Novokuzneck, hrajúci už KHL, Kapuš zaznamenal 10 gólov a 20 nahrávok. V priebehu ďalšieho ročníka prestúpil do Lada Togliatti v rovnakej súťaži.
V ďalšom ročníku pôsobil opäť v Slovana Bratislava, ale v decembri 2010 mu bola dočasne pozastavená zmluva, pretože podľa prezidenta klubu Maroša Krajčiho sa nesústredil plne na hokej (hoci bol vtedy druhým najproduktívnejším hráčom mužstva po Jánovi Lipianskom). Pred ďalším ročníkom prestúpil do Banskej Bystrice, ale koncom októbra bol vyradený zo súpisky, keď mu fínsky tréner Alpo Suhonen vyčítal pomalý štýl korčuľovania. Podľa Kapuša však išlo o optický klam a korčuľoval rýchlejšie než 60 percent hokejistov, keď pri nižšej frekvencii ťažil zo sklzu. V januári 2012 podpísal kontrakt s mužstvo Ukrajinskej profesionálnej ligy Berkut Kyjev. Po sezóne ukončil aktívnu kariéru, v októbri 2012 sa stal asistentom trénera dorastencov v Slovane Bratislava.
Reprezentácia.
Richard Kapuš reprezentoval na MS 1998, 1999, 2000 (striebro), 2003 (bronz), 2004, 2006, 2007 a na ZOH 2002 a 2006. Spolu v reprezentácii odohral 136 reprezentačných zápasov, strelil 16 gólov. Nosil reprezentačný dres s číslom 22.
ZOH 2006.
Slovensko skončilo na zimnej olympiáde 2006 na piatom mieste. Po kvalitných výkonoch v základnej skupine, ktorú vyhralo bez straty bodu, bolo vyradené v štvrťfinále Českom. Richard Kapuš bol centrom v druhom útoku na krídlach s Petrom Bondrom a Miroslavom Šatanom. Získal 2 body za prihrávky na gól Petrovi Bondrovi.
MS 2006.
Tréner František Hossa ho nominoval na Majstrovstvá sveta v lotyšskej Rige. Po zranení Mariána Hossu v zápase s Kazachstanom sa stal kapitánom. Strelil 3 góly a mal dve asistencie.
MS 2007.
Tréner Július Šupler ho nominoval na Majstrovstvá sveta 2007 v Rusku. Nastupoval na pozícii centra v útoku s Miroslavom Šatanom a Marekom Uramom. Skóroval v zápase s Nemeckom (5:1), v osemfinálovej skupine s Českom (3:2) i v neúspešnom štvrťfinále proti Švédsku. Okrem toho zaznamenal päť prihrávok – bol druhým najproduktívnejším hráčom svojho tímu po Mariánovi Gáboríkovi.
Rodina.
Richard Kapuš bol ženatý, s manželkou Evou sa rozviedol po 17 rokoch. Majú spolu dve deti – dcéru Gabrielu a syna Marcela.

</doc>
<doc id="32592" url="https://sk.wikipedia.org/wiki?curid=32592" title="Vedem">
Vedem

Vedem ("My vedieme") bol český literárny časopis, ktorý vytvárala skupina židovských chlapcov v terezínskom koncentračnom tábore od decembra 1942 – 1944. Z časopisu vychádzal každý týždeň iba jeden exemplár. 
História časopisu.
Časopis písali, redigovali a ilustrovali výhradne chlapci vo veku dvanásť až pätnásť rokov, žijúci v bloku L417 alebo 1. chlapčenskom domove, o ktorom hovorili ako o Republike Škid. Toto pomenovanie vzniklo podľa ruskej školy pre siroty, ktorá mala názov "Respublika Škid". 
Obsah časopisu "Vedem" tvorili básne, eseje, vtipy, dialógy, literárne kritiky, poviedky a kresby. Jednotlivé exempláre sa ručne opisovali a čítali v ubikáciách každý piatok v noci. Určitý čas bol koncipovaný ako nástenný časopis, ku ktorému mal prístup každý, neskôr však od toho upustili kvôli nebezpečenstvu v prípade inšpekcie SS.
Inšpiráciou autorov "Vedem" bol ich učiteľ, dvadsaťosemročný „profesor“ Valter Eisinger (zomrel v Buchenwalde), ktorý dohliadal na chlapcov v tábore. Podporoval ich lásku k literatúre a povzbudzoval ich k vlastnému autorskému vyjadreniu, k opisu toho, čoho boli svedkami (často v humornom tóne), i vysloveniu ich nádejí do budúcnosti. Pravdepodobne vďaka jeho vplyvu si chlapci zvolili ako symbol svojich ubikácií a časopisu raketu inšpirovanú Julesom Vernom, letiacu zo stránok knihy k hviezdam.
Eisinger sám nikdy do časopisu nepísal, príležitostne však prispel úvodníkom alebo prekladmi z ruštiny. Samotný obsah robili chlapci, ktorí sa potulovali po Terezíne a hľadali témy. Každý z chlapcov mal prezývku, ktorou podpisoval svoje články. Prezývkou mohli byť nejasné iniciály, pseudonym alebo nejaký osobný vtip ako „Boľševik“ alebo „Cár“. Občas sa prezývky menili. Napríklad jeden z plodných prispievateľov Jiří Grünbaum sa označoval ako „Medik Šnajer,“ „Socialista Šnajer,“ alebo len „Šnajer,“ podľa nálady. Dnes poznáme celý rad prispievateľov len podľa prezývok a už sa nedozvieme, kto naozaj boli. Niekedy v roku 1943 sa desať najplodnejších prispievateľov začalo označovať ako „Akadémia.“
Chlapci sa pokúšali maximálne priblížiť k reálnemu časopisu vrátane zo žartu uvedenej ceny na prebale. Obsah zahŕňal poéziu, dobrodružné príbehy, eseje a recenzie kníh vrátane obľúbených rubrík ako „Citát týždňa“ vybraný z roztopašných výrokov chlapcov. Napríklad „Medik Šnajer“ bol raz citovaný vetou: „Bojím sa hovoriť. Mohol by som povedať niečo hlúpe.“ „Embryo“ zas predniesol: „Futbal je najlepšia hra hneď po Monopoly.“
V jednom čísle porovnávala recenzia knihy "Chalúpka strýčka Toma" osud černošských otrokov s osudom Židov v Terezíne: konštatovala, že kým nezačali deportácie, otroci na tom boli horšie, pretože ich rodiny boli rozdelené, od začiatku deportácií však obe skupiny trpia rovnako. Obľúbenou rubrikou boli "Potulky po Terezíne" od Petra Ginza, v ktorých navštevoval rôzne inštitúcie geta a robil rozhovory s prítomnými ľuďmi. Opísal svoje výpravy do pekárne, pôrodnice, požiarnej stanice a hrôzu naháňajúcu návštevu krematória.
Petr Ginz.
Jedným z význačných prispievateľov do "Vedem" bol „nz,“ pôvodným menom Petr Ginz (1928–1944), ktorý vo svojich štrnástich rokoch pôsobil ako šéfredaktor časopisu.
28. septembra 1944 ho deportovali do koncentračného tábora v Osvienčime, kde zomrel v plynovej komore. 
Jeho kresbu "Mesačná krajina" si zobral prvý izraelský astronaut Ilan Ramon do raketoplánu Columbia, ktorý zhorel v atmosfére nad Texasom počas pristávacieho manévru. Matka Ilana Ramona prežila koncentračný tábor v Osvienčime a on chcel so sebou zobrať do vesmíru symbol pripomínajúci hrôzy holokaustu. 
Citát z Vedem-u od Petra Ginza: "Terezín je mesto, kde povrchná civilizácia je stále viac zatlačovaná pudom sebazáchovy, egoizmom, pästným právom a mnohými inými motívmi, ktoré okolitému svetu sa už z väčšej časti podarilo odstrániť" -nz (Vedem, 488-489)
Uchovanie a vydanie.
V roku 1944 bola väčšina obyvateľov bloku L417 deportovaná do plynových komôr Osvienčime a žiadne ďalšie číslo už nevzniklo. Zo stovky chlapcov podieľajúcich sa na tvorbe "Vedem" prežilo len asi pätnásť. Iba jeden z nich, Zdeněk Taussig, zostal v Terezíne až do jeho oslobodenia v máji 1945. Ukryl celkom 700 stránok časopisu v kováčskej dielni, kde pracoval jeho otec, a po oslobodení ich priviezol do Prahy.
Po vojne úsilie vydať "Vedem" zmaril komunistický režim v Česko-Slovensku, úryvky však boli prepašované do Paríža, kde ich vytlačil exilový časopis "Svědectví". V tom istom roku vyšla aj v Česko-Slovensku strojopisová samizdatová verzia a potom znova v 80. rokoch. Táto verzia bola vystavená na Frankfurtskom knižnom veľtrhu v roku 1990.
Výňatky z časopisu "Vedem", ilustrované nielen kresbami z časopisu, ale aj kresbami od iných detí z Terezína, boli publikované s úvodom od Václava Havla v roku 1995 (pozri nižšie). Redaktormi výberu boli aj Kurt Jiří Kotouč a Zdeněk Ornest, dvaja z pôvodných prispievateľov z Terezína.

</doc>
<doc id="32594" url="https://sk.wikipedia.org/wiki?curid=32594" title="Voyager 1">
Voyager 1

Voyager 1 (po slovensky "Cestovateľ") je medziplanetárna kozmická sonda pre výskum vonkajšej časti slnečnej sústavy. Váži , bola vypustená 5. septembra 1977 a je stále funkčná. Sonda je od Zeme najvzdialenejší ľudský výtvor a spolu so sondou Voyager 2 najdlhšie fungujúcou sondou ľudskej histórie. Hlavným cieľom "Voyageru 1" bol prieskum planét Jupiter, Saturn, ich mesiacov a prstencov. V súčasnosti sonda študuje heliopauzu a výplň medzihviezdneho priestoru. 
"Voyager 1" sa v súčasnosti dostala na hranice heliosféry, kde sa vplyv Slnka stretáva s medzihviezdnym priestorom. V lete 2012 bola vo vzdialenosti 17,6 miliárd kilometrov (90 AU) od Slnka pred vstupom do helioplášťa, oblasti za rázovou (terminačnou) vlnou. Vedci nevedia presne určiť, za aký čas hranicu dosiahne. V tejto vzdialenosti trvalo signálom zo sondy viac ako 13 hodín než dorazili na Zem, do riadiaceho strediska Laboratória prúdového pohonu blízko Pasadeny v Kalifornii. Voyager 1 je na hyperbolickej dráhe a pohybuje sa únikovou rýchlosťou, čo znamená, že sa naspäť do slnečnej sústavy nevráti.
Vzdialenosť "Voyageru 1" k 25. júlu 2014 činila takmer 128 AU (19,2 miliárd km), čo predstavuje len 0,002 ly (svetelný rok). Aktuálny stav vzdialenosti oboch sond Voyager od Zeme a Slnka je možné sledovať na tejto stránke agentúry NASA.
Pre oba Voyagery sú zdrojom energie tri rádioizotopové termoelektrické generátory, ktoré síce už prekonali minimálnu plánovanú životnosť, ale predpokladá sa, že budú schopné generovať dostatok energie pre komunikáciu so Zemou minimálne do roku 2025.
V septembri 2013 NASA potvrdila, že sonda 25. augusta 2012 opustila priestor, kde prevláda pôsobenie slnečného vetra a v podstate sa tak dostala do medzihviezdneho priestoru.
Plánovanie misie.
"Voyager 1" bol plánovaný ako "Mariner 11", súčasť programu Mariner. Od začiatku sa počítalo s využitím gravitačných manévrov. S ich pomocou je možné navštíviť viac planét s minimálnou spotrebou paliva. 
Voyager 1 bol vypustený 5. septembra 1977 z mysu Canaveral raketou Titan 3E Centaur. Aj keď bol vypustený až po svojom dvojčati Voyageru 2, kvôli chybe objavenej až na poslednú chvíľu je jeho rýchlosť asi o 10 % vyššia a planéty Jupiter a Saturn dosiahol skôr.
Popis telesa.
Základnú časť trojosovo stabilizovanej sondy tvorí služobná časť v tvare nízkeho desaťbokého hranolu z hliníkových rúrok o výške a s priemerom . Na jeho bokoch je pripevnených 10 schránok s elektronikou sondy. Uprostred hranolu v ťažisku sondy je posadená guľová nádrž s priemerom , ktorá pri vypustení sondy obsahovala paliva sondy – hydrazínu. Na hornej podstave hranolu je umiestnená parabolická smerová anténa s priemerom . Väčšina vedeckého vybavenia je umiestnená na výklopnej tyči o dĺžke , ukončenej otočnou plošinou s kamerami a spektrometrami. Časť plazmových a časticových detektorov je rozmiestnená pozdĺž tejto tyče. Na opačnej strane sondy na ďalšej dlhej tyči sú umiestnené 2 magnetometre.
Na tretej výklopnej konštrukcii sú umiestnené 3 rádioizotopové termoelektrické generátory (priemer , dĺžka , hmotnosť , zdroj tepla 238PuO2, počiatočný tepelný výkon 2.4 kW), elektrický 3×160 W elektrickej energie na začiatku letu.
Súbor vedeckých prístrojov tvorí: 
Celková prevádzka sondy je riadená zdvojeným palubným počítačom CCS (Computer Command Subsystem). Jeho napevno zabudovaný program obsahuje dekódovanie príkazov, detekciu chýb, opravné postupy, počítanie zameriavania antény a počítanie ďalších sekvencií a rutín na prevádzku sondy. Tento počítač je zdokonalenou verziou počítača zo sond Viking 1 alebo 2.
Spracovanie vedeckých a telemetrických dát a riadenie vedeckých experimentov zaisťuje digitálny systém spracovania dát FDS (Flight Data Subsystem). Dáta môžu byť zaznamenané na magnetopáskovú pamäť DSS (Data Storage Subsystem) s kapacitou 536 Mbit. Komunikačný systém pracuje v pásme "X" (8.4 GHz, rýchlosť prenosu 8 bit/s až 115.2 kbit/s, výkon 23 W) a "S" (2.3 GHz, rýchlosť prenosu min. 40 bit/s), v praxi dovtedy ešte nevyskúšaný. Rovnako bol po prvýkrát použitý aj stabilizačný digitálny systém AACS (Attitude and Articulation Control Subsystem), využívajúci detektory Slnka, sledovače hviezd a 3 uhlomerných gyroskopov, zaisťujúci orientáciu a stabilizáciu sondy v priestore a natáčanie plošiny s optickými prístrojmi na skúmané ciele. Celkom 16 stabilizačných trysiek na jednozložkové palivo KPL (hydrazín) (každá s ťahom 0.9 N) slúži ako výkonný prvok pre korekciu dráhy (4 motory) a pre orientáciu a stabilizáciu sondy (8 motorov). 
Celá sonda váži a pri štarte bola poskladaná vo valci vysokom s priemerom . Viac ju zložiť nebolo možné, pretože anténa s priemerom je nezložiteľná. Prvé štyri minúty letu bola sonda uzavretá v špičke rakety Centaur. Raketa potom odhodila aerodynamický kryt a až po 49 minútach, keď už bola sonda navedená na dráhu k Jupiteru, začala vysúvať všetky nosníky a antény.
Priebeh letu.
Po desiatich minútach od štartu bola dosiahnutá parkovacia dráha, po ďalších 50 minútach medziplanetárna dráha. V priebehu štartu došlo k predčasnému vypnutiu motorov na pevné palivo. Táto strata bola kompenzovaná dlhším horením ďalšieho stupňa Centaura a nakoniec bola potrebná rýchlosť dosiahnutá len 3,4 sekundy pred úplným spotrebovaním paliva. 
Po dvoch hodinách letu bola sonda stabilizovaná v dvoch osiach na Slnko a za niekoľko ďalších hodín bola stabilizovaná aj v tretej osi na hviezdu Canopus. Dvojka mala pred ňou náskok 14 miliónov kilometrov, ale bola vyslaná na pomalšiu dráhu. 11. septembra bola vykonaná korekcia dráhy +2,45 m/s a 13. septembra korekcia dráhy +10,11 m/s. V obidvoch prípadoch bola zmena rýchlosti o 20% nižšia ako bolo plánované. 
Bradfordovi Smithovi, vedúcemu tímu pre snímkovanie kozmických telies, hneď po štarte sondy Voyager 2 napadlo, že by bolo zaujímavé vidieť, ako vyzerá pohľad na Zem - Mesiac. Ešte pred štartom boli narýchlo naprogramované palubné počítače a 18. septembra 1977 vznikla farebná fotografia kosáčika Zeme a kosáčika Mesiaca zložením snímok z 18 pozícií v troch farbách. Všetko bolo nahrané na palubný magnetofón a 7. a 10. októbra prehrané na Zem. Bola to prvá snímka z Voyagerov a prvá takáto snímka našej planéty a jej prirodzenej družice vôbec, odfotená zo vzdialenosti .
Posledný novembrový týždeň prekrížili obidve sondy dráhu planéty Mars. Boli od neho vzdialené 137 miliónov km, čo je približne toľko, ako vzdialenosť Zeme od Slnka. 15. decembra 1977 jednotka predbehla dvojku, pričom ich vzájomná vzdialenosť bola 17 miliónov kilometrov. Začiatkom decembra 1977 sa obidve sondy vnorili do pásu asteroidov medzi Marsom a Jupiterom.
Problémy s natáčaním plošiny.
22. februára 1978 nastala na Voyageri 1 prvá vážna porucha. Pri kalibračných skúškach otočnej plošiny a príkazu o otočenie o 62 stupňov došlo po 27 stupňoch k spomaleniu pohybu a po ďalších 5 stupňoch sa plošina zastavila úplne. Nefunkčnosť plošiny by znamenala, že pri snímkovaní by sa musela otáčať celá sonda, nielen plošina s kamerami. Dáta by sa museli najprv nahrávať na magnetofónovú pásku, ktorej kapacita je ale obmedzená, pretože otáčaním by sonda stratila rádiový kontakt so Zemou. Na identickom exemplári sondy, ktorý zostal v Pasadene, sa poruchu nepodarilo nasimulovať. Táto porucha spôsobila, že sonda nevyfotografovala planétku Medeu, ktorú minula vo vzdialenosti 15,9 mil. km. 
Plošinu sa napokon podarilo opakovaným zapínaním elektromotora rozhýbať. Predpokladanou príčinou poruchy boli úlomky mäkkého poddajného materiálu, ktoré sa tam dostali zrejme z viacerých zdrojov pri zostavovaní jednotky a pôvodne boli zistené na výstupnom ozubenom prevode a tiež v predposlednom prevode. Úlomky boli ozubenými kolesami prevodu pravdepodobne rozdrvené a technici už neočakávali žiadne ďalšie ťažkosti. 
Prelet okolo Jupitera.
4. januára 1979 sa začalo nepretržité pozorovanie Jupitera vzdialeného 60 mil. km počas 60 dní. Ultrafialový spektrometer monitoroval Jupiter 8-krát denne, každý deň bola vyhotovená stovka infračervených spektier. Fotopolarimeter zisťoval elektromagnetické vlastnosti prostredia, kde sa sonda nachádzala. Merania boli celý deň zaznamenávané na magnetofónovú pásku dlhú a schopnú uložiť 536 miliónov bitov informácií, čo je asi 100 kvalitných snímok. Nazbierané údaje sa vysielali na Zem jedenkrát denne, v trojhodinovej sekvencii. Pri každom zapnutí alebo prevíjaní pásky prístrojom trochu trhlo a museli sa na chvíľu zapnúť stabilizačné trysky sondy, aby snímkovanie mohlo byť plynulé. Pôvodne mala NASA v pláne len výskum planéty. Bradford Smith nakoniec presadil, aby sonda mohla uskutočniť aj výskum jeho mesiacov.
13. januára 1979 sa začalo intenzívne snímkovanie. Počas nasledujúcich 100 hodín a 10 otočiek planéty vznikla každých 96 sekúnd jedna snímka. Spolu bolo zachytených 3750 snímok, z ktorých poskladaním sa vytvoril prvý film tohto druhu. Kotúč Jupitera sa postupne zväčšoval, až sa napokon nevošiel do zorného poľa kamery a snímky bolo nutné skladať. Od 21. februára 1979 sa na zachytenie celého disku muselo použiť 9 obrázkov.
3. marca 1979 bolo kvôli 3 hodiny trvajúcej búrke s bleskami nad austrálskou pozorovacou stanicou v Tidbinbille prerušené spojenie so sondou. Tým boli nenávratne stratené výsledky spektrometrického sledovania mesiaca Io v oblasti ultrafialového žiarenia. 4. marca 1979 o 19:13 hod bola ukončená snímka s veľmi dlhou expozíciou 672 sekúnd, z dôvodu spresnenia polohy sondy. V tej dobe nepracoval automatický kontrolný systém polohy plošiny, preto sa musela za hviezdami v otvorenej hviezdokope M44 natáčať celá plošina s kamerami. Vďaka tomu boli na fotografii objavené prstence, doteraz známe len u Saturna. Stephen Synnott na snímkach Voyagera 1 neskôr objavil aj nový malý mesiac pomenovaný Metis.
5. marca 1979 prebehlo snímkovanie malého mesiaca Amalthea a najtesnejší prelet okolo Jupitera vo vzdialenosti od jeho oblakov. Prebiehal detailný fotografický a rádiový prieskum, v činnosti boli postupne všetky prístroje. 6 hodín po najväčšom priblížení asi o 18:00 hod boli v atmosfére Jupitera zaznamenané blesky. Keď bola sonda ukrytá za Jupiterom, bolo s ňou stratené spojenie na 2 hodiny. 
Snímky mesiaca Io priniesli prekvapivé zistenie, že toto teleso má aktívny vulkanizmus. Rovnako neočakávané boli zábery na ľadom pokrytý mesiac Európa. K 15. marcu 1979 odoslala sonda "Voyager 1" viac ako 15 000 fotografií Jupitera a jeho mesiacov a nespočítateľné množstvo ďalších meraní. 9. apríla 1979 prebehla ešte malá korekcia dráhy a "Voyager 1" urýchlený Jupiterom bol na ceste k Saturnu.
Prelet okolo Saturna.
24. marca 1980 vo vzdialenosti začal "Voyager 1" fotografovať Saturn, hlavne kvôli vyhodnoteniu a upresneniu dráhy. 22. augusta 1980 nastal začiatok pozorovania a prieskumu planéty. 12.–14. októbra 1980 vznikla počas 42 hodín každých 288 sekúnd jedna snímka Saturna. 24. októbra 1980 predstavovala vzdialenosť k Saturnu . 3. novembra 1980 prebehlo snímkovanie Saturna a prstencov s cieľom objaviť nové družice. 12. novembra 1980 sonda pozorovala najväčší Saturnov mesiac Titan s najväčším priblížením o 7:05 hod vo vzdialenosti . Tethys minula asi 23:40 hod. vzdialenosť . 13. novembra 1980 nastalo najväčšie priblíženie k atmosfére Saturnu vo vzdialenosti . 
18. novembra 1980 bola misia pri Saturne ukončená, boli odoslané posledné fotografie. Voyager tak veľmi úspešne zakončil svoju úlohu v slnečnej sústave. Dodatočne na základe jeho dát boli nájdené 3 nové družice Saturna. Za 38 mesiacov cesty sa "Voyager 1" oneskoril len o 2 minúty a vo vzdialenosti 1,5 miliardy kilometrov minul vypočítaný preletový bod len o 19 kilometrov. 
14. februára 1990 urobil "Voyager 1" zo vzdialenosti 6 miliárd kilometrov snímky všetkých planét našej slnečnej sústavy okrem Merkúra, ktorý bol príliš blízko pri Slnku.
Prelet heliopauzou.
"Voyager 1" sa 8. septembra 2012 nachádzal 121,7958 AU (18 220,39 miliónov kilometrov) od Slnka, čo predstavuje 0,001926 ly (svetelný rok). Je ďalej, než akákoľvek známa planéta v našej sústave, vrátane planétok Eris a 90377 Sedna. Nie je však ďalej, ako Oortov mrak či dlhoperiodické kométy. Signály z "Voyageru 1" v tom čase putovali na Zem za 16,8 hodiny. Jeho rýchlosť je približne (o 10% rýchlejšie ako Voyager 2.) 
V lete roku 2012 sa sonda nachádzala na hraniciach heliosféry, čo bolo zrejmé z prístrojových údajov. V máji 2012 bolo zaznamenané zvýšenie množstva kozmických lúčov, čo dopadajú na sondu. Ukazovatele sa však pohybovali hore aj dolu, nebolo jasné, kedy sonda definitívne opustí solárny priestor, či "o dni, mesiace, alebo roky". Možné bolo aj to, že sa sonda nachádzala v novej oblasti prepojenej s heliopauzou.
NASA si všimla, že Voyager 1 prichádza o svoju schopnosť natáčať sa vo vesmíre. Ak by sa sonda nebola schopná natočiť tak aby jej anténa smerovala k Zemi, NASA by nebola schopná zachytávať jej signály. Dôvodom bolo opotrebovanie drobných orientačných trysiek. Úrad prišiel s riešením, že sonda by mohla používať inú súpravu trysiek – také, ktoré sa pôvodne používali na korekciu dráhy pri preletoch okolo planét našej slnečnej sústavy. Naposledy však Voyager 1 letel okolo Saturnu v roku 1980 a od 8. novembra toho roku sonda trysky nepoužila. Dňa 28. novembra 2017 napokon NASA vyslala na diaľku takmer 21 miliárd kilometrov signál, aby sa trysky nakrátko spustili. Na ďalší deň v NASA zistili, že všetko funguje. Signál k sonde "cestoval" 19 hodín a 35 minút a taký istý čas NASA čakala na spätnú väzbu od sondy.
Súčasný stav.
12. decembra 2023 NASA oznámila, že Voyager 1 má problémy. Namiesto vedeckých a technických údajov sonda odosielala len nezrozumiteľné bloky dát. Ako pravdepodobná príčina bolo po diagnostike a vyžiadaní zaslania pamäťových dumpov počítačových modulov sondy identifikované poškodenie dát v jednom z pamäťových obvodov modulu "Flight Data Subsystem" (FDS), v ktorom bol uložený pracovný softvér modulu, zodpovedný za balenie inžinierskych a vedeckých údajov zo sondy. Po pokuse o znovunahratie kódu sa ukázalo, že poškodenie pamäťového obvodu je nevratné a bolo potrebné nájsť riešenie, využívajúce nepoškodené úseky pamäte. Keďže však kapacita operačnej pamäte modulu je len približne 70 kilobajtov a je prakticky celá obsadená, vyžiadala si úprava zostavenie a odladenie nového firmvéru s odstránenými už nepotrebnými časťami, týkajúcimi sa odosielania údajov vyššími prenosovými rýchlosťami, využívanými napr. počas preletu sondy okolo Jupitera a s presunom aktívnych programových rutín mimo poškodený adresový priestor. Tento nový kód bol 18. apríla 2024 odoslaný na sondu. Po dvojdňovom oneskorení spôsobenom dobou trvania letu signálu na sondu a letu odpovede zo sondy naspäť sa potvrdilo, že nový softvér funguje. Tým sa vyriešil problém s komunikáciou trvajúci päť mesiacov. Sonda síce ešte nevysielala vedecké dáta, no už bolo možné kontrolovať jej palubné systémy. Štyri vedecké prístroje sondy Voyager 1, ktoré sledujú okolité prostredie, začali po dlhej dobe znova vysielať vedecké údaje. Oznámil to jej prevádzkovateľ Jet Propulsion Laboratory 13. júna 2024. Táto oprava prebehla na diaľku 24 miliárd km, pričom signál zo sondy na Zem letel 22,5 hodiny a zo Zeme na sondu rovnako dlho. Napriek tomu je sonda stále iba v jednej tisícine vzdialenosti od poslednej hranice slnečnej sústavy – Oortovho oblaku komét.
Výkon rádioizotopových generátorov by mal postačovať na prevádzku aspoň jedného vedeckého prístroja minimálne do roku 2025.

</doc>
<doc id="32598" url="https://sk.wikipedia.org/wiki?curid=32598" title="Všeobecná relativita">
Všeobecná relativita



</doc>
<doc id="32600" url="https://sk.wikipedia.org/wiki?curid=32600" title="Voyager 2">
Voyager 2

Voyager 2 (označovaný niekedy ako VGR 77–3, či Mariner Jupiter/Saturn B alebo 10271) je medziplanetárna kozmická sonda vypustená v roku 1977 určená na prieskum vonkajších planét slnečnej sústavy, ktorá ako prvá a zatiaľ jediná sonda preletela okolo planét Urán a Neptún. Pôvodne mala byť súčasťou programu Mariner ako Mariner 12. Sonda je úplne identická so svojim dvojčaťom Voyagerom 1 (ten sa mal volať Mariner 11). Voyager 2 sa stal prvou a dosiaľ jedinou sondou, ktorá skúmala 4 planéty Jupiter, Saturn, Urán, Neptún a to vďaka priaznivému usporiadaniu planét, ktoré nastáva raz za 175 rokov, a súčasne jedinou, ktorá skúmala Urán a Neptún.
Voyager 2 sa 19. mája 2010 nachádzal 92,21 AU (13 794,42 miliónov kilometrov) od Slnka a vzďaľoval sa rýchlosťou 15,533 km/s smerom do súhvezdia Ďalekohľad. Sonda sa tak radí na tretie miesto medzi najvzdialenejšími objektmi, ktoré kedy človek do kozmického priestoru vypustil. Pred ňou sa nachádzajú sondy Voyager 1 a Pioneer 10. V súčasnosti je sonda stále funkčná a je s ňou udržiavané rádiové spojenie pomocou celosvetovej siete teleskopov v projekte "Deep Space Network", prevádzkovaných Laboratóriom prúdového pohonu ("Jet Propulsion Laboratory" – JPL) s hlavnými centrami v Kalifornii, Španielsku a Austrálii.
Konštrukcia.
Konštrukcia sondy vychádzala zo skúseností s konštrukciou predchádzajúcich sond v programe Mariner. Napriek tomu si jej konštrukcia vyžiadala viac ako päť rokov práce. 
Hlavným riaditeľom projektu sa stal George P. Textor z JPL a projektový konštruktér Edward C. Stone z "California Institute of Technology". S riadením sond v priebehu preletu okolo Jupiteru pomáhal Arthur L. Lane (z JPL) a neskôr, pri prelete okolo Saturnu, Uránu a Neptúnu, Ellis D. Miner.
Telo sondy je tvorené desaťbokým hranolom s výškou a priemerom . Sonda je trojosovo stabilizovaná. Na vrcholku tela sa nachádza parabolická smerová anténa s priemerom , ktorá bola určená na udržiavanie rádiového spojenia s pozemnými teleskopmi a na prenos informácií a príkazov. K telu sondy boli pripevnené tri výklopné tyče, na ktorých sa nachádzalo vybavenie a energetické zdroje sondy. Na prvej výklopnej tyči s dĺžkou približne sa nachádzalo vedecké vybavenie spoločne s kamerami a spektrometrom, ktoré sa nachádzali na konci tyče na otočnej plošine. Na ďalšej tyči s dĺžkou boli umiestnené snímače magnetometra. Táto tyč sa nachádzala na opačnej strane, ako predchádzajúca tyč.
Na poslednej tyči boli umiestnené energetické zdroje sondy v podobe 3 rádioizotopových termoelektrických generátorov ("RTG"), dodaných americkou inštitúciou "United States Department of Energy". Generátory zásobili palubné prístroje sondy 3×160W elektrickej energie, získavanej prirodzeným rozpadom. Prísun elektrickej energie postupne s rokmi klesal a v roku 1997 dosahoval iba 335 W. Energetický zdroj bol tvorený jednotkou s hmotnosťou a priemerom a dĺžkou a ako zdroj energie využíval 238PuO2. Bimetalové termoelektrické zariadenie bolo použité na prevod vznikajúceho tepla na elektrickú energiu.
V prípade sond skupiny Voyager nebolo možné využiť solárne panely, pretože sondy mierili do oblastí tak vzdialených od Slnka, že by ich používanie nebolo efektívne.
Už počas konštrukcie sondy bol veľký dôraz kladený na samostatnosť sondy, keďže bolo zjavné, že riadiace povely budú k sonde smerovať dlhé minúty až hodiny v závislosti na vzdialenosti. Celková prevádzka sondy je riadená zdvojeným palubným počítačom CCS (). Spracovanie vedeckých a telemetrických dát a riadenia vedeckých experimentov zabezpečuje systém spracovania dát FDS () vybavený strojeným počítačom. Dáta môžu byť zaznamenané na magnetopáskovej pamäti DSS () s kapacitou 536 Mbit. Komunikačný systém pracuje v pásme X (8,4 GHz, rýchlosť prenosu 8 bit/s až 115,2 kbit/s, výkon 23 W) a v pásme S (2,3 GHz, rýchlosť prenosu min. 40 bit/s). Stabilizačný digitálny systém AACS (), využívajúci detektory Slnka, sledovače hviezd a 3 uhlomerné gyroskopy, zabezpečuje orientáciu a stabilizáciu sondy v priestore a natáčanie plošiny s optickými prístrojmi na skúmané ciele. Celkom 16 dýz na jednozložkové kvapalné pohonné látky KPL (hydrazín, celková zásoba ) s ťahom 16×0,9 N slúžia ako výkonné prvky pre korekcie dráhy (4 motory) a pre orientáciu a stabilizáciu sondy (8 motorov).
Predpokladaná životnosť sondy je 40 rokov. Po dobu letu bola sonda riadená z pozemného riadiaceho strediska umiestneného v Jet Propulsion Laboratory v Pasadene, Kalifornia. Pôvodne sa predpokladalo, že životnosť sondy bude ukončená po návšteve Jupitera a Saturnu, ale neskôr bolo rozhodnuté o pokračovaní k Uránu a Neptúnu a nakoniec predĺžená na misiu, ktorá trvá už viac ako štyridsaťsedem rokov, od roku 1977 do súčasnosti.
Posolstvo iným svetom.
Voyager 2, podobne ako jeho sesterská sonda Voyager 1, na svojej palube nesie medenú pozlátenú gramofónovú platňu, ktorá obsahuje posolstvo prípadným inteligentným nálezcom sondy. Ide o disk s priemerov so záznamom 115 obrázkov v analógovom formáte, 55 pozdravov v rôznych jazykoch sveta a 35 rôznych prírodných a umelých zvukov a 27 záznamov hudby zaznamenaný pri rýchlosti 16⅔ otáčok za minútu. Disk je uložený vo vnútri hliníkového puzdra, na ktorého povrchu je vygravírovaná schéma, znázorňujúca pôvod sondy a návod na použitie disku. Súčasťou puzdra je aj vzorka rádioaktívneho 238U (počiatočná aktivita 9,6 Bq), umožňujúca prípadnému nálezcovi určenie veku sondy. Zvyšok nahrávky je zvukový záznam.
Misia.
Primárne ciele.
Každá sonda mala stanovené hlavné ciele pri každej planéte, ktorú mala navštíviť. Medzi tieto úlohy patrilo:
Plánovanie trasy.
Pri plánovaní budúcej dráhy sondy sa prepočítavalo viac ako 10 000 možných trajektórií, po ktorých by sa mohla sonda vydať, tak aby navštívila Jupiter, Saturn a Titan, ale nakoniec boli vybraté iba dve trajektórie, z ktorých jedna potenciálne umožňovala využiť sondu pre ďalšiu cestu k Uránu a Neptúnu. Na začiatku plánovania ale nebolo isté, či sonda bude fungovať dostatočne dlho a panovali obavy, aby konštrukcia sondy nebola príliš veľká a teda drahá. Nakoniec bola pre sondu Voyager 2 vybratá trajektórie, ktorá by viedla okolo Saturnu a automaticky by sondu katapultovala na cestu k Uránu. Po úspešnom uskutočnení manévru bolo jasné, že sonda je schopná aj naďalej pokračovať vo vedeckej práci, a tak bolo rozhodnuté o predĺžení jej misie (súčasne sa začalo počítať aj s návštevou Neptúna).
Pre let sondy bola využitá situácia v pozícii 4 planét, ktorá nastáva raz za 175 rokov, keď sú tieto planéty v rovnakej časti slnečnej sústavy. Táto pozícia umožnila sonde pomocou gravitačného urýchľovania „preskakovať“ od jednej planéty k ďalšej a skrátiť tak napríklad cestu k Neptúnu z tridsať rokov na dvanásť. Princíp gravitačného praku bol po prvýkrát použitý sondou Mariner 10, ktorá bola určená na prieskum Venuše a Merkúru.
Aj keď sonda Voyager 2 štartovala o 16 dní skôr ako sesterská sonda Voyager 1, mala sonda Voyager 1 kratšiu a teda rýchlejšiu trasu, ktorá zapríčinila, že pri Jupiteri bola skôr ako sonda Voyager 2 a to v marci 1979, kým Voyager 2 doletel k planéte približne až o 4 mesiace neskôr. Obe sondy využili gravitačný prak tejto planéty a vyrazili smerom k Saturnu, kde bola sonda Voyager opäť vymrštená na ďalšiu cestu smerom k Uránu a následne Neptúnu.
Po úspešnom prelete okolo Neptúnu sonda pokračuje v ceste na okraj slnečnej sústavy, kde pokračuje v zbere vedeckých dát v rámci projektu Voyager Interstellar Mission. Jeho cieľom bolo preskúmať prechod v podobe heliopauzy a pokračovať ďalej smerom preč zo slnečnej sústavy.
Štart.
Voyager 2 odštartoval 20. augusta 1977 z mysu Canaveral na Floride na rakete Titan 3E Centaur.
Voyager 2 mala štartovať ako druhá sonda v projekte z Cape Canaveral na Floride, ale počas predštartovej prípravy sa zistilo, že sonda Voyager 1 ("VGR 77-2") má niekoľko technických chýb, medzi ktorými bol aj problém so stabilizáciou sondy. Štartovacie okno pre vyslanie sond bolo iba tridsaťdenné a tak došlo k tomu, že sa rozhodlo o vyslaní Voyageru 2 dňa 20. augusta 1977 ako prvej sondy, aj keď mala pôvodne štartovať až ako druhá v poradí. Paradoxne sa tak do vesmíru dostala druhá sonda pred prvou. Sonda bola vypustená pomocou raketového nosiča Titan 3E Centaur
Po 2,5 minútach sa sonda dostala na parkovaciu dráhu vo výške , odkiaľ začala svoju vesmírnu púť. 15. decembra 1977 vstúpili obe sondy do oblasti Pásu planétok, ktorou úspešne preleteli. Po niekoľkých mesiacoch letu počas cesty k Jupiteru došlo v apríli 1978 k technickej poruche na hlavnom rádioprijímači, ktorý sa následne vypol. Automaticky sa zapojil záložný rádioprijímač, cez ktorý začala úspešne prebiehať komunikácia so sondou, aj keď táto bola zložitejšia. Počas letu v medziplanetárnom priestore v roku 1987 sonda pozorovala supernovu 1987A.
Prelet okolo Jupitera.
Na ceste sa ďalšie komplikácie neobjavili, a tak sa mohla sonda pripravovať na prelet okolo najväčšej planéty slnečnej sústavy. Najbližšie priblíženie k Jupiteru sa odohralo 9. júla 1979, keď sa sonda priblížila iba na od mračien na planéte. Počas preletu bolo objavených niekoľko prstencov okolo Jupitera a súčasne bola pozorovaná vulkanická aktivita na Jupiterovom mesiaci Io. Išlo o prvé pozorovanie vulkanizmu na inom vesmírnom telese než na Zemi, ktoré sa stalo aj najväčším prekvapením misie počas preletu okolo Jupitera. Vďaka postupnému preletu oboch sond sa mohli porovnať zmeny na povrchu mesiaca po časovom odstupe. To umožnilo pozorovať 9 sopiek počas erupcie a porovnaním snímok povrchu potom objaviť ďalšie sopky na povrchu mesiaca.
Podrobné pozorovanie Veľkej červenej škvrny preukázalo, že ide o komplex niekoľkých búrok okolo jednej obrovskej búrky zúriacej v atmosfére pohybujúcej sa ľavotočivým smerom. Na zaslaných fotografiách (celkom okolo 18 000 fotografií) boli rozpoznané ďalšie menšie búrky, ktoré ukázali atmosféru Jupitera ako dynamický a búrlivý celok, ktorý nebol do dnešných dní celkom vysvetlený a popísaný.
Voyager 2 súčasne objavil malý mesiac Adrasteu blízko objavených prstencov a druhý mesiac Thebe objavil na dráhe medzi mesiacmi Amalthea a Io. Pri pozorovaní snímok povrchu ďalšieho mesiaca Európy od sondy Voyager 1 bolo rozoznané veľké množstvo zlomových línií, ktoré boli prvotne vyhodnotené ako možné praskliny vzniknuté doskovou tektonikou povrchu mesiaca či tektonickou aktivitou. Snímky povrchu s lepším rozlíšením zo sondy Voyager 2 priviedli vedcov k názoru, že sa pod vrstvou vodného ľadu najskôr nachádza oceán tekutej vody.
Sonda preletela okolo Jupitera a využila jeho gravitáciu na korekciu dráhy a zrýchlenie smerom k ďalšej planéte na svojej ceste.
Prelet okolo Saturnu.
Najbližšie priblíženie k Saturnu nastalo 25. augusta 1981. Počas prelete okolo Saturnu začala sonda s výskumom horných vrstiev atmosféry planéty pomocou radaru. Radarové merania priniesli poznatky o teplote a hustote atmosféry. Na ich základe sa zistilo, že v najvyšších oblastiach je tlak okolo 7 kilopascalov s teplotou −203 °C a najnižších skúmaných oblastiach dochádza k nárastu tlaku a teploty až na 120 kilopascalov a −130 °C. Severný pól vykazoval súčasne inú teplotu ako obdobné oblasti na juhu. Severné oblasti boli o 10 °C chladnejšie, čo sa následne interpretovalo ako následok sezónnych javov. Počas priblíženia sondy k planéte bolo vyhotovených a odoslaných na Zem okolo 16 000 fotografií.
Potom, čo Voayager 2 preletel okolo Saturnu, došlo k neočakávanej udalosti, keď sa otáčavá doštička s kamerou krátko uzamkla, čo by bolo komplikáciou pri prieskume ďalších dvoch planét. Našťastie sa tímu podarilo poruchu spôsobenú nadmerným používaním dosky, keď došlo k dočasnému vyčerpaniu maziva, vyriešiť. Sonda sa mohla vydať k ďalším cieľom v prevádzkyschopnom stave. Saturn dal sonde impulz na cestu k Uránu.
Prelet okolo Uránu.
Najbližšie priblíženie k Uránu nastalo 24. januára 1986, keď sa sonda nachádzala nad hornou vrstvou atmosféry Uránu. Počas preletu okolo planéty sonda objavila 10 dovtedy neznámych mesiacov, študovala unikátnu atmosféru planéty a preskúmala prstence planéty a odoslala na Zem okolo 8 000 fotografií.
Voyager 2 podrobne študoval rotáciu tretej najväčšej planéty slnečnej sústavy a na základe pozorovaní vedci zistili, že planéta sa otočí okolo svojej osi za 17 hodín a 14 minút a že súčasne ako jediná planéta slnečnej sústavy rotuje s osou rotácie položenou do roviny obehu (zdanlivo teda planéta „váľa sudy“). Jedna hypotéza hovorí, že táto rotácia je dôsledkom zrážky mladej planéty s väčším telesom v čase formovania planetárnej sústavy.
Voyager 2 zistil, že jeden z najpozoruhodnejších dôsledkov Uránovej polohy na boku je jej vplyv na chvost jeho magnetického poľa, ktoré je samo sklonené o 60 stupňov od jeho osi rotácie. Chvost magnetického poľa je skrútený rotáciou planéty do tvaru dlhej vývrtky. Pred príletom Voyageru 2 nebolo známe, aký charakter má magnetické pole Uránu a či vôbec existuje. Sonda pozorovala aj radiačné pásy okolo Uránu, ktoré sú veľmi podobné tým, ktoré boli pozorované pri Saturne.
Prelet okolo Neptúna.
Najbližšie priblíženie k Neptúna nastalo 25. augusta 1989. Pretože to bola posledná veľká planéta, ktorú mohol Voyager 2 skúmať, bolo rozhodnuté preletieť bližšie pri mesiaci Triton. Počas preletu okolo Neptúna sonda objavila Veľkú tmavú škvrnu, ktorá ale počas neskorších pozorovaní pomocou Hubblovho teleskopu nebola pozorovaná, čo viedlo k názoru, že škvrna už zmizla a že podobne ako pri Jupiteri išlo o atmosférickú poruchu. Pôvodne sa predpokladalo, že ide o obrovský mrak a neskôr, že ide o medzeru v oblačnosti Neptúna, ktorá umožňovala uvidieť nižšie vrstvy atmosféry planéty. V oblasti pólu boli pozorované polárne žiary. Počas preletu okolo planéty sonda odoslala na Zem okolo 10 000 fotografií.
V roku 2006 bolo Pluto rekvalifikované na konferencii Medzinárodnej astronomickej únie z planéty na trpasličiu planétu, čím sa prelet okolo planéty v roku 1989 stal návštevou, ktorá zavŕšila prelety okolo všetkých planét slnečnej sústavy.
Na ceste zo slnečnej sústavy.
11. januára 2005 bol Voyager 2 vo vzdialenosti 75,4 AU a smeroval von zo slnečnej sústavy rýchlosťou 3,3 AU za rok (/s). V auguste roku 2007 sa sonda nachádzala už 12 svetelných hodín ďaleko od Zeme, od ktorej sa vzďaľuje rýchlosťou približne 1 500 000 kilometrov za deň. Počas cesty sonda aj naďalej skúma svoje okolie, uskutočňuje merania magnetického poľa, plazmy. V novembri 2018 opustila sonda heliosféru a putuje v medzihviezdnom priestore. Ide o druhú sondu (prvá bola Voyager 1), ktorá opustila slnečnú sústavu.
Budúcnosť.
Predpokladá sa, že Voyager 2 bude funkčný aspoň do roku 2020, kedy by mu mala dôjsť energia z jeho nukleárnych zdrojov, čo bude mať za následok definitívne ukončenie vysielania sondy. Dovtedy by sonda mala byť schopná naďalej zbierať vedecké údaje a posielať ich na Zem, ale tieto údaje už pravdepodobne nebudú môcť byť zachytené pre nízku kvalitu a intenzitu vysielaného signálu, ktorý sa stratí na pozadí kozmického šumu.
V roku 2012 pravdepodobne dôjde k ukončeniu stabilizačných operácií trasy sondy a tá sa tak stane neriadenou. V rovnakom roku asi dôjde aj k strate rádiového spojenia so sondou, pretože vysielaný signál bude natoľko slabý, že ho už nebude možné úspešne zachytiť. Na udržanie spojenia je potrebných 1,4 kbit/s pri použití antény s veľkosťou × .
Po vyčerpaní energie sonda prestane fungovať a stane sa úplne neovládateľnou. Mŕtva sonda sa bude aj naďalej pohybovať po trajektórii, na ktorej sa v súčasnosti nachádza a bude sa naďalej vzďaľovať od Zeme aktuálnou rýchlosťou. Pokiaľ sa sonda nestretne so žiadnym telesom, ktoré by ju poškodilo, zničilo či iba zmenilo jej dráhu, tak by sonda mala pokračovať v lete vesmírom veľmi dlhý čas. Predpokladá sa, že by mala minúť hviezdu Sírius vo vzdialenosti 4,3 svetelných rokov približne za 296 000 rokov.
Náklady.
Pôvodne sa predpokladalo, že náklady na obe misie sa budú pohybovať okolo 250 miliónov dolárov a že misia skončí preletom sond okolo Saturnu. Vzhľadom na dobrý stav sondy a možnosť pokračovať v ďalšom prieskume došlo k predĺženiu misie a súčasne aj k zvýšeniu nákladov. Náklady sa vyšplhali pri úspešnom preletu okolo Neptúnu už na 857 miliónov dolárov zahrňujúc náklady na prípravu, konštrukciu, vyslanie a riadenie oboch sond. Dodatočne bolo uvolnených 30 miliónov dolárov na prevádzku oboch sond v rámci Voyager Interstellar Mission na dobu dvoch rokov.
Odraz v kultúre.
Filmová a TV tvorba.
Názov Voyager bol niekoľkokrát použitý tvorcami SF seriálu Star Trek. 

</doc>
<doc id="32602" url="https://sk.wikipedia.org/wiki?curid=32602" title="Polárna dráha">
Polárna dráha

Polárna dráha je taká obežná dráha prirodzeného alebo umelého kozmického telesa okolo iného prirodzeného kozmického telesa (planéty, hviezdy, ...), ktorej rovina je kolmá k základnej rovine súradnicovej sústavy (rovine rovníka planéty). Teleso pri svojom pohybe teda prelietava cez póly planéty. Ak sa pohybuje teleso po obežnej dráhe okolo Slnka, tak za polárnu dráhu sa považuje taká dráha, ktorej rovina je kolmá na rovinu ekliptiky. Sklon dráhy "i" (inklinácia) k základnej rovine je pri polárnych dráhach 90°. Dráhy so sklonom menším ako 90° sa nazývajú prográdne dráhy, so sklonom väčším ako 90° sa nazývajú retrográdne dráhy.

</doc>
<doc id="32603" url="https://sk.wikipedia.org/wiki?curid=32603" title="Časticový horizont">
Časticový horizont

Časticový horizont v kozmológii je vzdialenosť, z ktorej častice (kladnej prípadne nulovej hmotnosti) mohli doraziť k pozorovateľovi od vzniku vesmíru.
Je rozdielny od horizontu udalostí.

</doc>
<doc id="32605" url="https://sk.wikipedia.org/wiki?curid=32605" title="Achilleus Tatios">
Achilleus Tatios

Achilleus Tatios (z gréc. Aχιλλευς Τατιος) (* 2. storočie – † 3. storočie) bol antický grécky spisovateľ.
Je autorom dobrodružného ľúbostného románu "Príbeh Leukippy a Kleitofónta" (Ta kata Leukippén kai Kleifónta). Toto dielo obsahuje veľa vsuviek a je plné opisov cudzích krajín. Utlmuje v ňom heroický pátos, racionalisticky vykladá nadprirodzené javy. Obľúbené najmä v byzantskom období.

</doc>
<doc id="32606" url="https://sk.wikipedia.org/wiki?curid=32606" title="Retrográdna dráha">
Retrográdna dráha

Retrográdna dráha je taká obežná dráha prirodzeného alebo umelého kozmického telesa okolo iného prirodzeného kozmického telesa (planéty, hviezdy, ...), po ktorej sa toto teleso pohybuje takým spôsobom, že priemet pohybujúceho sa telesa do základnej roviny súradnicovej sústavy (napr. roviny rovníka planéty) vykonáva pohyb proti smeru otáčania planéty. Ak sa pohybuje teleso po obežnej dráhe okolo Slnka, potom sa za retrográdnu dráhu pokladá taká dráha, ktorej priemet do roviny ekliptiky sa pohybuje v opačnom smere, ako sa pohybujú planéty Slnečnej sústavy. Sklon dráhy "i" k základnej rovine je pri retrográdnych dráhach 90° &lt; "i" ≤ 180°. Pohyb po takej dráhe sa nazýva "retrográdny" alebo "spätný". Opakom je prográdna dráha. Výnimočné postavenie majú obežné dráhy kolmé na základnú rovinu súradnicovej sústavy, ktoré sa nazývajú polárne dráhy.

</doc>
<doc id="32607" url="https://sk.wikipedia.org/wiki?curid=32607" title="Antibiotikum">
Antibiotikum

Antibiotiká (grec. "anti-" = proti, "bios" = život, skratka ATB) sú lieky ničiace alebo spomaľujúce rast mikroorganizmov. Vďaka svojmu antimikrobiálnemu účinku sú používané na liečbu infekčných chorôb - najčastejšie bakteriálnych. Väčšinou patria do skupiny nízkomolekulových biogénnych látok.
História.
Nemecký vedec E. de Freudenreich izoloval v roku 1888 bakteriálny sekrét a zaznamenal jeho antibakteriálnu vlastnosť. Míľnikom v antibiotickej liečbe bol rok 1928, keď Alexander Fleming izoloval penicilín z huby "Penicillium notatum". V polovici 30. rokov boli objavené sulfónamidy.
Účinok antibiotík.
Antibiotiká majú niekoľko mechanizmov ako pôsobia na mikroorganizmy. Podľa toho, či mikroorganizmy zastavia rast alebo sú usmrtené, delíme antibiotické látky na bakteriostatické a baktericídne.
Typy účinku:
Rozdelenie antibiotík.
Podľa chemickej štruktúry sa delia :

</doc>
<doc id="32608" url="https://sk.wikipedia.org/wiki?curid=32608" title="Prográdna dráha">
Prográdna dráha

Prográdna dráha je taká obežná dráha prirodzeného alebo umelého kozmického telesa okolo iného prirodzeného kozmického telesa (planéty, hviezdy...), po ktorej sa toto teleso pohybuje takým spôsobom, že priemet pohybujúceho sa telesa do základnej roviny súradnicovej sústavy (napr. roviny rovníka planéty) vykonáva pohyb v smere otáčania planéty. Ak sa pohybuje teleso po obežnej dráhe okolo Slnka, potom sa za prográdnu dráhu pokladá taká dráha, ktorej priemet do roviny ekliptiky sa pohybuje v smere, v akom sa pohybujú planéty Slnečnej sústavy. Sklon dráhy "i" k základnej rovine je pri prográdnych dráhach 0° &lt; "i" ≤ 90°. Pohyb po takej dráhe sa nazýva "prográdny" alebo "priamy". Opakom je retrográdna dráha. Výnimočné postavenie majú obežnej dráhy kolmej na základnú rovinu súradnicovej sústavy, ktoré sa nazývajú polárne dráhy.

</doc>
<doc id="32609" url="https://sk.wikipedia.org/wiki?curid=32609" title="ATB">
ATB

ATB môže byť:

</doc>
<doc id="32610" url="https://sk.wikipedia.org/wiki?curid=32610" title="ATP">
ATP

ATP môže byť:

</doc>
<doc id="32611" url="https://sk.wikipedia.org/wiki?curid=32611" title="Slanec (hrad)">
Slanec (hrad)

Slanec (normovaný názov; iné názvy: Slanský hrad, Slanecký hrad) bol gotický hrad z 13. storočia, ktorý bol zničený v roku 1679. Zachovala sa jedna trojpodlažná veža a niekoľko stien, architektonicky vyniká okenný gotický lomený oblúk.
Dejiny.
O najstarších dejinách Slaneckého hradu nie sú k dispozícii bezpečné písomné zmienky. Pôvodné hradisko dal údajne postaviť už v roku 1220 jeden z potomkov Abovcov. Prvé historické zmienky o Slaneckom hrade sú z konca 13. storočia a to z roku 1281, kedy už stál kamenný hrad s okrúhlou hradnou vežou. Majiteľ hradu a krajinský palatín Finta sa r. 1281 postavil proti hospodárskym reformám, ktoré zavádzal kráľ Ladislav IV. Kumánsky. Spor vyvrcholil v boji pod hradom a skončil víťazstvom kráľa. Ladislav IV. hrad dobyl a ponechal si ho v držbe. Po vymretí Arpádovcov vládla na hrade rodina Drugethovcov, ktorá prišla s Karolom Róbertom z Talianska. Tá vlastnila hrad od r. 1330 celé dve storočia. V prvej polovici 15. storočia bol hrad aj s obcou vypálený. Neskôr hrad prešiel do majetku rodiny Ladislava Losonczyho, ktorý ho koncom 15. storočia (po odchode bratríckych vojsk z východného Slovenska) opravil. Roku 1601 sa stali vlastníkmi hradu Forgáchovci. Tí dali hrad opevniť. Za rákociovsko-tököliovských povstaní hrad viackrát zmenil svojho majiteľa a bol značne poškodený. Roku 1678 ho obsadilo vojsko Thökölyho, po roku ho však späť dobyli cisárske vojská. Keď sa Juraj Rákoci II. dostal k moci, dal hrad podpáliť. Odvtedy hrad pustol. Ešte do roku 1937 boli v ešte aj dodnes najzachovalejšej časti hradu – v hradnej veži zvanej "Nebojsa" - zariadené tri izby, vyzdobené umeleckými pamiatkami, obrazmi majiteľov hradu a pod. Počas druhej svetovej vojny však pri prechode frontu boli tieto pamiatky sčasti zničené a rozkradnuté Červenou armádou.
Exteriér.
V pôdoryse predstavuje stavba hradu jednoduchý obdĺžnikový útvar, ktorý je na severozápadnej strane lichobežníkovite zúžený. Voľba hradného typu bola predurčená prírodným prostredím, kedy stačilo upraviť plató kužeľovitého kopca, aby sa stal nedobytným. Jedine na severnej strane, odkiaľ vedie k hradu prístupová cesta, bolo urobené zemné opevnenie s priekopou, ktorej zvyšky sú aj v súčasnosti viditeľné. Prvotnou stavbou bola obytná trojpodlažná veža s obrannou ochodzou. Po prestavbe bola veža vyvýšená o ďalšie dve podlažia. Najvyššie z nich malo obrannú galériu, spočívajúcu na mohutných kamenných krakorcoch. Postupnou prestavbou a dostavbou nadobúda hrad charakter paláca, ktorý mal v prízemí kaplnku. Zachované profilové okno so stĺpikmi a listovým dekorom na pätkách je zo začiatku 14. storočia. Neďaleko hlavnej veže bola pristavaná veľká kruhovitá veža, ktorá mala krakorcovú galériu v rovnakej výške, ako bola palácová galéria. Jej zvyšky sú dobre zachované do súčasnosti. Komplex bol opevnený 140 cm hrubým múrom. V 15. storočí bol bol hrad rozšírený severozápadným smerom na okraj vrcholnej plošiny. Do zúženého cípu návršia bola vsadená bašta, strážiaca prístup k hradu. Vstupná gotická brána bola chránená padacím mostom. Pri bašte bola v skale vysekaná 10 metrov hlboká kruhová cisterna, obmurovaná masívnymi kvádrami.
Súčasný stav.
Hradnú siluetu najcharakteristickejšie vytvára veža "Nebojsa". Na hrade stojí do výšky štyroch podlaží oblá útočištná veža. Prvé podlažie, do ktorého sa dá pohodlne vstúpiť po kamennej plošine, má ešte strop, ostatné podlažia majú poškodenú drevenú konštrukciu medzipodlaží. Hore na veži je pozostatok strechy. Vedľa veže je múr gotického paláca, ktorý má zachovalé gotické okno kaplnky a krásne gotické nosníky klenby. Pred vežou je obranné predhradie s cisternou a preborenými pivnicami.

</doc>
<doc id="32614" url="https://sk.wikipedia.org/wiki?curid=32614" title="Tipsport liga">
Tipsport liga

Tipsport liga (do apríla 2025 "Tipos extraliga", do septembra 2020 "Tipsport liga", do septembra 2015 "Tipsport extraliga", do septembra 2011 "Slovnaft extraliga", do januára 2007 "T-Com extraliga") je najvyššia klubová súťaž na Slovensku v ľadovom hokeji, ktorú organizuje Slovenský zväz ľadového hokeja. V každej sezóne hrá 12 klubov. 1 – 6. miesto postupuje do štvrťfinále playoff, 7 – 10. miesto do osemfinále playoff a 12. miesto zostupuje do Tipos Slovenskej hokejovej ligy. Od sezóny 2018/2019 v lige hrali dve sezóny aj dva tímy z Maďarska, v sezóne 2020/2021 iba jeden. Od sezóny 2021/2022 nehrá v lige žiaden maďarský klub.
Základné pravidlá súťaže.
Slovenská hokejová Tipsport liga je dlhodobá súťaž hokejových mužstiev. Delí sa na základnú časť, ktorá sa obvykle začína v septembri (v súčasnosti ju hrá 12 mužstiev) a play-off, ktoré sa zvyčajne začína v marci. Od sezóny 2024/25 sa základná časť rozdelí do dvoch konferencii na západnú a východnú konferenciu po šesť tímov. Dvanásť tímov odohrá štvorkolovo každý s každým a ďalších desať stretnutí odohrajú tímy v rámci dvoch konferencií do ktorých sa tímy rozdelia t.j. (doma a vonku s piatimi súpermi). Zápasy v rámci dvoch konferencií nahradia tzv. regionálne kolá z predchádzajúcich ročníkov Tipsport ligy. V porovnaní s uplynulou sezónou, v ktorej odohrali tímy v základnej časti 50 zápasov, v novej sezóne nastúpia na 54 duelov. Posledný tím opäť vypadne a nahradí ho víťaz Tipos Slovenskej hokejovej ligy. 
V základnej časti sa hrá systémom každý s každým a navyše šesť zápasov proti tímom zo svojho regiónu, teda celkovo 50 kôl. Potom prvých šesť tímov postúpi priamo do play-off. Tímy umiestnené na 7.-10. mieste hrajú predkolo play-off. Tím umiestnený na 11.mieste končí sezónu. Tím umiestnený na poslednom mieste zostúpi do 1.ligy. 
Zápasy sa bodujú nasledovne: výhra v riadnom hracom čase (3 body), výhra po predĺžení (2 body), prehra po predĺžení (1 bod), prehra v riadnom hracom čase (0 bodov). Zápasy sa od sezóny 2006/07 v základnej časti nemôžu skončiť remízou, a tak po nerozhodnom výsledku po troch tretinách nasleduje 5-minútové predĺženie. Ak je niektorý z hráčov vylúčený a dĺžka vylúčenia po skončení riadnej hracej doby neuplynula, toto vylúčenie pokračuje aj v predĺžení (toto pravidlo platí len počas základnej časti). Predĺženie sa končí uplynutím piatich minút čistého hracieho času alebo gólom. Ak sa počas predĺženia nerozhodne, nasledujú po čiastočnej úprave ľadovej plochy samostatné nájazdy. Piati hráči z každého mužstva majú striedavo k dispozícii po jednom samostatnom nájazde. Víťazným tímom zápasu sa stáva tím, ktorý v samostatných nájazdoch dal viac gólov. Ak je aj tento stav nerozhodný, pokračuje sa v samostatných nájazdoch po dvojiciach, kým sa nerozhodne o víťaznom mužstve. Konečný výsledok je po predĺžení a samostatných nájazdoch výsledok po troch tretinách, plus jeden gól v prospech víťazného mužstva. Od sezóny 2018/19 sa odovzdáva trofej Pohár Dušana Pašeka pre víťaza základnej časti.
V play-off od sezóny 2016/17 prišlo k zmene formátu predĺženia. Prvé štyri zápasy série v prípade remízy pokračujú klasicky 10-minútovým predĺžením so štyrmi hráčmi na oboch stranách, ak sa počas neho nerozhodne, nasledujú samostatné nájazdy. Od piateho stretnutia sa však rozstrel ruší, diváci uvidia 20-minútové predĺženia 5 na 5 až do strelenia tzv. zlatého gólu. Od sezóny 2018/19 prišlo k zmene formátu play-off. Do play-off postupuje desať najlepších mužstiev, pričom šesť najlepších postupuje priamo do štvrťfinále a tímy umiestnené na 7.-10. mieste hrajú predkolo o play-off na tri víťazné zápasy vo formáte siedmy proti desiatemu a ôsmy proti deviatemu klubu. Víťaz Tipsport ligy získa Pohár Vladimíra Dzurillu.
Tipsport ligové kluby v sezóne 2025/2026.
V sezóne 2025/2026 v nej hrá 12 regulárnych mužstiev.
Posledný tím v tabuľke po základnej časti zostúpi priamo do SHL.
Sezóny.
Pozn. Hrubým písmom je označený najlepší strelec Slovenskej hokejovej extraligy v histórii našej najvyššej slovenskej hokejovej súťaže.
Historická tabuľka základnej časti všetkých klubov extraligy (1993/1994 - 2025/2026).
24.10.2025
Ocenenia.
Najužitočnejší hráč extraligy.
Toto ocenenie sa odovzdávalo od roku 2003 do roku 2005

</doc>
<doc id="32616" url="https://sk.wikipedia.org/wiki?curid=32616" title="Atlas">
Atlas

Atlas (resp. v niektorých prípadoch ATLAS) môže byť:

</doc>
<doc id="32617" url="https://sk.wikipedia.org/wiki?curid=32617" title="HC Slovan Bratislava">
HC Slovan Bratislava

HC Slovan Bratislava je slovenský hokejový klub, desaťnásobný majster Slovenska (deväť titulov v novodobej slovenskej lige hranej od sezóny 1993/94 a držiteľ jedného titulu z federálnej súťaže. V rokoch 2012 až 2019 bol účastníkom medzinárodnej súťaže KHL. V súčasnosti hráva opäť v Tipos extralige. 
Počas svojho viac než storočného pôsobenia vybojoval HC Slovan Bratislava mnoho výrazných úspechov medzi ktorými vyniká zisk 18 medailí v Česko-slovenskej hokejovej lige, v ktorej odohral v rozmedzí rokov 1945 až 1993 dokopy 45 sezón. V juniorskej kategórii (predtým označovanej ako starší dorast) bol so ziskom 6 majstrovských titulov (1974-77, 1979, 1985) najúspešnejším spomedzi všetkých klubov v Česko-Slovensku. 
V základnej časti KHL 2013/2014 mal klub priemer 10 013 divákov na jeden zápas, čo predstavovalo v európskych klubov siedmu a v KHL dokonca tretiu najvyššiu návštevnosť, iba jediný zápas základnej časti nebol vypredaný.
História oddielu.
Športový klub ŠK Slovan Bratislava bol založený v roku 1919 ako futbalový klub, vtedy ešte pod názvom 1.ČsŠK Bratislava. V roku 1921 pribudol k futbalu pod hlavičkou ČsŠK hokej. Najprv iba ako bandy hokej а od roku 1924 aj kanadský hokej. Prvý zápas podľa kanadských pravidiel zohrali Bratislavčania vo Viedni s Wiener EV a prehrali 1:6 v decembri 1924. V roku 1937 získal klub titul majstra župy. K zvýšeniu úrovne hokeja prispelo aj otvorenie zimného šta­dióna na Tehelnom poli 14. decembra 1940.
Po druhej svetovej vojne bol Slovan nadlho jediným slovenským zástupcom v najvyššej súťaži a niekoľkokrát sa stal korunným princom. Jediný titul v čes­ko­slo­ven­skej hokejovej lige v kategórii dospelých získal pod vedením trénera Ladislava Horského v sezóne 1978/79. Okrem mužov získali v osem­de­siatych rokoch ti­tuly opakovane po sebe aj starší a mladší dorastenci. V sezónach 19741979 získali starší dorastenci 4 majstrovské tituly v priebehu piatich ro­kov.
Po osamostatnení Slovenska sa stal Slovan osemkrát Majstrom SR v kategórii dospelých a jedenásťkrát Majstrom SR v mládežníckych kategóriách, od starších žiakov až po juniorov. 
Okrem úspechov na Slovensku dosiahol Slovan aj niekoľko ús­pe­chov na medzinárodnom ľade. Spengler Cup, najstarší turnaj v Európe, dokázal vyhrať trikrát po sebe v rokoch 19721974. Je tiež jedným zo 4 klubov Európy, ktoré odohrali všet­ky 4 ročníky Európskej hokejovej ligy a pritom postúpili vždy zo skupiny do záverečných bojov. Vrcholom na medzinárodnom fóre bolo víťazstvo v Kontinentálnom pohári v sezóne 2003/2004.
Od sezóny 2012/2013 hrával HC Slovan Bratislava v nadnárodnej KHL. Prvý bodový zápis, konkrétne jeden bod, získali v druhom zápase proti Dynamu Riga, keď prehrali po nájazdoch 2:3. HC Slovan Bratislava bol účastníkom KHL 6 sezón, z toho dvakrát sa dokázal klub prebojovať do play-off (2012/13, 2015/16). Klub sa pre dlhodobé finančné problémy vrátil v sezóne 2019/20 do Tipsport ligy. Úspešne po dlhých rokoch zmenil majiteľa a aktuálne je opäť Slovan jedným z najlepších klubov na Slovensku. Po návrate na slovenské ľady bol Slovan v sezóne 2019/20 vicemajstrom, v sezóne 2020/21 skončil pred bránami finále a napokon v sezóne 2021/22 sa stal HC Slovan Bratislava majstrom Tipos t Extraligy. V sezóne 2022/23 zasadol na pozíciu generálneho manažéra Oto Haščák.
Farbami, ktoré sprevádzali klub v jeho histórii, sú belasá a biela, dnes doplnené o bordovočervenú farbu.
Dnes klub tvoria po organizačnej stránke akciová spoločnosť, ktorá zahŕňa centrum ta­len­tovanej mládeže v kategóriách dorast a juniori a mužov, a občianske združenie, ktoré zastrešuje činnosť útvarov talentovanej mládeže (športové hokejové triedy) a hokejovú prí­prav­ku. HC Slovan Bratislava úspešne zaviedol od sezóny 2021/22 aj svoj farmársky tím, Modré Krídla Slovan, ktorý pôsobí v Slovenskej hokejovej lige. Jeho cieľom je rozvoj mladých hráčov a poskytnutie hernej praxe členom širšieho kádra A-mužstva.
Názov.
Hokejový klub bol založený v roku 1921 pri 1. ČsŠK Bra­tis­la­va, v roku 1939 bol premenovaný na ŠK Bratislava a pod týmto názvom hral až do roku 1948. Od tohto roku začal vystupovať pod menom Slovan. Na tri sezóny v období rokov 194952 sa zme­nilo meno klubu na Sokol NV, ale od sezóny 1953 sa klub opäť vrátil k menu Slovan, pod kto­rým, len so zmenami mien svojich hlavných partnerov, vystupuje dodnes. Po rozdelení bý­va­lej Telovýchovnej jednoty na samostatné športové subjekty pribudla v roku 1993 pred meno klu­bu skratka HC. V názve klubu sa potom postupne objavili mená hlavných partnerov HTC, HAR­VARD, ktorý bol v názve od apríla 1995 sedem rokov. V rokoch 20022004 pribudol k menu názov hlavného partnera Slovnaft, od roku 2004 sa používa dnešný názov HC Slovan Bratislava.
Česko-slovenská liga.
HC Slovan Bratislava odohral v česko-slovenskej prvej lige 45 ročníkov, získal 1 titul, odohral 1430 zápasov s bilanciou 650 vyhratých, 173 remíz, 607 prehier, skóre 5408:5195, počet bodov 1473. HC Slovan sa stal štvrtým najúspešnejším tímom v histórií ligy a najúspešnejším tímom zo Slovenska vôbec v historickej tabuľke.
Zápasy s klubmi NHL.
Prvý zápas slovenského hokejového mužstva proti tímu zo zámorskej NHL sa uskutočnil 30. septembra 2008, keď HC Slovan Bratislava podľahol v prípravnom zápase mužstvu Tampa Bay Lightning 2:3 po samostatných nájazdoch.
Druhý zápas sa uskutočnil 2. októbra 2011 medzi mužstvami HC Slovan Bratislava a New York Rangers s výsledkom 4:1 pre Rangers.
Slovan v jednotlivých sezónach.
Česko-Slovensko.
 Česko-slovenská hokejová liga – 45 ročníkov
 2. liga – 1 ročník
 1. slovenská národná hokejová liga – 2 ročníky
Rusko.
 Kontinentálna hokejová liga – 7 ročníkov
 3. kolo, Flyers Heerenveen 11:1 a 6:9
 finálová skupina (Innsbruck), 3. miesto (Modo Hockey 8:4, Tappara Tampere 2:10, CSKA Moskva 1:11)
 skupina C, 2. miesto (CSKA Moskva 7:3 a 2:1, Viedeň EC 9:0 a 6:5, HC Sparta Praha 1:5 a 3:5)
 štvrťfinále: (Dinamo Moskva 1:5 a 1:3)
 skupina D, 2. miesto (TPS Turku 2:3sn a 3:1, Torpedo Jaroslavľ 0:2 a 5:1, Lulea HF 3:2 a 4:3)
 štvrťfinále: (HC Vsetín 6:3 a 0:5)
 skupina B, 3.miesto (Färjestads BK Karlstad 3:4sn a 3:2, IFK Helsinki 1:2sn a 2:3, Frankfurt Lions 3:4sn a 5:2)
 skupina A, 1. miesto (Villach SV 3:2 a 1:3, HC Vsetín 3:2 a 6:1, Metallurg Magnitogorsk 2:1 a 3:4sn)
 štvrťfinále: (HC Lugano 2:5 a 5:6)
 skupina N (Bratislava), semifinále 1. miesto (HKm Zvolen 0:3, Unia Osvienčim 7:2, HC Oceláři Třinec 5:2)
 finálová skupina (Zürich), 3. miesto (München Barons 2:2, London Knights 2:5, ZSC Zürich Lions 5:1)
 Skupina L (Bratislava), 1.miesto (Dunaferr Dunaújváros 6:2, Sokol Kyjev 6:2, Villach SV 2:2)
 finálová skupina (Miláno), 5. miesto, štvrťfinále: Jokerit Helsinki 2:5, o 5.8. miesto: HC Miláno Vipers 6:1, o 5. miesto: Belfast Giants 4:3
 skupina N (Gomeľ), semifinále: (HC Keramin Minsk 3:2, Severstaľ Čerepovec 5:3,) finále: (HC Gomeľ 6:2)
 finálová skupina (Petrohrad), 5.miesto (Dinamo Moskva 1:3, HC Moeller Pardubice 0:2)
 finálová skupina (Petrohrad), 3. miesto (MoDo Hockey 4:1, Metallurg Magnitogorsk 1:2sn)
 skupina C, 3. miesto (HC České Budějovice 2:5 a 5:3, Salavat Julajev Ufa 2:4 a 2:8)
 skupina F, 4. miesto (Leksands IF 3:5 a 2:4, Fribourg-Gottéron 2:5 a 0:2, HC Oceláři Třinec 0:3 a 1:4)
 skupina C, 4. miesto (Tappara Tampere 2:5 a 0:2, EHC Red Bull München 1:4 a 1:5, SC Rapperswil-Jona Lakers 4:6 a 1:4)
Rekordy a štatistiky.
V slovenskej hokejovej extralige je HC Slovan Bratislava držiteľom týchto rekordov:
Bilančná tabuľka so všetkými klubmi v extralige (1993-94 až 2022-23).
Celková historická tabuľka výsledkov v extralige - základná časť + nadstavby (začiatok sezóny 12.09.1993 až 15.09.2022):
Historická tabuľka playoff (1993-94 až 2021-22):
Majstrovské kádre.
Slovan ChZJD Bratislava.
Brankári: Marcel Sakáč, Pavol Norovský 
Obrancovia: Ivan Černý, Jozef Bukovinský, Milan Kužela, Ľubomír Roháčik, Vladimír Urban, Ľubomír Ujváry 
Útočníci: Marián Šťastný, Peter Šťastný, Anton Šťastný, Marián Bezák, Miroslav Miklošovič, Milan Mrukvia, Dušan Pašek, Dárius Rusnák, Ján Jaško, František Hejčík, Eugen Krajčovič, Dušan Žiška 
Tréneri: Ladislav Horský a Miroslav Kubovič 
HC Slovan Bratislava.
Brankári: Ivo Čapek, Matej Jurkovič, Richard Marko 
Obrancovia: Matej Bukna, Vladimír Búřil, Radoslav Hecl, Rudolf Jendek, Miroslav Mosnár, Róbert Pukalovič, Ľubomír Višňovský, Sergej Voronov 
Útočníci: Zdeno Cíger, Adrián Daniel, Marián Horváth, Roman Iľjin, Richard Kapuš, Ladislav Karabin, Ľubomír Kolník, Radoslav Kropáč, Martin Krumpál, Vasilij Pankov, Karol Rusznyák, Róbert Tomík, Jozef Voskár 
Tréneri: Ernest Bokroš, Ľudovít Venutti 
Brankári: Radovan Biegl, Martin Kučera, Marek Mastič 
Obrancovia: Daniel Babka, Marián Bažány, Vladimír Búřil, Jevgenij Gribko, Radoslav Hecl, Rudolf Jendek, Miroslav Mosnár, Peter Podhradský, Marek Priechodský, Pavol Rešetka, Ľubomír Višňovský 
Útočníci: Zdeno Cíger, Miroslav Hlinka, Michal Hreus, Roman Iľjin, Richard Kapuš, Ľubomír Kolník, Radoslav Kropáč, Martin Krumpál, Miroslav Lažo, Ján Lipianský, Martin Madový, Vasilij Pankov, Ondrej Prokop, Igor Rataj, Peter Siroťák, Juraj Štefanka, Miroslav Štefanka, Roman Tomašech, Rudolf Verčík, Erik Weissmann 
Tréneri: František Hossa, Ľubomír Pokovič, v prvej časti sezóny Ernest Bokroš, Ľudovít Venutti 
Brankári: Matej Jurkovič, Jozef Ondrejka, Stanislav Petrík, Pavol Rybár 
Obrancovia: Daniel Babka, Igors Bondarevs, Brian Casey, Radoslav Hecl, Marek Kolba, Dalibor Kusovský, Pavol Mihálik, Craig Millar, Svetozár Nižňanský, Radoslav Sloboda, Ján Tabaček 
Útočníci: Dušan Benda, Emil Bučič, Tomáš Bučič, Tomáš Bukovinský, Peter Ďuriš, Marián Fitoš, Juraj Halaj, Daniel Hančák, Michal Hreus, Michal Hudec, Ľubomír Hurtaj, Tomáš Jaško, Richard Kapuš, Andrej Kollár, Radoslav Kropáč, Martin Kuľha, Jozef Mrena, Warren Norris, Slavomír Pavličko, Ľubomír Pištek, Andrej Podkonický, Igor Rataj, Marcel Sakáč, Roman Šimunek 
Tréneri: Miloš Říha, Ľubomír Pokovič, Marcel Sakáč starší 
Brankári: Pavol Rybár, Jozef Ondrejka 
Obrancovia: Tomáš Bukovinský, Daniel Hančák, Miroslav Javín, Rudolf Jendek, Ján Kobezda, Marek Kolba, Petr Pavlas, Daniel Seman, Michal Sersen, Marián Smerčiak, Michal Šafařík, Vladimír Vlk 
Útočníci: Dušan Benda, Karol Biermann, Zdeno Cíger, Ivan Dornič ml., Branislav Fábry, Juraj Halaj, Michal Hudec, Ľubomír Hurtaj, Peter Junas, Richard Kapuš, Michal Kokavec, Martin Kuľha, Miroslav Lažo, Ján Lipiansky, Michal Macho, Daniel Mračka, Jozef Mrena, Slavomír Pavličko, Igor Rataj, René Školiak 
Tréneri: Július Šupler, Miroslav Miklošovič, Marcel Sakáč, Ivan Dornič st. 
Brankári: Libor Barta, Roman Mega, Pavol Rybár 
Obrancovia: Branislav Fábry, Daniel Hančák, Radoslav Hecl, Ján Horáček, Rudolf Jendek, Martin Karafiát, Petr Pavlas, Karol Sloboda, Tomáš Špila, Ján Tabaček, Ľubomír Višňovský, René Vydarený, Jozef Wagenhoffer
Útočníci: Igor Baček, Martin Bartek, Zdeno Cíger, Ivan Dornič, Adam Drgoň, Boris Ertel, Michal Hudec, Martin Hujsa, Branislav Jánoš, Peter Junas, Richard Kapuš, Michal Kokavec, Martin Kuľha, Michal Macho, Tomáš Němčický, Dušan Pašek, Juraj Prokop, Roman Stantien, Juraj Sýkora, Miroslav Šatan, Tibor Varga 
Tréneri: Miloš Říha, Miroslav Miklošovič, Rudolf Jurčenko
Brankári: Sasu Hovi, Ján Chovan 
Obrancovia: Dalibor Kusovský, Jan Srdínko, Petr Pavlas, Daniel Hančák, Milan Hruška, Dušan Devečka, Peter Huba, Michal Sersen, Jozef Wagenhoffer, Stanislav Škorvánek, Kaspars Astašenko, Lukáš Lauko
Útočníci: Michal Kokavec, Michal Hreus, Ľubomír Hurtaj, Martin Kuľha, Roman Kukumberg, Marek Uram, Marek Vorel, Juraj Sýkora, Ľubomír Pištek, Igor Baček, Roman Tvrdoň, Miroslav Lažo, Martin Hujsa, Juraj Gráčik, Juraj Prokop, Matej Češík, Robin Just
Tréneri: Zdeno Cíger, Miroslav Mikološovič
Brankári: Sasu Hovi, Ján Chovan, Marek Srnec
Obrancovia: Milan Bališ, Daniel Hančák, Lukáš Bohunický, Milan Hruška, Jozef Kováčik, Petr Pavlas, Michal Sersen, Jan Srdínko, Dušan Devečka, Peter Huba, Peter Kúdelka, Daniel Neumann, Rastislav Veselko 
Útočníci:Igor Baček, Róbert Döme, Juraj Gráčik, Michal Hreus, Martin Hujsa, Richard Kapuš, Michal Kokavec, Radoslav Kropáč, Martin Kuľha, Miroslav Lažo, Ľubomír Pištek, Ondrej Rusnák, Juraj Sýkora, Marek Uram, Radoslav Kropáč, Andrej Kmeč, Tomáš Šiffalovič, Martin Sloboda, Martin Bakoš, Marko Hučko, Marek Lisoň, Martin Dubina 
Tréneri: Zdeno Cíger, Miroslav Miklošovič, Igor Tóth
Brankári: Branislav Konrád, Tomi Karhunen
Obrancovia: Martin Štajnoch, Peter Frühauf, Michal Dobroň, Ivan Švarný, Alexanders Jerofejevs, Ivan Ďatelinka, Maris Jass, Peter Trška, Lukáš Kozák
Útočníci: Miroslav Šatan, Ján Lipiansky, Michal Hudec, Roman Kukumberg, Tomáš Bulík, Marek Bartánus, Martin Bakoš, Libor Hudáček, Dávid Buc, Dávid Skokan, Martin Sloboda, Martin Kalináč, Andrej Kudrna, Kevin Harvey, Miroslav Presinger
Tréneri: Jan Neliba, Miroslav Mosnár, Roman Stantien, Rudolf Jurčenko
Brankári: Anthony Peters, Clint Windsor, Samuel Hlavaj 
Obrancovia: Matt MacKenzie, Patrik Maier, Michal Beňo, Michal Sersen, Daniel Gachulinec, Andrej Golian, Alex Breton, Oliver Fatul, Juraj Valach, Boris Žabka
Útočníci: Marcel Haščák, Wiliam Rapuzzi, Andrew Yogan, Joona Jääskeläinen, Brant Harris, Samuel Takáč, Tomáš Zigo, Milan Kytnár, Tomáš Matoušek, Jakub Sukeľ, Adam Bezák, Adam Lukošík, Martin Belluš, Rastislav Gašpar, Miroslav Preisinger, Daniil Fominykh, Alex Šotek, Samuel Chalupa 
Tréneri: Andrej Podkonický, Ján Lipiansky, Pekka Kangasalusta a Tony Virta

</doc>
<doc id="32618" url="https://sk.wikipedia.org/wiki?curid=32618" title="ST extraliga">
ST extraliga



</doc>
<doc id="32623" url="https://sk.wikipedia.org/wiki?curid=32623" title="Atlas (mytológia)">
Atlas (mytológia)

Atlas alebo Atlás (gr. Atlas/iný prepis: Atlás, lat. Atlas) bol v gréckej mytológii obor, syn Titana Iapeta a Ókeanovej dcéry Klymeny. 
Spolu s ostatnými Titanmi sa vzbúril proti olympským bohom. Po porážke musel za trest niesť na pleciach nebeskú klenbu. Tejto ťarchy sa zbavil iba raz na krátku chvíľu, keď ju namiesto neho držal Herakles, zatiaľ čo mu Atlas priniesol zlaté jablká Hesperidiek. 
Zmenil sa na skalu, keď mu Perzeus ukázal hlavu zabitej Medúzy.
Pomenovania.
Po Atlasovi je pomenované:

</doc>
<doc id="32627" url="https://sk.wikipedia.org/wiki?curid=32627" title="R.E.M. (skupina)">
R.E.M. (skupina)

R. E. M. bola americká rocková skupina z Athens v štáte Georgia. Spevák Michael Stipe, gitarista Peter Buck, basgitarista Mike Mills a bubeník Bill Berry ju založili v roku 1980. Prvotný záujem si R. E. M., jedna z najpopulárnejších alternatívnych rockových kapiel, vyslúžila vďaka Buckovmu zvučnému gitarovému štýlu plnému arpegií a Stipeovmu zastretému spevu. Prvý singel, "Radio Free Europe", vydali v roku 1981 cez nezávislé vydavateľstvo Hib-Tone. V roku 1982 nasledovala EP "Chronic Town", prvá nahrávka vo vydavateľstve I.R.S. Records. V roku 1983 vydali kritikmi uznávaný album "Murmur" a v nasledujúcich rokoch si budovali reputáciu prostredníctvom ďalších nahrávok, neustáleho koncertovania a podpore od univerzitného rádia. Po úspešných rokoch v undergrounde dosiahli v roku 1987 singlom "The One I Love" aj mainstreamový úspech. V roku 1988 uzavreli zmluvu s Warner Bros. Records a počas koncertovania v obrovských štadiónoch po celom svete hájili politické a environmentálne záujmy.
Začiatkom 90-tych rokov, keď zaznamenal alternatívny rock obrovský mainstreamový úspech, ich kapely ako Nirvana a Pavement vnímali ako priekopníkov žánru. V tom čase vydali R.E.M dve z komerčne najúspešnejších nahrávok, vďaka ktorým si okamžite zabezpečili slávu na celom svete, "Out of Time" (1991) a "Automatic for the People" (1992). V nahrávkach sa odklonili od svojho zaužívaného zvuku. Album "Monster" z roku 1994 predstavoval návrat k rockovejšiemu zvuku, no úspech kapely neutíchal. Na podporu albumu sa vydali na prvé turné za šesť rokov. Zmarili ho však zdravotné problémy troch z členov. V roku 1996 uzavreli s Warner Bros. novú zmluvu, na 80 miliónov amerických dolárov, čo bola najdrahšia nahrávacia zmluva v histórii. Album "New Adventures in Hi-Fi" z roku 1996 mal síce úspech u kritikov, no komerčne si nepočínal tak dobre ako sa očakávalo. V ďalšom roku odišiel Bill Berry zo skupiny. Buck, Mills a Stipe pokračovali ako trio, uskutočnili zmeny v hudobnom štýle a sprevádzaní zmesou kritického a komerčného úspechu pokračovali v kariére aj v nasledujúcom desaťročí. V roku 2007 ich uviedli do Rockenrolovej siene slávy. R.E.M. sa v priateľskom duchu rozišli v septembri 2011, čo ohlásili na svojej internetovej stránke.
História.
Vznik: 1980 – 1981.
Michael Stipe sa s Peterom Buckom zoznámil v januári 1980 v athenskom obchode s platňami, kde Buck pracoval. Prišli na to, že majú rovnaký hudobný vkus, najmä čo sa týka punk rocku a protopunkových umelcov ako Patti Smith, Television a The Velvet Underground. Stipe povedal: „Ukázalo sa, že som si kupoval všetky platne, ktoré si (Buck) odkladal pre seba.“ Stipe s Buckom na Georgijskej univerzite čoskoro stretli Mikea Millsa a Billa Berryho, ktorí spolu hrali už od stredoškolských čias. Štvorica sa rozhodla spolupracovať na niekoľkých piesňach. Neskôr sa Stipe vyjadril, že „za tým nebol žiadny veľký plán.“ Ešte nepomenovaná kapela skúšala spolu niekoľko mesiacov a prvý koncert odohrala 5. apríla 1980 na kamarátovej narodeninovej oslave v episkopálnom kostole v Athens. Po zvážení názvov ako "Twisted Kites", "Cans of Piss" a "Negro Wives" sa zhodli na názve "R.E.M.", ktorý Stipe náhodne vybral zo slovníka.
Členovia skupiny nakoniec zanechali štúdiá, aby sa mohli plne sústrediť na rozvoj skupiny. Manažérom sa im stal Jefferson Holt, predavač z obchodu s platňami, ktorý bol z vystúpenia R.E.M. v jeho rodnom meste Chapel Hill v Severnej Karolíne taký unesený, až sa presťahoval do Athens. V Athens a okolí zaznamenala skupina takmer okamžitý úspech. Na vystúpenia lákala stále viac ľudí, čo vyvolalo rozhorčenie u athenskej hudobnej scény. V priebehu nasledujúceho roku a pol koncertovali R.E.M. po Spojených štátoch. Uskutočniť turné bolo v tom čase náročné, keďže zatiaľ neexistoval koncertný okruh pre alternatívne rockové skupiny. Presúvali sa v starej modrej dodávke s Holtom za volantom a členovia mali na jedlo 2 doláre denne.
V lete 1981 nahrali "R.E.M." v nahrávacom štúdiu Drive-In Studios producenta Mitcha Eastera vo Winston-Saleme v Severnej Karolíne svoj prvý singel, Radio Free Europe. Vydali ho cez miestne nezávislé vydavateľstvo Hib-Tone s počiatočným počtom tisíc kópií. Rozpredali sa rýchlo, no aj napriek limitovanému vydaniu zožal singel uznanie u kritikov a "The New York Times" ho zaradil medzi desiatku najlepších singlov roka.
I.R.S. Records a kultový úspech: 1982 – 1986.
S Mitchom Easterom nahrali v októbri 1981 EP Chronic Town a chystali sa ju vydať v novom nezávislom vydavateľstve Dasht Hopes. Demonahrávka z prvého nahrávania s Easterom, ktorá bola v obehu už celé mesiace, sa však ocitla v rukách I.R.S. Records. V prospech tohto vydavateľstva odmietla kapela preddavky od vydavateľstva RCA Records, s ktorým uzavrela zmluvu v máji 1982. Chronic Town, prvú celoamerickú nahrávku, vydalo I.R.S. v auguste toho istého roka. V kladnej recenzii "NME" bol vyzdvihnutý tajomný ráz piesní a končila sa slovami: „R.E.M. znejú pravdivo a je skvelé počuť niečo také nenútené a rafinované.“
Za producenta debutového albumu zvolili I.R.S Stephena Haguea. Skupina však nesúhlasila s Hagueovým lipnutím na technickej dokonalosti, a tak požiadala vydavateľstvo, aby jej dovolilo nahrávať s Easterom. I.R.S. pristúpilo na „skúšobné“ nahrávanie, povolilo skupine návrat od Severnej Karolíny a nahratie piesne "Pilgrimage" s Easterom a jeho kolegom, producentom Donom Dixonom. Po vypočutí nahrávky umožnili skupine nahrať s Dixonom a Easterom celý album. Zlá skúsenosť s Hagueom primäla skupinu nahrávať formou odmietania. Aby svojej hudbe dodali nadčasový šmrnc, odmietali rockové klišé, akými sú gitarové sóla a syntetizátory obľúbené v danej dobe. Hotový album, "Murmur", sa po vydaní v roku 1983 stretol s nadšením kritiky. Časopis "Rolling Stone" ho označil za album roka a v albumovom rebríčku Billboard sa umiestnil na 36. mieste. Hlavný singel, nanovo nahratá pieseň "Radio Free Europe", dosiahla v roku 1983 78. miesto singlového rebríčka Billboard. Napriek kladným reakciám sa z albumu Murmur predalo len 200 000 kópií, čo podľa Jaya Boberga z I.R.S. nesplnilo očakávania.
Prvé celonárodné televízne vystúpenie odohrali v októbri 1983 v relácii "Late Night with David Letterman". Zaznela v nej dovtedy nepomenovanú pieseň, ktorú neskôr nazvali "So. Central Rain (I'm Sorry)". Tá sa stala prvým singlom z druhého albumu, Reckoning (1984). Aj pri tomto albume spolupracovali s Easterom a Dixonom a u kritikov si opäť vyslúžili uznanie. Podľa Matta Snowa z "NME" "Reckoning" „dokazuje, že "R.E.M" sú jednou z najstrhujúcejších kapiel na svete“. Napriek tomu, že sa v americkom albumovom rebríčku vyšvihol až na 27. miesto (čo bolo pre kapelu zo žánru college rock v tom čase neobvykle vysoké umiestnenie), slabá hranosť a predajnosť v zámorí spôsobili, že sa v Spojenom kráľovstve nedostal vyššie ako na 91. miesto.
V treťom albume, "Fables of the Reconstruction" (1985), sa "R.E.M" vydali novým smerom. Na nahrávanie v Anglicku si namiesto Dixona a Eastera vybrali producenta Joea Boyda, ktorý mal za sebou spoluprácu s Fairport Convention a Nickom Drakom. Nahrávanie sa im zdalo nečakane náročné a mali zlú náladu pre chladné zimné počasie a zlé jedlo. Kapela sa vtedy takmer rozpadla. Pochmúrna nálada z nahrávania sa nakoniec preniesla aj do albumu. V textoch vytváral Stipe príbehy v štýle južanskej mytológie (Southern Mythology). V rozhovore z roku 1985 uviedol, že ho inšpirovala „predstava starcov, ktorí sedia okolo ohňa a rozprávajú... legendy a povesti svojim vnúčatám“. "Fables of the Reconstruction" nezaznamenal v Európe úspech a od kritikov sa dočkal zmiešaných reakcií. Niektorí ho totiž označovali za pochmúrny a nekvalitne nahratý. Mainstreamové rádiá ho, podobne ako predošlé nahrávky, zväčša odignorovali a predstaviteľov I.R.S. začal znechucovať nezáujem skupiny o dosiahnutie mainstreamového úspech.
Na tvorbu štvrtého albumu si R.E.M. najali Dona Gehmana, producenta Johna Mellencampa. Výsledkom bol album "Lifes Rich Pageant" (1986). Dominantným bol na ňom Stipov spev. V rozhovore pre "Chicago Tribute" Peter Buck povedal: “Michael sa neustále zlepšuje v tom, čo robí a naberá tiež na sebadôvere. Myslím, že sa to odzrkadľuje aj v jeho hlase." Album sa predával oveľa lepšie ako "Fables of the Reconstruction" a dostal sa na 21. miesto v rebríčku Billboard. Singel "Fall on Me" sa dočkal podpory komerčných rádií a skupina dostala za predaj 500 000 kópií prvú zlatú platňu. R.E.M. si udržiavali podporu amerických univerzitných rádií, ale začali sa presadzovať aj v mainstreamových formátoch. Stále im však chýbalo umiestnenie v rádiách z kategórie Top 40. Po úspechu "Lifes Rich Pageant" vydalo I.R.S "Dead Letter Office", kompiláciu piesní, ktoré skupina nahrala pri tvorbe albumu. Mnohé z nich vyšli ako B-strany alebo sa predtým vydania nedočkali. Krátko nato dalo I.R.S. dokopy zbierku hudobných videí (okrem "Wolves, Lower") a vznikol tak film "Succumbs".
Prelom: 1987 – 1990.
Don Gehman sa na produkovaní piateho albumu podieľať nemohol, preto na prácu navrhol Scotta Litta. Ten produkoval ďalších 5 albumov skupiny. V textoch piesní z albumu "Document" (1987) Stipe otvorene vyjadril politické stanoviská. Najzjavnejšie je to v piesňach "Welcome to the Occupation" a "Exhuming McCarthy", v ktorých reagoval na konzervatívne politické ovzdušie 80-tych rokov, kedy bol prezidentom Ronald Reagan. V recenzii pre "The New York Times" Jon Pareles napísal: „"Document" je trúfalý a vzdorovitý. Ak sú "R.E.M." na pokraji prechodu od kultového statusu k masovej popularite, album dokazuje, že sa k nej prepracujú po svojom.“ "Document sa stal prelomovým albumom "R.E.M." a singel "The One I Love" sa umiestnil v Top 20-ke v Spojených štátoch, Spojenom kráľovstve a v Kanade. Do januára 1988 sa skupine po prvýkrát podarilo predať milión kópií. Vo svetle prelomového úspechu označil časopis Rolling Stone na titulke v roku 1987 skupinu "R.E.M." za najlepšiu americkú rockovú skupinu.
Znechutení nízkym predajom v zámorí opustili po vypršaní zmluvy vydavateľstvo I.R.S. a prešli do Warner Bros. Records. Iné vydavateľstvá im síce ponúkali viac peňazí, no pre Warner Bros. sa rozhodli kvôli prísľubu úplnej tvorivej slobody (údajne za 6-12 miliónov dolárov). I.R.S. vydali v roku 1988 výberovku "Eponymous" (vytvorenú s prispením skupiny), aby tak využili to, čo im zo spolupráce so skupinou ešte ostalo. Debutový album vo Warner Bros., "Green", nahrali v roku 1988 v Nashville v štáte Tennessee a hudobne na ňom experimentovali. Zahŕňal rozmanitú škálu piesní od optimistickej skladby "Stand" (úspešnej v Spojených štátoch), až po politické a rockovejšie kúsky ako "Orange Crush" a "World Leader Pretend", v ktorých sa zamerali na Vietnamskú a Studenú vojnu. Z albumu "Green" predali celkovo 4 milióny kópií. Album predstavovali na ich najväčšom a vizuálne najpremyslenejšom turné. Využili počas neho zadnú projekciu a umelecké filmy. Po skončení turné k albumu "Green" sa členovia kapely rozhodli pre ročnú prestávku, vôbec prvú dlhšiu od vzniku kapely. V roku 1990 vydalo Warner Bros. kompiláciu hudobných videí z albumov "Document" a "Green" s názvom "Pop Screen". O niekoľko mesiacov ju nasledoval film "Tourfilm" so zábermi zo živých vystúpení na Green World Tour.
Žiadne turné a medzinárodný úspech: 1991 – 1993.
"R.E.M." sa znovu zišli začiatkom 90-tych rokov, aby nahrali siedmy album, "Out of Time". Na rozdiel od albumu "Green" na ňom často používali netradičné rockové nástroje, vrátane mandolíny, organu a akustickej gitary, a to nielen pri dokončovaní nahrávok. Vydali ho v marci 1991 a bol prvým albumom skupiny, ktorý sa umiestnil na vrchole amerického aj britského rebríčka. Len v Spojených štátoch z neho predali 4,2 milióna kópií a do roku 1996 12 miliónov na celom svete. Hlavný singel, "Losing My Religion", bol svetovým hitom, často ho hrávali v rádiách a videoklip bežal na MTV. V Spojených štátoch bol najvyššie postaveným singlom R.E.M., keďže sa v rebríčku Billboard dostal až na štvrté miesto. Mills po rokoch povedal: „Počas našej kariéry sa odohralo len málo zlomových udalostí, pretože sa všetko dialo postupne. Ak hovoríme o zlome, myslím, že najbližšie k nemu bola pieseň Losing My Religion. Aj z druhého singlu, "Shiny Happy People" (jednej z troch piesní, ktoré na nahrávke spieva aj Kate Pierson z athenskej kapely "The B-52´s"), sa stal hit. V Spojených štátoch sa vyšplhal na desiatu a v Spojenom kráľovstve na šiestu priečku. Prostredníctvom nahrávky "Out of Time" si R.E.M. v roku 1992 vyslúžili sedem nominácii na Grammy, čo bol v tom roku najvyšší počet. Tri z nich premenili na výhru: za najlepší alternatívny album, najlepšie video k piesni "Losing My Religion" a najlepšie popové vystúpenie, taktiež k piesni "Losing My Religion". K albumu "Out of Time" neuskutočnili turné. Namiesto neho odohrali sériu ojedinelých koncertov, vrátane vystúpenia v relácii "MTV Unplugged". Ku každej z piesní vytvorili video a vydali ich vo filme "This Film Is On".
V roku 1991 sa po niekoľkomesačnej pauze vrátili do štúdia, aby nahrali nový album. "Automatic for the People" vydali koncom roku 1992. Po jemnejšom albume "Out of Time" síce plánovali tvrdší rockový kúsok, no podľa Melody Maker je melancholický album "Automatic for the People" „ (zdá sa) na ešte útrpnejšiu nôtu“. Na albume sa venovali témam straty a oplakávania, ktoré podľa Bucka vychádzali z „pocitu, že... vám ťahá na tridsiatku“. Aranžmán na niekoľko piesní pochádza od basgitaristu zo skupiny Led Zeppelin, Johna Paula Jonesa. "Automatic for the People" viacerí kritici (ale aj Buck a Mills) považovali za najlepší album skupiny. V britskom a americkom rebríčku sa umiestnil na prvom a druhom mieste a nachádzajú sa na ňom piesne "Drive", "Man on the Moon" a "Everybody Hurts", ktoré sa umiestnili medzi singlami z top 40 v americkom rebríčku. Predalo sa z neho viac ako pätnásť miliónov kópií. Ani vtedy sa však nevydali na turné, čo v kombinácii so Stipovým vzhľadom vyvolalo dohady o tom, že spevák umiera alebo je HIV pozitívny. Skupina to však vehementne poprela.
Návrat k turné a neutíchajúci úspech: 1994 – 1996.
Po dvoch pomalých albumoch uzrel v roku 1994 svetlo sveta "Monster". Buck ho označil za „v úvodzovkách rockovú nahrávku“. Na rozdiel od predošlých na nej použili distorziu gitár, minimálny overdubbing a punc glam rocku zo 70-tych rokov. Po "Out of Time" dosiahol na prvé priečky v Spojenom kráľovstve a USA aj "Monster". Celkovo sa z neho predalo približne 9 miliónov kópií. Single "What's the Frequency, Kenneth?" a "Bang and Blame" boli však poslednými piesňami skupiny v americkej top 40-ke. V britských rebríčkoch sa však vyšvihli až do prvej tridsiatky. V roku 1995 vydalo Warner Bros. hudobné videá k albumu "Monster" a "Automatic for the People" pod názvom "Parallel".
V januári 1995 sa "R.E.M." vybrali na prvé turné za šesť rokov. Prinieslo im síce komerčný úspech, no nemali to vtedy ľahké. Z dôvodu mozgovej aneuryzmy Berry skolaboval 1. marca na pódiu v Lausanne vo Švajčiarsku. Okamžite podstúpil operáciu a do mesiaca sa úplne uzdravil. No tým sa séria zdravotných ťažkostí na turné "Monster Tour" len začala. Millsovi museli v júli operovať brušnú oblasť, aby odstránili črevný zrast a o mesiac neskôr Stipeovi operovali pruh. Napriek problémom nahrali na turné väčšinu nového albumu. Vystúpenia si zaznamenávali a nahrávky použili ako základ pre nový album. Posledné tri vystúpenia nafilmovali a vydali vo forme domáceho videa pod názvom "Road Movie".
V roku 1996 znovu podpísali zmluvu s Warner Bros. Records, údajne za 80 miliónov dolárov (skupina neustále tvrdila, že toto číslo vymysleli médiá), čo bola dovtedy najväčšia nahrávacia zmluva v dejinách. Album "New Adventures in Hi-Fi" z roku 1996 debutoval v Spojených štátoch na druhom a vo Spojenom kráľovstve na prvom mieste. Päť miliónov predaných kópií však značilo odklon od komerčného úspechu, aký zažívali v posledných piatich rokoch. Christopher John Farley z časopisu "Time" pripisoval nižšiu predajnosť slabnúcej sile alternatívneho rocku v komerčnej oblasti. V tom istom roku ukončili spoluprácu s manažérom Jeffersonom Holtom. Údajným dôvodom boli obvinenia členky domácej kancelárie skupiny v Athens zo sexuálneho obťažovania. Manažérskych povinností sa zhostil právnik skupiny, Bertis Downs.
Kampane a aktivizmus.
Členovia "R.E.M." upozorňovali počas pôsobenia na sociálne a politické problémy. Podľa "Los Angeles Times" boli považovaní za jednu z „najliberálnejších a politicky najkorektnejších rockových skupín“ v Amerike. V politických názoroch boli „na rovnakej vlne“ a zdieľali liberálne a progresívne zmýšľanie. Mills pripustil, že občas nastali nezhody ohľadom toho, aké ciele by mali podporiť, no zhodli sa na tom, že „Z rešpektu voči tým, ktorí nesúhlasia, sme diskusie držali pod pokrievkou. Jednoducho sme nechceli ukázať, v čom sa naše názory rozchádzajú, aby to ľudia nemohli využiť na vlastné ciele.“ Buck v roku 1990 napríklad podotkol, že Stipe podporuje organizáciu Ľudia za etické zaobchádzanie so zvieratami (PETA), no zvyšok skupiny nie.
"R.E.M." pomáhali zbierať peniaze na ochranu životného prostredia, podporu žien a ľudských práv. Takisto sa zapájali do kampaní na propagáciu volebnej registrácie. Stipe informoval počas turné k albumu Green o pálčivých sociálnych a politických otázkach. Koncom 80-tych a v 90-tych rokoch skupina (a najmä Stipe) stále viac využívala vysielanie celonárodnej televízie, aby dala do povedomia závažné problémy. V roku 1991, počas MTV Video Music Awards, predviedol Stipe napríklad poltucet tričiek s nápismi ako „dažďový prales“, „láska nepozná farby“ a okamžitá kontrola zbraní“.
"R.E.M." napomáhali zvýšiť povedomie o Aun Schan Su Ťij a porušovaní ľudských práv v Barme. Spolupracovali vtedy s Kampaňou za slobodu (Freedom Campaign) a americkou Kampaňou za Barmu (Campaign for Burma). Stipe natočil v roku 1988 reklamy na podporu demokratického prezidentského kandidáta, guvernéra z Massachusetts, Michaela Dukakisa, ktorý kandidoval proti vtedajšiemu viceprezidentovi, Georgeovi H. W. Bushovi. V roku 2004 sa skupina podieľala na turné Voľte zmenu (Vote for Change) s cieľom podporiť demokratického prezidentského kandidáta, Johna Kerryho. Keďže takýto politický postoj prichádzal od bohatej rockovej skupiny so zmluvou v nahrávacej spoločnosti, ktorú vlastnila nadnárodná korporácia, vyvolalo to kritiku editora časopisu Q, Paula Du Noyera. Skupinu kritizoval za „celebritný liberalizmus“ a povedal, že „zaujímajú absolútne bezbolestný spôsob rebélie. Vôbec nič im nehrozí, ešte si aj posilnia lojalitu fanúšikov.“
"R.E.M." sa počnúc koncom 80-tych rokov zapájali do lokálnej politiky rodného mestečka Athens v štáte Georgia. Buck v roku 1987 povedal pre časopis Sounds: „Michael neustále hovoril: Mysli lokálne, konaj lokálne. V rodnom meste sme toho urobili veľa, aby sme ho zlepšili.“ Skupina často venovala prostriedky na pomoc lokálnym charitám a na renováciu a ochranu historických budov v meste. V 90-tych rokoch napomohol politický vplyv R.E.M. k tomu, aby sa Gwen O'Looney stala dvojnásobnou starostkou mesta.

</doc>
<doc id="32628" url="https://sk.wikipedia.org/wiki?curid=32628" title="REM">
REM

REM môže byť:
R.E.M. môže byť:

</doc>
<doc id="32630" url="https://sk.wikipedia.org/wiki?curid=32630" title="HKM Zvolen">
HKM Zvolen

HKM Zvolen je profesionálny slovenský profesionálny hokejový klub zo Zvolena. Klubové A-mužstvo pôsobí v Tipsport lige, ktorej je trojnásobným majstrom. Domovským štadiónom klubu je zvolenský zimný štadión.
Okrem seniorského „A“–tímu klub zastrešuje aj juniorov, dorast, hokejové triedy - piatu až deviatu a kategórie predprípravky od začiatočníkov/ prvý, druhý, tretí a štvrtý ročník, spolu 11 kategórií.
História klubu.
Ťažké začiatky.
História hokeja vo Zvolene siaha do roku 1927, kedy pri miestnom ZTK vznikol hokejový odbor. V tom čase sa však hokej vo Zvolene nehral organizovane a pravidelne, išlo skôr o zimnú zábavu a akýsi doplnok k letným športom.
Začiatkom tridsiatych rokov absolvoval ZTK niekoľko prípravných zápasov. V prvých dvoch sa stretol 24. januára 1932 s družstvom ŠK Slávia Banská Bystrica na jej ľade. V dopoludňajšom stretnutí prehral Zvolen 0:18 a v popoludňajšom 1:20.
Prvé oficiálne domáce stretnutie odohrali Zvolenčania 14. februára a ich súperom bola opäť banskobystrická Slávia. Tá nad domácimi zvíťazila 2:0. V tom istom roku sa organizoval 1. ročník majstrovskej súťaže Stredoslovenskej župy, ZTK Zvolen v nej však neštartoval.
V ďalšej sezóne sa ZTK súťaže už zúčastnil. V pohronskom okrsku štartovali len dva tímy. Zvolenčania oba zápasy s Banskou Bystricou prehrali a do finále Stredoslovenskej župy nepostúpili. V sezóne 1933/34 sa situácia zopakovala. ZTK v nej odohral aj viacero úspešných priateľských zápasov s tímami ŠAC Banská Štiavnica či Sokol Kremnica.
Prvé víťazstvo v majstrovskom zápase prišlo v ďalšej sezóne, kedy v súťaži štartoval aj kremnický Sokol. Jeden z dvoch vzájomných zápasov ZTK vyhral v pomere 7:1. Zaujímavosťou bola aj remíza 2:2 s majstrom župy ŠK Žilina v priateľskom zápase.
Zlá ekonomická situácia v klube bola príčinou toho, že v sezóne 1935/36 tím v majstrovskej súťaži neštartoval. Namiesto neho reprezentoval mesto Sokol Zvolen.
V nasledujúcej sezóne došlo k reorganizácií súťaží a tak sa ZTK v majstrovskom zápase s tradičným súperom spod Urpína nestretol, keďže Bystričania štartovali o súťaž vyššie. Zvolen odohral dva zápasy so ŠAC Banská Štiavnica a oba prehral. Rovnako bez úspechu si počínal aj na medzinárodnom turnaji v Banskej Bystrici, kde po prehrách s domácou Sláviou, EV Wien a VŠ Bratislava obsadil posledné miesto.
Prvé úspechy, kríza.
Ani počas druhej svetovej vojny vo Zvolene záujem o šport neutíchol. Hoci sa z tohto obdobia zachovalo len málo faktov, existujú dôkazy o tom, že hokej sa vo Zvolene hrať neprestal.
Po vojne sa začalo tvoriť nové družstvo. Ku skúseným starším hráčom sa pridali noví a ZTK postúpil do celoslovenskej súťaže. V nej sa stretával s družstvami z Bratislavy, Trenčína, Žiliny, Popradu, Banskej Bystrice, Košíc a Prešova. Vo Zvolene nastal prvý hokejový boom. Roky 1947 – 1953 boli pre ZTK veľmi úspešné, streleckým štatistikám kraľoval Zvolenčan Eugen Štric.
V päťdesiatych rokoch však éra najlepších zvolenských hokejistov končila a mladých bol nedostatok. Nastalo veľmi ťažké obdobie, v roku 1957 družstvo opustili takmer všetci kvalitní hráči a zvolenský hokej začal upadať. Dva roky sa vo Zvolene nehrala žiadna súťaž. Potom však zo zvyškov ZTK vďaka niekoľkým nadšencom a podnikom vznikli až tri kluby – Bučina Zvolen, Spoje Zvolen a Dukla Zvolen, ktoré hrávali nižšie súťaže.
Znovuzrodenie.
Rok 1964 sa dá považovať za jeden z najvýznamnejších medzníkov v histórii zvolenského hokeja. Vtedy vznikla nová telovýchovná jednota Lokomotíva Bučina Zvolen. Družstvo zvíťazilo v prvej triede a postúpilo do krajských majstrovstiev. V klube sa začali vytvárať podmienky na to, aby sa zvolenský hokej vrátil na pozície, ktoré mu patrili pred viac ako desiatimi rokmi – medzi slovenskú špičku.
Hneď v prvej sezóne Zvolenčania obsadili v konkurencii šiestich tímov tretie miesto. Už v nasledujúcom ročníku bol cieľom postup do SNHL. Mužstvo sa posilnilo a začalo hrať na novej umelej ľadovej ploche. Spomedzi ôsmich tímov bola od Zvolena úspešnejšia už len Dubnica. Ďalšie posilnenie prišlo pred sezónou 1967/68 a Lokomotíva Bučina s päťbodovým náskokom osadila konečne prvé miesto, ktoré ju posunulo do kvalifikácie do SNHL. Ani tri víťazstvá zo štyroch zápasov však nestačili, z postupu sa nakoniec tešili hráči AC Nitra.
V sezóne 1968/69 sa menila štruktúra súťaže (Zvolen hral v Západnej divízií), keď prvé miesto zaručovalo priamy postup. Z mužstva však odišlo viacej skúsených hráčov a nakoniec skončilo až druhé za Duklou Trnava.
Dve dekády v SNHL: úspešné sedemdesiate roky, priemerné osemdesiate.
Vytúžený postup do SNHL priniesla až sezóna 1969/70. Nastali ďalšie výrazné zmeny v kádri a Zvolen obsadil opäť druhú priečku za Dubnicou. Do SNHL postúpil vďaka rozširovaniu súťaže na dvanásť tímov namiesto dovtedajších ôsmich.
O tom, že Zvolenčania svoju účasť v najvyššej slovenskej súťaži myslia vážne, svedčilo ďalšie posilnenie kádra. V súpiske sa objavili také mená ako Tibor Ágh, Jozef Houška, Milan Diettrich, Bohuš Trávnik, Ján Podkonický či Jan Tomanec. Vo svojej úvodnej sezóne Zvolen obsadil šieste miesto. Dovtedy sa žiadnemu nováčikovi nepodarilo v súťaži udržať.
Ďalší úspech prišiel v sezóne 1971/72. Mužstvo pod vedením trénera Pavla Zábojníka vylepšilo svoju pozíciu z predchádzajúceho ročníka a obsadilo peknú tretiu priečku.
Podobne ako tomu bolo v druhej polovici šesťdesiatych rokov v Krajských majstrovstvách, aj v SNHL stačili Zvolenčanom tri sezóny na to, aby v súťaži zvíťazili. Stalo sa tak v sezóne 1972/73 po opätovnom posilnení kádra. Najväčšou udalosťou bol príchod Jozefa Golonku. Ten sa stal pre domáci tím skutočnou oporou, keď spolu s Miroslavom Holíčkom sa stal najlepším strelcom LB. V meste nastal doslova hokejový ošiaľ, takmer na každom zápase bol štadión vypredaný.
Prvenstvo v lige znamenalo pre Zvolen možnosť zabojovať v kvalifikácii o postup do najvyššej česko-slovenskej súťaže. Z ôsmich zápasov s tímami spoza rieky Moravy však Zvolenčania zaznamenali len jedno víťazstvo.
V sezóne 1973/74 SNHL klesol Zvolen o jednu priečku, skončil druhý za Liptovským Mikulášom. V zostave LB nastali ďalšie zmeny, veľkou posilou sa stal Ján Letko. Jeho najlepšou sezónou však bola až druhá vo zvolenskom drese (1974/75), keď sa s 48 gólmi stal kráľom strelcov SNHL. Ale nielen pre neho bola táto sezóna úspešná, ale aj pre celé mužstvo, ktoré sa po ročnej prestávke opäť stalo víťazom ligy.
V kvalifikácii sa LB stretla v sérii na štyri víťazné zápasy s Ingstavom Brno, ale opäť zaznamenala len jedno víťazstvo.
V ročníku 1975/76 si Lokomotíva Bučina po vynikajúcej sezóne udržala prvú priečku. Už bez Golonku, ale s novými posilami mala po poslednom kole jedenásťbodový náskok pred Banskou Bystricou. Tretie víťazstvo v SNHL znamenalo tretiu kvalifikáciu o postup do 1. ligy. Súperom Zvolena bol TJ Gottwaldov a tentokrát sa o postupujúcom rozhodovalo až v siedmom zápase v Prahe. V ňom Zvolenčania svojmu súperovi podľahli 2:4 a opäť nepostúpili.
Hlavnou udalosťou nasledujúcej sezóny 1976/77 vo Zvolene boli juniorské majstrovstvá sveta v hokeji, s organizáciou ktorých sa delil s Banskou Bystricou. Pri tejto príležitosti bol odovzdaný do užívania vynovený zimný štadión. Na ňom Zvolenčania zavŕšili ďalší ročník SNHL na druhom mieste za Duklou Trenčín.
Štvrtýkrát v priebehu šiestich rokov sa Lokomotíva Bučina Zvolen stala víťazom SNHL v sezóne 1977/78. V tomto ročníku si Zvolenčania zahrali tiež finále Slovenského pohára, v ktorom podľahli Slovanu Bratislava tesne 1:2. V kvalifikácii o prvú ligu sa Zvolenčania stretli opäť s TJ Gottwaldov a sériu prehrali 2:4. Zo štyroch pokusov sa Zvolenu teda ani raz nepodarilo prebojovať medzi česko-slovenskú elitu.
Po neúspešnej kvalifikácii a veľkom sklamaní sa krivka výkonnosti LB Zvolen otočila smerom nadol. Zlé výsledky sa odrazili aj na návštevnosti zápasov. Pred sezónou 1978/79 odišlo zo zvolenského kádra množstvo opôr a na konci patrila Zvolenu nelichotivá ôsma priečka.
O rok neskôr, po ďalších zmenách v tíme nastalo herné zlepšenie a sezónu 1979/80 ukončili Zvolenčania na štvrtej pozícii.
Výborný vstup do sezóny 1980/81, keď prehral Zvolen prvýkrát až v 15. kole a konečné druhé miesto so sedembodovou stratou na Poprad znamenali najväčší úspech pre Zvolenčanov na dlhé roky dopredu. Zaujímavosťou v ďalšej sezóne bol domáci zápas s HC Slovan Bratislava, ktorý vyvolal v meste ošiaľ a na zápase bolo prítomných približne 8 500 divákov. Celkovo sa osemdesiate roky niesli v znamení striedania sa lepších a horších období počas jednotlivých sezón bez výraznejšieho úspechu v podobe konečného umiestnenia. Zmeny nastali v šatni, keď sa postupne vymenil v podstate celý káder. Generácia, ktorá dosiahla najväčšie úspechy v sedemdesiatych rokoch prenechala miesto mladším hráčom. V roku 1983 sa klub vrátil k svojmu starému názvu ZTK.
V sezóne 1981/82 Zvolen skončil na šiestom mieste, v ďalších dvoch ešte o priečku vyššie. Potom však prišli nevýrazné roky, keď sa ZTK pohyboval v druhej polovici tabuľky. V ročníkoch 1985/86 a 1987/88 Zvolenčania doplatili hlavne na zlý záver sezóny. V obidvoch sa dlho držali na popredných pozíciách, no nakoniec z toho bolo ôsme, resp. siedme miesto.
Slabé obdobie vyvrcholilo na prelome osemdesiatych a deväťdesiatych rokov. Sezóna 1989/90 bola pre Zvolen najhoršia v celej histórii účinkovania v SNHL, keď klesol až takmer na samé dno a obsadil predposlednú jedenástu priečku. V ďalšom ročníku sa toho veľa nezmenilo a na jeho konci patrila Zvolenčanom desiata pozícia.
Pred sezónou 1991/92 nastali veľké zmeny či už v hráčskom kádri alebo na trénerskej stoličke. Zvolen podával kolísavé výkony a výsledkom bolo konečné štvrté miesto. Ďalšia sezóna bola pre SNHL poslednou, po rozdelení Česko-Slovenska prišla na rad reorganizácia súťaží. Na to, aby mohol Zvolen štartovať v novovzniknutej extralige, musel skončiť do šiesteho miesta. Víťazstvom nad Prešovom v poslednom kole sa to Zvolenčanom podarilo, skončili piaty.
Samostatné Slovensko: Extraliga, 1. liga a opäť extraliga.
Premiérový ročník extraligy pre Zvolen úspešný nebol. Napriek niekoľkým dobrým výsledkom skončil na poslednom desiatom mieste a na definitívny návrat medzi slovenskú špičku si musel ešte pár rokov počkať.
Sezónu 1994/95 Začal Zvolen v prvej lige s novým názvom HK Hell. Nové vedenie si vytýčilo cieľ návrat do extraligy. Mužstvo však skončilo na druhej priečke za svojim odvekým rivalom z Banskej Bystrice. V ďalšej sezóne, opäť s novým názvom HKm Zvolen, stačilo tímu druhé miesto na účasť v prelínacej súťaži, z ktorej prví dvaja postupovali do extraligy. Ani posily, ktoré prišli do mužstva pred koncom sezóny, nevybojovali postup. Ten stratil Zvolen v poslednej tretine zápasu s Banskou Bystricou, v ktorej inkasoval tri góly.
V nasledujúcom ročníku po už tradičných výrazných zmenách v kádri konečne Zvolen ligu vyhral a v prelínačke si zabezpečil vytúžený postup do extraligy, v ktorej pôsobí dodnes.
Hneď v prvej sezóne po návrate do extraligy vybojovali Zvolenčania po základnej časti piate miesto a tým aj svoju historicky prvú účasť v play-off. Nevýhodná pozícia, keď sériu začínali na súperovom ľade spôsobila, že do semifinále nepostúpili. O rok neskôr však už boli úspešnejší. Aj keď im po bojoch v nadstavbe patrilo až šieste miesto a na prvý zápas štvrťfinále cestovali opäť von (a opäť do Trenčína), tentokrát dokázali vyhrať sériu bez straty zápasu a ich cesta sa skončila až v semifinále.
V sezóne 1999/2000 HKm vystúpil opäť o krôčik vyššie a prvýkrát hral finále. Napokon sa všetci priaznivci zvolenského hokeja dočkali aj majstrovského titulu. Základnú časť sezóny 2000/01 vyhral HKm s výrazným náskokom a v play-off utrpel len jedinú prehru, v treťom finálovom zápase.
Aj v ďalších sezónach Zvolenčania hrali o najvyššie méty, v nasledujúcich štyroch rokoch trikrát hrali finále a raz získali tretie miesto. Vďaka lock-outu v sezóne 2004/05 disponoval zvolenský klub viacerými posilami z NHL, napriek tomu ale vo finále prehral s HC Slovan Bratislava 3:4 na zápasy. V roku 2005 dokázal Zvolen vyhrať Kontinentálny pohár, keď vo finále porazil Dinamo Moskva 2:1. O sile vtedajšieho kádra Zvolena vypovedá aj fakt, že za Dinamo v zápase nastúpili aj najväčšie ruské hviezdy ako sú Pavel Daciuk, Maxim Afinogenov a ďalší.
Po veľmi úspešných medailových rokoch Zvolenčania v sezónach 2005/06 a 2007/08 prekvapivo neuspeli už v štvrťfinále. Po skončení sezóny 2008/09, kedy HKm obsadil štvrté miesto po semifinálovej prehre 3:4 na zápasy s Košicami, oznámil prezident klubu Róbert Mráz k 30. aprílu koniec svojho pôsobenia v tejto funkcii. Za jeho nástupcu s nástupom od 1. júla bol zvolený bývalý brankár HKm a slovenský reprezentant Miroslav Michalek.
O druhý titul Majstra Slovenskej republiky sa postaral v sezóne 2012/2013 team zložený v prevažnej miere z odchovancov. HKM Zvolen vyhral systémom štart-cieľ základnú časť Tipsport Extraligy a v play-off postupne prešiel cez HC05 Banská Bystrica (4:1), ŠHK Piešťany (4:3) a HC Košice (4:1). Do histórie sa zapísalo aj pamätné sezónne víťazstvo 30. decembra 2012 nad rivalom z Banskej Bystrice vystuženom štyrmi hráčmi z NHL počas lock-outu. Tréner Peter Mikula s asistentom Jarom Torokom vystužili majstrovský tím okolo hráčov ako Andrej Podkonický, Kamil Brabenec, Peter Zuzin, Marek Šimko, Lukáš Jurík, Michal Chovan, Michal Juraško, Peter Hraško či neskôr Laco Čierny a Kamil Mahdalík. Tréner Peter Mikula si dovolil na slovenské pomery odvážny krok a odmietol zásahy do zostavy zo strany akcionárov HKM, napríklad brankár Škrečko (syn akcionára HKM) nedostával toľko príležitostí. "Odmenou" bolo bezprecedentné odvolanie hlavného trénera niekoľko dní po zisku titulu. Tento krok zvolenská hokejová verejnosť prudko odsúdila.
Dvadsiate roky 21. storočia.
Celá sezóna 2020/2021 sa kvôli Pandémii ochorenia COVID-19 hrala bez divákov. Na domovskom štadióne HKM vo Zvolene pôsobil aj rival z Banskej Bystrice. HKM predstavil nového kormidelníka Petra Oremusa, známeho z pôsobenia v Košiciach, Trenčíne ale najmä v Skalici. Andrej Podkonický sa musel uspokojiť s pozíciou druhého asistenta. Mužstvo vyhralo základnú časť Tipsport ligy, keď v sezóne neprehralo viac ako dvakrát v rade, a ukázalo silný finiš, v ktorom porazilo ostatných troch adeptov na prvenstvo Slovan, Michalovce aj Poprad vedený trénerom Mikulom. V bráne v podstate počas celej sezóny stál Robin Rahm, najlepšími výkonmi sa predviedli Radovan Bondra, kapitán mužstva Rado Puliš, skokan roka Miloš Kelemen, reprezentant U20 Jakub Kolenič. V útoku žiarili aj výborné legionárske importy Mikko Nuutinen a Allan McPherson. 
Zvolenský hokej na medzinárodnej scéne.
Kontinentálny pohár.
HKm Zvolen sa predstavil aj v európskych súťažiach. Päťkrát zasiahol do bojov o Kontinentálny pohár.
1999/2000.
1.kolo (Zvolen):
Semifinále (Plzeň):
Finále (Berlín):
HKm Zvolen obsadil konečné štvrté miesto.
2000/01.
1.kolo (Zvolen):
Semifinále (Bratislava):
Len tesne unikol Zvolenčanom postup do finále, v semifinálovej skupine skončili tretí.
2001/02.
Semifinálová skupina (Zvolen):
Finálová skupina (Zürich):
Zvolenčania obsadili v pohári tretie miesto.
2003/04.
2.kolo (Detva): 
Tretie miesto v skupine Zvolenu na postup nestačilo.
2004/05.
Finále (Székesfehérvár):
HKm Zvolen sa stal víťazom Kontinentálneho pohára.
Štadión.
Od svojich začiatkov sa hokej vo Zvolene hrával na rôznych miestach. Prvé ľadové plochy sa tvorili tam, kde bol dostatočný zdroj vody – pri potokoch, v okolí Hrona. Boli dielom nadšencov tohto športu, všetko sa robilo svojpomocne. Celkovo bolo takto vytvorených viac ako desať rôznych plôch, posledná bola na mieste dnešného zimného štadióna.
V rokoch 1960 – 1961 sa predstavitelia mesta rozhodli, že sa vybuduje oficiálna ľadová plocha určená na majstrovské zápasy. Keď už boli zabezpečené financie a spracované projekty, krátko po začiatku stavby prišlo z Prahy rozhodnutie o úsporných opatreniach podpísané prezidentom Novotným. Na jeho základe bola výstavba pozastavená. V polovici šesťdesiatych rokov bolo nariadenie o pozastavení stavby zrušené a bolo to odôvodnené tým, že dostavba si nevyžiada veľa investícií.
Od roku 1965 do roku 1969 sa vystavala ľadová plocha, prevádzková budova a strojovňa. Zvolen tak vstúpil do SNHL na otvorenej ploche. Počas ďalších siedmich rokov sa podarilo plochu zastrešiť. V osemdesiatych rokoch sa pristavala druhá ľadová plocha, telocvičňa a ďalšie priestory.
Ďalšia rekonštrukcia bola v roku 2001, kedy sa dobudovali reprezentatívne priestory, nad ľadovou plochou sa objavila „kocka“, ktorá bola koncom roka 2018 opäť vymenená za novú. Pred sezónou 2006/07 sa špeciálnymi výstuhami spevnila strecha štadióna. V súčasnosti má Zvolenský štadión kapacitu 5345 miest.
Memoriál Pavla Zábojníka.
Vo Zvolene sa od roku 1999 každoročne v auguste koná medzinárodný turnaj seniorov Memoriál Pavla Zábojníka. Na podujatí doteraz štartovalo množstvo kvalitných tímov už z 11-tich krajín (Bielorusko, Česko, Francúzsko, Maďarsko, Nemecko, Poľsko, Rakúsko, Rumunsko, Rusko, Slovinsko, Ukrajina), v roku 2012 aj účastník KHL – Donbass Doneck.
Športové úspechy.
Domáce.
Extraliga
Slovenská hokejová liga
1. slovenská národná hokejová liga
Rona Cup
Winter Classic
Medzinárodné.
Kontinentálny pohár
Majstrovské kádre.
Tréneri: Ernest Bokroš, Peter Mikula,
Brankári: Rastislav Rovnianek, Peter Ševela,
Obrancovia: Róbert Pukalovič, Rastislav Štork, Peter Klepáč, Dušan Milo, Roman Čech, Pavel Kowalczyk, Pavel Augusta, Milota Florián, Vladimír Konôpka, Martin Mráz
Útočníci: Dušan Pohorelec, Richard Šechný, Andrej Rajčák, Ján Plch, Petr Vlk, Jaroslav Török, Jozef Čierny, Michal Longauer, Peter Konder, Igor Majeský, Rostislav Vlach, Kamil Mahdalík, Ladislav Paciga, Ondřej Kavulič, Gabriel Špilár, Roman Macoszek
Tréneri: Peter Mikula, Jaroslav Török
Brankári: Marek Šimko, Igor Cibuľa, Lukáš Škrečko
Obrancovia: Ján Mucha, Michal Pihnarčík, Michal Juraško, Martin Výborný, Jaroslav Hertl, Peter Novajovský, Peter Hraško, Lubor Pokovič, Ladislav Čierny, Ján Ťavoda, Zdenko Tóth
Útočníci:Michal Chovan, Jaroslav Kalla, Peter Zuzin, Lukáš Jurík, Kamil Brabenec, Kamil Mahdalík, Milan Jurík, Radovan Puliš, Andrej Podkonický, Tomáš Škvaridlo, Jaroslav Kalla, Marek Čurilla, Ľubor Zuzin, Patrik Huňady, Martin Ďaloga, Matej Síkela, Milan Čanky,
Tréneri: Peter Oremus, Andrek Kneč, Andrej Podkonický
Brankári: Robin Rahm, Adam Trenčan
Obrancovia: Jakub Meliško, Michal Ivan, Oldřich Kotvan, František Gajdoš, Peter Hraško, Ben Betker, Andrej Hatala, T.J. Melancon, Marek Daloga, Branislav Kubka ,Tomás Nociar, Jakub Debnár
Útočníci: Marco Halama, Marek Viedenský, Peter Zuzin, Juraj Mikúš, Maroš Jedlička, Allan McPherson, Adam Helewka, Radovan Puliš, Patrik Marcinek, Jozef Tibenský, Jakub Čunderlík, Mikko Nuutinen, Ján Chlepčok, Dalibor Ďuriš, Jakub Kolenič, Nikolas Gubančok, Miloš Kelemen, Radovan Bondra, Marko Brumerčík, Václav Stupka, Adrián Daniš

</doc>
<doc id="32631" url="https://sk.wikipedia.org/wiki?curid=32631" title="Majstri Slovenska v ľadovom hokeji">
Majstri Slovenska v ľadovom hokeji

Majstri Slovenska v ľadovom hokeji sú kluby, ktoré sa stali víťazmi doterajších ročníkov bojov o titul majstra Slovenska.

</doc>
<doc id="32633" url="https://sk.wikipedia.org/wiki?curid=32633" title="Ladislav Mňačko">
Ladislav Mňačko

Ladislav Mňačko (* 29. január 1919, Valašské Klobouky – † 24. február 1994, Bratislava) bol slovenský prozaik, básnik, dramatik a publicista, ktorého nazývali aj „zúrivým reportérom“, „červeným Hemingwayom“ alebo „slovenským Kischom“.
Životopis.
Detstvo a mladosť prežil v Martine. Vyrastal v chudobnej robotníckej štvrti na Marxovej ulici, v ľavicovo orientovanom prostredí, ktoré formovalo jeho zmysel pre spravodlivosť a sociálne cítenie. Už v mladosti mali naňho vplyv marxistické a komunistické myšlienky. Vyučil sa za predavača v lekárni a neskôr pracoval ako stavebný robotník. V roku 1939 sa pokúsil neúspešne utiecť do ZSSR, neskôr sa v roku 1940 pokúsil prejsť cez nemecko-holandské hranice, za čo bol uväznený v koncentračnom tábore a zaradený na nútené práce v Nemecku. V roku 1944 sa mu podarilo utiecť a aktívne sa zúčastnil 2. svetovej vojny v radoch partizánov. V roku 1945 sa stal členom KSČ. Na začiatku 50. rokov patril ako jeden z oddaných komunistickému režimu k najprominentnejším novinárom. V rokoch 1945 – 1953 pracoval ako redaktor pre Rudé právo a Pravdu, v rokoch 1954 – 1966 bol spravodajcom v mnohých európskych a ázijských krajinách. V roku 1956 bol šéfredaktorom časopisu Kultúrny život. Časom však stratil nielen nadšenie pre komunizmus, priradil sa k jeho kritikom a nekompromisným odporcom, za čo bol perzekvovaný.
Na jeseň roku 1967 odišiel aj so svojou židovskou manželkou do emigrácie do Izraela na protest proti postoju Československa v izraelsko-arabskej vojne, ktorá bola namierená proti Izraelu. Orgány Československej socialistickej republiky ho zbavili štátneho občianstva, zobrali mu titul zaslúžilého umelca a vylúčili z KSČ. Napriek tomu sa rozhodol vrátiť v marci 1968. 
Druhá emigrácia, tentoraz podstatne dlhšia, nasledovala hneď po augustovej invázii vojsk Varšavskej zmluvy v roku 1968. 28. augusta 1968 emigroval s manželkou do Rakúska a usadili sa pri Eisenstadte. Bol zbavený členstva v Zväze slovenských spisovateľov a jeho diela boli zakázané, stiahnuté z knižníc a skartované, jeho meno vygumovali z učebníc literatúry.
Mňačko sa v roku 1989 vrátil do Československa a vystupoval proti jeho rozdeleniu. Keď sa Československo pripravovalo na rozdelenie, sklamaný spisovateľ sa opäť sťahoval a v roku 1993 si za svoje bydlisko zvolil Prahu. Zomrel však (po krátkej hospitalizácii v ružinovskej nemocnici) nečakane počas jednej zo svojich návštev Bratislavy začiatkom roka 1994. Je pochovaný v obci Lukovištia na Gemeri. 
Profesionálne sa Mňačkovi venuje kulturológ Jozef Leikert (napísal o ňom dve knihy), ktorý v roku 2022 napísal list českému prezidentovi Milošovi Zemanovi s návrhom na štátne čestné vyznamenanie In memoriam za vynikajúce zásluhy o rozvoj demokracie, humanity a ľudských práv, ktoré mu bolo udelené na sviatok vzniku Československa. 
Tvorba.
Vo svojich literárnych začiatkoch sa prejavoval najmä ako básnik a dramatik, ktorý sa venuje angažovanej tvorbe. K próze sa začal prikláňať až neskôr, keď vydal zbierku poviedok "Marxova ulica", no úspech dosiahol až v roku 1959, keď s výraznou odozvou vydal autobiografický román "Smrť sa volá Engelchen" (ktorý bol sfilmovaný režisérom Jánom Kadárom a Elmarom Klosom). Na počiatku 60. rokov opísal zákulisie politických procesov 50. rokov v knihe "Oneskorené reportáže", ktorých význam býva porovnávaný dokonca s prácami Alexandra Solženicyna.
V exile sa venoval intenzívne písaniu a svoje (aj predchádzajúce) diela publikoval v nemčine. Vznikol tu celý rad scenárov pre televíziu, z nich deväť bolo zrealizovaných, osem prozaických kníh, a politické eseje "Agresori" (nem. "Die Aggressoren)" a román "Siedma noc" (nem. "Die siebente Nacht").

</doc>
<doc id="32634" url="https://sk.wikipedia.org/wiki?curid=32634" title="Medzinárodná vesmírna stanica">
Medzinárodná vesmírna stanica

Medzinárodná vesmírna stanica (; skratka: "ISS"; ; skratka: ) je v súčasnosti (rok 2026) jedna z dvoch trvalo obývaných vesmírnych staníc na obežnej dráhe Zeme. Ďalšou je Čínska vesmírna stanica. ISS sa skladá z viacerých modulov. Jej výstavba začala vypustením prvého modulu Zarja 20. novembra 1998. Prvá stála posádka na ňu vstúpila 2. novembra 2000 a odvtedy sa približne každých 6 mesiacov posádky menia.
Vesmírna stanica je na obežnej dráhe okolo Zeme vo výške okolo 420 km. Tento typ dráhy sa zvyčajne nazýva nízka obežná dráha. Zem obehne raz za približne 90 minút, čo je cca 15,5-krát za jeden deň. Na orbite ju udržujú manévre pomocou motorov modulu Zvezda alebo práve prítomných kozmických lodí. V súčasnosti predstavuje najväčšie umelé teleso na obežnej dráhe viditeľné voľným okom.
ISS slúži ako výskumné stredisko s mikrogravitáciou a vesmírnym prostredím, v ktorom posádka vykonáva experimenty z biológie, fyziky, astronómie a iných oblastí. Stanica je pripravená na testovanie vybavenia a vesmírnych plavidiel potrebných pre misie na Mesiac a Mars. 
V mnohých ohľadoch ISS reprezentuje zlúčenie predchádzajúcich plánovaných nezávislých staníc: ruský Mir-2 a americkú stanicu Freedom. Okrem ruských a amerických modulov plánovaných pre tieto stanice sa k stanici pripojil európsky modul Columbus a japonský experimentálny modul Kibō. Stanica je dnes zástupca trvalej prítomnosti človeka vo vesmíre. Je trvale obývaná aspoň dvojčlennou posádkou od 2. novembra 2000. Od r. 2010 drží rekord v dĺžke súvislého obývania telesa vo vesmíre človekom, ktorý do tej doby držala kozmická stanica Mir (3634 dní). Spolupráca na stanici je dohodnutá do roku 2024. 28. marca 2015 NASA a Roskosmos oznámili dohodu o spolupráci na nasledovníkovi ISS.
Medzinárodná vesmírna stanica je spoločným projektom piatich kozmických agentúr:
Brazílska vesmírna agentúra sa zúčastňuje na základe zvláštneho kontraktu s NASA. Talianska vesmírna agentúra má podobne oddelené zmluvy pre rôzne aktivity, ktoré nerobí v rámci úloh ESA pre ISS (ktorej je Taliansko tiež plným účastníkom).
Dopravu na stanicu a späť až do ukončenia ich prevádzky zabezpečovali hlavne americké raketoplány, ruské transportné pilotované kozmické lode Sojuz a automatické nákladné kozmické lode Progress. Následkom havárie Columbie bola ďalšia výstavba obmedzená a plánovaná konfigurácia stanice sa mierne pozmenila. Od roku 2012 sa do procesu dopravy materiálu a zásob zapojila aj súkromná spoločnosť SpaceX prostredníctvom lode Dragon.
Účel.
Na základe pôvodného Memoranda medzi NASA a Ruskou kozmickou agentúrou je účel stanice charakterizovaný ako laboratórium, observatórium a špecializovaná dielňa vo vesmíre. V roku 2010 bol tento základný koncept rozšírený o aktivity komerčného, diplomatického a náučného charakteru. Zvažuje sa aj (zatiaľ presne nešpecifikovaná) podpora pre budúce misie na Mesiac, Mars či asteroidy. ISS poskytuje možnosť testovania vesmírnych plavidiel pre dlhodobé lety na Mesiac alebo na Mars v relatívnom bezpečí nízkej obežnej dráhy. Takto získavame skúsenosti v obsluhe, opravách a výmenách na obežnej dráhe. Tieto aktivity budú kľúčové pri obsluhe kozmických lodí ďalej od Zeme a minimalizujú sa tak riziká takýchto operácií.
Malé nepilotované kozmické lode síce ponúkajú možnosť nulovej gravitácie a vystavenie sa vesmíru, ale stanica vytvára dlhodobé prostredie pre výskum. ISS je ľahko prístupná, čím zjednodušuje jednotlivé experimenty a odbúrava potrebu samostatných štartov pre vykonávanie experimentov. Široká paleta skúmaných oblastí zahŕňa astrobiológiu, astronómiu, výskum človeka vrátane vesmírnej medicíny a života, fyzikálne vedy, materiálové vedy, vesmírne počasie a meteorológiu. Vedci na Zemi majú prístup k dátam posádky a môžu upravovať a spúšťať experimenty. Posádky so 6 členmi sa menia v expedíciách po niekoľkých mesiacoch, čo poskytuje zhruba 160 pracovných hodín na člena posádky.
Posádka ISS umožňuje študentom na Zemi vykonávať vlastné experimenty, ktorých sa študenti osobne zúčastňujú a priamo komunikujú s posádkou ISS pomocou rádia, videa a e-mailov. ESA zdarma poskytuje na stiahnutie a použitie v triedach širokú paletu výučbových materiálov. Hlavným cieľom materiálového výskumu na ISS sú ekonomické benefity.
Mikrogravitácia.
Gravitácia vo výške obežnej dráhy ISS je len trošku slabšia ako na povrchu Zeme. Ale objekty na orbite sú v stave voľného pádu, výsledkom čoho je zdanlivý stav beztiaže. Tento stav narušuje päť rôznych javov.
Vedci skúmajú vplyv mikrogravitácie na vývoj, rast a vnútorné procesy rastlín a živočíchov. NASA skúma prejavy mikrogravitácie na rast tkanív a tvorbu nezvyčajných kryštálov proteínov.
Výskum fyziky tekutín v mikrogravitácii umožní lepšie modelovanie správania tekutín, hlavne tých, ktoré sa na Zemi veľmi nepremiešajú, pretože v mikrogravitácii sa tekutiny takmer úplne premiešavajú. Navyše spomalenie reakcií nízkou gravitáciou pomôže lepšiemu pochopeniu supravodivosti.
Výsledky.
Inžinieri a vedci z celého sveta vytvorili Alfa magnetický spektrometer (AMS), ktorý NASA porovnáva s HST. AMS nemohol byť umiestnený na samostatný satelit kvôli energetickým a komunikačným nárokom, preto je súčasťou ISS. 3. apríla vedci NASA oznámili, že AMS možno zachytil prvé náznaky tmavej hmoty.
Vesmírne prostredie je nepriateľské pre život. Charakterizuje ho silná radiácia, extrémne vákuum, extrémne teploty a mikrogravitácia. Niektoré jednoduché formy života (napr. "Hypsibius dujardini") tieto podmienky dokážu prežiť.
Medicínsky výskum skúma dlhodobé efekty na ľudský organizmus ako napr. svalovú atrofiu, stratu kostnej hmoty a presun tekutín. Tieto údaje budú smerodajné pri ďalších ľudských misiách a kolonizácii. Údaje z roku 2006 predpokladali signifikantné riziko fraktúr a pohybových problémov následkom straty kostnej hmoty a svalovej atrofie už aj pre krátkodobé misie, ako napr. misia na Mars.
História.
História Medzinárodnej vesmírnej stanice sa začala písať už v roku 1984, keď americký prezident Ronald Reagan vyhlásil plán stavby vesmírnej stanice pomenovanej Freedom (Sloboda). Nasledujúce roky boli v znamení odďaľovania začiatku výstavby a problémov s financovaním. V roku 1991 sa k plánu výstavby pripojili Kanada, Japonsko a Európska vesmírna agentúra (ESA). K nim sa v roku 1993 pripojilo Rusko a stanica sa začala nazývať Alpha. Rok 1995 možno považovať za začiatok prípravy na výstavbu. V rokoch 1995 – 98 sa uskutočnilo 9 skúšobných spojení s vesmírnou stanicou Mir, pri ktorých sa trénovalo pripájanie a výmeny posádok.
Plánovaný štart prvého modulu Funkcionalnyj Gruzovoj Blok s menom Zaria (úsvit) bol oneskorený opäť kvôli finančným problémom, a preto bol radšej celý zaplatený americkou stranou. Dňa 20. novembra 1998 odštartovala raketa Proton so zmieňovaným modulom Zaria. Zaria je valcovitého tvaru, 12,6 metra dlhý a má maximálny priemer . Patrí k nemu aj dvojica slnečných panelov a 4 spojovacie uzly. Jeho vypustením sa začala stavba ISS. Modul Zaria pôvodne slúžil pre zaisťovanie telekomunikačných služieb a riadenie letu. Neskôr slúžil najmä ako skladovací priestor a zásobník. 
O 16 dní neskôr sa so Zariou stretol raketoplán Endeavour a vo svojom nákladovom priestore k nej pripojil modul Unity. Tento modul obsahoval dva pretlakové spájacie adaptéry: jedným sa pripojil k Zarii a druhý umožňoval pripojenie raketoplánu. Unity slúži ako križovatka modulov. Môže byť k nemu pripojených až 6 ďalších modulov. Po vlastnom spojení za pomoci manipulačného ramena museli dvaja astronauti uskutočniť ešte 3 výstupy do otvoreného priestoru, počas ktorých prepájali kábeláž a inštalovali antény a držadlá pre ďalšie výstupy do otvoreného priestoru. 13. septembra sa Endeavour oddelil od stanice a o 3 dni úspešne pristál. Po jeho odpojení sa zmenila orientácia komplexu a stanica bola uvedená do pomalej rotácie. 
Ďalšie dva roky zostala ISS neobývaná. Už vypustené moduly neboli schopné udržať potrebnú dráhu a boli nutné časté korekcie. Čakalo sa na ďalší plánovaný ruský modul – Zvezda. Finančné problémy opäť spôsobili meškanie jej vypustenia a tým aj pokračovanie vo výstavbe. Modul bol vypustený až 12. júla 2000. Naprogramované príkazy rozložili jeho solárne panely a komunikačnú anténu. Následne modul zostal ako pasívne teleso na obežnej dráhe stanice. O priblíženie a pripojenie k stanici sa postarali spojené moduly Zaria a Unity s pomocou pozemného strediska a automatického ruského spájacieho mechanizmu. Po pripojení Zvezdy k modulu Zaria vznikol základ ruskej časti stanice. Tento servisný modul slúži ako dočasný obytný priestor a zaisťuje dodávky elektrického prúdu, telekomunikáciu s pozemnými strediskami a korekcie dráhy. Počítač Zarie odovzdal kontrolu nad stanicou počítaču modulu Zvezda. Zvezda pridala ubytovacie priestory, toalety, kuchyňu, filtráciu CO2, odvlhčovač, generátory kyslíka, zariadenie na cvičenie a dátovú, hlasovú a televíznu komunikáciu s riadiacim strediskom. Tým sa umožnilo trvalé osídlenie stanice.
Už 31. októbra 2000 mohla stanicu navštíviť prvá stála posádka. Jej hlavnou úlohou bolo zabývanie stanice. Kozmonauti ďalej vybaľovali uložené zásoby a zariadenia. Museli sa tiež pripraviť na prijatie raketoplánu Atlantis s novým modulom Destiny. Tento modul bol pripojený 10. februára 2001 k modulu Unity a po niekoľkých dňoch sa raketoplán vrátil na Zem.
Modul Destiny je hlavným centrom vedeckých experimentov na stanici. Kozmonauti oživili modul a ďalej čakali na raketoplán Discovery, ktorý 10. marca priviezol novú posádku a nákladný modul Leonardo. Raketoplán odviezol späť modul plný odpadu spolu s prvou posádkou.
Ďalšou dôležitou súčasťou je Canadarm2, ktorú priviezol raketoplán Endeavour 16. apríla 2001. "Kanadská ruka" je robotický manipulátor dlhý . Slúži na premiestňovanie ľudí aj nákladu pozdĺž priehradovej konštrukcie.
Ruské moduly okrem modulu Rassvet odštartovali a aj sa spojili automaticky . Všetky ostatné moduly vyniesli na obežnú dráhu raketoplány a všetky vyžadovali inštaláciu posádkou ISS a raketoplánu prostredníctvom výstupov do otvoreného vesmíru a mobilného servisného systému ISS. K 5. júnu 2011 bolo pridaných 159 komponentov počas viac ako 1 000 hodín EVA. 127 týchto výstupov bolo realizovaných zo stanice a ostatných 32 z raketoplánov. Počnúc júnom 2011 stanica pozostáva z pätnástich natlakovaných modulov a v podstate kompletnej priehradovej konštrukcie.
Stavba stanice a moduly.
ISS je modulárnou stanicou tretej generácie. Tento typ staníc umožňuje pridávať a odoberať moduly. Preto sú veľmi flexibilné. Stavba stanice vyžadovala viac ako 50 montážnych a ďalších letov. Celkovo 35 letov na ISS spravili raketoplány a nákladné lode Progress do konca r. 2013 vykonali 55 letov.
Stanica sa skladá z týchto modulov a dielov:
Zoznam základných posádok.
Od novembra 2002 je stanica trvalo obývaná. Stála posádka, ktorá je označovaná ako "expedícia" bola krátko po začiatku výstavby stanice dvojčlenná. Potom sa počet astronautov zvýšil na 3, ale krátko po katastrofe Columbie bol počet astronautov na stanici zredukovaný opäť na dvoch. 29. mája 2009 sa posádka rozšírila na 6 osôb.
Posádka sa vždy skladá aspoň z jedného amerického astronauta a jedného ruského. V prípade trojčlennej posádky je tretí člen buď tiež Američan alebo Rus, alebo je nominovaný ďalšími kozmickými agentúrami (často z ESA). Veliteľ stanice je nadradený všetkým ostatným členom aj veliteľom vesmírnych lodí, kým sú pripojené k stanici. Každá expedícia má svoj vlastný znak obsahujúci mená členov stálej posádky.
Život na palube.
Denný harmonogram.
Bežný deň posádky začína budíčkom o 6:00 ráno, nasledujú bežné ranné (aj hygienické) aktivity a prvá kontrola stanice. Posádka sa naraňajkuje a začne naplánovanú dennú aktivitu okolo 8:10, pričom prvá zmena trvá do 13:05. Po hodinovej obedňajšej prestávke pokračuje posádka v plnení harmonogramu, o 19:30 nasleduje večera a záverečný denný brífing. Naplánovaný spánok začína o 21:30. Posádka sa pracovným a fyzickým aktivitám venuje približne 10 hodín denne, 5 hodín v sobotu a zvyšok má k dispozícii pre relax či vlastnú potrebu.
Systém kontroly atmosféry.
Atmosféra na palube ISS je podobná tej na Zemi. Tlak je rovnaký ako na Zemi 101,3 kPa. Takáto atmosféra je vhodnejšia pre posádku a v porovnaní s čistou kyslíkovou atmosférou, aká bola používaná na prvých amerických kozmických lodiach, aj omnoho bezpečnejšia, pretože riziko požiaru je neporovnateľne menšie.
Kyslík pre stanicu generujú dva systémy: "Elektron" v module Zvezda a podobný systém v module Destiny. Posádka má dve záložné možnosti: kyslík vo fľašiach a SFOG kanistre (systém chemickej tvorby kyslíka). Oxid uhličitý sa odstraňuje systémom "Vozdukh" v module Zvezda. Ostatné produkty metabolizmu, ako metán z čriev a amoniak z potu sa odstraňujú pomocou filtrov.
Súčasťou ruskej časti systému sú aj zásoby kyslíka, čím je zabezpečená trojitá záloha tvorená jednotkou "Elektron" ako primárnym zdrojom kyslíka, SOFG generátormi a zásobami O2. Sekundárny zdroj poskytujú "Vika náplne". Vyhorením takejto náplne sa vyprodukuje 600 litrov kyslíka v priebehu 5-20 minút.
Elektrický systém a kontrola teploty.
Elektrickú energiu dodávajú stanici obojstranné solárne fotovoltaické panely. Tieto panely sú efektívnejšie, pretože zachytávajú nielen priame slnečné svetlo, ale druhou stranou aj svetlo odrazené od Zeme. Navyše pracujú pri nižšej teplote ako jednostranné panely, ktoré sa bežne používajú na Zemi.
Ruský segment stanice používa 28 V striedavý prúd, rovnako ako raketoplány a väčšina vesmírnych lodí. Tento prúd generujú 4 solárne polia na moduloch Zaria a Zvezda. Americká časť získava striedavý prúd s napätím 130-180 V z vlastných solárnych panelov. Napätie je stabilizované na 160 V a následne distribuované. Až potom je transformované na potrebných 124 V. Väčšie distribučné napätie umožňuje využitie menších a ľahších vodičov na úkor bezpečnosti posádky. Transformátory umožňujú vzájomné zdieľanie elektriny medzi oboma segmentami stanice.
Komunikácia a počítače.
Rádiová komunikácia zabezpečuje dátové spojenie pre telemetriu a vedecké dáta medzi stanicou a riadiacimi strediskami. Rádiové spojenie sa využíva aj pri približovaní vesmírnych lodí a pripájaní k stanici a na audio-video komunikáciu medzi členmi posádky, letovými dispečermi a členmi rodiny. Preto je ISS vybavená vnútornými a vonkajšími komunikačnými systémami používanými na rôzne účely.
Ruský segment komunikuje pomocou antény "Lira" priamo so Zemou. Ďalší ruský komunikačný systém je "Voskhod-M", ktorý zabezpečuje vnútornú komunikáciu medzi modulmi Zvezda, Zaria, Pirs, Piosk a americkou časťou a tiež poskytuje VHF spojenie s riadiacimi strediskami pomocou antén na module Zvezda.
Americký segment využíva dva rôzne rádiové systémy pripevnené k modulu Z1 TRUSS: S pásmo pre audio a Ku pásmo pre audio, video a dáta.
UHF spojenie používajú astronauti a kozmonauti počas EVA. Toto spojenie využívajú na príjem príkazov z riadiaceho strediska a posádky ISS počas pripájania a odpájania k stanici aj iné lode (Sojuz, Progress, HTV, ATV a čiastočne aj raketoplány). Automatizované lode sú vybavené vlastnými komunikačnými systémami.
ISS je vybavená približne 100 notebookmi IBM a Lenovo ThinkPad model A31 a T61P. V rámci ISS sú pripojené do WiFi siete a tá je spojená zo Zemou cez pásmo Ku. Takéto pripojenie poskytuje rýchlosť 10 Mbit/s smerom na stanicu a 3Mbit/s zo stanice.
Na počítačoch pre kľúčové funkcie stanice sa od mája 2013, kedy prebehla migrácia z MS Windows, používa linuxová distribúcia Debian, hlavne kvôli spoľahlivosti, stabilite a flexibilite.
Spánok.
Na stanici je nainštalovaných celkovo šesť spánkových buniek, pričom 2 bunky sú v module Zvezda a 4 v module Harmony. Americké bunky sú plne privátne, ventilované a zvukovo izolované. Ruské majú každá vlastné okienko, sú však ukrátené o rovnaký komfort zvukovej izolácie.
Kvalitná ventilácia je extrémne dôležitá najmä pri spánku, pretože vydychovaný oxid uhličitý má v mikrogravitácii tendenciu kumulácie okolo hlavy a organizmus kozmonauta by veľmi rýchlo mohol trpieť nedostatkom kyslíku až do stavu dusenia sa.
Spánkový režim je nezriedka narúšaný špeciálnymi úlohami alebo príletom kozmickej lode so zásobami alebo posádkou.
Strava.
Potraviny sú na stanicu dopravované zväčša vo vákuovom balení a dehydrovanom stave. Stanica je vybavená mikrovlnnými ohrievačmi, studenou aj horúcou vodou. Váha je kritickým faktorom pri kozmických letoch, preto sa napr. konzervy či fľašky takmer nepoužívajú. Jedným z dôsledkov mikrogravitácie spolu s dehydratáciou jedla je aj podstatné zníženie chutnosti potravín, preto posádka musí používať podstatne väčšie množstvá korenia ako pri klasickom varení a venovať zvýšenú pozornosť príprave dávok. Je preto pochopiteľné, že sa teší na každú novú dodávku potravín, ktorá obsahuje aj čerstvé ovocie či zeleninu. Pre každého člena posádky sa pripravuje samostatné menu podľa jeho osobných chuťových preferencií a nutričných potrieb. Potraviny všeobecne sú volené a balené tak, aby neprodukovali omrvinky, kvapky či iné častice, ktoré by mohli znečistiť alebo ohroziť stanicu. Vrecká s tekutinami majú slamky, pevnejšie jedlo sa konzumuje klasickým príborom vybaveným magnetmi.
Hygiena.
Hygiena sa prispôsobuje najmä obmedzeniam spôsobeným mikrogravitáciou, ale aj priestorovými či zásobovacími obmedzeniami stanice. Práve tu sa naplno zúročili dlhoročné skúsenosti z vesmírnej stanice Mir. Pokusy so špeciálnou sprchou zlyhali, dnes používajú kozmonauti väčšinou len antibakteriálnym roztokom navlhčené papierové utierky, ktorými sa dôkladne omyjú. Šampón je nepenivý a po umytí hlavy sa odsaje. Zubná pasta je konzumovateľná, takže kozmonaut ju po vyčistení zubov jednoducho prehltne.
Stanica má dve podtlakové toalety, umiestnené v moduloch Zvezda a Tranquility. Kozmonaut sa najprv popruhmi pripevní na toaletu a zabezpečí dobrý kontakt s tesnením odsávacieho zariadenia. Ventilačný mechanizmus odsaje telesný odpad, ktorý sa skladuje v špeciálnom kontajneri. Po jeho naplnení aj ďalším odpadom zo stanice nakoniec zhorí v atmosfére Zeme. Tekutý odpad sa recykluje do zásobníkov s pitnou vodou.
Zdravie.
Psychické aj fyzické zdravie posádky sa veľmi starostlivo sleduje. Faktory, ktoré na neho vplývajú, sú najmä mikrogravitácia, stres, radiácia a dôsledky vyplývajúce z obmedzenosti priestoru, súkromia a náročného harmonogramu.
Mikrogravitácia spôsobuje najmä atrofiu svalov a rednutie kostí, preto každý člen posádky musí denne venovať približne 2 hodiny cvičeniu na špeciálnych zariadeniach. Taktiež sa výrazne znižuje tvorba červených krviniek či odolnosť imunitného systému.
Jedným z nepríjemných faktorov neustále fungujúcej ventilácie je trvalá a pomerne vysoká hladina hluku. V prípade ISS je to ale stále nepomerne lepšie, ako to bolo na stanici Mir.
Nehody, poruchy a opravy.
Množstvo, zložitosť a sofistikovanosť jednotlivých častí stanice spolu s lietajúcim smetím a extrémnymi podmienkami v otvorenom vesmíre si z času na čas vyberú svoju daň v podobe väčších či menších porúch alebo nehôd. Do dnešného dňa (17. máj 2015) našťastie ani jedna udalosť nebola natoľko závažná, aby spôsobila znefunkčnenie kľúčových častí stanice alebo stála život kozmonautov, aj keď rôzne udalosti nezriedka znamenali obmedzenie chodu stanice či jeho súčastí. Stanica má taktiež náhradné diely kľúčových a životne dôležitých častí umiestnené vo vnútri alebo na priehradovej konštrukcii stanice, podľa toho či je daný diel nutné meniť zvnútra alebo zvonka.
Dňa 12. marca 2009 bola stanica prvýkrát preventívne evakuovaná, pretože sa k nej blížil úlomok s veľkosťou niekoľkých centimetrov. Bol odhalený príliš neskoro na vykonanie úhybného manévru. Posádka prešla do pripojenej kozmickej lodi Sojuz TMA-13 a pripravila sa na opustenie stanice, ale úlomok nakoniec minul stanicu v bezpečnej vzdialenosti.
Pomerne najvážnejším život ohrozujúcim incidentom bola porucha vo vnútri skafandra talianskeho astronauta Lucy Parmitana pri výstupe do otvoreného priestoru 16. júla 2013, keď mu zo zásobníka začala unikať voda do priestoru helmy. Voda sa v prostredí mikrogravitácie drží povrchov a pri incidente postupne vytvárala hrubšiu vrstvu okolo jeho hlavy. Kozmonaut nemá šancu ju odstrániť svojpomocne ani striasť, preto hrozilo, že ju vdýchne (utopí sa). Po krátkej konzultácii s riadením vesmírnych letov na Zemi, začal Luca s urýchleným návratom do stanice, čo mu s najväčšou pravdepodobnosťou zachránilo život. Presná príčina priesaku nie je dodnes známa, preto sú odvtedy výstupy do kozmu obmedzované len na najnutnejšiu nevyhnutnú mieru.
Poslednou vážnejšou poruchou systémov stanice bolo zlyhanie ventilu chladiaceho okruhu 'A' ku koncu roku 2013. Oprava si vyžiadala celkom dva výstupy do otvoreného priestoru, jeden z nich aj na Štedrý deň 24. decembra 2013.
Budúcnosť.
Pôvodne plánovaná životnosť ISS bola do roku 2016. V zime 2013 – 2014 bolo zabezpečené finančné krytie vládou USA do roku 2024 a v posledný deň roku 2021 NASA oznámila, že vláda bude prevádzku stanice financovať až do roku 2030. Na prelome januára a februára 2022 bol zverejnený plán, ktorý počíta s postupným znižovaním priemernej výšky dráhy stanice a riadeným ukončením existencie stanice v januári 2031 za pomoci brzdiaceho manévru pomocou zásobovacích lodí Progress, prípadne lode Cygnus. Manéver by bol vykonaný tak, aby zvyšky stanice, ktoré v atmosfére nezhoria, dopadli do obvyklej odľahlej oblasti v Tichom oceáne, na polceste medzi Novým Zélandom a Čile. NASA súčasne predpokladá, že vo vedeckom programe bude pokračovať v spolupráci so súkromnými subjektmi, ktoré pracujú na vlastných projektoch orbitálnych staníc.
Cena.
Medzinárodná vesmírna stanica je bezpochyby najdrahším samostatným projektom v ľudskej histórii. Náklady na stavbu a prevádzku dosahujú astronomických 150 miliárd dolárov (odhad pri kurze doláru v r. 2010). Najväčší diel znáša NASA (72.4 miliárd), potom nasledujú Ruská kozmická agentúra (12 miliárd), Japonská kozmická agentúra a Európska kozmická agentúra (ESA) (zhodne po 5 miliardách) a Kanadská kozmická agentúra (približne 2 miliardy). Je nutné prirátať aj cenu všetkých letov raketoplánov, pričom každý jednotlivý let stál 1,4 miliardy (spolu teda viac ako 50 miliárd dolárov).
Ak zrátame celkový počet strávených hodín všetkých posádok na stanici, dospejeme k číslu 20 tisíc. Po prepočte na celkové náklady teda vychádza každý deň pobytu kozmonauta na stanici približne 7,5 milióna dolárov.
Pozorovanie.
Medzinárodná vesmírna stanica je dobre pozorovateľná z ktoréhokoľvek miesta Zeme, aj keď nie všade o rovnakom čase. Pri prelete nad daným územím vyzerá ako veľmi jasný, neblikajúci pohybujúci sa bod. S magnitúdou niekedy presahujúcou −3 je oveľa jasnejšia, než všetky hviezdy a jasnosťou sa približuje k planéte Venuši. Jej jasnosť je však premenlivá v závislosti od preletu. Je to najjasnejšia umelá družica na oblohe. Viditeľný prelet trvá do päť minút, ale zvyčajne je kratší kvôli západu stanice do zemského tieňa. Za skorého súmraku a neskorého úsvitu sú jej prelety dlhšie ako za neskorého súmraku a skorého úsvitu.

</doc>
<doc id="32637" url="https://sk.wikipedia.org/wiki?curid=32637" title="Bruno Bettelheim">
Bruno Bettelheim

Bruno Bettelheim (* 28. august 1903, Viedeň, Rakúsko – † 13. marec 1990, Silver Spring, Maryland, USA) bol americký spisovateľ, filozof a detský psychológ.
Po smrti svojho otca zanechal štúdia na univerzite, pretože sa musel starať o rodinný drevársky podnik. O desať rokov neskôr sa vrátil k psychológii, znova začal študovať a získal vzdelanie vo filozofii. Psychológiou sa zaoberal po celý svoj život, avšak nikdy ju neštudoval formálne. Bettelheim trpel ku koncu života depresiami a šesť rokov po smrti svojej milovanej ženy spáchal samovraždu.

</doc>
<doc id="32638" url="https://sk.wikipedia.org/wiki?curid=32638" title="ISS">
ISS



</doc>
<doc id="32643" url="https://sk.wikipedia.org/wiki?curid=32643" title="Mir">
Mir

Mir () bola prvá sovietska, resp. ruská permanentne obývaná kozmická stanica. Zároveň bola prvou stanicou, ktorá neštartovala jedinou raketou, ale jej komponenty – moduly – boli vynášané postupne. Bola vybudovaná na obežnej dráhe prepojením modulov "Mir", "Kvant-1" (typový rad 37), "Kvant-2", "Kristal", "Spektrum", "Priroda" a "DM", ktoré do vesmíru štartovali oddelene v rokoch 19861996. Koncept Miru vznikol na základoch vesmírnych staníc Saľut, skôr vypustených a prevádzkovaných Sovietskym zväzom. Počas programu Shuttle-Mir spojil ruský Mir svoje skúsenosti s raketoplánmi Spojených štátov amerických.
Táto kozmická stanica predstavovala veľké a živé kozmické vedecké laboratórium, ktoré obsluhovali pilotované transportné kozmické lode Sojuz a automatické nákladné lode Progress. Zásoby dodávali aj navštevujúce raketoplány, ktoré tiež dočasne zväčšovali obytné a pracovné priestory. Po pripojení raketoplánu vzniklo v tej dobe najväčšie umelé kozmické teleso s celkovou hmotnosťou 250 ton. Celkový počet experimentov a pozorovaní vykonaných na jeho palube bol vyše 23 000.
Mir bol veľký ako šesť školských autobusov. Vnútri vyzeral ako labyrint plný hadíc, drôtov a vedeckých nástrojov, ako aj každodenných predmetov, ako sú fotografie, detské kresby, knižky a gitara. Bežne v ňom žili traja ľudia, ale niekedy poskytol útočisko až šiestim osobám, vrátane prvého afganského kozmonauta menom Abdul Ahad Mómand. Okrem troch krátkych období bol Mir nepretržite obývaný do októbra 1999. Na palube Miru sa celkove vystriedalo 104 kozmonautov, z toho 62 cudzincov (inej ako ruskej národnosti). Riadiace stredisko Miru, CUP (Centr upravlenija kazmišeskymi poljotami), sídlilo v Koroljove neďaleko Moskvy.
Cesta 15 rokov starej ruskej vesmírnej stanice skončila 23. marca 2001, keď bol Mir cielene navedený do zemskej atmosféry. V nej z väčšej časti zhorel a jeho zvyšky dopadli blízko Nadi (Fidži) do Pacifiku. Na konci jeho životnosti sa objavili návrhy predať ho súkromným spoločnostiam ako prvé mimozemské televízne a filmové štúdio, ale vybavenie sa správalo príliš nespoľahlivo, aby bolo ďalej použiteľné.
Plánovanie a vývoj.
Mir nadväzoval na prvé sovietske orbitálne stanice Saľut. Pôvodne sa uvažovalo o vypustení novej stanice označovanej ako "Saľut 8", ktorá bude síce dokonalejšia, ale veľmi podobná predchádzajúcim Saľutom. Niektorí odborníci uvažovali aj o spojení viacerých Saľutov, ku ktorým by boli postupne pridávané laboratóriá a zásobovacie lode. Stanica Mir sa napokon stala úplne inou, samostatnou stanicou, aj keď vychádzala z konštrukcie Saľutov. Konštruktéri zvolili modulovú koncepciu s jedným hlavným blokom, ku ktorému sa dal pomocou spojovacích uzlov pripojiť minimálne rovnaký počet ďalších laboratórií. Toto riešenie malo jednu obrovskú výhodu – konfiguráciu základne bolo možné podľa potreby meniť či dopĺňať o ďalšie časti.
Prvý návrh viacmodulovej orbitálnej stanice vytvoril v 70. rokoch konštruktér Valentin P. Gluško. V roku 1976 padlo rozhodnutie vyvíjať raketu RLA-135, z ktorej sa neskôr stala nosná raketa Energija a dvojicu orbitálnych staníc predbežne označovaných ako DOS-7 a DOS-8 (Dolgovremennaja Orbitalnaja Stancija – dlhodobá orbitálna stanica). Prvá z nich sa neskôr stala Mirom, druhá mala byť plánovaný Mir-2, ktorý bol napokon zlúčený s americkým projektom Freedom a viedol k výstavbe Medzinárodnej vesmírnej stanice. Na rozdiel od staníc Saľut, ktoré mali len dva spojovacie uzly, DOS-7 mala mať až štyri uzly, čo značne rozširovalo možnosti jej využitia. Neskôr konštruktéri pridali ešte ďalšie dva uzly, takže stanica mohla súčasne prijať až 6 nezávislých lodí. V tom istom roku padlo rozhodnutie o inštalácii štyroch bočných blokov na miesta štyroch uzlov. Na vývoji stanice sa podieľala tiež konštrukčná kancelária KB-23 Saľut.
Konštrukcia.
Základný blok.
Reálne práce na konštrukcii stanice ešte stále označovanej ako DOS-7 začala konštrukčná kancelária NPO Saľut v júli 1979. Oproti predchádzajúcim typom sa počítalo napríklad s novými a väčšími solárnymi panelmi či s novým navigačným systémom "Kurs". Pre Mir bol vyvinutý nový prístroj na získavanie kyslíka z odpadovej vody – "Elektron" a tiež systém na odfiltrovanie oxidu uhličitého z atmosféry stanice, ktorý bol pomenovaný "Vozduch". 21. októbra 1980 boli stavebné práce pozastavené a následná revízia ukázala, že DOS-7 bude výrazne ťažší, než sa očakávalo. To viedlo k rozhodnutiu umiestniť čo najviac vybavenia do prídavných modulov.
Práce na výstavbe stanice sa obnovili v januári 1982, ale približne o rok boli prerušená, pretože paralelne bežiace projekty stavby ruského raketoplánu Buranu a jeho nosnej rakety Energije sa ukázali byť finančne príliš náročné. Potom však tajomník ÚV KSSS Georgij Romanov navrhol, aby sa prvý blok stanice vypustil na počesť zjazdu. Stanica získala znovu peniaze a od 1. marca 1984 sa v práci pokračovalo. Po vyriešení problémov s peniazmi revízia opäť ukázala preťaženie stanice, tentoraz až o 100 až . Okrem ďalších presunov zariadenia na iné moduly sa zmenila predpokladaná dráha stanice na energeticky menej náročnú, aby bola raketa Proton schopná na ňu náklad dostať. V priebehu vývojových prác sa vykonávali testy na celkove štrnástich prototypoch stanice. V auguste toho roka dokončili technici firmy Energija maketu stanice skutočnej veľkosti, na ktorej zahájili statické a dynamické skúšky.
Základný modul DOS-7 dokončili v decembri 1984 a 6. mája 1985 previezli na kozmodróm Bajkonur, kde sa mali realizovať záverečné testy. Prvý dátum štartu Základného bloku stanovili na 16. februára 1986. Niekoľko desiatok sekúnd pred štartom však riadiace stredisko stratilo spojenie s modulom a preto sa štart odvolal. Modul úspešne odštartoval o štyri dni neskôr s nosnou raketou Proton K.
Vývoj ostatných modulov.
Podľa pôvodných predstáv firmy NPO Energija sa mali k Základnému bloku pripojiť sedemtonové moduly, ktoré by boli vynášané raketou Sojuz a časom pravidelne obmieňané. Tento návrh bol neskôr nahradený návrhom dvadsaťtonových modulov s označením 37K. Prvý z týchto modulov, 37KE, mal byť pôvodne vyslaný k stanici Saľut 7, ktorá istý čas obiehala Zem zároveň s Mirom, no vzhľadom na časový sklz sovietski predstavitelia prijali rozhodnutie poslať modul radšej na Mir. Podobne ako Základný blok, aj 37KE najprv prekračoval svojou hmotnosťou nosnosť rakety Proton. Po redukcii vybavenia a paliva sa jeho štartovacia hmotnosť ustálila na . Po technických problémoch napokon modul 37KE pomenovaný Kvant odštartoval v marci roku 1987. K Miru ho doviedol ťahač, ale kvôli predchádzajúcim neúspešným pokusom o pripojenie spotreboval priveľa paliva a nebol riadene navedený do atmosféry.
Ďalšie moduly sa podobne ako Kvant mali skladať z dvoch častí – z vlastného modulu a z kozmického ťahača, ktorý sa po pripojení modulu k stanici mal od neho oddeliť a zhorieť v atmosfére. Tento plán bol nakoniec zamietnutý ako neekonomický. Po odstránení ťahača z tretieho vyvíjaného modulu 37KD vzrástli možnosti jeho využitia až o dve tony vybavenia. Už vyrobené ťahače boli rozobrané a zakomponované do nových modulov. V októbri 1984 bola schválená výroba štyroch veľkých modulov s označením 77KSD. Tie boli neskôr pomenované ako Kvant-2, Kristall, Spektr a Priroda. Ich štarty mali nasledovať krátko po štarte modulu Kvant, ale postupne sa omeškávali za termínmi. Niektoré moduly sa dostali do vesmíru až s niekoľkoročným oneskorením. Na ich výstavbu, skúšky a vypustenie doliehali predovšetkým vtedajšie finančné a technologické podmienky.
Napriek pôvodnému predpokladu, že všetky moduly stanice budú vypustené v priebehu dvoch rokov a celková doba činnosti stanice dosiahne 6 rokov, posledný modul odštartoval do vesmíru až desať rokov po vypustení prvej časti stanice.
Moduly.
Kozmická stanica Mir sa skladala z týchto modulov:
 Obytný a riadiaci modul, prvý modul stanice. Konštrukčne sa skladal zo štyroch základných častí: prechodového úseku, pracovného úseku, prístrojového úseku a z prechodovej komory. Bol dlhý , jeho maximálny priemer bol , a pri štarte vážil približne 21 ton. Guľovitý modul s päticou voľných uzlov slúžil zároveň ako prechodová komora pre výstup kozmonautov do otvoreného vesmíru. Z modulu vychádzali dve krídla solárnych panelov s celkovým rozpätím , ku ktorým sa v roku 1987 pridalo ďalších .
 Astrofyzikálny modul pozostávajúci z laboratórneho úseku, prechodovej komory a externého úseku prístrojov. Laboratórny úsek mal tvar valca a vpredu prechádzal do kónickej časti s aktívnym spojovacím uzlom. Z opačnej strany bol potom ohraničený guľovým dnom. Hlavnú časť vedeckého vybavenia modulu Kvant predstavovalo medzinárodné observatórium "Röntgen" s celkovou hmotnosťou . Dĺžka celého modulu bola 5,8 metra a jeho hmotnosť .
 Modul určený na vybavenie palivom, spotrebnými látkami, a dovybavenie Miru zariadením, ktoré pre priveľkú hmotnosť nemohlo odštartovať v Základnom bloku. Jeho konštrukcia je odvodená od transportnej kabíny pôvodne určenej pre vojenské stanice Almaz. Modul sa skladal z troch hermetizovaných častí: z nákladnej s prístrojmi, pozorovacej vedeckej a špeciálnej prechodovej kabíny. Nachádzali sa v ňom aj komora pre výstup do otvoreného priestoru, systém regenerácie pitnej vody a sprchovací kút. Modul bol dlhý , široký 4,35 metra (v maximálnom priemere) a vážil 18,5 tony. Niesol dve krídla solárnych panelov s celkovou plochou .
 Technologický modul. Bol určený na vedecké a technologické pokusy, ako aj na spojenie s raketoplánom Buran, ku ktorému však nikdy nedošlo. Skladal sa z dvoch hermetizovaných častí a mal dĺžku 11,9 metra. Jeho maximálny priemer bol 4,35 metra a vážil . Nachádzali sa v ňom tiež schránky s prístrojmi a potravinami. Niesol dve krídla solárnych panelov s plochou . Okrem uzlu na pripojenie k Miru a uzlu na spojenie s raketoplánom mal ešte tretí uzol, ku ktorému sa mal pripojiť modul vykonávajúci astronomické pozorovania.
 Modul slúžiaci na pozorovanie Zeme, najmä prírodných zdrojov a atmosféry. Bol vybavený ruskými aj americkými prístrojmi. V okamihu štartu mal hmotnosť , z čoho na samotný modul bez zásob a pohonných hmôt pripadlo . Obsahoval vybavenie pre atmosférický prieskum, technologické experimenty, monitorovanie a sledovanie atmosféry Zeme a monitorovanie röntgenového a gama žiarenia. Mal dĺžku 12 metrov a maximálny priemer . Niesol až štyri slnečné panely.
 Modul zaisťujúci spojenie s americkým raketoplánom, pretože spojenie cez modul Kristall bolo komplikované. Cez DM sa mohla s Mirom spojiť aj loď Sojuz. Jeho vedecké vybavenie bolo minimálne. Modul dosahoval dĺžku 4,7 metra a pripájali sa k nemu dva solárne panely, z toho jeden čisto ruskej výroby, druhý bol výsledkom americko-ruskej spolupráce.
 Modul pre diaľkový prieskum Zeme. Prebiehalo na ňom meranie prímesí rôznych látok v atmosfére, sledovanie globálnej tepelnej výmeny, pozorovanie cirkulácie mrakov, meranie erózie, rádioaktivity, monitorovanie ekologickej situácie a i. Jeho dĺžka bola , priemer a hmotnosť . Modul niesol tiež väčšie množstvo amerických prístrojov. Nebol vybavený solárnymi panelmi a do príletu k Miru mu elektrickú energiu zaisťovalo 168 batérií. Po spojení s Mirom sa pripojil na jeho energetické zdroje a batérie sa naložili do lode Progress, v ktorej spolu s ostatným odpadom zhoreli v atmosfére.
Prielezy medzi modulmi mali jednotný priemer 0,8 metra. Manévrovanie každého modulu na dráhe, jeho priblíženie a spojenie s orbitálnym komplexom Mir zaisťoval systém služobnej a motorovej sekcie. Spájanie trvalo 22 minút a uskutočňovalo sa na vysokej obežnej dráhe. Priťahovanie modulov k stanici a hermetizáciu zabezpečili spojovacie sústavy.
Palubné systémy.
Kontrolný a riadiaci systém: Jeho základ predstavovalo 7 počítačov, ktoré umožnili maximálne automatizovať riadenie letu, činnosť palubných systémov a vedecké aparatúry. S palubnou automatikou boli spojené tiež pulty povelovej a výstrahovej signalizácie, riadenie motorových jednotiek, systémov elektrického zásobovania, regenerácie vody, termoregulácie a zaistenie výstupu kozmonautov do otvoreného priestoru.
Systém riadenia letu: Úlohou tohoto systému bolo udržiavať stanicu v požadovanej polohe a orientácii. Systém prijímal údaje zo snímačov uhlových rýchlostí (akcelerometrov), slnečných a astronavigačných snímačov, infračervených snímačov a optických zameriavačov. Významnou novinkou v systéme orientácie bolo použitie gyroskopických stabilizátorov.
Motorový systém: Vlastný motorový systém tvorili dva hlavné motory s ťahom 2943 N. Používali sa pri korekciách obežnej dráhy. Okrem toho stanica obsahovala ešte 32 malých reaktívnych motorov s ťahom 137,3 N. Všetky motory spaľovali jednotnú pohonnú zmes so spoločnej nádrže. Motory boli umiestnené na častiach modulov nazývaných prístrojové úseky.
Energetické systémy: Primárnym zdrojom elektrickej energie boli solárne panely pracujúce na báze arzenidu galitého. Vďaka snímačom polohy Slnka boli vždy automaticky orientované na Slnko. Tento primárny zdroj sa napájal na systém paralelne pripojených akumulátorových batérií, ktoré bezprostredne napájali palubnú rozvodnú sieť s jednosmerným napätím 28,5 V. Ak bolo treba zvýšiť výkon elektrickej siete, zapájali sa aj záložné batérie.
Systém termoregulácie: Rovnakú teplotu a vlhkosť vzduchu na Mire udržiavali citlivé kontrolné snímače, bloky systému automatickej a ručnej regulácie, výkonné prístroje a zariadenie odvádzajúce do kozmického priestoru odpadové teplo. Teplota sa mohla meniť v rozsahu 18 až 28 °C, relatívna vlhkosť vzduchu v rozsahu 30 až 70 % a atmosférický tlak 1066,4 hPa až 1293 hPa.
Systém zabezpečenia životných podmienok: Hlavnú zásobu vody predstavovala voda privezená zo Zeme zakonzervovaná pomocou iónov striebra a uskladnená v desaťlitrových nádržiach. Ďalšia voda sa získavala z atmosférickej vlhkosti. Denný príjem vody na kozmonauta bol 2 litre. Dehydrované potraviny sa skladovali v mrazničke pri teplote až −10 °C. Držalo sa v nej asi rôznych produktov vrátane chleba, ovocia, zeleniny, čaju a kávy. Na palube existovalo tiež „umývadlo“ tvorené guľovým plášťom s výrezmi pre ruky a tvár. Prídel vody na umývanie na osobu bol len 0,3 litra denne, ako umývací prostriedok sa väčšinou používali navlhčené špongie. Na údržbu čistoty stanice slúžil vysávač a vlhké prachovky. Toaleta pripomínala pozemskú toaletu, kvôli mikrogravitácii pracovala na podtlakovom princípe. Tento koncept sa využíva aj dnes na Medzinárodnej vesmírnej stanici.
Posádka.
Na palube Miru mohlo spoločne pracovať až šesť kozmonautov, väčšinou však ich počet nebol vyšší ako traja. Dopravu im zabezpečovali kozmické lode Sojuz-TM alebo Sojuz-T, materiál nákladné lode Progress a Progress M. Neskôr zaisťovali zásobovanie a výmenu člena posádky aj americké raketoplány. Prvá, dvojčlenná posádka vstúpila na Mir 15. marca 1986, posledná ho opustila 15. júna 2000.
Typický denný program posádky.
Kozmonauti sa riadili moskovským časom s tým rozdielom, že sa neprechádzalo na letný čas.
V prípade mimoriadne silných slnečných erupcií mali kozmonauti pracovnú dobu obmedzenú a museli tráviť viac času v súkromných kójach, ktoré boli lepšie odtienené voči slnečnej radiácii.
Kvôli výskumu, montáži, ale aj rôznym opravám museli kozmonauti niekedy vystúpiť v skafandroch z Miru do otvoreného vesmíru. Celkový počet výstupov do kozmu bol 78 v súhrnnom trvaní 359 hodín.
Priebeh letu.
1986.
Základný blok bol na obežnú dráhu vypustený 19. 2. 1986 s nosnou raketou Proton K. V dátume štartu sa niektoré zdroje od seba líšia, lebo hoci Základný blok odštartoval 19. februára o 21:28 svetového času, na kozmodróme Bajkonur bol v tom čase už 20. február. Z východiskovej obežnej dráhy sa stanica vlastnými motorickými manévrami dostala 7. marca toho istého roku na pracovnú obežnú dráhu. Pôvodné plány sovietskych inžinierov hovorili o tom, že by všetky vedecké moduly zamierili do kozmu v najbližších dvoch rokoch. Nakoniec ale, predovšetkým vinou technických a rozpočtových problémov, došlo k tomu, že posledný z modulov vzlietol až 10 rokov po štarte Základného bloku stanice.
Spočiatku sa Základný blok pohyboval po značne excentrickej dráhe (171 – v deň vypustenia), neskôr sa dráha upravovala a 26. marca 1986 bol rozdiel medzi apogeom a perigeom iba (priemerná výška ). 15. marca 1986 sa nad Atlantickým oceánom spojila so Základným blokom transportná loď Sojuz T-15, ktorá odštartovala z Bajkonuru 13. marca. Po kontrole hermetickosti spoja kozmonauti Leonid Denisovič Kizim a Vladimir Alexejevič Soloviov prešli do stanice ako jej prvá základná posádka. Let Sojuz T-15 nemal veľa vedeckých cieľov. Úlohou kozmonautov bola hlavne previerka systémov stanice a ich uvedenie do funkcie. V tom čase bola v obytnej časti stanice teplota 24 °C a tlak 1147 hPa. 21. marca sa ku komplexu pripojila i zásobovacia loď Progress 25. Kozmonauti skúšali okrem iného aj rôzne spôsoby riadenia komplexu, nový systém rádiového spojenia a vyfotografovali tiež Halleyovu kométu. Prvá posádka opustila stanicu 5. mája. Po ukončení 51-dňového pobytu na stanici Mir však loď Sojuz T-15 nepristála hneď na Zemi, ale preletela ku kozmickej stanici Saľut 7 a spojila sa s ňou. Takýto prelet medzi dvoma stanicami sa uskutočnil po prvýkrát v histórii kozmonautiky.
V období od 5. mája do 26. júna ostala stanica bez posádky. 22. mája vzlietla k Miru bezpilotná loď Sojuz TM-1. Jej automatická misia bola zakončená úspešným pristátím ešte pred návratom kozmonautov. 26. júna sa na stanicu vrátili Kizim a Solovjov a zostali tam až do 16. júla. Súhrnný čas, ktorý prvá posádka strávila na Mire, bol 70 dní, 10 hodín a 57 minút. Ich odchodom sa začalo posledné obdobie bez posádky, ktoré ukončil prílet Jurija V. Romanenka a Alexandra I. Lavejkina 7. februára 1987.
1987.
Začiatkom roka 1987 zlyhala nosná raketa Proton vynášajúca do kozmu komunikačnú družicu "Luč", ktorá mala zlepšiť možnosti spojenia Miru s riadiacim strediskom v Kaliningrade. V priebehu roku 1987 sa na Mire vystriedali 4 stále posádky a k Základnému bloku bol pripojený modul Kvant. Túto udalosť sprevádzalo množstvo problémov. Pre prípad možnej havárie sedeli členovia posádky Romanenko a Lavejkin počas spojovacieho manévru v transportnej lodi Sojuz oblečení v skafandroch. Pri prvom pokuse o spojenie sa obe telesá minuli o 10 metrov. 9. apríla prebehol druhý pokus: astrofyzikálny modul sa zachytil o spojovací uzol stanice, nedošlo však k pevnému mechanickému spojeniu. Pri elektromechanickom priťahovaní modulu sa posun zastavil vo vzdialenosti z potrebných . O dva dni neskôr riadiace stredisko rozhodlo o neplánovanom výstupe vtedajšej posádky, Romanenka a Lavjejkina, do otvoreného priestoru. Kozmonauti prerúčkovali k zadnej časti stanice a okolo 20:43 UT oznámili riadiacemu stredisku, že plochy oboch spojovacích uzlov asi o centimeter nedoliehajú. Po vyskrutkovaní spojovacej tyče Kvantu a vzdialení telies sa zistilo, že príčinou bol textilný vak – podľa jedného zdroja sáčok s hygienickými potrebami, podľa iného vak s odpadom, ktorý sa tam nedopatrením dostal. Kozmonauti predmet odstránili a očistili spojovacie plochy. Následne, ako prví ľudia v histórii, priamo sledovali automatické spojenie modulov. Po troch hodinách a 40 minútach výstup do otvoreného priestoru skončil. Kozmonauti potom postupne oživovali modul Kvant, v ktorom začali prebiehať prvé experimenty a pozorovania.
Keď sa v máji s Mirom spojila nákladná loď Progress-30, po prvýkrát v histórii kozmonautiky tak vznikol komplex zložený zo štyroch telies (Základný blok – Kvant – Sojuz TM-2 – Progress-30). 9. júna začalo medzinárodné observatórium "Rentgen" pozorovať výbuch známej supernovy SN 1987A. V júni tiež kozmonauti J. Romanenko a A. Lavejkin nainštalovali solárny panel s celkovou plochou . 22. júla odštartovala kozmická loď Sojuz TM-3, ktorej posádku tvorili Alexandr Viktorenko a Alexandr Alexandrov. Po návrate lode na Zem sovietski predstavitelia oznámili, že Mir bude trvalo osídlený a posádky sa budú striedať priamo za prevádzky. Predtým príletu novej posádky vždy predchádzal odlet starej. Podľa nového plánu mali na krátke obdobie súčasne pracovať na Mire predchádzajúca a nasledujúca posádka.
1988 – 1989.
V roku 1988 sa na Mire vystriedalo 12 kozmonautov. Medzi nimi aj prvý afganský kozmonaut Abdul Ahad Mómand. Pokračovala práca predovšetkým vo vedeckých experimentoch: príprava polovodičových materiálov, geofyzikálne experimenty, diaľkový prieskum Zeme, fotografovanie oblohy v ultrafialovej oblasti spektra, sledovanie zdravotného stavu a pracovných schopností kozmonautov a iné. 26. februára, 3. júna a 20. októbra prebehli výstupy do otvoreného priestoru. Na poslednom z nich bolo zaujímavé to, že skafandre kozmonautov Titova a Manarova neboli v autonómnom režime, ale boli pripojené na palubný systém zabezpečenia životných podmienok. Tretí člen posádky, Poljakov, bol počas výstupu v návratovom module lode Sojuz-TM 6. Ak by nastala nejaká havária, mohol sa okamžite oddeliť od stanice a pristáť. Tento postup bol v prípade nebezpečných operácií použitý viackrát.
V období od 26. apríla do 7. septembra 1989 bola stanica opäť bez posádky, pretože sa zdržala výroba ďalších vedeckých modulov. Počas tohto obdobia zásobovacia loď Progress-41 naviedla Mir na vyššiu obežnú dráhu. Samotnej lodi však už nezostával dostatok pohonných hmôt na riadené navedenie do atmosféry a tak po štyroch dňoch vstúpila do zemskej atmosféry neriadene.
Posádka sa vrátila na stanicu v kozmickej lodi Sojuz TM-8. Tvorili ju Alexandr Viktorenko a Alexandr Serebrov. Pri stretávaní so stanicou nastali komplikácie a z dvadsaťmetrovej vzdialenosti musela posádka pripojiť loď ručným riadením. Keďže manéver sa neplánovane odohrával nad nočnou stranou Zeme, museli si spojovací uzol osvetľovať svetlometom. Po spojení posádka oživila a skontrolovala stanicu a vyložila zásoby z nákladnej lode Progress M-1.
Jednou z najvýznamnejších udalostí tohoto roka je pripojenie modulu Kvant-2, ktorý odštartoval 26. novembra. Štart komplikovali technické problémy s navigačným systémom Miru Kurs. Navyše sa krátko po štarte zistilo, že jeden z dvoch slnečných panelov sa neotvoril úplne. Neskôr sa ho podarilo otvoriť. 2. decembra prebehol neúspešný pokus o pripojenie modulu k stanici. Počas stretávacieho manévru totiž zlyhalo 6 gyroskopov stanice. Na druhý pokus, 6. decembra sa modul úspešne pripojil ku komplexu. Modul obohatil stanicu o komoru na výstup do otvoreného priestoru, systém regenerácie pitnej vody a vzduchu, sprchovací kút a ďalšie vybavenie.
1990 – 1995.
Začiatkom roku 1990 vykonali Viktorenko a Serebrov tri výstupy do otvoreného priestoru. Počas tretieho výstupu po prvýkrát vyskúšali novú prechodovú komoru v module Kvant-2 a otestovali nové skafandre typu Orlan. 1. februára bolo počas ďalšieho výstupu odskúšané kozmické kreslo "Ikaros", ktoré umožňuje kozmonautovi pohybovať sa nezávisle od kozmickej lode alebo stanice. NASA vyvinula podobné zariadenie označované ako MMU, ale rovnako ako MMU, ani Ikaros sa napokon v praxi nepoužíval.
11. februára odštartovala k Miru loď Sojuz TM-9 s novou posádkou, ktorú tvorili Anatolij Soloviov a Alexandr Balandin. Vo vesmíre zistili poškodenie tepelnej izolačnej vrstvy na povrchu návratového modulu, ktorá ich mala chrániť pred extrémnymi teplotami. Po spojení s Mirom preto uskutočnili opravársky výstup, ktorý trval rekordných 7 hodín 16 minút. Pri návrate nastal problém s uzavretím krytu prechodovej komory v module Kvant-2. Z tohto dôvodu sa museli vrátiť cez starú komoru v Základnom bloku.
31. mája 1990 odštartoval modul Kristall, ktorý sa spojil s komplexom na druhý pokus. 8. januára 1994 na stanicu priletel lekár a kozmonaut Valerij Poľakov a na Zem sa vrátil o 437 dní neskôr. Doteraz je držiteľom rekordu v najdlhšom neprerušenom pobyte vo vesmíre. Prvenstvo v najdlhšom pobyte na stanici Mir patrí Sergejovi Avdejevovi. Tento ruský kozmonaut pri troch letoch v rokoch 1992 až 1999 strávil vo vesmíre spolu 747 dní.
3. októbra 1994 k Miru po prvýkrát vycestoval európsky kozmonaut, Nemec Ulf Merbold. Bol nielen prvým Európanom na palube Miru, ale aj prvým Európanom na palube raketoplánu. Koncom roku sa na Mir v lodi Sojuz TM-11 dostal aj prvý reportér vo vesmíre – štyridsaťosemročný Japonec Tojohiro Akijama. Niesol si so sebou šesť kamier a štyridsať hodín prázdnych pásiek.
14. marca 1995 sa začala spolupráca na Mire medzi Ruskom a USA. Vo vesmírnej lodi Sojuz TM-21 okrem ruských pilotov sedel aj americký astronaut Norman Earl Thagard. Tým sa stal prvým Američanom, ktorý letel v ruskej vesmírnej lodi. Štart spôsobil na rampe problémy a tie vyústili do menšieho požiaru. Thagard sa vrátil na Zem raketoplánom "Atlantis" s misiou STS-71 po 115-dňovom lete. "Atlantis" bol prvý raketoplán, ktorý sa spojil s Mirom (29. júna 1995 o 13:00 UT). Pri odpojení raketoplánu sa oddelila aj loď Sojuz TM-21 s posádkou Miru, ktorá mala odlietajúci raketoplán so stanicou fotografovať. Vo chvíli, keď stanica ostala bez posádky, však hlavný počítač zlyhal a spolu s ním aj stabilizačný a orientačný systém. Kozmonauti po návrate túto poruchu odstránili.
Po niekoľkoročnej prestávke bol Mir rozšírený až v máji 1995, kedy sa ku komplexu pripojil modul Spektr. Pre prípad, že by sa pripojenie na prvý pokus nevydarilo, bol modul navrhnutý tak, aby mohol lietať samostatne vo vesmíre ešte 90 dní. Modul mal vo výbave tiež štyri solárne panely.
12. novembra 1995 odštartoval raketoplán "Atlantis" na misiu STS-74, ktorý v nákladovom priestore niesol spojovací modul DM. 15. novembra sa modul stal súčasťou komplexu.
1996 – 1998.
22. marca 1996 priviezol raketoplán "Atlantis" na palubu Miru prvú americkú astronautku, Shannon Lucidovú, ktorá tam ostala dlhšiu dobu.
23. apríla 1996 sa do vesmíru vydala posledná časť komplexu, modul Priroda. Po jeho štarte sa vyskytol problém s dodávkou elektrickej energie. Po úspešnom spojení bol komplex konečne kompletný.
26. februára 1997 vypukol na palube Miru požiar. Príčinou bolo vzplanutie zariadenia slúžiaceho na regeneráciu vzduchu. Kozmonauti Valerij Korzun a Alexandr Kaleri požiar okamžite zaregistrovali a nasadili si plynové masky. Podľa amerického člena posádky Linengera plamene siahali do výšky 1 a pol metra a navyše blokovali prístup do lode Sojuz, ktorou mali v prípade nebezpečenstva uniknúť zo stanice. Po štvrťhodine sa podarilo požiar uhasiť, ale stanica bola plná čierneho dymu. Následne sa vyskytlo množstvo porúch: zlyhala aparatúra na filtráciu vzduchu aj systém orientácie solárnych panelov. Začiatkom apríla začala unikať chladiaca kvapalina zo systému modulu Kvant-2. Kozmonauti museli zmeniť orientáciu stanice, aby bol poškodený modul zatienený pred slnečným žiarením ďalšími modulmi a tak sa zabránilo jeho prehriatiu.
NASA bola rozhorčená z pretrvávajúcich problémov a tiež z toho, že ju o požiari na stanici informovali až po niekoľkých hodinách napriek tomu, že v tom čase sa na jej palube nachádzal americký astronaut. Nasledujúci rok uvažovala o tom, či je bezpečné posielať na Mir amerických astronautov. Vedúci strediska letov v Korľove prehlásil, že USA problémy príliš dramatizujú a situácia na palube nie je nijako mimoriadna ani nebezpečná. Až potom, čo 21. marca vysvitlo, že kozmonautovi Lazutkinovi vnikol pri oprave chladiaceho systému do oka glykol, Rusko prvýkrát pripustilo, že vážne uvažuje o evakuácii posádky.
Zrážka s Progressom.
Za najhorší a najnebezpečnejší problém, aký kedy Mir postihol, sa považuje zrážka s nákladnou loďou Progress M-34. Ku kolízii došlo 25. júna 1997 v čase 11:20 SELČ. Deň predtým bol Progress odpojený od stanice. 25. júna sa posádka pokúsila pri ručnom navádzaní o opätovné spojenie, aby sa preverila funkčnosť nového navigačného systému "TORU". Loď však namiesto toho narazila do vedeckého modulu Spektr, najprv do jeho solárnych panelov, v ktorých ostala asi diera, potom do samotného modulu, ktorý ťažko poškodila. Podľa niektorých zdrojov to bolo vinou kozmonautov Vasilija Ciblijeva a Alexandra Lazutkina, ktorí zrejme v dôsledku prepracovania a únavy Progress zle naviedli. Iní za príčinu považujú zlyhanie navádzacieho systému Progressu. Náraz spôsobil dekompresiu modulu Spektr – z modulu začal unikať vzduch. Len zázrakom nedošlo k obetiam na životoch. Mir tak prišiel o jeden zo svojich modulov, ktorý musela posádka núdzovo uzavrieť a preťať káble zaisťujúce 40 % elektrickej energie. Z desiatich solárnych panelov prišiel Mir hneď o štyri umiestnené na module Spektr, ktoré navyše patrili medzi najnovšie a najvýkonnejšie. Spolu s modulom stratili tiež množstvo amerických a ruských experimentov a tiež kajutu a všetky osobné veci vtedajšieho amerického člena posádky, Michaela Foaleho.
Následky tejto kolízie ústili do množstva ďalších porúch v chode stanice. 27. júna sa stanica na viac než hodinu vymkla spod kontroly. 3. júla nastali problémy so stabilizačným systémom. Kvôli pokusu o opravu Spektra ho museli kozmonauti odpojiť, ale tým sa Mir otočil do nevhodného uhla a na jeho solárne panely dopadalo ešte menej energie ako predtým. Kozmonauti napokon natočili Mir do správnej polohy pomocou manévrovacích rakiet. Nastala tiež porucha kyslíkového systému "Elektron". Plánovaný výstup ohrozili aj kardiovaskulárne problémy veliteľa Ciblijeva. Napokon bolo rozhodnuté, že do kozmu vystúpi až ďalšia posádka.
Ruskí špecialisti vypracovali plán na aspoň čiastočnú obnovu modulu Spektr, ktorý podľa všetkého neprišiel o všetok vzduch, ale tlak v ňom bol nebezpečne nízky. Na zásobovacej lodi Progress M-35 (štart 5. júla pripojený ku stanici o dva dni neskôr) dodali na Mir niekoľko špeciálnych súčiastok, ktoré umožnili prepojiť káble zo slnečných batérií Spektra s elektroinštaláciou Miru. Nová posádka, Anatolij Soloviov a Pavel Vinogradov, pri výstupe do otvoreného priestoru nainštalovala spojovacie súčiastky medzi Mirom a Spektrom.
1998 – 2001.
2. júna 1998 odštartoval raketoplán "Discovery" na misiu STS-91. Išlo o deviatu a poslednú misiu, ktorej cieľom bola vesmírna stanica Mir. Raketoplánom sa na Zem vrátil astronaut Andrew Thomas. 15. júna 2000 opustila Mir posledná stála posádka, Sergej V. Zaľotin a Alexandr J. Kaleri. Tri dni predtým absolvovali posledný výstup do kozmu, ktorý trval 4 hodiny 52 minút. Pri výstupe demontovali vedecké prístroje, ktoré boli umiestnené na vonkajšej časti stanice. Nepotrebné vybavenie a odpadky naložili do lode Progress M1-2, potrebný náklad a vzorky umiestnili na palubu svojej návratovej lode Sojuz-TM 30. O 19:10 UT bol uzavretý prielez medzi Sojuzom a Mirom, o 21:24:49 UT sa posledný Sojuz oddelil od stanice. 15. októbra ho nasledoval aj Progress M 1-2. V čase od 2. októbra do 25. októbra bola stanica riadená zo Zeme. Ku koncu roka strácalo riadiace stredisko so stanicou spojenie. 30. decembra 2000 vydala Vláda Ruskej federácie nariadenie organizácii Roskosmos, aby zaistila bezpečné stiahnutie komplexu z obežnej dráhy.
Zánik stanice.
24. januára 2001 v 04:28:42 UT z Bajkonuru odštartovala nákladná loď Progress M1-5 s nákladom paliva, z toho bolo určené pre navedenie Miru do atmosféry Zeme. Ak by sa jej pripojenie k Miru nepodarilo, bola pripravená tzv. záchranná expedícia na lodi Sojuz. Jej posádku tvorili Gennadij I. Padalka a Nikolaj M. Budarin. Tá mala v prípade potreby zaistiť ručné spojenie s Mirom, no vyslanie misie napokon nebolo potrebné. O deň neskôr – 25. januára 2001 o 05:20 UT sa od Miru oddelila predchádzajúca nákladná loď Progress M-43 a uvoľnila tak zadný styčný uzol +X (na module Kvant) pre Progress M1-5. 27. januára o 05:33 UT sa Progress M1-5 v automatickom režime úspešne spojil s Mirom (ten bol v tom čase na dráhe vo výške okolo ). Predchádzajúci Progress M-43 bol dňa 29. januára o 02:12 UT brzdiacim manévrom navedený do hustých vrstiev atmosféry, kde okolo 02:58 UT zanikol.
Progress M1-5 nakoniec 23. marca (keď priemerná výška dráhy klesla pod ) naviedol neobývaný Mir do hustých vrstiev atmosféry tak, aby jeho zvyšky dopadli do Tichého oceánu medzi Austráliou a Južnou Amerikou. Prvý korekčný manéver začal o 00:32:47 UT (t=1251 s, Dv=/s) motormi systému DPO (Dvigateli Pričalivanija i Orientacii) s ťahom okolo 900 N nákladnou loďou Progress M1 – 5. Výsledná dráha mala výšku približne až . O 02:01:11 UT začal druhý korekčný manéver (t=1394 s, Dv=/s) motormi systému DPO. Výsledná dráha mala výšku približne 159 až . V oboch prípadoch pracovali motory DPO približne 32,5 minúty. Posledný brzdiaci manéver sa začal o 05:07:34 UT (t=1950 s, Dv=/s) hlavným korekčným motorom SKD (Sbližajušče-Korrektirujuščij Dvigatel') s ťahom 3,1 kN, ktorý pracoval až do vyhorenia všetkých zásob pohonných látok. Zážih nastal nad Stredozemným morom. V čase 05:40 UT bol posledný brzdiaci manéver úspešne ukončený a Mir bol na plánovanej zostupovej dráhe.
Okolo 05:41 UT Mir vstúpil do atmosféry vo výške východne od Filipín. Najskôr sa odlomili a boli zničené antény a solárne panely. Potom došlo k vlastnému rozpadu stanice na jednotlivé moduly a ich zničeniu pôsobením aerodynamického ohrevu a aerodynamických síl vo výškach medzi až . Táto fáza zániku bola pozorovaná množstvom svedkov z ostrovov Fidži.
Okolo 06:00 UT dopadli zvyšky Miru do Tichého oceánu. Väčšina úlomkov sa roztavila a zhorela v atmosfére, ale množstvo z nich s celkovou hmotnosťou 20 až 25 ton dopadlo na hladinu oceánu. Najväčšie zachované časti mohli dosahovať hmotnosť okolo . Rozmery dopadovej elipsy sa odhadujú na 6 000× so stredom v bode so súradnicami 44.25° j.š., 150.4° z.d.
Úvahy o komerčnom využití.
Ako sa Mir blížil ku koncu svojej životnosti, množili sa návrhy nenechať stanicu zaniknúť v atmosfére, ale poskytnúť ju na komerčné účely. 17. februára 2000 bola založená spoločnosť MirCorp, ktorú zo 40 % vlastnila skupina investorov americkej skupiny Gold and Appel. Jedným z prvých plánov spoločnosti MirCorp bolo natočiť film režiséra Jurija Karu s kozmonautickou tematikou, pričom niektoré scény mali byť natáčané práve na stanici Mir. Z tohto dôvodu sa mal stať jedným z troch členov posádky misie Sojuz TM-30 neprofesionálny kozmonaut, herec Vladimir Steklov. Pôvodne sa dokonca uvažovalo o tom, že loď Sojuz TM-30 vynesie na orbitu dvoch hercov a len jedného profesionálneho kozmonauta. Steklov absolvoval aj časť kozmonautického výcviku, ale 16. marca 2000 bolo rozhodnuté, že z finančných dôvodov nepoletí. Rozpočet len tej časti filmu, ktorú predstavovalo nakrúcanie v kozme, dosahoval približne 20 miliónov dolárov.
Medzi ďalšie nerealizované plány spoločnosti MirCorp bolo urobiť z Miru reklamné centrum, vybudovať v ňom internetový portál či posielať naň platiacich vesmírnych turistov. Niektoré zastarané moduly stanice mali byť nahradené novými. Na tlačovej konferencii usporiadanej krátko po pristátí lode Sojuz TM-30 bol predstavený prvý platiaci kozmický turista Dennis Tito. Hoci Dennis Tito sa na Mir napokon nikdy nedostal, aj tak sa stal prvým kozmickým turistom sveta, keď v roku 2001 vzlietol do vesmíru v kozmickej lodi Sojuz TM-32.
O využitie Miru prejavila záujem aj televízna stanica NBC, ktorá chcela natáčať program s názvom "Destination:Mir". Dvanásť dobrovoľníkov malo absolvovať výcvik v Hviezdnom mestečku a po ich postupnom vyraďovaní by zostal jediný víťaz, ktorý by skutočne letel na Mir. Ku koncu roku 2000 však silneli obavy z neustálych porúch zariadenia stanice. K nim sa pridal ešte aj tlak zahraničných partnerov, aby Rusko sústredilo všetky svoje sily na budovanie Medzinárodnej vesmírnej stanice a nesnažilo sa udržať v prevádzke dosluhujúci Mir. Riešenie technických problémov stálo v roku 2000 posádky 80 % pracovného času. Ruská vláda napokon na jeseň 2000 uvoľnila sumu 25 miliónov dolárov na ukončenie prevádzky Miru.

</doc>
<doc id="32644" url="https://sk.wikipedia.org/wiki?curid=32644" title="Belit">
Belit

Belit (Ca2SiO3) (skrátene C2S) je jedna zo zložiek portlandského cementu. V prírode sa vyskytuje ako minerál wollastonit.
Jeho prednosť je v tom, že dodáva dlhodobú pevnosť portlanskému cementu, toto spôsobuje nízke hydratačné teplo. Vytvára tri modifikácie (alfa, beta, gama), kde modifikácia gama je hydraulicky neúčinná. Belit sa používa ako podstatná zložka cementov na masívne stavby.

</doc>
<doc id="32646" url="https://sk.wikipedia.org/wiki?curid=32646" title="Adamantán">
Adamantán

Adamantán (systematický názov: tricyklo[3.3.1.13,7]dekán; sumárny vzorec C10H16) je nasýtený tricyklický uhľovodík, ktorý bol izolovaný v roku 1933 z hodonínskej ropy.
Charakteristika.
Adamantán je tuhá kryštalická látka. Je bezfarebná a zapácha ako gáfor.
Má vysokú teplotu topenia (268 °C). Je nepatrne rozpustný vo vode a je veľmi stabilný vďaka svojej stoličkovej konformácii.
Stavba molekuly sa zhoduje s kryštalickou mriežkou diamantu.
Výroba a význam.
Dá sa pripraviť z cyklopentadiénu. Jeho deriváty sa využívajú pri výrobe liekov a aj v polyméroch, ktorým dodáva jeho špecifické vlastnosti.

</doc>
<doc id="32647" url="https://sk.wikipedia.org/wiki?curid=32647" title="Adamantan">
Adamantan



</doc>
<doc id="32648" url="https://sk.wikipedia.org/wiki?curid=32648" title="Paranoja">
Paranoja

Paranoja (z = popri, stranou, mimo, = myslím, = myseľ) je jedným z ťažkých druhov psychózy, vyznačujúci sa bludmi, chorobnými predstavami ohrozenia a stihomamom. Všeobecne je tento pojem používaný aj pre nadmerné obavy o svoju osobu, spojené napríklad s konšpiračnými teóriami. Paranoik je napr. „presvedčený, že je svetovým vynálezcom alebo agentom s vysokým poslaním, no úrady mu bránia v jeho právach, takže sa musí donekonečna súdiť“. Bludné spracovanie reality sa vyskytuje aj u starých ľudí (senilné zmeny mozgu). Taktiež sa uňho objavuje manické a apatické správanie.
Paranoja v psychiatrii.
V psychiatrii bol termín paranoja prvýkrát použitý v roku 1883 psychiatrom Emilom Kraepelinom pre chorobnú ilúziu, v ktorej sa pacient cíti byť jedinečnou, vysoko dôležitou osobou. Emil Kraepelin vychádzal z pôvodnej gréckej náplne slova παράνοια ("paranoia"), ktoré označuje sústredenie sa na seba. Náplň tohto pojmu sa časom posunula skôr k popisu falošných predstav a obáv z prenasledovania, pretože obsah pôvodného pojmu bol príliš široký. Vzhľadom na tento posun nie je pojem paranoja používaný psychiatrami a psychológmi celkom jednotne.
Obyčajne sa termín paranoja používa pre 
Všeobecné chápanie paranoje.
Vo všeobecnom povedomí je paranoja spojovaná skôr s:

</doc>
<doc id="32649" url="https://sk.wikipedia.org/wiki?curid=32649" title="Stihomam">
Stihomam

Stihomam označuje pocity prenasledovania, podozrievavosť, vzťahovačnosť a vytváranie predstáv, ktoré nezodpovedajú realite. Objavuje sa pri niektorých psychických ochoreniach alebo po požití niektorých psychotropných látok. Výnimočne sa objavuje aj u psychicky zdravého jedinca napr. pri veľkej vyčerpanosti alebo v náročnej životnej situácii.

</doc>
<doc id="32657" url="https://sk.wikipedia.org/wiki?curid=32657" title="Ground zero">
Ground zero

Ground zero je anglický výraz (používaný ojedinele aj v slovenčine) označujúci v angličtine:
Ground Zero alebo ground zero môže byť aj:
Ground Zero môže byť aj:

</doc>
<doc id="32659" url="https://sk.wikipedia.org/wiki?curid=32659" title="Vojna v Afganistane (2001 – 2021)">
Vojna v Afganistane (2001 – 2021)

Vojna v Afganistane bola ozbrojeným konfliktom v rokoch 2001 až 2021. Bola priamou reakciou na útoky z 11. septembra. Začala sa, keď medzinárodná vojenská koalícia pod vedením Spojených štátov začala inváziu do Afganistanu a vyhlásila operáciu Trvalá sloboda ako súčasť predtým vyhlásenej vojny proti terorizmu; o tri roky neskôr zvrhla Islamský štát, ktorému vládol Tálibán, a založila Islamskú republiku. Taliban a jeho spojencov vyhnali vojská pod vedením USA z hlavných populačných centier a podporili protitalibanskú Severnú alianciu; bin Ládin sa však presťahoval do susedného Pakistanu. Konflikt sa oficiálne skončil ofenzívou Talibanu v roku 2021, ktorá zvrhla Islamskú republiku a obnovila Islamský emirát. Išlo o najdlhšiu vojnu vo vojenských dejinách Spojených štátov, ktorá prekonala dĺžku vietnamskej vojny (1955 - 1975) približne o 6 mesiacov.
Po útokoch z 11. septembra prezident George W. Bush požadoval, aby Taliban okamžite vydal vodcu al-Káidy Usámu bin Ládina do Spojených štátov; Taliban to odmietol z dôvodov žiadnych dôkazov o bin Ládinovej účasti na tejto akcii. Po vyhnaní Talibanu a jeho spojencov zostala v Afganistane koalícia pod vedením USA, ktorá vytvorila bezpečnostnú misiu (ISAF) - schválenú OSN - s cieľom vytvoriť v krajine novú demokratickú autoritu, ktorá by zabránila Talibanu vrátiť sa k moci. Bola zriadená nová afganská dočasná správa a začalo sa medzinárodné úsilie o obnovu. Do roku 2003 sa Taliban zreorganizoval pod vedením svojho zakladateľa mullu Omara a začal rozsiahle povstanie proti novej afganskej vláde a koaličným silám. Povstalci z Talibanu a iných islamistických skupín viedli asymetrickú vojnu, bojovali partizánskymi metódami na vidieku, samovražednými útokmi na mestské ciele a odvetnými akciami proti domnelým afganským kolaborantom. Do roku 2007 Taliban znovu dobyl veľké časti Afganistanu. V reakcii na to koalícia vyslala veľký prílev jednotiek na protipovstalecké operácie so stratégiou "vyčistiť a udržať" dediny a mestá; tento prílev dosiahol vrchol v roku 2011, keď v celom Afganistane pôsobilo pod velením ISAF približne 140 000 zahraničných vojakov.
Tajná operácia USA v susednom Pakistane viedla v máji 2011 k zabitiu Usámu bin Ládina a vedúci predstavitelia NATO začali plánovať stratégiu odchodu z Afganistanu. Dňa 28. decembra 2014 NATO formálne ukončilo bojové operácie ISAF v Afganistane a oficiálne odovzdalo plnú zodpovednosť za bezpečnosť afganskej vláde. Keďže sa Taliban nepodarilo zlikvidovať vojenskými prostriedkami, koaličné sily (a samostatne afganská vláda pod vedením Ašrafa Ghaního) sa v záujme ukončenia konfliktu obrátili na diplomaciu. Toto úsilie vyvrcholilo vo februári 2020 dohodou medzi USA a Talibanom, ktorá stanovila stiahnutie všetkých amerických jednotiek z Afganistanu do roku 2021. Taliban sa na oplátku zaviazal, že zabráni akejkoľvek militantnej skupine uskutočňovať z afganského územia útoky proti USA a ich spojencom. Afganská vláda však nebola stranou dohody a odmietla jej podmienky. Súčasne so stiahnutím vojsk Taliban začal rozsiahlu ofenzívu počas leta 2021 a 15. augusta úspešne obnovil svoju kontrolu nad Afganistanom vrátane hlavného mesta Kábul. V ten istý deň utiekol z krajiny posledný prezident islamskej republiky Ašraf Ghaní; Taliban vyhlásil víťazstvo a vojna sa formálne skončila. Do 30. augusta odletelo z Afganistanu posledné americké vojenské lietadlo, čím sa skončila dlhodobá vojenská prítomnosť v krajine pod vedením USA.
Celkovo vo vojne zahynulo podľa odhadov viac ako 176 000-212 000 ľudí vrátane 46 319 civilistov. Zatiaľ čo po invázii v roku 2001 sa do Afganistanu vrátilo viac ako 5,7 milióna bývalých utečencov, v čase návratu Talibanu k moci v roku 2021 zostalo 2,6 milióna Afgancov utečencami a ďalších 4 milióny bolo vnútorne vysídlených.
Predohra.
Vzostup Talibanu.
Taliban vznikol z náboženských študentov známych ako "Talibovia", ktorí sa snažili skoncovať s vojnovými barónmi v Afganistane prostredníctvom prísnejšieho dodržiavania "šaríe". Taliban sa 27. septembra 1996 s vojenskou podporou Pakistanu a finančnou podporou Saudskej Arábie zmocnil Kábulu a založil Islamský emirát Afganistan. Taliban zaviedol svoj fundamentalistický deobandistický výklad islamu v oblastiach pod jeho kontrolou a vydal nariadenia, ktoré zakazovali ženám pracovať mimo domu, navštevovať školu alebo opúšťať svoje domovy bez sprievodu mužského príbuzného. Podľa Organizácie Spojených národov (OSN) sa Taliban v snahe upevniť si kontrolu nad severným a západným Afganistanom dopúšťal systematických masakrov na civilistoch. Predstavitelia OSN uviedli, že v rokoch 1996 až 2001 došlo k "15 masakrom", pričom mnohé z nich boli zamerané na šiitských Hazárov.
Do roku 2001 Taliban kontroloval až 90 % územia Afganistanu, pričom Severná aliancia mala pod kontrolou len severovýchodnú časť krajiny. Po boku talibanských síl bojovalo približne 28 000 - 30 000 Pakistancov (zvyčajne tiež Paštúnov) a 2 000 - 3 000 bojovníkov al-Káidy.
Al-Káida.
Národná komisia pre teroristické útoky na Spojené štáty zistila, že pod vládou Talibanu mohla al-Káida využívať Afganistan ako miesto na výcvik a indoktrináciu bojovníkov, dovoz zbraní, koordináciu s inými džihádistami a plánovanie teroristických akcií. Hoci al-Káida udržiavala v Afganistane svoje vlastné tábory, podporovala aj výcvikové tábory iných organizácií. Odhaduje sa, že pred 11. septembrom 2001 prešlo týmito zariadeniami 10 000 až 20 000 mužov, z ktorých väčšina bola vyslaná bojovať za Taliban proti Zjednotenému frontu. Menší počet bol prijatý do al-Káidy.
Po bombových útokoch na veľvyslanectvá Spojených štátov v auguste 1998, ktoré boli spojené s bin Ládinom, prezident Bill Clinton nariadil raketové útoky na výcvikové tábory militantov v Afganistane. Predstavitelia USA naliehali na Taliban, aby sa bin Ládina vzdal. V roku 1999 medzinárodné spoločenstvo uvalilo na Taliban sankcie a vyzvalo ho, aby sa bin Ládina vzdal. Taliban tieto požiadavky opakovane odmietal. V 90. rokoch 20. storočia pôsobili v Afganistane polovojenské tímy oddelenia špeciálnych činností Ústrednej spravodajskej služby (CIA), ktoré sa zúčastňovali na tajných operáciách s cieľom nájsť a zabiť alebo chytiť Usámu bin Ládina. Tieto tímy naplánovali niekoľko operácií, ale od prezidenta Clintona nedostali príkaz na ich uskutočnenie. Vďaka ich úsiliu sa vybudovali vzťahy s afganskými vodcami, ktoré sa ukázali ako nevyhnutné pri invázii v roku 2001.
Útoky z 11. septembra.
V utorok 11. septembra 2001 ráno uskutočnilo celkovo 19 arabských moslimov, z ktorých 15 pochádzalo zo Saudskej Arábie, štyri koordinované útoky v Spojených štátoch. Boli unesené štyri dopravné lietadlá. Únoscovia úmyselne narazili s dvoma lietadlami do Dvojičiek Svetového obchodného centra v New Yorku, pričom zahynuli všetci ľudia na palube a viac ako 2 000 ľudí v budovách. Obe budovy sa v priebehu dvoch hodín zrútili v dôsledku škôd súvisiacich s nárazmi, pričom zničili okolité budovy a poškodili ďalšie. Únoscovia narazili tretím lietadlom do Pentagonu v Arlingtone v štáte Virgínia, neďaleko Washingtonu D.C. Štvrté lietadlo sa zrútilo do poľa neďaleko Shanksville na vidieku v Pensylvánii po tom, čo sa niektorí jeho cestujúci a posádka pokúsili prevziať kontrolu nad lietadlom, ktoré únoscovia presmerovali na Washington D.C., aby sa zamerali na Biely dom alebo Kapitol USA. Nikto na palube neprežil. Počet obetí medzi zasahujúcimi vrátane hasičov a policajtov bol od roku 2009 836. Celkový počet obetí vrátane 19 únoscov bol 2 996.
Usáma bin Ládin naplánoval a koordinoval útoky a túžba USA vyvodiť voči nemu zodpovednosť sa stala dôvodom na inváziu. Historik Carter Malkasian píše, že "zriedkakedy v histórii jeden človek tak sám vyprovokoval vojnu". Bin Ládin sa úspešne snažil vtiahnuť USA do rozsiahlej vojny podobnej tej, ktorá sa viedla proti Sovietom. Taliban verejne odsúdil útoky z 11. septembra. Taktiež veľmi podcenili ochotu USA ísť do vojny. USA sa mýlili v presvedčení, že Taliban a al-Káida sú takmer nerozlučné, hoci v skutočnosti mali veľmi odlišné ciele a vodcov.
Ultimátum USA Talibanu.
Bezprostredne po útokoch z 11. septembra sa Rada pre národnú bezpečnosť Spojených štátov zhodla na tom, že proti Al-Káide a Talibanu bude pravdepodobne potrebné podniknúť vojenské kroky. Bush sa však rozhodol najprv vydať Talibanu ultimátum, v ktorom požadoval, aby Taliban vydal Usámu bin Ládina, "okamžite uzavrel všetky výcvikové tábory teroristov, vydal všetkých teroristov a ich podporovateľov a umožnil Spojeným štátom úplný prístup do výcvikových táborov teroristov na inšpekciu". V ten istý deň sa v Kábule stretli náboženskí učenci, ktorí rozhodli, že bin Ládin by sa mal vydať; mulla Omar však rozhodol, že "vydanie Usámu by bolo pre nás len hanbou a islamské myslenie a viera by boli slabosťou" a že USA budú po vydaní bin Ládina, ktorý je podľa neho nevinný, pokračovať v predkladaní požiadaviek. Taliban ultimátum odmietol s tým, že Usámu bin Ládina chránia tradičné paštúnske zákony pohostinnosti.
V nasledujúcich týždňoch a na začiatku invázie USA a NATO do Afganistanu Taliban požadoval dôkazy o bin Ládinovej vine, ale následne ponúkol, že ho vydá tretej krajine, ak USA zastavia bombardovanie a poskytnú dôkazy o jeho vine. Predstaviteľ Bushovej administratívy neskôr vyhlásil, že ich požiadavky "nie sú predmetom rokovaní" a že je "čas, aby Taliban konal teraz". Čoskoro nato sa začali tajné vojenské akcie USA a vojna sa oficiálne začala 7. októbra 2001.
Dejiny.
2001 – 2002: Invázia a prvé operácie.
Hoci USA oficiálne zaútočili 7. októbra 2001 spustením operácie Trvalá sloboda, tajné operácie sa začali už niekoľko týždňov predtým. Pätnásť dní po útoku z 11. septembra 2001 USA tajne vyslali do Afganistanu členov oddelenia špeciálnych činností CIA, ktorí vytvorili styčný tím pre severný Afganistan. Spojili sa so Severnou alianciou v údolí Pandžšír severne od Kábulu. V októbri začali do Afganistanu prichádzať 12-členné tímy špeciálnych síl, ktoré spolupracovali so CIA a Severnou alianciou. V priebehu niekoľkých týždňov Severná aliancia s pomocou amerických pozemných a vzdušných síl dobyla od Talibanu niekoľko kľúčových miest. Taliban ustupoval po celej krajine, stabilne sa držal len v provincii Kundúz, kde ho premohla letecká podpora USA. Do novembra Taliban stratil kontrolu nad väčšinou krajiny.
USA nezačali inváziu samy: začali s pomocou Spojeného kráľovstva a nakoniec s pomocou ďalších viac ako desiatich krajín. USA a ich spojenci odstavili Taliban od moci a vybudovali vojenské základne v blízkosti veľkých miest po celej krajine. Väčšinu al-Káidy a Talibanu sa nepodarilo zajať, utiekli do susedného Pakistanu alebo sa stiahli do vidieckych či odľahlých horských oblastí. Dňa 20. decembra 2001 Organizácia Spojených národov schválila Medzinárodné bezpečnostné podporné sily (ISAF) s mandátom pomáhať Afgancom udržiavať bezpečnosť v Kábule a okolitých oblastiach. V prvých rokoch ich mandát nepresahoval oblasť Kábulu. Vo februári 2002 do týchto síl prispievalo osemnásť krajín.
Kto povedie krajinu, sa stalo ostrou politickou otázkou. Na konferencii v Bonne v decembri 2001 bol Hamíd Karzaj vybraný za predsedu afganskej dočasnej správy, ktorá sa po veľkom zhromaždení ("loja džirga") v Kábule v roku 2002 stala afganskou dočasnou správou. Dohoda stanovila kroky, ktoré by viedli k demokracii v krajine.
Krátko po tom, ako bol Karzaj 5. decembra vymenovaný za prezidenta, sa Taliban zrejme pokúsil o podmienečnú kapituláciu pred Karzajom. Existujú dve protichodné správy. Podľa prvej sa dosiahla dohoda, ktorú pravdepodobne podpísal mulla Omar, vodca Talibanu, podľa ktorej sa Taliban vzdá výmenou za imunitu. Druhá správa hovorí o tom, že dohoda bola užšie zameraná na odovzdanie Kandaháru. Na druhej strane zdroje z Talibanu tvrdia, že Omar nebol súčasťou dohody a nemal v úmysle vzdať sa Kandaháru. Nech už to bolo akokoľvek, USA vetovali akékoľvek rokovania, čo historik Malkasian nazýva "jednou z najväčších chýb" vojny. Omar zmizol a odišiel buď do inej časti Afganistanu, alebo do Pakistanu. Taliban sa následne začal skrývať alebo utiekol do Pakistanu, hoci mnohí z nich sa vzdali aj zbraní. Väčšina vodcov a tisíce bojovníkov odišli do Pakistanu. Nie je známe, či sa Taliban v tomto čase rozhodol pre povstanie. Bojovníci Talibanu sa naďalej skrývali vo vidieckych oblastiach štyroch južných provincií: Kandahár, Zábul, Helmand a Uruzgan.
Koncom novembra bol bin Ládin v opevnenom výcvikovom tábore v Tora Bora. Bitka o Tora Bora sa začala 30. novembra. Tímy CIA spolupracujúce s kmeňovými milíciami tam sledovali bin Ládina a začali zvolávať letecké útoky na vyčistenie hornatého tábora, pričom čoskoro prišli na pomoc špeciálne jednotky. Kmeňové milície síce mali 1 000 členov, ale počas ramadánu nebojovali horlivo. Hoci CIA žiadala vyslanie rangerov americkej armády a námorná pechota bola pripravená na nasadenie, boli odmietnuté. Bin Ládinovi sa nakoniec niekedy v decembri podarilo utiecť do Pakistanu.
Invázia bola pre koalíciu výrazným vojenským úspechom. Od októbra do marca zahynulo menej ako 12 amerických vojakov v porovnaní s približne 15 000 zabitými alebo zajatými príslušníkmi Talibanu. Väčšinu práce odviedli tímy špeciálnych síl a ich afganskí spojenci a bolo potrebných relatívne málo vojakov. Karzaj bol rešpektovaný, legitímny a charizmatický vodca. Napriek tomu podľa Malkasiana neúspech pri zajatí bin Ládina alebo pri vyjednávaní s Talibanom, alebo pri ich akomkoľvek zapojení do novej vlády, pripravil pôdu pre dlhú vojnu, do ktorej bin Ládin chcel dostať USA.
2003 – 2005: Vzostup Talibanu.
Chyby koalície, reorganizácia Talibanu.
Po počiatočnom úspechu chýbal USA v Afganistane jasný cieľ, ktorý by presahoval ciele boja proti terorizmu a spočíval v nájdení vysokých predstaviteľov Talibanu a al-Káidy. Bushova administratíva spočiatku odmietala budovanie národa, ale keď USA zostali, pomaly sa to stalo dôvodom ich zotrvania. V apríli 2002 Bush predniesol prejav, v ktorom vyjadril želanie obnoviť Afganistan. USA sa tiež snažili zaviesť demokraciu a práva žien ako morálnu záležitosť. Medzinárodné spoločenstvo prispelo k rozvojovému úsiliu v Afganistane, ktoré sa zameralo na pomoc a vytvorenie inštitúcií na riadenie krajiny. Snahy USA o obnovu sa zameriavali aj na zlepšenie vzdelávania, zdravotnej starostlivosti a rozvoj komunít. USA tiež podporovali a financovali vytvorenie afganskej armády začiatkom roka 2002. Armáda sa však budovala pomaly kvôli konkurenčným záujmom a presvedčeniu USA, že Taliban už nepredstavuje silnú hrozbu. Niektorí členovia Bushovej administratívy uprednostňovali využitie Severnej aliancie a vojenských veliteľov ako armády namiesto vytvorenia novej armády. Armáda sa stala vedľajšou úlohou a bola slabo vycvičená a vybavená, čo ešte viac podporilo činnosť Talibanu.
Niektorí členovia Talibanu sa v rokoch 2002 až 2004 niekoľkokrát obrátili na Karzaja s cieľom začať rokovania, ale USA boli zásadne proti a zabezpečili, aby sa všetci najvyšší predstavitelia Talibanu dostali na čiernu listinu, takže afganská vláda s nimi nemohla rokovať. Historik Malkasian tvrdí, že rokovania s Talibanom by boli v tomto štádiu málo nákladné, ale veľmi účinné, a pripisuje to prílišnej sebadôvere a pýche USA a poznamenáva, že všetky informácie o tom, že Taliban by sa mohol obnoviť, boli k dispozícii, ale ignorované.  Niektorí vodcovia Talibanu uvažovali o zapojení sa do politického procesu, pričom stretnutia na túto tému sa konali až do roku 2004, hoci nevyústili do rozhodnutia o zapojení sa.
Mierové rozhovory.
27. novembra sa v nemeckom Bonne zišli na mierovej konferencii pod záštitou OSN zástupcovia štyroch strán, ktoré sa mali dohodnúť na novej post-talibanskej vláde. Vyjednávali tu predstavitelia Severnej koalície, Rímskej skupiny (skupina okolo bývalého afganského kráľa Mohammada Záhira Shaha), Pešavárskej skupiny (afganskí utečenci v Pakistane) a Cyperskej skupiny (afganskí exulanti). 
5. decembra 2001 bol na stretnutí v Bonne zvolený do čela dočasnej afganskej vlády Hámid Karzaí. Na druhý deň Taliban súhlasil odstúpiť z Kandaháru, a tým aj od moci v krajine. Usáma bin Ládin a vodca Talibanu Mullah Omar boli však nezvestní. 
11. decembra sa objavili informácie, že Bin Ládin sa ukryl v systéme jaskýň Tora Bora vo východnej časti Afganistanu. Američana zvolili mohutný a rázny útok. 16. decembra USA vyhlásili, že al-Káida v Afganistane prestala existovať a otvorili po rokoch v Kábule svoju ambasádu. 
1. mája 2011 oznámil americký prezident Barack Obama v priamom prenose televíznej stanice CNN, že bol Usáma bin Ládin zabitý tímom Navy SEALs pri cielenej operácii vo svojom sídle v Abbottábáde. 
Kapitulácia Talibanu.
V januári 2002 Taliban definitívne kapituloval a moci sa v krajine ujala dočasná vláda na čele s Karzáim. Mnohí talibanskí zajatci a členovia či spolupracovníci Al-Ká’idy boli prevezení na vojenskú základňu Guantanamo Bay Naval Base na Kube. 
Talibanská ofenzíva.
Na základe dohody podpísanej vtedajším prezidentom USA Donaldom Trumpom sa na začiatku mája 2021 rozhodla administratíva Joe Bidena začať z územia Afganistanu sťahovať svoje vojská. Toto Taliban využil a začal ofenzívu. 15. augusta bol dobytý Kábul a znova vyhlásený Afganský islamský emirát.

</doc>
<doc id="32663" url="https://sk.wikipedia.org/wiki?curid=32663" title="Damazus I.">
Damazus I.

Svätý Damazus I. (* 305, Guimarães, Portugalsko - † 11. december 384, Rím, Taliansko) bol 37. pápež. 
Život.
Narodil sa otcovi, ktorý sa stal kňazom v kostole San Lorenzo. Mal pohnutý život, pretože ako diakon sprevádzal pápeža Libéria do vyhnanstva (r. 355), no keď sa vrátil do Ríma vstúpil do služieb protipápeža Félixa II. Po návrate Libéria z vyhnanstva (r. 358) sa s ním Damasus zmieril. 
1. októbra 366 sa stal za veľmi dramatických okolností pápežom. Svoj trón si bránil pomocou aristokracie a bohatých dám, preto ho prezývali „obľúbencom matrón“. Aktívne sa podieľal na potláčaní kacírskych názorov vrátane arianizmu, k čomu používal aj pomoc svetskej moci.
Počas jeho pontifikátu sa prešlo z oficiálneho gréckeho liturgického jazyka na latinský.
Nadviazal priateľstvo so svätým Hieronymom, zamestnal ho na niekoľko rokov ako svojho tajomníka a poveril ho, aby zrevidoval existujúci latinský preklad evanjelií na základe gréckeho originálu.
Zomrel 11. decembra 384 a pochovaný bol v kostole, ktorý postavil na Via Ardeatina. Jeho pozostatky však boli neskôr prenesené do kostola San Lorenzo v Damaso.

</doc>
<doc id="32666" url="https://sk.wikipedia.org/wiki?curid=32666" title="Sedem slobodných umení">
Sedem slobodných umení

Sedem slobodných umení (lat. "septem artes liberales") bol stredoveký názov pre súhrn predmetov, ktoré tvorili všeobecné vzdelanie (gr. "enkyklios paideia", lat. "orbis doctrinae" - kruh vzdelania) stredovekého vzdelanca. 
Termín "ars" (plurál "artes") však v stredoveku neznamenal "umenie" v modernom zmysle slova, ale "veda", "technika" respektíve "odbor". Tieto umenia boli slobodné ("liberales"), pretože zaoberať sa nimi bolo hodné slobodného muža (lat. "homo liber"), na rozdiel od manuálnych či remeselných zručností.
Systém navrhol neskoroantický autor Martianus Capella vo svojom diele "De nuptiis philologiæ et Mercurii" ("O spojení filológie s Merkúrom", okolo roku 415), v ktorom opisuje sedem základných umení ako kombináciu trívia a kvadrívia:
Vtedajšie chápanie obsahu jednotlivých umení sa však líšilo od moderných pojmov.
Trívium.
Takzvané "trívium" (trojcestie) predstavovalo tri základné umenia spojené s rečou či slovom:
Absolvent štúdia týchto umení bol "Baccalaureus" - ovenčený vavrínom (lat. "laurus").
Názov "trívium" sa v 18. storočí začal používať pre elementárnu výuku čítania, písania a počítania. Dodnes sa základným alebo jednoduchým znalostiam hovorí "trivia" alebo "triviálne".
Kvadrívium.
Druhým stupňom bolo "kvadrívium" (štvorcestie) štyri umenia spojené s číslami:
Absolvent štúdia týchto umení bol "Magister artium (liberalium)" - učiteľ či majster (slobodných) umení.

</doc>
<doc id="32667" url="https://sk.wikipedia.org/wiki?curid=32667" title="Damasus I.">
Damasus I.



</doc>
<doc id="32669" url="https://sk.wikipedia.org/wiki?curid=32669" title="Kňaz">
Kňaz

Kňaz (ženský rod "kňažka alebo kňazka)" je (najmä v tradičných kresťanských cirkvách) osoba, ktorá viac či menej výlučne vykonáva náboženské úkony ako svoje zamestnanie.
Výraz kňazstvo znamená a) súhrn kňazov, kňazi ako celok, alebo b) (cudzím slovom sacerdócium) kňazský stav, povolanie, úrad či hodnosť kňaza.
Dejiny.
V priebehu dejín kňazskú funkciu vykonával často kráľ (Mezopotámia, Egypt). V tomto prípade kráľovi pomáha širšie kňazstvo, často dedičné. V starom Izraeli bola funkcia kňaza, kráľa a proroka striktne oddelená - zmiešanie kráľovskej a kňazskej autority bolo neprípustné a bolo vnímané ako ťažký hriech. 
Judeokresťanské kňazstvo.
Starozákonné kňazstvo.
U patriarchov v židovstve sa nenachádza nič podobné (neexistuje kvalifikovaný kňaz Boha Abraháma, Izáka a Jakuba). Léviho národ do čias Exodu je iba svetským kmeňom, bez posvätných funkcií.
Až počnúc Mojžišom, ktorý bol z levitského kmeňa, vzniká určitá špecializácia na kultové funkcie. No popri levitskom kňazstve sa ďalej udržiava rodinné kňazstvo.
Za čias monarchie vykonáva kráľ viaceré funkcie (medzi nimi aj kňazské): prináša obety, požehnáva ľud; je skôr akýmsi patrónom kňazstva, ale nie je členom posvätnej kasty.
V roku 621 pred Kr. Joziáš zrušil miestne svätyne, nastolil tak levitský monopol a zvrchovanosť jeruzalemského kňazstva. Joziášovou reformou, ktorá prekračovala predpisy Deuteronómia (Dt 18,6nn) vzniká rozlišovanie medzi kňazmi a levitmi.
Pádom chrámu a monarchie 587 pred Kr. kňazstvo je oslobodené od vplyvov a pokušení politickej moci a stáva sa tak náboženským vodcom národa. Kňazská hierarchia pozostávala z veľkňaza, pod ním sú kňazi, synovia Árona a napokon leviti (nižšie duchovenstvo). K levitom sa pridružujú speváci a vrátnici.
Do roku 172 pred Kr. neboli v hierarchii žiadne zmeny. Až v roku 171 pred Kr. bol pre politické intrigy zavraždený Oniáš III. - posledný veľkňaz pochádzajúci od Sadoka a králi Sýrie ustanovujú jeho nástupcov bez ohľadu na jeho rodokmeň. Z nich sa stávajú viac politickí a vojenskí ako náboženskí vodcovia, čím vyvolávajú opozíciu farizejov. Nakoniec, počnúc Herodesom, veľkňazov určuje politická moc. Veľkňazov si vyberali z veľkých kňazských rodín.
Kňazské funkcie.
V starodávnych náboženstvách sú kňazi služobníkmi kultu, strážcami posvätných tradícií. V Izraeli napriek spoločenskému vývinu, kňazstvo vždy vykonáva dve základné služby:
Služba kultu.
Kňaz je človekom svätyne. Prijíma veriacich v Božom dome, predsedá pri liturgii. V judaizme a katolicizme je hlavným úkonom prinášať obetu, kde vystupuje ako prostredník medzi Bohom a ľudom. Bohu prináša obetu veriacich a veriacim prináša Božie požehnanie. Rovnako postupuje Mojžiš pri obete zmluvy na Sinaji (Ex 24, 4-8). V novozákonnom protestantskom kresťanstve už kňaz obetu neprináša - pretože jedinú dostatočnú obeť priniesol Ježiš Kristus.
Služba slova.
V Mezopotámii a v Egypte vykonával kňaz veštenie. V starodávnom Izraeli podobne narába s efodom, alebo s urimom a tumimom, po Dávidovi sa tieto úkony už vo Svätom písme nespomínajú, lebo Božie slovo sa k ľudu dostáva inou cestou: cez rozprávanie prorokov. Tí poukazujú na významné spomienky z minulosti a nachádzajú zmysel. Kňazi sú služobníkmi tohto slova, opakujú veriacim rozprávania ktoré zdôvodňujú vieru. Pri obnovách Zmluvy oni vyhlasujú Tóru a vykonávajú úlohu sudcu (Dt 17,8-13). Starajú sa o redakciu Zákona.
Novozákonné kňazstvo.
Ani jeden novozákonný text pre zodpovedných činiteľov Cirkvi nedáva meno kňaz. Ale podobne ako v Starom Zákone kňazstvo Božieho ľudu môžu podľa katolicizmu konkrétne vykonávať iba Bohom povolaní služobníci.
Ježiš si vyvolil 12 apoštolov, pripravil ich na službu slova a podľa rímsko-katolíckej teológie im zveril zodpovednosť za Cirkev a v posledný večer im zveril Eucharistiu.
Apoštoli neskôr ustanovujú podľa príkladu Ježiša Krista zodpovedných ľudí, aby pokračovali v ich činnosti. Niektorí majú titul starší, v ňom môžeme hľadať pôvod slova kňaz, presbyter. Sv. Pavol tým, čo sú zodpovední za spoločenstvá, dáva kňazské tituly: "správcovia Božích tajomstiev" (Kor 4,1n), "služobníci novej Zmluvy" (Kor 3,6). Sv. Pavol definuje kázanie ako liturgickú službu (Rim 1,9; 15,15n). Tu kdesi môžeme nájsť tradíciu o služobnom kňazstve, teda už nie kasta privilegovaných. Kňaz sa stáva, nie sluhom, ale služobníkom Božieho ľudu.
V evanjelikálnom a letnično-charizmatickom protestantskom kresťanstve je ako kňaz vnímaný každý znovuzrodený veriaci, akceptuje sa všeobecné kňazstvo znovuzrodených veriacich.
Rehoľné kňazstvo.
Služobné kňazstvo v Spoločnosti Ježišovej je podstatným znakom tejto rehoľnej spoločnosti, ktorú založil sv. Ignác a ktorá sa uskutočňuje vo všetkých kútoch sveta a v rozličných kultúrach. V dnešnej dobe je úlohou jezuitského služobného kňazstva služba viery a podporovanie v ľudskej spoločnosti. Táto služba sa osobitne zameriava na tých, čo ešte nepočuli evanjelium; na tých, čo sú na okraji Cirkvi alebo spoločnosti; na tých, ktorým sa upiera ľudská dôstojnosť; na tých, čo sú bez hlasu a bez moci; na tých, čo sú slabí vo viere alebo sa jej odcudzili; na tých, ktorých bieda je väčšia, ako vládzu uniesť. Pre jezuitského kňaza je to práve svet, kde má byť najviac aktívny v mene uzdravujúceho a uzmierujúceho Krista.
Najpodstatnejším znakom, ktorý charakterizuje kňaza – jezuitu, je dávanie duchovných cvičení. Pravá jezuitská kňazská služba dnešnej doby, je založená: v službe kázania, v službe vnútorného života; v službe spovedania a vyučovania; v službe vysluhovania sviatostí; katechéza detí a nevzdelaných ľudí; a v službe angažovania sa v sociálnej oblasti. Každá apoštolská činnosť a služba má smerovať k napomáhaniu spravodlivosti, a to najmä týmito spôsobmi:
Kňaz má vedieť používať všetky dobré prostriedky tohto sveta. Jezuitskí kňazi majú robiť to, čo pokladajú za najnaliehavejšie a najužitočnejšie apoštolské úlohy bez ohľadu na vlastnú osobnú odmenu alebo kultúrne alebo triedne rozdelenie. Sv. Ignác však pre usmernenie dodáva: "„Aby sa každý usiloval zo všetkých síl, dosiahnuť tento cieľ, a každý nech to robí podľa milosti, ktorú mu udelil Duch Svätý...“"

</doc>
<doc id="32670" url="https://sk.wikipedia.org/wiki?curid=32670" title="Alanín">
Alanín

Alanín (skratka Ala alebo A) je jedna z 20 základných proteínogénnych aminokyselín. Prvýkrát bol izolovaný v roku 1879 z hodvábneho proteínu fibroínu, v ktorom tvorí hlavnú zložku.
Vlastnosti.
Vďaka metylovej skupine je molekula alanínu hydrofóbna. Je druhou najmenšou aminokyselinou po glycíne.
Izomér -alanín otáča rovinu polarizovaného svetla doprava, možno ho teda označiť ako -(+)-alanín.
Izoméry.
Jeho izomér kyselina 3-aminopropánová (β-alanín) sa vo voľnej forme nachádza v ľudskom mozgu a je zložkou niektorých biologicky významných dipeptidov.
Funkcia.
Podieľa sa na metabolizme sacharidov v pečeni a vo svaloch pri fyzickej záťaži. Tvorí spojku medzi laktátom a glukózou, čo je dôležité pri tvorbe glykogénu a v glukózo-alanínovom cykle. Zúčastňuje sa metabolizmu organických kyselín. Je dôležitý pri premene energetických látok v Krebsovom cykle, syntetizuje sa transamináciou z pyruvátu. Spolu s glycínom má pomerne veľké zastúpenie v ľudskej plazme. Stimuluje produkciu imonoglobulínov. Stabilizuje činnosť prostaty.
Syntéza a rozklad.
Laboratórna výroba.
Získava sa hydrolýzou fibroínu, synteticky z acetaldehydu a kyanovodíka (alternatívne z acetanhydridu, acetonitrilu a zo syntézneho plynu) alebo izoláciou z biomasy vznikajúcej bakteriálnym kvasením ropných produktov.
Biosyntéza a rozklad.
Alanín sa v tele premieňa na pyruvát pomocou transaminačnej reakcie. Rovnakým procesom dochádza k jeho rozkladu, a to premenou naspäť na pyruvát.
Okrem toho vzniká alanín i pri rozklade fenylalanínu pôsobením enzýmu kynureninázy.
Použitie.
Používa sa v poľnohospodárstve ako súčasť kŕmnych zmesí.

</doc>
<doc id="32672" url="https://sk.wikipedia.org/wiki?curid=32672" title="Cukor">
Cukor

Cukor (z nem. Zucker &lt; tal. zucchero &lt; arab. sukkar) môže byť:

</doc>
<doc id="32675" url="https://sk.wikipedia.org/wiki?curid=32675" title="Vojna v Afganistane">
Vojna v Afganistane

Vojna v Afganistane pozri:

</doc>
<doc id="32678" url="https://sk.wikipedia.org/wiki?curid=32678" title="Vojna proti Talibanu">
Vojna proti Talibanu



</doc>
<doc id="32679" url="https://sk.wikipedia.org/wiki?curid=32679" title="Apple II">
Apple II

Apple II bol prvý mikropočítač vyrábaný spoločnosťou Apple Computer. Bol to prvý sériovo vyrábaný a zároveň posledný počítač spoločnosti, ktorého tvorcom bol jediný človek - Steve Wozniak. Počítač bol predstavený v júni roku 1977 na výstave/konferencii v Usa. Počítač bol mimoriadne populárny medzi domácimi užívateľmi a po vydaní prvého tabuľkového kalkulátora "VisiCalc" sa začal úspešne predávať aj firemným zákazníkom. Prvý Apple II bol uvedený na trh v máji 1977 a postupne ho nasledovali súrodenci II Plus, IIe, IIc a II.
História.
Pôvodný Apple II.
Prvé počítače Apple II sa začali predávať od 5. júna 1977. Mali 8-bitový mikroprocesor MOS Technology 6502, ktorý bežal na 1 MHz, 4 KB RAM, kazetový prehrávač a podporu programovacieho jazyka Integer BASIC zabudovanú do ROM. Video ovládač zobrazoval 24 riadkov a 40 stĺpcov textu (len veľké písmená) a podporoval výstup na monitor a televízny prijímač. K dispozícii boli aj rozširovacie karty s podporou zobrazovania 80 stĺpcov a textu s malými písmenami. Užívatelia mohli ukladať dáta a programy na audio pásky a opäť ich odtiaľ nahrávať do počítača. Aj ďalšie programovacie jazyky, hry a aplikácie boli dostupné na kazetách. Pôvodná maloobchodná cena za počítač so 4 KB RAM bola 1298 amerických dolárov, rozšírený model s 48 KB RAM stál 2638 dolárov.
Neskôr Wozniak rozšíril počítač o podporu externej 5¼-palcovej disketovej mechaniky, čo umožnilo pohodlnejšie ukladanie a nahrávanie dát. Rozhranie, ktoré Wozniak navrhol a skonštruoval je dodnes pokladané za inžiniersky a technologický klenot. Ovládač nepotreboval veľkú podporu hardvéru, miesto toho využíval časové slučky softvéru na prístup k disku. Toto riešenie bolo nielen elegantné, ale najmä veľmi lacné, čo umožnilo udržať cenu počítača v miere prístupnej pre bežných užívateľov.
Wozniakov otvorený dizajn počítača s rozširujúcimi slotmi umožnoval pripojenie príslušenstva od iných výrobcov. K dispozícií boli sériové ovládače, kvalitnejšie video karty, pamäťové moduly, pevné disky a sieťové komponenty. K dispozícii boli aj emulačné karty, ktoré umožňovali Apple II spúšťať programy určené pre iné počítače. K dispozícii boli tzv. "akcelerátory", ktoré dokázali až zoštvornásobiť rýchlosť počítača.
Neskoršie modely.
Neskôr bolo Apple II nahradené modelom Apple II Plus s programovacím jazykom Applesoft BASIC a 48 KB RAM, rozšíriteľnej na 64 KB. Tento model umožňoval prácu aj s programovacími jazykmi UCSD Pascal a Fortan 77.
V roku 1982 prišiel na trh lacnejší model Apple IIe zostavený z nových komponentov. Bol už schopný zobrazovať malé i veľké písmená, mal 64 KB RAM rozšíriteľnej na 128 KB a s rozširovacou kartou zobrazoval 80 stĺpcov. Tento model bol najpopulárnejší spomedzi celej skupiny modelov Apple II.
Približne v tom čase bol uvedený na trh aj Apple III primárne určený pre firemných zákazníkov. Počítač nedosiahol úspech a Wozniak sa dokonca vyjadril, že to bol „stopercentný prepadák“. 
V máji 1984 bol vydaný Apple IIc - prvý prenosný počítač spoločnosti. Obsahoval podporu diskových jednotiek, modemu, tlačiarne a s prídavnou kartou opäť podporoval zobrazovanie 80 stĺpcov textu. Nevýhodou modelu bola jeho malá rozšíriteľnosť, čo bolo priamym dôsledkom kompaktného dizajnu.
Ďalšími modelmi boli Enhanced Apple IIe a posledná verzia IIe známa ako Platinum (najväčšou zmenou bolo pridanie numerickej klávesnice). 
Najvýkonnejším počítačom rady Apple II bol Apple II z roku 1986 s procesorom 65C816 na 2.8 Mhz, 16-bitovými registrami a 24-bitovým adresovaním, s rozšírenou pamäťou, vylepšenou podporou farieb a množstvom dostupného príslušenstva. Užívateľské rozhranie bolo prispôsobené vzhľadu Mac OS z vtedajších Macintoshov.
Posledným počítačom rodiny bol Apple IIc Plus z roku 1988. Bol približne rovnakej veľkosti ako IIc, ale 5¼-palcová disketová mechanika bola nahradená 3½-palcovou, zdroj napájania nebol externý, ale zabudovaný v počítači a stroj mal 4-Mhz procesor 65C02. To značilo, že bez akcelerátorov (s ktorými niektoré predchádzajúce modely mohli dosiahnuť až 12 MHz) to bol najrýchlejší Apple II.
Predaj skupiny modelov Apple II začal klesať okolo roku 1986. Apple predávalo a podporovalo II do roku 1993, najmä kvôli ich rozšíreniu v amerických školách. Na niektorých miestach sa Apple II používalo ešte v roku 2000.
Klony.
Podobne ako IBM PC, aj Apple II bolo často kopírované inými výrobcami. Podľa stránky Apple2clones.com, existovalo až 172 rôznych klonov. Klony boli často presnými kópiami originálov od Apple, no zvyčajne ponúkali určité vlastnosti navyše (napr. numerickú klávesnicu alebo 3½-palcovú disketovú mechaniku) a lepšiu cenu. 
Dopad na odvetvie.
Je zložité odhadnúť enormný dopad modelov Apple II na svetový obchod a technologický priemysel. Apple II bol prvý počítač, ktorý väčšina ľudí (najmä v Spojených štátoch) po prvý raz videla. Zároveň to bol počítač, ktorý si bežná rodina strednej triedy mohla dovoliť. Jeho popularita dala vzniknúť odvetviu počítačových hier, softvéru pre školstvo, bola príčinou rozmachu na trhu textových procesorov a tlačiarní a dala vzniknúť tabuľkovému procesoru "VisiCalc", prvej prevratnej aplikácii pre obchod. Na druhej strane, úspech na trhu domácich počítačov inšpiroval vytvorenie výrazne lacnejších strojov ako napr. Commodore 64 (1982), ktoré rovnako dosiahli výrazný úspech a odkrojili Apple z koláča trhového podielu.
Úspech Apple II tiež podnietil IBM k vytvoreniu IBM PC, ktoré bolo určené najmä manažérom na využitie s tabuľkovými kalkulátormi a textovými procesormi, ktoré boli v prvej fáze portované z platformy Apple, no neskôr mnohé predstihli produkty pre platformu Apple funkcionalitou i rozšírením.
Apple II zároveň zdôraznilo dôležitosť otvorenej architektúry pre počítačovú platformu. Rozširujúce sloty umožňujúce prídavným kartám riadenie zbernice ponúkli ďalším výrobcom možnosť predávať záplavu hardvérových produktov a užívateľom umožnili zostaviť si systém podľa vlastných potrieb a lacnejšie, ako by to bolo pri uzavretom systéme, kedy by boli nútení kupovať všetko rozširujúce príslušenstvo od Apple. Napriek tomu sa Apple rozhodlo postaviť uzavretý systém Macintosh, čoho pravdepodobným dôsledkom bol slabý úspech tejto platformy, najmä v porovnaní s otvorenou architektúrou IBM PC Otvorená architektúra PC zároveň umožnila vznik klonov a následné masové rozšírenie platformy, rovnako ako vstup ďalších konkurentov na trh IBM. Na druhej strane, v konečnom dôsledku výroba počítačov prestala byť pre IBM zisková a v roku 2005 bola divízia PC predaná čínskej spoločnosti Lenovo. Platforma PC však do dnešnej doby absolútne dominuje trhu osobných počítačov.

</doc>
<doc id="32680" url="https://sk.wikipedia.org/wiki?curid=32680" title="Európska vesmírna agentúra">
Európska vesmírna agentúra

Európska vesmírna agentúra alebo Európska kozmická agentúra (ESA, "European Space Agency") je medzivládna organizácia na výskum vesmíru založená v roku 1974, ktorá má v súčasnosti 22 členských štátov. Sídlo jej riaditeľstva je v Paríži a jej jednotlivé centrá sú vo zvyšných členských štátoch. Zamestnáva zhruba 1 900 zamestnancov (vrátane subdodávateľov a zamestnancov jednotlivých štátnych kozmických agentúr). Na rok 2013 mala plánovaný ročný rozpočet 4,282 miliárd €.
Kozmodróm ESA je Guyanské kozmické centrum v Kourou v juhoamerickej Francúzskej Guyane, z ktorého je možné vďaka jeho blízkosti k rovníku ľahko dosiahnuť komerčne dôležité obežné dráhy. Vďaka spoľahlivému a výkonnému nosiču Ariane 4 ESA získala dôležité miesto na trhu kozmických dopravcov v súčasnosti posilnené novou výkonnou raketou Ariane 5. Zároveň sa v posledných rokoch stala druhým najvýznamnejším hráčom na poli kozmického výskumu spolu s NASA.
Členské štáty, rozpočet a organizačná štruktúra.
Členmi ESA sú: Belgicko, Česko, Dánsko, Estónsko, Fínsko, Francúzsko, Grécko, Holandsko, Írsko, Luxembursko, Maďarsko, Nemecko, Nórsko, Poľsko, Portugalsko, Rakúsko, Rumunsko, Španielsko, Švédsko, Švajčiarsko, Spojené kráľovstvo a Taliansko. Bulharsko, Litva, Lotyšsko, Slovensko, Slovinsko a Kanada spolupracujú s ESA na niektorých projektoch na základe vzájomných zmlúv. Slovensko sa stalo členom ESA 16. februára 2015 podpisom zmluvy o spolupracujúcom štáte. V apríli 2010 podpísalo s ESA prvú základnú zmluvu – tzv. Dohodu o spolupráci (Cooperation Agreement). ESA tiež spolupracuje s Európskou úniou, od ktorej je inak nezávislá.
Rozpočet ESA na rok 2006 bol schválený členskými štátmi na ministerskej konferencii v decembri 2005 v Berlíne vo výške necelých 3 miliárd €. Ide síce o druhý najvyšší rozpočet kozmickej agentúry po NASA, ale v porovnaní s americkým kozmickým programom je zhruba iba štvrtinový (rozpočet NASA je približne 13 miliárd €). Na druhej strane má ale väčšina členských krajín svoj vlastný kozmický program, takže celkové výdaje na kozmický výskum sú v Európe takmer dvojnásobné a niektoré projekty (ako napr. navigačný systém Galileo) finančne podporuje aj EÚ. V roku 2013 bol plánovaný rozpočet navŕšený na 4,282 miliárd €.
Centrála agentúry je umiestnená v Paríži. V holandskom Noordwijku je umiestnené vývojové centrum pre kozmické lode a ďalšie technológie ESTEC (angl. "European Space Research and Technology Centre"). V nemeckom Darmstadte je umiestnená centrála ESOC (angl. "European Space Operations Centre"), odkiaľ sú riadené satelity a vesmírne sondy. Centrum pre výcvik astronautov EAC (angl. "European Astronauts Centre") sa nachádza tiež v Nemecku, v meste Kolín nad Rýnom.
Neďaleko Ríma, v meste Frascati, sa nachádza výskumné stredisko ESRIN (angl. "European Space Research Institute"), ktorého úlohou je okrem iného zhromažďovať, ukladať a ďalej distribuovať dáta zo satelitov a sond.
História.
ESA vznikla v roku 1973 z Európskej organizácie pre výskum vesmíru (ESRO – European Space Research Organisation) a Európskej organizácie pre vývoj štartovacích zariadení (ELDO – European Launch Development Organisation), ktorá sa stala jej súčasťou pod názvom Európske centrum výskumu vesmíru a technológií (ESTEC – European Space Research and Technology Centre).
Vedenie.
Medzi rokmi 2003 až 2015 bol generálnym riaditeľom Jean-Jacques Dordain.
Podľa rozhodnutia rady z decembra 2020 bude od júla 2021 novým generálnym riaditeľom rakúsky geofyzik Josef Aschbacher. V súčasnosti je riaditeľom pre program pozorovania Zeme a vedie ESRIN, centrum pre pozorovanie Zeme pri Ríme.
Program ESA.
ESA vysiela svojich kozmonautov na základe zmlúv s Ruskou kozmickou agentúrou Sojuzmi na ISS. Prevádzkuje rakety Ariane, ktoré vynášajú kozmické družice na obežnú dráhu. Vyvíja ATV, ktorý bude slúžiť ako zásobovacia vesmírna loď pre ISS. ESA spoločne s NASA prevádzkovala laboratórium Spacelab, ktorý vynášal americký Space Shuttle.
Za posledných 30 rokov zaznamenala Európa zopár prvenstiev vo výskume slnečnej sústavy a nášho Vesmíru: od stretnutia sa s kométou Halley v roku 1986, vyslania sondy na Saturnov mesiac Titan, študovania Slnka s presnosťou akou nikdy predtým študované nebolo, až po fotografovanie tých najvzdialenejších galaxií.
ESA chce pokračovať v týchto úspechoch, a preto sa už dnes pozerá dopredu na nasledujúcich 20 rokov svojím programom Kozmická vízia. Toto je cesta budovaná na pevných základoch, práca, ktorou je možné prekonávať vedecké, intelektuálne a technologické výzvy zajtrajška. Program Kozmická vízia je začiatkom dôležitých štúdií v oblasti vesmírnych vied, získavania poznatkov o existencii nových svetov a o vývoji života vo Vesmíre od Veľkého tresku až po dnešok.
Kozmická vízia.
V jadre programu Kozmická vízia leží zopár fundamentálnych myšlienok:
Projekty prieskumu Zeme.
Satelity ESA určené na pozorovanie Zeme vyniesli Európu na poprednú priečku v oblasti štúdia globálneho počasia, pretože významne obohatili naše poznatky o počasí na Zemi a o jej klimatických zmenách. Množstvo informácií o počasí, environmentálnych úkazoch a klimatických zmenách priniesla meteorologickej komunite od roku 1970 séria satelitov Meteosat za pomoci satelitov Envisat a ERS.
Budúce výskumné satelity ESA určené na štúdium Zeme (Earth Explorer satellites) poskytnú vedcom príležitosť použiť prelomové technológie pri riešení určitých problémov a štúdiu interakcie medzi atmosférou, biosférou, hydrosférou, kryosférou a vnútrom Zeme ako aj pri štúdiu vplyvu, ktorý má činnosť ľudí na prirodzené procesy Zeme.
Budúce výskumné misie určené na pozorovanie Zeme (EarthWatch missions) zabezpečia nepretržitý tok informácií a operačné služby napríklad pre predpovede počasia. V súčasnosti je v prevádzke druhá generácia satelitov Meteosat (Meteosat Second Generation satellites) a tiež MetOp-A, prvý meteorologický satelit na polárnej orbite. Päť satelitov, nazývaných Sentinels, sa vyvíja pod záštitou európskej iniciatívy globálneho monitoringu a bezpečnosti GMES.
Výskum slnečnej sústavy.
Podľa vedcov sa naša slnečná sústava zrodila pred 4,6 miliardami rokov. Odvtedy sa jej planéty a mesiace vyvíjali veľmi odlišne. Pre pochopenie slnečnej sústavy a unikátnosti Zeme uskutočnila ESA už v minulosti zopár úspešných vedeckých misií.
Mars Express objavil na Marse vodu a mapuje jeho povrch. Venus Express nazerá do atmosféry Venuše s cieľom študovať enormné skleníkový efekt. Sonda Huygens pristala na Saturnovom mesiaci Titane a študovala jeho chémiu a mineralógiu. Rosseta je na ceste smerom ku kométe 67/P Churyumov-Gerasimensko s ktorou by sa mala stretnúť v roku 2014. Mala by pomôcť vedcom pochopiť či vodu a život na Zem priniesli kométy. Misia BepiColombo bude skúmať Merkúr, planétu najbližšiu k Slnku, aby sme lepšie chápali ako sa tvoria planéty v blízkosti hviezd.
ExoMars bude prvou misiou ESA, ktorá bude skúmať povrch iného sveta pomocou robotického vozidla. Jedným z jeho ambicióznych cieľov bude, zistiť, či na Marse existoval život alebo či ešte existuje aj teraz. Toto je jedna z výnimočných otázok súčasnosti a jej zodpovedanie je nevyhnutnou podmienkou pre prípravu budúceho výskumu červenej planéty ľuďmi.
Planetárne misie ESA:
Navigačné a bezpečnostné systémy v spolupráci s EÚ.
Po mobilných telefónoch a internete je satelitná navigácia najnovším príspevkom z oblasti vesmírnych technológií pre každodenný život. Satelity obiehajúce Zem vám dokážu priniesť informácie o tom, kde sa nachádzate nepretržite 24 hodín denne.
Benefity satelitnej navigácie objavujú všetci od vodičov áut a kamiónov cez farmárov až po jachtárov a turistov. Vďaka veľmi presnej a spoľahlivej satelitnej navigácii zažíva revolúciu kontrola leteckej a lodnej dopravy, záchranné operácie, manažment krízových situácií a podpora služieb na presadzovanie zákonov.
Program Galileo je spoločná iniciatíva Európskej komisie a ESA s cieľom vytvoriť vlastný nezávislý globálny civilný satelitný systém, ktorý bude kompatibilný s už existujúcim americkým systémom GPS a ruským systémom GLONASS, kontrolovaných armádou. Tieto dva systémy sú v súčasnosti rozšírené o EGNOS, Európsky Geostacionárny Navigačný Overlay Servis, ktorý je predskokanom európskeho systému Galileo a prvým konkrétnym krokom Európy smerom k satelitnej navigácii.
Rozsah potenciálnych aplikácií pre systém Galileo je extrémne veľký. Okrem sektorov týkajúcich sa prepravy budú jeho pokročilé technologické prvky využiteľné aj v mnohých iných ekonomických sektoroch.
Galileo bude plne v prevádzke v roku 2013, pomocou konštelácie 30 satelitov obiehajúcich Zem vo výške viac než . Prvé dve testovacie satelity systému GIOVE-A a B už boli vypustené.
ISS.
ISS alebo Medzinárodná vesmírna stanica je ľahko viditeľná aj voľným ľudským okom, keďže obieha iba vo výške nad Zemou. Je to majstrovské dielo celosvetovej spolupráce spojujúcej USA, Rusko, Japonsko, Kanadu a Európu do najväčšieho združenia v histórii vedy.
Európska účasť v tomto spolku je s pomocou ESA príbehom dôležitých technologických a vedeckých úspechov. Bola veľkým stimulom pre európsky priemysel, ktorý urobil veľký pokrok pri rozvoji a výrobe najmodernejších vesmírnych systémov a hardvéru.
Európskym kľúčovým príspevkom pre ISS je viacúčelové vedecké laboratórium Columbus. V ňom môžu byť vykonávané experimenty v beztiažovom prostredí. Používanie tohto unikátneho zariadenia a využitie jeho bezkonkurenčných príležitostí sa začne čoskoro.
ESA tiež disponuje Automatickým transportným prostriedkom (ATV), čo je séria bezpilotných vesmírnych lodí, ktoré sa dokážu k ISS pripojiť a odpojiť automaticky a sú schopné dopravy nákladu jedla, pohonných hmôt a iných zásob. ATV tiež pomáha pri manévroch ISS na správnu obežnú dráhu a odstraňovaní odpadu určeného na zhorenie v atmosfére.
S cieľom nadviazať na úspechy ATV sa pripravujú plány moderného plavidla pre návrat na Zem, ktoré namiesto odstraňovania odpadu z ISS bude schopné návratu na Zem s nákladom a ukončenými experimentami

</doc>
<doc id="32681" url="https://sk.wikipedia.org/wiki?curid=32681" title="Viackanálový a viacbodový distribučný systém">
Viackanálový a viacbodový distribučný systém

Viackanálový a viacbodový distribučný systém (angl. "Multichanel Multipoint Distribution System", skr. "MMDS") je systém na distribúciu televízneho signálu používaný na území Slovenska a okolitých štátov. Ide o bežné vysielanie v norme PAL, rozdiel oproti klasickému vysielaniu je v tom, že pre šírenie sa nepoužíva bežné televízne pásmo (48,5 - 862 MHz), ale kmitočty o niečo vyššie - 2,2 - 2,3 (2,1-2,3) GHz alebo 2,5 - 2,7GHz. 
Systém MMDS využíva 12 (25) kanálov v pásme 2,2 - 2,3 (2,1-2,3) GHz, to znamená že v analógovom vysielaní môže ísť maximálne 12 (25) programov a v digitálnom až 60 programov. Prijímacie zariadenie, takzvaná MMDS anténa, sa skladá z konvertora, sita a zdroja. Pre príjem v „digitále“ je potrebný aj digitálny prijímač. Konvertor slúži na prevedenie signálu do TV pásma. Jednou z podmienok kvalitného prijímu je priama viditeľnosť - teda medzi vysielačom a prijímacou anténou nesmie byť žiadna prekážka a kvalita signálu je vynikajúca.
Pásmo 2,5 -2,7GHz je pôvodné pásmo, v ktorom sa na území Slovenska poskytovala retransmisia TV signálu. V novom plánovaní rozdelenia frekvenčného spektra však TÚ SR / Telekomunikačný úrad / rozhodol, že táto frekvencia bude v budúcnosti pridelená GSM operátorom pre služby LTE. V novom plánovaní TÚ pridelil pre službu MMDS nové pásmo a to pásmo 2,2 - 2,3GHz. Avšak poskytovatelia MMDS služieb v tomto pôvodnom pásme sa nemusia obávať avizovaného zrušenia licencií na konci roku 2007. Služby LTE sa nerozšírili v rámci EU tak rýchlo ako sa predpokladalo. 1. decembra 2007 ruší v Poprade MMDS vysielanie spolocnost UPC.

</doc>
<doc id="32684" url="https://sk.wikipedia.org/wiki?curid=32684" title="Karboxylové kyseliny">
Karboxylové kyseliny



</doc>
<doc id="32685" url="https://sk.wikipedia.org/wiki?curid=32685" title="Arginín">
Arginín

Arginín (skratka Arg alebo R) alebo kyselina 2-amino-5-guanidinovalérová je aminokyselina. Izomér -arginín je jednou zo základných proteinogénnych aminokyselín. Je najzásaditejšou proteinogénnou aminokyselinou. Vo vysokých množstvách je prítomný hlavne v protamínoch a v histónoch. Je to esenciálna aminokyselina.
Chemické vlastnosti.
Arginín sa bežne pri fyziologickom pH vyskytuje ako amfión. Jeho izoelektrický bod je pri pH 10,76. Arginín podlieha celkom trom disociáciám a jeho hodnoty p"K"a sú 2,17, 9,04 a 12,48.
Význam.
Je dôležitá zložka bielkovín, nevyhnutná pre ľudský organizmus hlavne v detskom veku. Je potrebný pre normálnu činnosť hypofýzy. Spolu s -ornitínom stimuluje uvoľňovanie rastového hormónu. Je tak isto potrebný pri syntéze bielkovín, pretože je to jedna z proteinogénnych aminokyselín. Arginín ďalej prispieva k tvorbe kolagénu, ktorý je dôležitou súčasťou u väzivových tkanív. Veľký význam má pri vytváraní neuroprenášača oxidu dusnatého (NO), tvorbe a detoxifikácii amoniaku prostredníctvom močovinového cyklu, biosyntéze polyamínov či biosyntéze kreatínu, a to u ľudí i v rastlinách. Arginín stimuluje vylučovanie glukagónu, inzulínu a ďalších hormónov (napr. rastového hormónu), pomáha pri liečení rán, pomáha predchádzať raným štádiám tumorigenézy a zlepšuje funkciu kardiovaskulárneho, reproduktívneho, renálneho, imunitného systému a ďalších.
Voľný arginín slúži v mnohých rastlinách ako zásobná a transportná forma dusíka.
Zdroje.
Arginín sa prirodzene nachádza v jedlách bohatých na bielkoviny, teda hlavne mäso (kuracie, morčacie, bravčové a iné), ryby, niektoré orechy (napr. vlašské či lieskové) a semienka (napr. tekvicové alebo sezamové), strukoviny (napr. šošovica, sója a cícer), mliečne produkty a celozrnné obilniny (napr. ovos). Morské riasy takisto obsahujú arginín.

</doc>
<doc id="32690" url="https://sk.wikipedia.org/wiki?curid=32690" title="Ekologická stopa">
Ekologická stopa

Ekologická stopa je odhadovaná celková plocha biologicky produktívnej pôdy a vody potrebná na udržiavanie určitého hospodárstva alebo určitej populácie (od jednotlivcov až po celé mesto či štát) na určitej životnej úrovni. Variant definície znie: odhadovaná celková plocha ekologicky produktívnej pôdy a vody využívaná výhradne na zabezpečenie zdrojov a asimiláciu odpadov produkovaných danou populáciou, pri používaní bežných technológií. V súčasnosti sa táto hodnota všeobecne považuje za ukazovateľ udržateľnosti rozvoja.
Koncept bol knižne po prvýkrát publikovaný v roku 1996 dvoma kanadskými vedcami Mathisom Wackernagelom a Williamom Reesom v knihe "Our Ecological Footprint: Reducing Human Impact on the Earth".
Dejiny.
V dejinách existujú prípady, keď kultúry vyčerpali svoje prírodné zdroje:
V súčasnosti má však prekročenie limitov prírodného prostredia už globálne dôsledky.
V roku 1972 v knihe Meadows et al.: The Limits to Growth autori na základe výpočtov a vtedy dostupných informácií dospeli k záveru, že ľudia čoskoro úplne vyčerpajú niektoré neobnoviteľné prírodné zdroje (ako napr. ropu, zemný plyn). Týmito zisteniami sa zaoberala o niekoľko rokov neskôr Svetová komisia životného prostredia a rozvoja (World Commission on Environment and Development – WCED) vedená vtedajšou nórskou premiérkou Brudtlandovou. V roku 1987 publikovala Brundtlandská komisia správu "Naša spoločná budúcnosť" (Our Common Future), v ktorej jasne upozornila na fakt, že z prírody nesmieme odoberať viac, ako sa stačí reprodukovať bez strát na ďalšej produktivite. Táto správa takisto prvýkrát zaviedla termín udržateľný rozvoj (sustainable development), ako rozvoj, ktorý zabezpečuje potreby súčasnej generácie bez toho, aby tým obmedzil možnosti budúcich generácii uspokojovať ich budúce potreby.
Na sledovanie smerovania spoločnosti v zmysle udržateľného rozvoja boli vyvinuté rôzne indikátory. Na ich vývoji sa podieľajú skupiny vedcov aj niektoré medzinárodné mimovládne organizácie. Indikátory sú viac či menej agregované a poskytujú pohľad na určité časti aktivít našej spoločnosti i na súhrnné hodnotenie pokroku k udržateľnému spôsobu života. Nevýhodou súčasných súborov indikátorov udržateľného rozvoja je podľa Hilleho ich pretrvávajúce zameranie na výstupy ľudskej ekonomiky (emisie znečisťujúcich látok, hluk, produkcia odpadov atď.) Preto sa od polovice 90. rokov používa ekologická stopa ako nový agregovaný indikátor, ktorý integruje stranu vstupov i výstupov ľudskej činnosti.
Ekologická stopa nám dáva možnosť jednak merať cestu spoločnosti smerom k udržateľnosti a takisto nám umožňuje pozrieť sa na naše aktivity z pohľadu ich udržateľnosti. Čo sa na prvý pohľad môže zdať ako ekonomicky výhodné, nemusí byť vždy výhodné z dlhodobého hľadiska a z pohľadu životného prostredia môže mať často negatívne dôsledky. Príkladom môže byť porovnanie pestovania paradajok voľne na poli a v skleníku za pomoci moderných tzv. hydroponických techník. Na prvý pohľad sa môže zdať pestovanie paradajok v skleníku efektívnejšie, keďže výnosy na jednotku plochy môžu byť 7 až 10 krát väčšie. Ak ale na plochu zeme prepočítame aj všetky potrebné materiálne zdroje a hlavne energiu nutnú pre pestovanie paradajok hydroponicky v skleníku, môže byť ekologická stopa jedného kilogramu paradajok zo skleníka až 20 krát vyššia ako pri paradajkach pestovaných na poli.
Stanovenie ekologickej stopy.
Každý, od konkrétneho človeka až po celé mesto či štát, má vplyv na Zem a jej prírodný potenciál, pretože spotrebúva prírodné zdroje a služby. Ekologický vplyv korešponduje s množstvom prírody, ktoré používame na uspokojenie svojich potrieb, čiže vytvára našu ekologickú stopu. 
Samozrejme, v skutočnosti táto časť prírody nie je súvislým pásom zeme. Vďaka medzinárodnému obchodu, suchozemské a vodné plochy využívané obyvateľmi zeme sú roztrúsené po celom svete.
Kalkulácia ekologickej stopy je založená na dvoch jednoduchých faktoch: 
Na priblíženie konceptu ekologickej stopy použil jeden z jej autorov túto metaforu: Predstavte si ekonomiku ako veľké zviera. Ako veľkú pastvinu potrebujeme, aby sme toto zviera uživili? Ekologická stopa je práve plocha tejto pastviny.
Existujú dva základné spôsoby výpočtu ekologickej stopy:
Výber spôsobu výpočtu záleží od úrovne, na ktorej sa ekologická stopa počíta. Pre potreby výpočtu ekologickej stopy jednotlivca je vhodnejší druhý zmienený spôsob, ale pre potreby národných štatistík by sme použili prvý popísaný spôsob, teda metódu zameranú na zdroje. 
Na analýzu ekologickej stopy 52 krajín autori Wackernagel a Rees rozdelili prírodnú plochu Zeme na šesť základných kategórií:
Ak zrátame ornej pôdy na osobu; pastvín; lesov a zastavanej plochy vyjde nám, že Zem poskytuje ekologicky produktívnej plochy na osobu. Keď k tomuto číslu prirátame morí, výsledok je na osobu.
Nie všetka táto plocha je ale k výhradnej dispozícii ľudí. Musíme brať do úvahy, že na tejto ploche žije 30 miliónov druhov rastlín a živočíchov, s ktorými zdieľame túto planétu. Podľa WCED minimálne 12% tejto plochy nesmie byť využívaných a má byť chránených z dôvodu zachovania biodiverzity. 
Ak odrátame z výsledných spomínaných 12%, vyjde nám, že ľudstvo má k dispozícii biologicky produktívnej zeme na obyvateľa. 
Analýzou ekologickej stopy odhalíme, koľko ekologicky produktívnej plochy potrebujeme na zabezpečenie nášho spôsobu života a môžeme si tento údaj porovnať s množstvom, ktoré je reálne na Zemi k dispozícii. Samozrejme, s rastom obyvateľom sa aj množstvo ekologicky produktívnej zeme pripadajúce na jedného obyvateľa zmenšuje. 
Štáty a ich ekologická stopa.
Vyspelé krajiny majú spravidla najväčšiu ekologickú stopu a najchudobnejšie najmenšiu. Najväčší ekologický deficit (porovnanie ekologickej stopy s dostupnou ekologicky produktívnou plochou) majú vysoko rozvinuté krajiny s obmedzenou vlastnou ekologickou kapacitou, či nepriaznivou geografickou polohou, napr. Island, Japonsko, Singapur. Ekologická stopa Zeme bola v roku 2007 2,7 globálneho hektára na osobu, pričom súčasná celková biokapacita je iba 1,8. Podľa ukazovateľa ekologickej stopy teda ľudstvo presahuje kapacitu planéty. Sme schopní udržať toto globálne prečerpávanie len dočasne tým, že siahame čoraz hlbšie do „kapitálových zásob“ lesov, úrodnej pôdy a vôd (rybolov), čo nie je dlhodobo udržateľný postup. Súčasné trendy smerujú ľudstvo smerom od dosiahnutia tohto minimálneho predpokladu udržateľnosti, nie smerom k nemu. Svetová ekologická stopa narástla zo 70% globálnej biologickej produktivity v roku 1961 na 150% jej biologickej produktivity v roku 2007. Navyše ďalšie predpoklady založené na pravdepodobných scenároch populačného rastu, ekonomického rastu a technologických zmien ukazujú, že ekologická stopa ľudstva bude rásť.
Toto je zoznam vybraných štátov s uvedením ich ekologickej stopy a biokapacity podľa údajov "Global Footprint Network" z roku 2007. Kladná hodnota ekologického zvyšku znamená, že štát je pod úrovňou svojej biokapacity. Záporná hodnota predstavuje ekologický deficit, teda že daný štát spotrebuje viac zdrojov, ako je schopná poskytnúť príroda na jeho území.

</doc>
<doc id="32691" url="https://sk.wikipedia.org/wiki?curid=32691" title="World Trade Center (1973 – 2001)">
World Trade Center (1973 – 2001)

World Trade Center alebo Svetové obchodné centrum (skr. WTC) bol koncom 20. storočia veľký komplex siedmich budov, ktoré sa nachádzali na Dolnom Manhattane v meste New York v Spojených štátoch. Boli to 2 vysoké budovy Twin Towers, 3 nízke budovy, jedna vyššia budova WTC 7 a Hotel Marriott. Dňa 11. septembra 2001 bol katastrofálne zničený náletmi unesených dopravných lietadiel v rámci série teroristických útokov na USA. Celý komplex WTC pozostával aj spolu s mrakodrapmi zo 7 budov, pri ktorých sa rozprestieralo námestie. Pod ním bola verejná nákupná hala, z ktorej návštevníci a pracovníci boli spojení so všetkými časťami veľkomesta dvomi hlavnými trasami newyorského metra a vlakmi, ktorými ľudia dochádzali do New Jersey. Budovy Twin Towers boli v USA, ale i na celom svete veľmi obľúbené.
História.
Počiatok projektu.
Na počiatku myšlienky postaviť komplex Svetového obchodného centra (ďalej len WTC; World Trade Center) stojí spoločnosť Downtown-Lower Manhattan Development Assiociation, ktorej zakladateľom je prezident Manhattan Bank David Rockefeller. Ten sa spoločne so svojím bratom Nelsonom Rockefellerom, v tom čase guvernérom štátu New York, odhodlal zrealizovať veľký projekt, ktorý mal navždy zmeniť tvár Manhattanu. Tí si najali odborný tím z Michiganu, na ktorého čelo dosadili skúseného architekta, Američana japonského pôvodu, menom Minoru Yamasaki (* 1912 - † 1986).
Tento ambiciózny stavebný inžinier navrhol projekty oboch veží WTC, ktoré napokon aj napriek veľkému odporu mnohých aktivistov spoločnosť a mesto schválili.
Výstavba.
Základové práce pre stavbu Svetového obchodného strediska sa začali v auguste 1966. Plocha, ktorú WTC malo zaplniť, bola veľká asi 64 750 m², pričom sa muselo zdemolovať presne 164 iných budov. Bolo vyťažených viac než 1 600 000 m³ zeminy. Prví nájomníci sa v Severnej veži usadili v decembri 1970, v Južnej veži v januári 1972, ale samotná stavba pokračovala a obe budovy boli oficiálne otvorené 4. apríla 1973. V čase dokončenia bolo WTC najvyšším komplexom budov na svete (do roku 1974), no v New Yorku zostalo najvyšším až do svojho katastrofálneho zničenia v roku 2001. Dohromady sa na stavbe veží vystriedalo 10 tisíc pracovníkov, pričom pri prácach zahynulo 60 z nich. V komplexe sídlilo približne 430 amerických i zahraničných korporácií a firiem (okrem USA aj z ďalších 25 krajín).
Prvý teroristický útok.
26. februára 1993 WTC prežilo svoj prvý útok, keď vybuchla nálož v podzemnej garáži pod Severnou vežou. Pri útoku zahynulo 6 ľudí a asi 1 040 ďalších bolo zranených. Z vplyvu na zosnovanie útoku je obvinená al-Káida.
Druhý teroristický útok.
11. septembra 2001 moslimskí teroristi uniesli 4 dopravné lietadlá v USA. Dvomi narazili do budov World Trade Center v New Yorku, jedno lietadlo narazilo do Pentagónu, jedno sa zrútilo v Pensylvánii. Budovy celkovo približne po hodine požiaru spadli. Zničené boli i WTC 3, 4, 5, 6, 7. Útok si vyžiadal viac ako 3 000 mŕtvych a 6 000 zranených.
Fakty o Twin Towers.
Opis Twin Towers.
Severná veža alebo veža č. 1 bola vysoká 417 m (nerátajúc anténu) a Južná veža 415 m (oboje mali 110 poschodí; podľa európskeho chápania podlažného systému).
Hĺbka základov pri stavbe dosiahla až 21 m.
Podlahy vo WTC ako i celý pôdorys bol v tvare štvorca s rozmermi 63 m x 63 m.
Celkový počet oceľových skriňových stĺpov dosiahol 35 000 a počet okien 43 000, ktoré obsadili, mimochodom, plochu cca. 55 740 m².
Hmotnosť konštrukčnej ocele sa vyšplhala až na 90 720 ton. Pri prácach sa inštalovalo približne 19 200 kilometrov elektrického vedenia.
V oboch vežiach fungovalo 97 osobných a 6 nákladných výťahov.
Počet zamestnancov.
Po ukončení stavebných prác na ostatných budovách WTC na začiatku 80-tych rokov sa pozvoľna počet zamestnancov celého komplexu pracujúcich na 929 000 m² kancelárskej plochy odhadoval na takmer 50 tisíc, pričom denne oblasťou s vlastným poštovým smerovacím číslom (10 048) prešlo približne 150 tisíc návštevníkov.
Význam komplexu.
WTC sa počas osemdesiatych a deväťdesiatych rokov 20. storočia stalo neodmysliteľnou súčasťou panorámy Manhattanu. 
Ako veľké finančné a ekonomické centrum, v ktorom pracovalo aj mnoho zahraničných zamestnancov, zostalo dlhé roky symbolom amerických globálnych, technologických a finančných úspechov, až sa napokon stali obeťou svojho ikonického postavenia.

</doc>
<doc id="32695" url="https://sk.wikipedia.org/wiki?curid=32695" title="Planétky">
Planétky



</doc>
<doc id="32696" url="https://sk.wikipedia.org/wiki?curid=32696" title="HK Dukla Trenčín">
HK Dukla Trenčín

HK Dukla Trenčín je slovenský hokejový klub pravidelne účinkujúci v najvyššej slovenskej súťaži, v Tipos Extralige. Klub je držiteľom štyroch majstrovských titulov (jedného česko-slovenského a troch slovenských) a spolu so Slovanom Bratislava a HC Košice patrí medzi historicky najúspešnejšie slovenské hokejové kluby. Aj vďaka suverénne najvyššiemu počtu elitných až superhviezdnych slovenských hokejistov odchovaných trenčianskym klubom (či dokonca priamo narodených v Trenčíne), Dukla Trenčín a samotné mesto je považované za najväčšiu slovenskú hokejovú baštu a skutočný slovenský "Hockeytown".
História oddielu.
Klub vznikol v roku 1962 pomerne zložitou cestou. V súvislosti s reorganizáciou armádneho športu v roku 1956 bola už existujúca Dukla Prešov po postupe do 2. ligy preložená do Hodonína, pretože v Trenčíne nebol zimný štadión. Neskôr klub šiel do Opavy a nakoniec do Trenčína. V roku 1965/1966 Dukla vyhrala 1.SNHL a neskôr aj v sezónach 1967/1969 a 1970/1971. Od roku 1974 bol súčasťou ASVŠ, neskôr ako samostatný armádny klub spočiatku hral v II. hokejovej lige a neskôr v Slovenskej národnej hokejovej lige. Postup do celoštátnej prvej ligy si vybojoval v sezóne 1976/77.
Odvtedy je s výnimkou ročníka 1982/83 stabilným účastníkom najvyššej hokejovej súťaže. V sezóne 1988/1989 sa Dukla prvýkrát prebojovala do finále Česko-slovenskej hokejovej ligy, kde prehrala s Teslou Pardubice 1:3 na zápasy. V sezóne 1989/1990 sa Dukla prebojovala druhýkrát do finále, kde prehrala s klubom TJ Sparta ČKD Praha 1:3 na zápasy. V sezóne 1991/1992 sa Dukla naposledy prebojovala do finále Česko-slovenskej hokejovej ligy. V ňom vyradila klub HC Škoda Plzeň a vyhrala svoj prvý federálny titul a stala sa majstrom Česko-Slovenska. V sezóne 2003/2004 naposledy získala titul v slovenskej Lige. V sezóne 2017/2018 bola Dukla naposledy vo finále. Iba štyri mustvá v histórii extraligy absolvovali všetky ročníky najvyššej slovenskej súťaže (Košice, Trenčín a Poprad). Slovan Bratislava bol 6 sezón v Ruskej KHL, kde vsak nevyhral ani jeden zapas v play-off.
Športové úspechy.
Dukla Trenčín patrí medzi elitu slovenskej hokejovej extraligy. Je aj jedným z mála slovenských mužstiev, ktorým sa podarilo získať federálny titul vo vtedajšom Česko-Slovensku. V krátkej histórii slovenskej hokejovej extraligy sa Trenčínu podarilo celkom 11-krát prebojovať do štvrťfinále play-off a z toho v troch prípadoch získať titul majstra Slovenska. V posledných sezónach sa Dukla pohybuje v spodných poschodiach tabuľky. 
Umiestnenia v jednotlivých sezónach.
Česko-Slovensko.
 Česko-slovenská hokejová liga - 15. ročníkov
 1. slovenská národná hokejová liga - 15. ročníkov
 2. liga - 1. ročník
Slovensko.
 Slovenská extraliga - 32 ročníkov
Súčasný káder.
"Aktualizované" "21. septembra 2025"
 skupina B (Trenčín) 1. miesto (HK Acroni Jesenice 10:4, KHL Záhreb 13:1)
 semifinálová A.skupina (Miláno) 3. miesto (EG Düsseldorf 1:5, Miláno Vipers 1:4, Valerenga IF 6:2)
 štvrťfinálová B.skupina (Trenčín) 2. miesto (Slavia Sofia 15:1, Kreenholm Narva 10:0,Tivalli Minsk 1:3
 semifinálová skupina G (Rouen) 3. miesto (Rouen HC 4:4, Dinamo Moskva 1:2, Pardaugava Riga 1:1
 skupina D (Nowy Targ) 1. miesto (KHL Záhreb 9:0, Slavia Sofia 31:0, Podhale Nowy Targ 7:4)
 semifinálová skupina H (Minsk) 2. miesto (Cardiff Devils 13:2, VEU Feldkirch 4:1, Tivali Minsk 1:1)
 finálová skupina (Turku) 8. miesto (Malmö IF 2:4, TPS Turku 0:5, Lada Togliatti 2:9)
 skupina B 4. miesto (Leksands IF 3:5 a 2:4, Adler Mannheim 4:1 a 0:2, HPK Hämmenlinna 2:3 a 1:2)
 skupina B (Jaca) 1. kolo 1. miesto (SC Energija Elektrenai 9:1, CG Puigcerda 26:1, CH Jaca 20:1)
 skupina H (Poprad) 2. kolo 1. miesto (HK Liepajas Metalurgs 6:0, IK Herning 5:2, HK Tatravagónka Poprad 5:1)
 skupina N (Düsseldorf) semifinále 2. miesto (Storhamar Dragons 2:1, HC Liberec 6:3, EG Düsseldorf 1:3)
 finálová skupina (Petrohrad) 6. miesto (Avangard Omsk 1:6, HV 71 1:4)
Majstrovské kádre.
Česko-Slovensko.
Brankári: Vladimír Hiadlovský, Igor Murín
Obrancovia: Lubomír Amrich, Miloš Holaň, Michal Chromčo, Dalibor Kusovský, Jaroslav Modrý, Milan Nedoma, Róbert Švehla, Ľubomír Sekeráš, Marián Smerčiak, Ernest Bokroš
Útočníci: Jaroslav Brabec, Dušan Gregor, Miroslav Hanták, Miroslav Hlinka, Branislav Jánoš, Ľubomír Kolník, Roman Kontšek, Martin Madový, Ján Pardavý, Róbert Petrovický, Žigmund Pálffy, Pavel Pýcha, Marián Uharček, Josef Zajíc
Tréneri: Július Šupler, František Hossa
Slovensko.
Brankári: Eduard Hartmann, Róbert Kompas, Igor Murín
Obrancovia: Radoslav Hecl, Martin Kivoň, Jozef Kohút, Dalibor Kusovský, Stanislav Medřík, Richard Pavlikovský, Ľubomír Sekeráš, Marián Smerčiak, Vladimír Vlk, Milan Žitný
Útočníci:Andrej Andrejev, Jozef Daňo, Peter Dávid, Branislav Gáborík, Miroslav Hlinka, Branislav Jánoš, Peter Konc, Roman Kontšek, Martin Madový, Matej Marcinek, Miloš Melicherík, Martin Opatovský, Ján Pardavý, Pavol Paukovček, Rastislav Pavlikovský, Ronald Petrovický, Roman Stantien, Miroslav Šatan, Bystrík Ščepko, Norbert Vígh
Tréneri: František Hossa, Rudolf Uličný 
Brankári: Róbert Kompas, Igor Murín, Stanislav Petrík, Martin Špillar
Obrancovia: Juraj Ďurčo, Dalibor Kusovský, Richard Lintner, Stanislav Medřík, Richard Pavlikovský, Róbert Pukalovič, Miloš Rehák, Miroslav Sága, Marián Smerčiak, Vladimír Vlk
Útočníci: Peter Barinka, Pavol Demitra, Miloš Fleischer, Marián Hossa, Juraj Jakubík, Branislav Jánoš, Miloš Melicherík, Michal Mravík, Martin Opatovský, Žigmund Pálffy, Rastislav Paľov, Ján Pardavý, Pavol Paukovček, Rastislav Pavlikovský, Marián Uharček
Tréneri: Jaroslav Walter, Rudolf Potsch
Brankári: Miroslav Hála, Petr Přikryl
Obrancovia:Lukáš Bambúch, František Bombic, Jiří Heš, Ján Homér, Slavomír Hriňa, Peter Janík,Andrej Meszároš, Peter Mikuš, Andrej Sekera, Tomáš Starosta, Miroslav Šmidriak
Útočníci: Peter Fabuš, Marián Gáborík, Miroslav Hanták, Marcel Hanzal, Andrej Kmeč, Ivan Koložváry, Miroslav Kováčik, Jaroslav Kóňa, Václav Král, Roman Kukumberg, Anton Lezo, Tibor Melichárek, Michal Mravík, Martin Opatovský, Peter Ölvecký, Róbert Rehák, Tomáš Sax, Ladislav Sikorčin, Peter Sivák, Tomáš Vodička, Ján Zlocha
Tréneri: Dušan Gregor, Július Pénzeš

</doc>
<doc id="32697" url="https://sk.wikipedia.org/wiki?curid=32697" title="Mozilla Application Suite">
Mozilla Application Suite

Projekt Mozilla je slobodný, multiplatformový balík aplikácií pre internet, ktorý je zložený z častí Mozilla Web Browser (webový prehliadač), Mozilla Mail (emailový klient) a Mozilla Composer (HTML editor).
Webový prehliadač Mozilla je založený na vykresľovacom jadre Gecko, čo je robustný, otvorený, portabilný a štandardizovaný engine pre štandardy HTML, XHTML a CSS.

</doc>
<doc id="32699" url="https://sk.wikipedia.org/wiki?curid=32699" title="Novovek">
Novovek

Novovek je historická perióda v dejinách ľudstva, ktorá nasleduje po stredoveku.
Hranica medzi stredovekom a novovekom.
Presný okamih konca stredoveku a začiatku novoveku je predmetom diskusií, tradične sa za prelomový dátum považuje objavenie Ameriky Krištofom Kolumbom v roku 1492, na Slovensku rok 1526, niektorí za začiatok novoveku pokladajú už objav kníhtlače. Podrobnosti o hranici medzi stredovekom a novovekom pozri v článku stredovek.
Členenie.
Novovek v širšom zmysle (spravidla od 1492 [sk: 1526] do dnes) 

</doc>
<doc id="32701" url="https://sk.wikipedia.org/wiki?curid=32701" title="24 hodín Le Mans">
24 hodín Le Mans

24 hodín Le Mans (fr. 24 heures du Mans) sú legendárne vytrvalostné automobilové preteky, ktoré sa každoročne konajú na okruhu la Sarthe blízko mesta Le Mans (asi 150 000 obyvateľov) na západe Francúzska.
Organizátorom pretekov je "Automobile-Club de l'Ouest" (A. C. O.) a v súčasnosti na nich štartujú hlavne bývalí piloti F1 alebo začínajúci pretekári. Preteky sú súťažou továrenských a súkromných tímov. Okruh pretekov meria asi (8,1 míle).
Od roku 2012 sú preteky 24 hodín Le Mans súčasťou kalendára šampionátu svetového vytrvalostného šampionátu FIA.
História.
Prvé preteky sa uskutočnili 26. a 27. mája 1923 a odvtedy sa konajú každoročne v polovici júna. Výnimkou boli roky 1936 (ekonomická situácia) a 1940 – 1948 (preteky sa počas vojny nejazdili), 1956 (júl) a 1968 (september, kvôli celonárodným politickým nepokojom).
V začiatkoch preteky odjazdil jeden pretekár, pred rokom 1970 až do začiatku 80-tych rokov auto šoférovali dvaja pretekári.
Trať je zložená z časti malého okruhu Bugatti a "zákruty Porsche". Do roku 1990 bola jej súčasťou slávna rovinka "Ligne Droite des Hunaudiéres", inak známa aj pod názvom "Mulsanne Straight" (mulsanská rovinka) dlhá viac ako štyri kilometre, na ktorej dosahovali pretekári rýchlosť nad /h. V súčasnosti sú na nej vytvorené z bezpečnostných dôvodov šikany, na ktorých je rýchlosť áut znížená na /h.
Kategórie vozidiel.
Obyčajne sa súťaže zúčastňuje 56 automobilov v štyroch kategóriách:
Farba svetiel vpredu je predpísaná biela. Farba štartovných čísel biela na červenom podklade.
Minimálna hmotnosť vozidla je .
Farba svetiel vpredu je predpísaná biela. Farba štartovných čísel biela na modrom podklade.
Minimálna hmotnosť vozidla je . Obsah palivovej nádrže je 90 litrov.
Farba svetiel vpredu je predpísaná žltá. Farba štartovných čísel je biela na zelenom podklade.
Minimálna hmotnosť vozidla je . Obsah palivovej nádrže je 90 litrov.
Farba svetiel vpredu je predpísaná žltá. Farba štartovných čísel je biela na oranžovom podklade.
Najúspešnejšie značky pretekov sú Porsche, Ford, Ferrari a Audi.
Kvalifikácia.
Streda a štvrtok sú vyhradené večerným kvalifikačným tréningom. Jazdí sa od 19:00 do 21:00 hodiny, nasleduje hodinová prestávka a po nej sa pokračuje v tréningoch od 22:00 do polnoci. Z troch pilotov tímu sa kvalifikuje jeden.
V piatok je oddychový deň, večer nasleduje "Driver's Parade". Pretekári prechádzajú mestom, zdravia sa s fanúšikmi, ktorí im hádžu darčeky, predovšetkým zvyčajné korálové náhrdelníky.
Štart Le Mans.
Pred začiatkom pretekov odvezie pretekárov šofér na starom veteráne na štartovú rovinku, kde absolvujú posledné rozhovory. Od roku 1970 sa na štartovom rošte radia autá v nezmenenej formácii. Potom mechanici zoradia autá na bežné štartové pozície podobne ako pri pretekoch F1 a zahrievacie kolo absolvovali pretekári päť minút pred šestnástou hodinou.
Štart pretekov, ktoré sa jazdia na bežných cestných komunikáciách bol v sobotu o 16:00 hodine. Aktuálne sa štart presunul na 15.00 hodinu. Po prejazde cieľovej čiary sú odštartované preteky a veľké hodiny Rolex odpočítavajú 24 hodín. Pred štartom cca 1 hodina od 14.00 je štartovacia ceremónia pri ktorej je vztýčená Francúzska vlajka, hrá sa hymna a preletia stíhačky s farbami trikolóry.
Počas dňa sa spravidla pretekári striedajú každé dve a v noci každé tri hodiny.
Do konca 60-tych rokov dvadsiateho storočia boli jazdci zoradení na náprotivnej strane štartovej rovinky a presne o 16:00 ju rýchlo prebehli aby nasadli do áut a vyštartovali.
Zlom prišiel v roku 1969, kedy mladý belgický pretekár Jacky Ickx ("Mr. Le Mans") najprv vyslovil názor, že takýto štart je podľa neho nebezpečný, keďže väčšina pretekárov si nezapne bezpečnostné pásy, aby rýchlo vyštartovali.
O tom, že jeho názor je opodstatnený presvedčil priamo na pretekoch, kedy po štarte pomaly prešiel po trati, nasadol pomaly do auta, zapol si dôkladne bezpečnostné pásy a nakoniec ako posledný vyštartoval. Po 24 hodinách preteky vyhral s náskokom 100 metrov pred súperom.
Finále.
Po prejazde cieľovej čiary sa nemusi jazdit čestné kolo, autá idú parkovať do boxov. R.2018 víťaz čestné kolo absolvoval a šiel parkovať do boxu až po ňom. Zvyk polievať sa šampanským ako pri F1 sa pri pretekoch "24 hodín Le Mans" nedodržiava. Nemusí sa dodržiavať, pri finále v roku 2018 sa po pretekoch víťazi sprejovali veľkými grande fľašami šampanského.
Nehody.
Preteky Le Mans sú známe najkrvavejšou haváriou v dejinách automobilového športu. V roku 1955 pretekár Pierre Levegh nezvládol svoj rýchly Mercedes-Benz 300 SLR vďaka pomalšiemu vozu Austin-Healey (ktorý mu musel nečakane vojsť do cesty, kvôli netolerantnému jazdcovi Mike Howthornovi, ten najprv predbehol Lance Macklina na voze Austin- Healey aby len o pár metrov mohol brzdiť kvôli tankovaniu na ľavej strane trate), Lance Macklin ho katapultoval na hlavnú tribúnu a Levegh s autom vrazil do veľkého davu divákov. Smutné preteky nakoniec vyhral Mike Hawthorn (vinník nehody). Svedectvo o hrdinstve Pierra Levegha (zosnulého jazdca Mercedesu Benz) podal neskôr Juan Manuel Fangio, ktorý v dobe tragédie šiel práve za jeho Mercedesom. Podla neho Levegh ešte pred nárazom stačil zdvihnúť ruku a tým ho varovať, že je (bude) na trati nebezpečenstvo. Fangio vďaka tomu stačil zabrzdiť, strhnúť vozidlo doprava a obísť nebezpečenstvo. Tým mu zrejme zachránil život.
Pri tragickej nehode zahynul Pierre Levegh, o život prišlo 82 divákov a 120 bolo zranených. Preteky neboli predčasne ukončené, aby sa predišlo vzniku dopravných zápch a sanitky mali možnosť odviesť obete a ranených plynule.
Po tragédii boli zrušené niektoré preteky a vo Švajčiarsku vstúpil do platnosti zákaz usporadúvať v krajine akékoľvek automobilové preteky. Zákaz je platný do súčasnosti.
V roku 1999 pri návrate značky Mercedes-Benz na preteky havaroval dvakrát pretekár Mark Webber, ktorý vyletel do vzduchu v kvalifikácii a potom ešte pri rozjazdoch.
V roku 2011 hodinu po štarte pretekov sa v šikane Dunlop jazdec tímu Audi Allan Mcnish dostal do kontaktu s pomalším Ferrari a následne po nekontrolovateľnom šmyku narazil do bariéry z pneumatík. V noci okolo 11 prežil tvrdú haváriu Mike Rockenfeller, ktorý po kontakte s pomalším Ferrari vo veľkej rýchlosti narazil do zvodidiel.
V roku 2013, tri kolá po štarte, nezvládol dánsky pretekár Allan Simonsen riadenie vozidla. V zákrute Tetre Rouge narazil do bariér mimo trate a po prevoze do nemocnice podľahol zraneniam.
Slovenský pretekár na Le Mans.
V roku 2006 na 74. ročníku, po prvý raz v histórii jazdil preteky aj slovenský automobilový pretekár Miroslav Konôpka (Autoracing Club Bratislava), niekoľkonásobný majster Slovenska v pretekoch automobilov na okruhu. Konôpka štartoval zo 14 pozície za japonský tím T2M Motorsport, ale po 16-tich hodinách jazdy musel z podujatia odstúpiť pre poruchu na súťažnom Porsche 911 GT3 RS. Preteky ukončil so spolujazdcami Japoncom Jutakom Jamagišim a Francúzom Jeanom René de Fornouxom na 6. mieste v triede GT2. V roku 2010 Konôpka štartoval opäť s Porsche 911 GT3 RSR nemeckeho teamu Felbermayr Proton so spolujazdcami otcom a synom Felbermayr. Tentokrát preteky dokončil celkovo na 24.mieste ,8 v triede LMGT2.
V roku 2017 sa dokázal Miroslav Konôpka kvalifikovať na 24h LeMans prvýkrát so svojim slovenským timom ARC Bratislava, spolu so spolujazdcami Lotyšom Konstaninom Calkom a Holanďanom Rikom Breukersom. Po serii technických problemov preteky dokončili 20-ty v triede LMP2. V roku 2019 sa ARC Bratislava dokazalo opäť kvalifikovat ako viťazi triedy v Asian LeMans series.
Posadka je Miro-Konôpka - Konstantin Tereschenko (RUS) - Henning Enqvist (SWE).
Le Mans vo filme.
V roku 1971 natočil režisér Lee H. Katzin film s jednoduchým názvom Le Mans v hlavnej úlohe so Steve McQueenom. Film sa natáčal na autentických miestach a McQueen si sám vyskúšal okruh Le Mans.

</doc>
<doc id="32704" url="https://sk.wikipedia.org/wiki?curid=32704" title="Asparagín">
Asparagín

Asparagín (skratka Asn alebo N) je amid kyseliny asparágovej. Jeho -forma patrí medzi 20 proteínogénnych aminokyselín, z ktorých sú syntetizované bielkoviny. Je to polárna alifatická α-aminokyselina, ktorá je kódovaná kodónmi AAU a AAC.
Vo voľnej forme je zásobárňou dusíka v organizmoch.
História.
Asparagín ako prví izolovali v roku 1806 francúzski chemici Louis Nicolas Vauquelin and Pierre Jean Robiquet. Izolovali ho zo šťavy špargľe, v ktorej sa nachádza vo významnom množstvo, preto je po nej pomenovaný (z latinského názvu, "Asparagus"). Asparagín bola prvá izolovaná aminokyselina.
O tri roky neskôr, v roku 1809, identifikoval Pierre Jean Robiquet látku z koreňa sladkého drievka, ktorá mala vlastnosti podobné asparagínu. V roku 1828 túto látku identifikoval Auguste-Arthur Plisson ako asparagín.
Určenie štruktúry asparagínu vyžadovalo dekády výskumu. Jeho stechiometrický vzorec určili v roku 1833 Antoine François Boutron Charlard and Théophile-Jules Pelouze. V tom istom roku ukázal Justus von Liebig presnejší vzorec. V roku 1846 taliansky chemik Raffaele Piria urobil reakciu asparagínu s kyselinou dusičnou, čo viedlo k odštiepeniu aminoskupín asparagínu za vzniku kyseliny jablčnej. Vďaka tomu sa zistilo, že asparagín má štvoruhlíkatý reťazec. Piria si myslel, že je to diamid kyseliny jablčnej, ale v roku 1862 ukázal nemecký chemik Hermann Kolbe, že tento predpoklad je nesprávny a namiesto toho usúdil, že je to amid amínu kyseliny jantárovej. V roku 1886 objavil taliansky chemik Arnaldo Piutti zrkadlový obraz (enantiomér) prírodne sa vyskytujúcej formy asparagínu, ktorý mal mnoho podobných vlastností, ale líšil sa od asparagínu. Keďže presná štruktúra asparagínu stále nebola známa – presná poloha aminoskupiny nebola presne určená – Piutti syntetizoval asparagín a publikoval jeho skutočnú štruktúru v roku 1888.
Metabolizmus.
Asparagín je neesenciálna aminokyselina, čo znamená, že si ju ľudský organizmus dokáže sám syntetizovať. Vzniká amidáciou aspartátu pôsobením asparagínsyntázy:
 aspartát + glutamín + ATP → asparagín + glutamát + AMP + PPi
Aspartát vzniká z oxalacetátu, ktorý pochádza z citrátového cyklu. Pri rozklade asparagínu dochádza k opačnému procesu, jeho deamidáciu katalyzuje asparagináza. To z asparagínu robí glukogénnu aminokyselinu. Asparaginázu je možné použiť ako liek pri liečbe niektorých druhov rakovín, kde rakovinové bunky vyžadujú prísun asparagínu z krvi.
Význam.
Keďže bočný reťazec asparagínu môže tvoriť vodíkové väzby s peptidovou kostrou bielkovín, asparagínové reziduá sa často nachádzajú na začiatku alfa-helixov v podobe asx ohybov a asx motívov alebo v beta-skladaných listoch v podobe amidových kruhov.
Asparagín je dôležitý v glykoproteínoch. Na jeho amidovú skupinu možno naviazať sacharidy pomocou "N"-glykozylácie. Na asparagín sa viaže takmer výlučne "N"-acetylglukózamín. Naviazanie sacharidu na asparagín zvyčajne vyžaduje určitú sekvenciu aminokyselín v bielkovine – takmer vždy je to Asn-X-Ser/Thr (výnimočne Asn-X-Cys), kde X je akákoľvek aminokyselina okrem prolínu (Pro).
Prenos "N"-acetylglukózamínu na asparagín katalyzujú oligosacharyltransferázy v endoplazmatickom retikule. Táto glykozylácia je dôležitá pre štruktúru i funkciu bielkovín.
Asparagín v HIF1 transkripčnom faktore indukovateľnom hypoxiou može byť hydroxylovaný. Táto modifikácia inhibuje aktiváciu génov riadenú HIF1.
Asparagín je dôležitý pre vývoj a fungovanie mozgu. Dostupnosť asparagínu je takisto dôležitá pre proteosyntézu počas replikácie poxvírusov.
Zdroje v potrave.
Asparagín nie je pre ľudí esenciálnou aminokyselinou, čo znamená, že je možné ho syntetizovať z intermediátov hlavných metabolických dráh a nie je nutné dodávať ho v potrave. Nachádza sa napríklad v:
Toxicita.
Zahriatím zmesi asparagínu a redukujúcich cukrov alebo iných zdrojov karbonylových skupín vzniká akrylamid. Tento proces prebieha v jedlách ako sú hranolčeky, čipsy alebo toasty. Akrylamid sa v pečeni mení na glycidamid, čo je potenciálny karcinogén.

</doc>
<doc id="32713" url="https://sk.wikipedia.org/wiki?curid=32713" title="17 Thetis">
17 Thetis

17 Thetis je veľká planétka v hlavnom pásme asteroidov, ktorú objavil nemecký astronóm Karl Theodor Robert Luther.

</doc>
<doc id="32715" url="https://sk.wikipedia.org/wiki?curid=32715" title="Pius XII.">
Pius XII.

Ctihodný Pius XII. (), vl. menom Eugenio Maria Giuseppe Giovanni Pacelli (* 2. marec 1876 Rím – † 9. október 1958, Castel Gandolfo) bol taliansky duchovný a 260. rímsky pápež (v období rokov 19391958).
Takmer dvadsaťročný pontifikát tohto rodeného Rimana, jemného a klasicky vzdelaného muža navonok vystupujúceho s vrodenou noblesou, prebiehal na pozadí dôležitých udalostí svetodejinného významu. Začal v čase ozbrojenej expanzie hitlerovského Nemecka (na pápežský stolec zasadol 12. marca 1939, t. j. tri dni pred okupáciou Československa), prebiehal počas trvania druhej svetovej vojny a uzavrel sa v období, kedy nad svetom opäť visela hrozba vojnového konfliktu medzi jadrovými veľmocami. Hovoril latinsky, taliansky, francúzsky, nemecky, anglicky, španielsky, portugalsky, holandsky, slovensky a maďarsky; ku koncu života sa dokonca učil arabsky.
Mladosť.
Eugenio Pacelli pochádzal z rímskej aristokratickej rodiny. Rodičia Filippo a Patricia Pacelliovci boli vzdelanými, zámožnými a vysoko váženými osobami. Otec pôsobil ako advokát. Starý otec Marcantonio Pacelli bol zakladateľom oficiálneho vatikánskeho denníka "L’Osservatore Romano", strýko Ernesto Pacelli bol finančníkom pápeža Leva XII. a brat Francesco sa stal uznávaným advokátom.
Teologické vzdelanie získal na gregoriánskej univerzite a na inštitúte sv. Apolinára v Ríme. Na kňaza bol vysvätený 2. apríla 1899. Už v roku 1901 vstúpil do pápežských služieb. V roku 1913 ho pápež Pius X. vymenoval za zástupcu tajomníka pre cirkevné veci v štátnom sekretariáte. Piov nástupca Benedikt XV. ho v apríli 1917 vymenoval za nuncia v Mníchove a zároveň ho povýšil na biskupa. Biskupská vysviacka bola 13. mája 1917.
V diplomatických službách.
Počas prvej svetovej vojny viedol rokovania s ríšskou vládou o nenaplnenom mierovom pláne Benedikta XV. V júni 1920 sa stal nunciom v novej Weimarskej republike. 16. decembra 1929 bol vymenovaný za kardinála a vatikánskeho štátneho sekretára. Hitlerov nástup k moci v roku 1933 nastolil otázku porozumenia medzi nemeckým štátom a cirkvou a pre Pacelliho to bola prvá skutočná skúška diplomacie v novej funkcii – vyrokovať s Treťou ríšou zmluvu, ktorá by chránila katolíckych veriacich na jej území pred svojvôľou totalitného režimu. 20. júla 1933 sa uskutočnilo vo Vatikáne rokovanie medzi Pacellim a nemeckým diplomatom Franzom von Papenom, ktorého výsledkom bolo uzavretie konkordátu medzi Svätou stolicou a Nemeckom.
Ako štátny tajomník Pacelli veľa cestoval. Navštívil Argentínu, USA, Francúzsko, Maďarsko a iné krajiny.
Na pápežskom stolci.
2. marca 1939 bol v jednodňovom konkláve v treťom kole zvolený za pápeža. Na znak spriaznenosti s predchádzajúcim pápežom Piom XI. a s úmyslom pokračovať v jeho politike si zvolil meno Pius XII. Na inaugurácii nového pápeža sa vo Vatikáne zúčastnilo tridsaťšesť zahraničných delegácií.
Nástup na Petrov stolec sa udial v čase silnejúceho nemeckého národného socializmu. Pius XII. ako veľký priaznivec Nemcov (známa bola jeho vynikajúca znalosť nemčiny) si uvedomoval politické smerovanie Nemecka. Napriek tomu voči Nemecku viedol umiernený štýl politiky, starostlivo sa usiloval vyhnúť akejkoľvek provokácii, ktorá by mohla vzbudiť obavy z odvetných reakcií nemeckých vládnucich kruhov alebo dokonca prerušenia vzťahov.
Jedným z prvých problémov, s ktorým sa pápež stretol, bola občianska vojna v Španielsku, v ktorej sa postavil na stranu fašistického generála Franca. 
Pius XII. sa pokladal za pápeža mieru a až do 1. septembra 1939 sa snažil diplomatickými krokmi odvrátiť vojnu. Bol prvým pápežom, ktorého svet poznal prostredníctvom rádia i televízie (napr. 24. augusta 1939 sa prostredníctvom rozhlasových vĺn obrátil na svet, aby sa zdržal vojny). Veľký záujem mal na tom, aby sa na vojne nezúčastnilo Taliansko (10. júna 1940 však Benito Mussolini zatiahol krajinu do vojny). Napriek nepoľavujúcemu úsiliu sa nenaplnil ani jeden z cieľov, ktoré si pápež dal, no vďaka jeho iniciatíve a osobným intervenciám bol Rím prezentovaný ako otvorené mesto. 
Pius XII. a svetová vojna.
Osobne sa pokladal za prísne neutrálneho. Neustále vyzýval bojujúce strany na ukončenie vojenských operácií a otvorene burcoval svetovú verejnosť na odpor voči vojne. V prejave na Vianoce 1939 vyslovil tri základné princípy, ktoré sú na dosiahnutie tohto cieľa potrebné: všeobecné odzbrojenie, uznanie práv menšín a právo každého národa na sebaurčenie. Hoci bol presvedčený, že komunizmus je ešte nebezpečnejší ako fašizmus, odsúdil Hitlerov útok na Sovietsky zväz. Počas celej vojny starostlivo dbal na pomoc obetiam vojny a vojnovým zajatcom s výnimkou sovietskych zajatcov v nemeckých táboroch. Keď Hitler 10. septembra 1943 obsadil Rím, pápež premenil Vatikán na azylové mesto, ktoré poskytovalo ochranu nespočetným masám utečencov, vrátane Židov. Na neoficiálny pokyn pápeža našlo tisíce utečencov útulok v kláštoroch, kostoloch, v budovách cirkevného štátu, ale aj v pápežovom letnom sídle Castel Gandolfo.
Odporcovia Piovej politiky pápežovi vyčítali málo razantný a v mnohých situáciách až neutrálny postoj voči narastajúcej svetovláde a genocíde. Sám Pius XII. sa však bránil tým, že učinil všetko, čo bolo v danej situácii možné podniknúť: odsúdil vyhladzovanie ľudí na základe rasových zákonov, osobne pomohol mnohým Židom, alebo presviedčal iných, aby im pomáhali (počas vrcholiacich židovských pogromov vydal predstaveným kláštorov a konventov tajný pokyn, aby v cirkevných budovách ukrývali ohrozených Židov a sám ich konšpiratívne prijímal do pápežských služieb; po svojej smrti bol predstaviteľmi štátu Izrael vyhlásený za „spravodlivého Nežida“). Bol presvedčený, že otvorené protesty by nič nevyriešili, ba naopak, boli by príčinou nepredvídateľných represálií.
I v časoch vojny viedol cirkev v duchu svojho poslania. Vymenoval dovtedy najvyšší počet kardinálov, pričom ich povolal z rôznych krajín. Hoci cirkev za jeho pontifikátu utrpela značné obmedzenia, zaznamenala aj nebývalý pokrok, keď počet diecéz vzrástol z 1696 v roku 1939 na 2048 v roku 1958; zriadili sa diecézy v Číne, Barme a v niektorých afrických krajinách. Rovnako sa usiloval o odstránenie rozporov s inými nekatolíckymi cirkvami. Kanonizoval tridsaťtri osôb, medzi nimi v máji 1954 i niekdajšieho pápeža Pia X.
Bol nezmieriteľným nepriateľom komunizmu. Starosti mu spôsobovalo poznanie, že v dôsledku vojny siahala oblasť komunistickej moci až do stredu Európy. Otvorene sa staval proti stalinskej diktatúre. V júli 1949 a o rok neskôr zverejnil dekréty, v ktorých pohrozil členom komunistickej strany a jej prívržencom exkomunikáciou. Jeho antikomunistický postoj viedol až tak ďaleko, že sa snažil obhajovať činy nedávnych nacistických zločincov.
Pius XII. sa stal známym i vo vedeckých kruhoch, keď v rokoch 1939 - 1949 nariadil archeologické práce v podzemí Baziliky svätého Petra zamerané na identifikáciu hrobu prvého pápeža, sv. Petra.
Pápež Pius XII. zomrel na zámku Gandolfo 9. októbra 1958. Telesné ostatky Pia XII. boli uložené do krypty pod svätopeterskou bazilikou.
Encykliky.
Pri hodnotení pontifikátu Pia XII. je nutné oddeliť jeho politické pôsobenie od jeho učiteľskej a pastierskej činnosti. Za Pia XII. nastal veľký rozvoj biblického a liturgického hnutia (sám pápež uvažoval o zvolaní koncilu; zo známych dôvodov k jeho uskutočneniu neprišlo). Pius XII. počas svojho pontifikátu vydal štyridsať encyklík, v ktorých obhajoval základy kresťanskej doktríny alebo sa vyjadroval k aktuálnym udalostiam. Niektoré z nich nestratili dodnes na aktuálnosti. Okrem toho vydal päť pápežských dokumentov - tzv. apoštolských konštitúcií. Spoločným znakom všetkých jeho dokumentov je nielen odsúdenie akýchkoľvek totalitných režimov, ale tiež nastolenie cesty k slobodnému biblickému bádaniu.
Beatifikačný proces.
V máji 2007 Kongregácia pre kauzy svätých jednohlasne odhlasovala, že Pius XII. žil hrdinskými čnosťami. Pápež Benedikt XVI. následne 19. decembra 2009 vyhlásil Pia XII. za ctihodného. Pre blahorečenie je potrebný komisiou lekárov, teológov a Kongregáciou pre kauzy svätých potvrdený zázrak odohraný na príhovor Pia XII.

</doc>
<doc id="32716" url="https://sk.wikipedia.org/wiki?curid=32716" title="Strychnín">
Strychnín

Strychnín je zložitý, bezfarebný alkaloid vyskytujúci sa v semenách rastliny strychnínovník indický ("Strychnos nux-vomica" L.).
V semenách sa taktiež nachádza obdobný alkaloid "brucín", ktorý má podobné, ale slabšie účinky. Obe látky majú výraznú horkú chuť, patria medzi najhorkejšie látky; chuťovo ich človek odhalí pri koncentrácii okolo 1 ppm (0,0001 %). V čistom stave je strychnín biela kryštalická látka, málo rozpustná vo vode.
Toxický účinok.
Strychnín je typický kŕčový jed. Ako inhibítor glycínového receptoru blokuje retardéry synaptického prenosu zadných koreňov miechy a umožňuje rozsiahle rozšírenie podráždenia. Malé dávky zosilňujú miechové reflexy, vyššie dávky dráždia centrum v predĺženej mieche. Aj najmenšie impulzy vedú k rýchlym a nezastaviteľne sa rozširujúcim záchvatom nekoordinovaných reflexných kŕčov. Veľké dávky spôsobujú ochrnutie centrálnych nervov.
Protijedom strychnínu sú barbituráty, tradičné lieky na spanie, a naopak - strychnín sa používa ako protijed pri otravách barbiturátmi (ktoré sú častejšie ako otravy strychnínom). Strychnín sa veľmi ľahko vstrebáva z podkožia a z tráviaceho traktu. Asi pätina jedu sa vylučuje močom nezmenená, pričom toto vylučovanie začne takmer ihneď po požití, ale pretrváva ešte niekoľko dní. Štyri pätiny jedu sa odbúrajú v pečeni. Strychnín sa dá v mŕtvom tele preukázať ešte mnoho mesiacov po smrti.
K otravám môže dôjsť nesprávnym užitím lieku s obsahom tejto látky, alebo vinou zámeny jedu na potkany. Vyskytujú sa i samovraždy s použitím tohto jedu. Najmenšou smrteľnou dávkou strychnínu je 30 mg. Zaručene smrteľná dávka je 200 mg. Osoby trpiace srdcovou vadou a deti sú na strychnín citlivejšie. Už 10 mg môže vyvolať toxické príznaky.
Priebeh otravy.
Otrava strychnínom má dve štádiá. Pri prvom dôjde ku zbystreniu zraku, sluchu, hmatu a čuchu, ktoré vyvrcholí natoľko, že je to až nepríjemné. Vnímanie bolesti sa znižuje. Otrávený býva ľahko podráždený. Vyskytujú sa nezvyklé pocity stuhlosti v žuvacích svaloch. Prehĺtanie sa stáva ťažším, niekedy sa prejavuje závrat. Tieto príznaky sa môžu prejaviť i ako vedľajšie účinky pri liečbe strychnínom. Toto štádium trvá rôzne dlho, závisí na veľkosti dávky a spôsobu podania, ide väčšinou o štvrť až pol hodinu. Potom dochádza ku stupňovaniu úzkosti do stavu označovaného ako smrteľná úzkosť. Každý silnejší vnem je nepríjemný, otrávený sa zľakne aj maličkostí. Najviac postihnuté sú sluchové vnemy, ale dráždia ho i vnemy zrakové a hmatové. V tomto štádiu sa objavuje aj triaška.
Náhle, bez zjavnej príčiny, alebo po nejakom silnejšom vneme - vypukne kŕčový záchvat, ktorý je vstupom do druhého štádia - štádia strychnínových kŕčov. Záchvat trvá 1 až 2 minúty. Počas kŕčovitého štádia sa zastaví dych, končeky prstov a iné výbežky zmodrajú, stúpa krvný tlak. Všetko svalstvo je stuhnuté, napnuté, pričom každý kŕčovito stiahnutý sval znamená pre dotyčného neznesiteľnú bolesť. Po záchvate nastáva relaxácia, postihnutý sa na chvíľku vracia do prvého štádia, pričom akýkoľvek podnet môže vyvolať ďalší kŕčový záchvat. Záchvaty sa opakujú s väčšou intenzitou. Otrávený je viac a viac vyčerpaný, vedomie však nestráca. Smrť nastáva spravidla udusením alebo obrnou dýchacieho centra, prípadne toxickou obrnou srdca. Slabší jedinci a deti umierajú niekedy už pri treťom záchvate, silnejší týchto záchvatov môžu prekonať viacej.

</doc>
<doc id="32720" url="https://sk.wikipedia.org/wiki?curid=32720" title="Alkaloid">
Alkaloid

Alkaloidy sú homogénnou skupinou dusíkatých zlúčenín zásaditého charakteru, ktoré majú fyziologický efekt na ľudí alebo živočíchy. Vznikajú ako sekundárne metabolity niektorých húb, rastlín alebo živočíchov.
Alkaloidy majú rôznorodé účinky, mnohé z nich sa tradične používali alebo používajú ako liečivá, omamné látky alebo sú dokonca toxické.
Vlastnosti.
Alkaloidy charakterizujú nasledovné vlastnosti:
Rozdelenie.
Podľa štruktúry.
Alkaloidy sú rôznorodou skupinou a mnohé z nich sú derivátmi aminokyselín či iných metabolitov. Je ich veľké množstvo a nasledovný prehľad uvádza len niekoľko najznámejších alkaloidov:
Dejiny.
Ľudia už od dávnych čias používali rastliny obsahujúce alkaloidy na terapeutické a zážitkové účely. Liečivé rastliny boli známe v Mezopotámii už približne 2000 rokov pr.Kr. Homérova "Odyssea" opisuje dar, ktorý dostala Helena od egyptskej kráľovnej. Bola to rastlina spôsobujúca zabúdanie. Predpokladá sa, že išlo o opiát. Čínska kniha o domácich rastlinách napísaná v 1. až 3. storočí pr.Kr. spomína liečivé účinky chvojníka a maku siateho. Indiáni v Južnej Amerike používali listy koky od staroveku.
Výťažky rastlín, ktoré obsahujú toxické alkaloidy, ako napríklad akonitín a tubokurarín, boli používané od dávnoveku na výrobu jedovatých šípov. Medzi rastliny obsahujúce alkaloidy patrí aj rod prilbica, ktorý zahrňuje asi 200 druhov. Všetky prilbice sú jedovaté byliny. Za najjedovatejšiu rastlinu v Európe je považovaná Prilbica modrá.
Skúmanie alkaloidov začalo v 19. storočí. V roku 1804 nemecký chemik Friedrich Sertürner izoloval z ópia "uspávací princíp" (latinsky "principium somniferum"), ktorý nazval "morfium", na počesť Morfea, gréckeho boha snov; v nemčine a niektorých jazykoch strednej Európy sa názov tejto drogy nezmenil. Termín "morfín" používaný v angličtine a francúzštine bol zavedený francúzskym fyzikom Josephom Louisom Gay-Lussacom.
Významným prínosom francúzskych výskumníkov Pierra Josepha Pelletiera a Josepha Bienaiméa Caventoua v oblasti chémie alkaloidov bolo objavenie chinínu (1820) a strychnínu (1818). Niekoľko ďalších alkaloidov, ako napríklad xantín (1817), atropín (1819), kofeín (1820), koniín (1827), nikotín (1828), kolchicín (1833), sparteín (1851) a kokaín (1860) bolo tiež objavených približne v tomto období. Rozvoj chémie alkaloidov bol rapídne urýchlený v 20. storočí vďaka objavu spektroskopickej achromatografickej metódy, ktoré umožnili identifikáciu vyše 12 000 alkaloidov do roku 2008.
Prvú úplnú syntézu alkaloidu dosiahol nemecký chemik Albert Ladenburg v roku 1886. Vytvoril koniín reakciou 2-metylpyridínu a acetaldehydu, pričom následne zredukoval výsledný 2-propenyl pyridín so sodíkom.

</doc>
<doc id="32721" url="https://sk.wikipedia.org/wiki?curid=32721" title="Spojená federácia planét">
Spojená federácia planét

Spojená federácia planét je vo fiktívnom svete Star Treku federácia vyše 150 obývaných planét kvadrantov Alfa a Beta. K najvýznamnejšich členom patria Zem, Vulkán a Andoria. Hlavným mestom je Paríž na Zemi, sídlom veliteľstva hviezdnej flotily je San Francisco. Symbolom federácie sú hviezdy členských svetov obklopené olivovými ratolesťami.
Dejiny.
Federácia vznikla v roku 2161 v dôsledku Romulanských vojen medzi jednotnou Zemou a Romulanským impériom, v nej zvíťazila Zem a jej traja spojenci. Zem je hegemónom toho spoločenstva. Federácia existovala až do 31. storočia, keď bola nejakým spôsobom transformovaná.
Ekonomika.
Ekonomika Federácie je skôr založená na komunistickom ako na kapitalistickom režime. V 22. storočí už neexistovali peniaze, ľudia pracovali pre dobro seba a pre dobro celej spoločnosti. Federácia ale potrebuje peniaze na obchod medzi planétami.
Obrana.
Hlavná zložka ozbrojených síl federácie je hviezdna flotila. Existuje ešte z čias jednotnej Zeme, má množstvo lodí, napríklad najznámejšie: Enterprise, Voyager, Excelsior, Potemkin, Al-Batani a Jamato. Lode sú schopné warpového pohonu - cestovať rýchlejšie ako svetlo.

</doc>
<doc id="32730" url="https://sk.wikipedia.org/wiki?curid=32730" title="Juraj Liška (politik)">
Juraj Liška (politik)

Ing. Juraj Liška (* 29. november 1964, Trenčín) je slovenský politik, bývalý poslanec Národnej rady Slovenskej republiky, bývalý podpredseda SDKÚ-DS a bývalý minister obrany. 
Život.
Juraj Liška je ženatý, má dve deti.

</doc>
<doc id="32736" url="https://sk.wikipedia.org/wiki?curid=32736" title="Brucín">
Brucín

Brucín je alkaloid. Vytvára bezfarebné až biele kryštály, alebo biely prášok bez zápachu s horkou chuťou.
Má podobné vlastnosti ako strychnín i keď nie je tak jedovatý. Aj 2 mg čistého brucínu telo zvládne bez trvalých následkov. Dá sa získať z viacerých rastlín, najvýznamnejšia je však strychnínovník indický ("Strychnos nux-vomica"). 
Nemá významné využitie v medicíne, používa sa hlavne na zníženie vysokého krvného tlaku. Ďalej sa používal v analytickej chémii na dôkaz dusičnanov (charakteristické červené sfarbenie).
Zmienka o brucíne je aj v diele Gróf Monte Christo od Alexandra Dumasa.

</doc>
<doc id="32737" url="https://sk.wikipedia.org/wiki?curid=32737" title="Canary Wharf">
Canary Wharf

Canary Wharf, spadajúce do mestského obvodu Tower Hamlets, je veľké finančné centrum v Londýne, ležiace na Isle of Dogs (slov.: Ostrov psov), v bývalých londýnskych dokoch (Docklands).
Canary Wharf je novodobý následník londýnskeho City. Nachádzajú sa na ňom tri najvyššie budovy Veľkej Británie: One Canada Square (, môžeme sa tiež stretnúť s názvom "Veža Canary Wharf"); 8 Canada Square () a 25 Canada Square ().
História.
Canary Wharf bolo pôvodne sídlom mnohých skladov s tovarom, ktoré slúžili na potreby neďalekých dokov. Prvá zmienka o Ostrove psov, na ktorom sa Canary Wharf nachádza (aj keď Ostrov psov je v skutočnosti polostrov) je na mape z roku 1588; odkiaľ toto meno v skutočnosti pochádza však nie je známe. Špekuluje sa, že meno pochádza z doby, kedy Juraj VIII. polostrov používal ako výbeh pre svojich psov. V 60. rokoch 20. storočia však prístavy začali upadať. 
V roku 1981 sa vláda Margaret Thatcherovej rozhodla revitalizovať londýnskych dokov a založila London Docklands Development Corporation (LDDC). Hlavným cieľom tejto spoločnosti bolo vybudovať tu infraštruktúru pre ľahký priemysel. Najväčšiu plochu v tom čase vlastnili filmové štúdia Limehouse studios. 
Začiatky výstavby.
V roku 1984 bol Michael von Clem, riaditeľ investičnej banky Credit Suisse First Boston, na návšteve dokov, keď hľadal pre svojho klienta vhodné miesto na výstavbu novej továrne na spracovanie potravín. V tom čase už vedel, že londýnske bankové City je preplnené a trocha zastarané na zavádzanie nových bankových systémov - pri návšteve dokov zistil, že Ostrov psov by mohol byť vhodným miestom pre ďalšiu výstavbu.
Spojil sa so svojim konkurentom z Morgan Stanley, ktorý podporil jeho názor, že v budúcnosti bude potrebný veľký projekt so stavbami pre veľké množstvo ľudí. Zhodli sa tiež na tom, že pre prepojenie so zvyškom mesta bude treba vybudovať novú linku londýnskeho metra. Po krátkom čase zverejnili svoje plány, ale po výmene vedenia v oboch bankových domoch sa na tieto plány skoro zabudlo, zvlášť po zrušení plánu a na výstavbu novej linky metra.
Projekt na výstavbu nového finančného centra však kúpila kanadská spoločnosť Olympia and York, ktorá sa rozhodla ho realizovať. Výstavba Canary Wharf začala v roku 1988, prvá fáza projektu bola dokončená roku 1992. 
Spoločnosť Olympia &amp; York sa zaviazala, že uhradí polovicu nákladov na predĺženie linky metra Jubilee Line.
Zrútenie trhov s nehnuteľnosťami.
Zrútenie trhov s nehnuteľnosťami prišlo náhle v roku 1990. Zmizol dopyt po nových priestoroch a vďaka platobnej neschopnosti spoločnosti Olympia &amp; York sa nezačalo ani s výstavbou novej linky metra. Výstavba sa zastavila a budovy prešli pod nútenú správu. Správcovia vypli všetko osvetlenie na nepoužívaných poschodiach 1 Canada Square, čím sa naskytol zaujímavý pohľad na z polovice viditeľne prázdne budovy na londýnskom obzore. 
1 Canada Square so svojou hornou polovicou v temnotách stála ako symbol katastrofy, ktorá postihla nielen Canary Wharf, ale aj celý britský trh s nehnuteľnosťami.
Záchrana.
V decembri 1995 sa medzinárodné spoločenstvo založené okrem iného bývalými vlastníkmi Olympia &amp; York, rozhodlo odkúpiť celý projekt. V tom čase v Canary Wharf pracovalo približne 13 000 ľudí a viac než polovica kancelárií bola stále prázdna.
Zrejme ozajstná záchrana prišla až s obnovením výstavby linky metra Jubilee Line, ktorú si presadila britská vláda (okrem iného i preto, že niekoľko sto metrov severne od Canary Wharf je ďalší londýnsky symbol, ktorý leží priamo na nultom poludníku a asi kilometer od observatória v Greenwichi, hala Millennium Dome). Odvtedy už začalo byť Canary Wharf vnímané ako skutočná alternatíva k tradičným kanceláriám v centre Londýna. Do súčasnosti sa celý plán výstavby uskutočnil a na Canary Wharf je už dokonca málo miest na stavbu ďalšich budov. Počas dňa tu pracuje asi 70 000 ľudí (rok 2005) a Canary Wharf Company sa stala najväčším britským obchodníkom s nehnuteľnosťami.
Súčasnosť.
Na Canary Wharf majú svoje zastúpenia nielen bankové domy, ako napr. Bank of America, Barclays, Citigroup, HSBC, Lehman Brothers, Morgan Stanley, ale v najnovšej dobe sa tu sťahujú aj mediálne spoločnosti, ako napr. noviny "The Telegraph", "The Independent", agentúra Reuters a noviny "Daily Mirror". Zrejme vďaka mnohým ľuďom, pracujúcim tu cez deň, vzniklo aj mnoho obchodov.
Dopravné spojenie.
Z Canary Wharf vedie do centra mesta linka metra Jubilee Line, otvorená v roku 1999, so stanicou rovnakého mena Canary Wharf a linka Docklands Light Railway (DLR), otvoreného v roku 1991. Najbližšie stanice DLR:

</doc>
<doc id="32740" url="https://sk.wikipedia.org/wiki?curid=32740" title="Raketoplán">
Raketoplán

Raketoplán alebo kozmický raketoplán je viacnásobne použiteľné atmosféricko-kozmické lietadlo, ktoré vzlieta kolmo ako raketa (s pomocnými raketovými motormi), v kozmickom priestore sa pohybuje ako kozmická loď a klesá a pristáva v zemskej atmosfére ako lietadlo na bežnom letisku s dostatočne dlhou betónovou dráhou.
Space Shuttle.
Space Shuttle bol americký raketoplán. Pri vzlete sa skladal z viacerých častí: z vlastného raketoplánu (presnejšie orbiter alebo družicový stupeň), poháňaný motormi RS-25 (SSME), ďalej hlavnej nádrže (SSET) na kvapalné pohonné látky (vodík a kyslík) a dvoch pomocných rakiet (SRB) na tuhé palivá. Motory na kvapalné palivá boli umiestnené iba na družicovom stupni a boli zvyčajne použiteľné viacnásobne. Pomocné bočné rakety na tuhé palivá sa odpájali najskôr a pristáli do mora pomocou padákov, boli vylovené, dovlečené späť na pobrežie a potom dopravené do továrne, kde boli kompletne rozbrané, opravené a opätovne naplnené. Hlavná nádrž na kvapalné palivá bola odhodená tesne pred navedením na orbitálnu dráhu, približne po 8,5 minúte a väčšinou zhorela ešte v atmosfére.
Priestor pre posádku bol 7-miestny, v núdzových prípadoch až 10-miestny. Povrch raketoplánu bol pokrytý systémom tepelnej ochrany, tvoreným najmä dlaždicami zo spečeného penového kremeňa. Pre pristátie bol raketoplán vybavený vysúvacím podvozkom a brzdiacim padákom, ktorý bol vystrelený po dosadnutí na pristávaciu dráhu.
V USA boli raketoplány známe ako "Space Shuttle" (zhruba „vesmírna kyvadlová doprava“). Pôvodný program NASA lietania raketoplánmi sa volá "Space Transportation System" („vesmírny prepravný systém“), preto boli lety raketoplánov označované skratkou STS nasledovanou číslom. Program STS nasledoval po úspešných kozmických programoch Mercury, Gemini a Apollo.
Raketoplánov bolo celkovo vyrobených 6 kusov, ich mená a sériové čísla sú:
Prvý raketoplán Enterprise bol testovaný vo veľkých výškach na chrbte obrieho lietadla Boeing 747 ("Jumbo Jet") a vo vesmíre nikdy nebol, aj keď sa s jeho prestavbou na plnohodnotný raketoplán pôvodne rátalo.
Raketoplány vykonali mnoho užitočnej práce – vyniesli na obežnú dráhu družice na vedecké a vojenské účely, viaceré kozmické sondy, Hubblov vesmírny teleskop, posádky kozmických staníc a pod., boli schopné opravovať a modernizovať niektoré družice a zniesť ich na Zem.
Raketoplán "Buran".
Program raketoplánov existoval aj v Sovietskom zväze. Uskutočnil sa však iba jeden bezpilotný kozmický let raketoplánu "Buran" v roku 1988. Potom bol projekt pre nedostatok prostriedkov a zložitú politickú situáciu zastavený. Raketoplán "Buran" mal niekoľko zaujímavých vlastností – napríklad dokázal vzlietnuť a pristáť v bezpilotnom režime na rozdiel od amerických raketoplánov. Nosná raketa Energija dokázala štartovať aj samostatne bez raketoplánu "Buran".
Katastrofy raketoplánov.
V obidvoch prípadoch došlo k úplnému zničeniu stroja a smrti všetkých astronautov na palube.
Po obidvoch katastrofách NASA program STS celkom na 2 roky pozastavila. Po havárii Columbie boli lety obnovené v júli roku 2005. Po prehodnotení narastajúcich nákladov a pretrvávajúcich problémov s bezpečnosťou, a tiež v dôsledku zastaranosti systému a nemožnosti výroby nových dielov, došlo k ukončeniu programu. Posledným letom bola misia STS-135 reketoplánom "Atlantis", ktorá trvala od 8. do 21. júla 2011.

</doc>
<doc id="32742" url="https://sk.wikipedia.org/wiki?curid=32742" title="Chinín">
Chinín

Chinín je horký, bezfarebný, amorfný práškový alebo kryštalický alkaloid, pôvodne izolovaný z kôry chinínovníka "Cinchona succirubra". 
Využitie.
Chinín bol dlhú dobu jediným liekom proti malárii (antimalarikum), v súčasnosti je najdôležitejším liečivom proti tejto chorobe. Užíva sa tiež proti horúčkam.
Dnes sa chinín využíva v potravinárstve, napríklad na prípravu chinínových nápojov (Tonic) ako chuťová a povzbudzujúca látka. Chinín nie je vhodný pre deti do 3 rokov. Maximálne prípustné množstvo chinínu v toniku je dané normou. Obyčajne 75 mg/1L.
História.
Čistý chinín izolovali v roku 1820 z kôry chinínovníka francúzski chemici Pierre Joseph Pelletier a Joseph Bienaimé Caventou. Neskôr založili v Paríži továreň, kde extrahovali čistý chinín z kôry.
V polovici 50. rokov 19. storočia August Wilhem Hofmann objasnil chemické zloženie chinínu. Pokúšal sa ho aj syntetizovať, aj keď neúspešne. Chemická syntéza chinínu sa podarila až neskôr.
Štruktúra.
Molekula je derivátom chinolínového kruhu. Má asymetrické centrá na uhlíkoch C3, C4, C8 a C9. Stérické usporiadanie na C3 a C4 je u najdôležitejších alkaloidov chinovníkovej kôry (chinínu, chinidínu, cinchonínu a cinchonidínu) rovnaké. Optický izomér chinínu chinidín sa líši priestorovým usporiadaním na C8 a C9. Rovnaké priestorové usporiadanie ako chinín má "cinchonidín", ktorý však nemá v polohe C6 metoxylovú skupinu. Jeho izomér je "cinchonín", ktorý priestorovým usporiadaniam zodpovedá "chinidínu".
Chinín pripravovaný výhradne izoláciou z chinovníkovej kôry vo forme hydrochloridu alebo síranu našiel uplatnenie predovšetkým v medicíne ako antimalarikum a antipyretikum.

</doc>
<doc id="32743" url="https://sk.wikipedia.org/wiki?curid=32743" title="Atropín">
Atropín

Atropín je alkaloid odvodený od tropánu, pôvodne izolovaný z ľuľkovca zlomocného ("Atropa belladona"). Vyskytuje sa aj v iných rastlinách, napríklad durman obyčajný ("Datura stramonium") alebo blen čierny ("Hyoscyamus niger").
Názov rastliny a aj alkaloidu pochádza z mena mytologickej gréckej sudičky Atropos, ktorá rozhodovala o spôsobe smrti.
Vlastnosti.
Biely kryštalický prášok. Je prudko jedovatý.
Pôsobenie.
Pôsobí podobne ako parasympatolytikum a spazmolytikum, má excitačné účinky na centrálnu nervovú sústavu a pôsobí na žľazy s vnútorným vylučovaním.
Atropín zvyšuje dynamogéniu (schopnosť pohybu), sklon k smiechu, výkyvy nálady zrakovým a zvukovým halucináciám. Prejavuje sa značná tendencia k agresii. Vyvoláva ťažké poruchy vedomia, horšie ako hašiš, LSD či DMT (delirogénny účinok).
Využitie.
Používa sa ako liek na uvoľňovanie kŕčov hladkého svalstva (koliky apod.), v očnom lekárstve na rozšírenie zreničiek (mydriáza), pri niektorých poruchách srdcového rytmu a pri otrave organofosfátmi. Atropín sa používa ako antidotum (protijed) pri skonzumovaní muchotrávky tigrovanej.
Príznaky otravy.
Zahrňujú zrakové a sluchové halucinácie, sucho v ústach, dehydrovanú kožu, zvýšenie telesnej teploty, rozšírenie zreníc, nepokoj, poruchy vedomia (delírium) až kóma. Najzávažnejším dôsledkom je smrť spôsobená dychovou nedostatočnosťou a srdcovou arytmiou. Smrteľná dávka pre človeka je 0,1 g.
Ako protijed sa používa fyzostigmín (eserín).
Chémia a farmácia.
Najbežnejšia soľ atropínu používaná v medicíne je atropínsulfát (hemihydrát atropínhemisulfátu; síran atropínia) (C17H23NO3)2. H2SO4 . 1/2 H2O

</doc>
<doc id="32744" url="https://sk.wikipedia.org/wiki?curid=32744" title="Morfín">
Morfín

Morfín alebo morfium je hlavný alkaloid ópia. Patrí do skupiny príbuzných derivátov, súhrnne nazývaných morfínánové alkaloidy alebo morfíny. Boli izolované z maku siateho ("Papaver somniferum"). Jeho sumárny vzorec je C17H19NO3
Morfín pôsobí ako analgetikum. Skupina látok s podobnými vlastnosťami, ktoré sú buď štruktúrne podobné morfínu alebo interagujú s podobnými receptormi, sa nazývajú opioidné analgetiká.
Chemické vlastnosti.
Morfín patrí do skupiny alkaloidov ópia (opiátov) s fenantrénovou kostrou, tzv. morfinány. Je spomedzi tejto skupiny alkaloidov v ópiu najviac zastúpený. Jeho (IUPAC) systematický chemický názov je: (5α,6α)-7,8-Didehydro-4,5-epoxy-17-metylmorfinán-3,6-diol, jeho CAS registračné číslo je: 57-27-2, jeho sumárny (empirický) chemický vzorec je: C17H19NO3, jeho relatívna molekulová hmotnosť Mr=285,338. Morfín je amfotérna látka, t. j. tvorí soli s kyselinami aj zásadami. Toto je zapríčinené 1) protón donorným fenolickým hydroxylom v polohe 3-; so silnými zásadami (alkalické hydroxidy a pod.) tvorí voľná báza morfínu vo vode väčšinou dobre rozpustné soli (tzv. morfináty). Táto vlastnosť má praktické využitie v (priemyselnej) izolácii morfínu z rastlinných drog (makovina, ópium). 2) protón akceptorným terciárnym amínovým atómom dusíku v polohe 17-; s kyselinami tvori voľná báza morfínu vo vode väčšinou dobre rozpustné soli (soli morfínia), najväčší praktický význam majú chlorid, síran a polystyrolsulfonát morfínia (morfínhydrochlorid; morfínhemisulfát; morfinpolystyrolsulfonát). Tieto tri soli morfínia majú význam najmä ako liečivá (príklady komerčne dostupných liekov s obsahom jednotlivých solí morfínu: morfínhydrochlorid: Morphin Biotika inj.; morfínhemisulfát: MST Continus tbl. ret., Sevredol tbl. fc., Slovalgin tbl. fc., Slovalgin retard tbl. ret.; morfínpolystyrolsulfonát: MST Continus Oral Suspension susp. ret.).
Voľná báza morfínu je vo vode zle rozpustná (149 mg/L (0,014 9%); morfínhemisulfát má pre porovnanie rozpustnosť 60 mg/mL, t. j. 60.000 mg/L (6,0%)). 
Biosyntéza.
Počas biosyntézy morfínu je ("S")-retikulín, terciárny amín tyrozínového pôvodu, oxidovaný ("S")-retikulínoxidázou na imíniový ión nazývaný 1,2-dehydroretikulín, ktorý je enantioselektívne redukovaný na enantiomér ("R")-retikulín.sledná oxidácia tetrasubstituované fenolového ku umožní vznik väzby medzi uhlíkmi 12 a 13 za vzniku salutaridínu. Reakcia je katalyzovaná salutaridínsyntázou. Redukcia oxoskupiny pomocou NADPH je katalyzovaná salutaridínreduktázou za tvorby salutaridinolu. Chemoselektívna acetylácia alylového hydroxylu katalyzovanej salutaridinolacetyltransferázou dá vznik salutaridinol-7-"O"-acetátu. Thebaín vzniká atakom nechránanej fenolovej skupiny na nenasýtený cyklus za tvorby pentacyklického prekurzora. 3-"O"-demetylácia thebaínu prebiaha za katalýzy enzýmom kodeín-"O"-demetylázy, čím sa odchráni fenolový hydroxyl za vzniku oripavínu. Deprotekcia 6-"O-"hydroxylu je spojená s oxo-enol tautomériou za vzniku α,β-nenasýteného ketónu morfinónu. V poslednom kroku kodeinónreduktáza katalytuje enantioselektívnu redukciu α,β-nenasýteného ketónu na alylický alkohol nazývaný morfín.
Všeobecná farmakológia.
Morfín patrí do skupiny tzv. anodýn (narkotické analgetiká). Je základným predstaviteľom tejto skupiny a zostáva i v súčasnosti „zlatým štandardom“ v liečbe silnej bolesti (stupeň III. rebríčka liečby bolesti WHO/SZO).
Základným účinkom morfínu je silne vyjadrený plný agonizmus na centrálnych µ-opioidných receptoroch; okrem toho vykazuje morfín aj agonistický účinok na ϰ-opioidných receptoroch. Účinok na δ-receptoroch je len nevýznamný.
Klinické účinky morfínu sa dajú zhrnúť najmä ako narkoticko-analgetický, antitusívny, obstipačný, respiračne-depresívny a psychotropné účinky (sedatívny, anxiolytický, euforizujúci aj dysforizujúci). Orálna dostupnosť morfínu je v priemere cca 30 %; morfín podlieha po orálnom podaní významnému first-pass efektu v pečeni. Väzba na plazmatické proteíny sa pohybuje okolo 30 – 40%. Prestupuje len čiastočne a relatívne pomaly hematoencefalickou bariérou (čo vysvetľuje latenciu nástupu centrálnych účinkov aj po intravenóznom podaní látky). Prestupuje placentárnu bariéru (riziko útlmu dychu novorodenca po podaní matke počas pôrodu), a sčasti aj do materského mlieka (opatrnosť pri podávaní v laktácii). Biotransformuje sa s polčasom t1/2 ~ 2 – 4 hod., prevažne hepatálne, predovšetkým na glukuronidy (morfín-3-glukuronid, M3G a v menšej miere morfín-6-glukuronid, M6G). Z týchto metabolitov je M6G aktívny, M3G neaktívny. V malej miere (pod 5%) sa metabolizuje demetyláciou na N (17) na normorfín, ktorý má čiastočnú aktivitu na opioidných receptoroch.
Morfín je prírodným ópiovým alkaloidom (ATC skupina N02AA), základný zástupca (ATC-kód N02AA01).
Morfín potlačuje vnímanie bolesti, tlmí dráždivosť dýchacieho centra (znižuje citlivosť receptorov na hladinu oxidu uhličitého v krvi a tlmí centrum pre kašel), vyvoláva eufóriu (u niektorých pacientov ale i dysfóriu) a môže spôsobovať závislosť (psychickú aj somatickú); ďalej pôsobí zvýšenie tonusu hladkého svalstva, čo sa prejavuje najmä zápchou (obstipačný účinok), niekedy nebezpečným uzáverom pylorov (zvieračov) gastrointestinálneho a urogenitálneho traktu. Ďalším klinicky relevantným účinkom morfínu je histaminoliberačný účinok (uvoľnenie histamínu); tento efekt je väčšinou nežiaduci (niekedy vedie až k bronchospazmu, ako u asthma bronchiale), ale niekedy sa využíva v intenzívnej medicíne na zníženie pre-load myokardu u kardiálneho edému pľúc (vazodilatácia; prídavný účinok okrem sedácie). Morfín aj iné opioidy má u časti pacientov emetický účinok (spôsobuje nevoľnosť a zvracanie); tento účinok býva výrazný najmä na začiatku liečby a časom sa oslabuje. Najúčinnejší je na bolesť spojenú so strachom, tupú, viscerálnu (útrobnú), nociceptívnu a malígnej alebo traumatickej/postoperatívnej etiológie; menej účinný je u bolestí neuropatickej etiológie (neuralgie a pod.). Ovplyvňuje afektívnu (pocitovú) zložku bolesti (algotýmiu) už v nízkych dávkach (=2 – 5 mg s.c., i.v., alebo 5 – 10 mg p.o. u dospelého), vo vyšších dávkach (=10 – 30 mg s.c., i.v., i.m., alebo 20 – 30 mg p.o., pripadne okolo 30 mg p.r. (supp.) u dospelého) i algognóziu (lokalizáciu a charakter bolesti). Vzniká tolerancia, s potrebou zvyšovať dávky. Tento efekt (vznik a rozvoj tolerancie) sa však neprejavuje paušálne u všetkých pacientov, napriklad u väčšiny pacientov s chronickými bolesťami, liečených orálnymi retardovanými preparátmi morfínu sa tolerancia na analgetické účinky pozoruje len do istej úrovne, kedy sa pacientove bolesti ďalej nezhoršujú; niektorí takíto pacienti vydržia na stabilných denných dávkach morfínu i roky, či desaťročia, bez potreby ďalej zvyšovať dávky. Akútne predávkovanie sa prejaví nedostatkom dychu (respiračná depresia; najskôr sa znižuje minutový dychový objem, potom aj dychová frekvencia), zmodraním tela (cyanózou), a poruchou vedomia, v najťažšom prípade kómou a smrťou v dôsledku zlyhania respirácie a obehu. Zrenice sú väčšinou úzke (mióza), časté sú zmeny telesnej teploty (hypotermia i hypertermia, podľa okolností intoxikácie), môžu sa vyskytnúť i epileptické záchvaty. V liečbe sa používa hydrochlorid naloxónu (Narcanti inj. 0,4 mg) intravenózne, ktorý antagonizuje účinky morfínu (aj iných opioidných agonistov, ako napríklad heroín, fentanyl, sufentanil, petidín, oxykodón, kodeín, etylmorfín a pod.): rozšíri zrenice, zlepší stav vedomia a dýchanie v priebehu niekoľkých minút. Jeho (naloxón, Narcanti) účinky však trvajú len krátko (ca. 20 – 30 minút), v dôsledku jeho krátkeho eliminačného polčasu; preto treba naloxón podávať opakovane, alebo vo forme dlhodobej infúzie. Abstinenčné príznaky pri návyku/závislosti sa dostavujú asi 6 – 10 hodín po poslednej injekcii (alebo inom spôsobe aplikácie). Prejavujú sa hlavne nepokojom, potením, pocitmi strachu, úpornou hnačkou (diarrhea), zvracaním, nechutenstvom, a v extrémnom prípade až kolapsom a obehovým zlyhaním (hrozí náhla smrť). Tieto ťažkostí trvajú asi týždeň.
Indikácie.
Primárne indikácie podania morfínu sú:
Iné indikácie pre podanie morfínu sú:
Dávkovanie.
"Tlmenie akútnych bolestí v pohotovostnej a intenzívnej medicíne"
"Tlmenie akútnych exacerbácii bolesti v dlhodobej analgetickej terapii opioidmi"
"Tlmenie postoperačných bolestí"
"Dlhodobé tlmenie chronických silných bolestí"
"Predoperačná príprava"
"Tlmenie silnej dušnosti pri pľúcnom edéme a infarkte myokardu"
"Tlmenie bolestivého suchého kašlu u onkologických ochorení dolných ciest dýchacích a tlmenie neztíšiteľnej hnačky (diarrhea), pokial iné lieky neučinkujú dostatočne"

</doc>
<doc id="32745" url="https://sk.wikipedia.org/wiki?curid=32745" title="Nikotín">
Nikotín

Nikotín je alkaloid s cyklom pyridínu, vyrába sa z listov tabaku "Nicotiana tabacum" alebo "Nicotiana rustica." Z tabaku ho izoloval Nicolas Vauquelin v roku 1809.
Nikotín je vysoko návyková droga, ktorá sa legálne používa na celom svete. Prijíma sa fajčením sušených tabakových listov, žuvaním tabaku (vstrebávaním cez sliznicu ústnej dutiny) alebo ich šňupaním. V 10 kusoch cigariet sa nachádza v závislosti od ich kvality okolo 12 – 230 mg čistého nikotínu, v cigaretách so zníženým obsahom nikotínu (tzv. "light" cigarety) je to menej.
Účinky.
Má nepriaznivé účinky na srdcové cievy. V periférii spôsobuje vazokonstrikciu (zúženie ciev), čím je u fajčiarov zhoršené hojenie rán. Jeho spalné splodiny pri fajčení podporujú vznik rakoviny pľúc. Ďalej spôsobuje dehydratáciu tela, impotenciu. 
Vedci z Kráľovského ústavu v Londýne pri pokusoch na potkanoch zistili, že nikotín zlepšuje pamäť a koncentráciu. Následné štúdium interakcie tejto molekuly a neurónov by mohlo viesť k vytvoreniu liekov bez negatívnych účinkov, ktorými sa nikotín vyznačuje.
Chemické reakcie.
Reakciou nikotínu s kyselinou dusičnou vzniká kyselina nikotínová.

</doc>
<doc id="32746" url="https://sk.wikipedia.org/wiki?curid=32746" title="VisiCalc">
VisiCalc

VisiCalc bol prvým tabuľkovým procesorom pre osobné počítače. Bola to skutočne prevratná aplikácia, ktorá zmenila mikropočítač z koníčka pre počítačových nadšencov na nástroj obchodu.
Aplikácia bola navrhnutá Danom Bricklinom, vyvinutá Bobom Frankstonom a distribuovaná spoločnosťou Personal Software Inc. (neskôr premenovanou na VisiCorp) v roku 1979 pre počítač Apple II. VisiCalc zmenil Apple II z hračky pre nadšencov na veľmi žiadaný a užitočný finančný prostriedok obchodu. To pravdepodobne viedlo IBM ku vstupu na trh dovtedy ignorovaných osobných počítačov. Neskôr boli na trh uvedené verzie pre Atari, Commodore (oba mali procesor Motorola 6502, rovnako ako Apple II) a IBM PC.
Legenda vraví, že Bricklin sledoval svojho univerzitného profesora na Harvarde kresliť na tabuli tabuľku výsledkov výpočtov. Keď chcel profesor opraviť chybu alebo zmeniť parameter, musel pracne mazať a prepisovať množstvo následných záznamov v tabuľke. Bricklina to doviedlo k myšlienke replikovať proces na počítači s použitím hodnôt z tabule na zobrazovanie výsledkov nižšie postavených vzorcov.
Neskôr prišli na trh výkonnejšie klony VisiCalcu ako napríklad SuperCalc, MultiPlan od spoločnosti Microsoft, Quattro Pro od Borlandu, Lotus 1-2-3, Microsoft Excel, LibreOffice Calc, AppleWorks, Gnumeric, Calc602 a 602Tab od Software602.
Napriek tomu, že tabuľkový procesor bol prevratnou myšlienkou, Bricklin si podľa rád právnikov (zjavne nesprávnych s ohľadom na budúce rozsudky) VisiCalc nepatentoval, takže na ňom nezbohatol.

</doc>
<doc id="32748" url="https://sk.wikipedia.org/wiki?curid=32748" title="Apple III">
Apple III

Apple bol prvým osobným počítačom navrhnutým a vyrobeným úplne v réžii spoločnosti Apple Computer. Jeho predchodca, Apple II bol navrhnutý spoluzakladateľom spoločnosti Stevom Wozniakom ešte pred jej formálnym založením. Práca na Apple III bola začatá koncom roku 1978 pod vedením Dr. Wendella Sandera. Apple III prišlo na trh v máji 1980.
Apple III bolo navrhnuté ako počítač pre komerčné využitie. Jeho súčasťou bol vyspelý operačný systém zvaný SOS (sofistikovaný operačný systém) a nový prekladač jazyka BASIC. V ponuke bol aj implementácia jazyka Pascal, ktorý ponúkal viac možností pre programátorov. Počítač disponoval displejom s 80 stĺpcami (s možnosťou používať malé i veľké písmená), numerickou klávesnicou, hierarchickým (stromovým) súborovým systémom, hodinami bežiacimi v reálnom čase a schopnosťou emulovať 45-kilobajtový Apple II Plus. Apple III mal zabudovanú 5¼-palcovú disketovú mechaniku a možnosť využívať až tri ďalšie externé disketové mechaniky a 5-megabajtový pevný disk. Spoločnosť Microsoft vytvorila pre Apple možnosť využitia systému CP/M – Apple tento produkt potom predávalo pod vlastným menom.
Apple III mal 8-bitový CPU pracujúci na 2 MHz, ktorý dokázal adresovať až 256 KB pamäte (s vylepšením od iného výrobcu až 512 KB). Na rozdiel od iných komerčne využívaných počítačov tej doby, Apple III nemal žiadny ventilátor, keďže Steve Jobs chcel predísť hlučnosti stroja. Následkom bolo, že mnohé počítače sa v krátkom čase prehriali a stali sa nefunkčnými, resp. boli nefunkčné už pri prvom zapnutí.
Apple III sa stalo obchodným fiaskom. Cenou 3500 amerických dolárov bolo omnoho drahšie ako mnohé iné komerčne využívané počítače podporujúce CP/M. Pre Apple III nebol dostatok softvéru a emulácia Apple II Plus bola úmyselne vytvorená tak, že nepodporovala mnohé progresívne vlastnosti Apple III, čo obmedzovalo zmysel stroja ako emulátora pre starší softvér. Nadôvažok, Apple III postihovali rôzne technické problémy, rovnako hardvérové i softvérové. Existuje príhoda, ktorú si väčšina užívateľov pamätá lepšie ako samotný počítač: v istom technickom buletine boli zákazníci inštruovaní, aby počítač zdvihli asi nad podložku a nechali ho voľne padnúť – to malo uložiť jeden z čipov, ktorý sa pravidelne uvoľňoval, späť do jeho lôžka.
V decembri 1983 bola na trh uvedená aktualizovaná verzia Apple III Plus, ktorá už bola zbavená hardvérových problémov svojho predchodcu a štandardne bola vybavená 256 KB pamäte. V tom čase však už platforma Apple III mala mizernú povesť a komerčné spoločnosti sa rýchlo začali prikláňať k platforme IBM PC. O štyri mesiace neskôr sa Apple III definitívne prestalo vyrábať.

</doc>
<doc id="32750" url="https://sk.wikipedia.org/wiki?curid=32750" title="Informácia">
Informácia

Informácia je slovo s mnohými významami, ktoré závisia od kontextu, ale spravidla je jeho význam blízky pojmom význam, poznatok, inštrukcia, oznámenie, reprezentácia a mentálny podnet. 
Hoci veľa ľudí hovorí o príchode informačného veku, informačnej spoločnosti a informačných technológií a hoci informatika a počítačová veda sú často stredobodom záujmu, slovo „informácia“ sa často používa bez starostlivého zváženia jeho rôznych významov.
Definícia.
Informácia ako správa.
Informácia sa dá chápať ako správa posielaná odosielateľom príjemcovi. Je to správa, ktorá vyjadruje istý stav, slúži nejakému cieľu alebo vyvoláva nejakú akciu. Správa sa stáva informáciou buď v dôsledku ľudskej interpretácie alebo tým, že ju spracujú algoritmy, alebo že je uložená v súboroch. Podľa Shannonovej teórie informácií je informácia mierou stredného informačného obsahu, prenositeľného daným kódovaním.
Tento typ definície informácie sa dá inak formulovať aj takto: Informácia je správa o tom, že nastal jeden z možných javov z množiny existujúcich javov, čo u prijímateľa zníži neznalosť o tomto jave. Je to myšlienka vyjadrená v danom jazyku (pomocou symbolov) vyjadrujúca stav určitého objektu, jeho správanie sa. 
Informácia v evolučnej ontológii.
Vo filozofii (evolučná ontológia) má slovo informácia širší, no pre opis skutočnosti zásadnejší význam. Informácia tu znamená usporiadanosť (opak entropie). Evolučná ontológia rozlišuje informáciu prirodzenú, ktorá vznikla spontánnym tvorivým procesom vesmíru a informáciu sociokultúrnu (umelú), ktorá sa objavila až pôsobením vedomej aktivity človeka. V súčasnosti má sociokultúrna informácia v prevažnej miere protiprírodný charakter (tzn. že poškodzuje a nezvratne ničí prírodné štruktúry), čoho dôsledkom je vážna globálna ekologická kríza. Odvrátenie ekologickej hrozby vidí evolučná ontológia v zmene povahy sociokultúrnej informácie z protiprírodnej na proprírodnú (biofilnú), teda na takú, ktorá bude rešpektovať všetky prírodné štruktúry, ktoré sú pre fungovanie biosféry nevyhnutne dôležité a ktorá sa nebude šíriť na úkor biologickej diverzity (rozmanitosti).
Základné charakteristiky informácie.
Z toho nám vyplýva vzťah medzi údajom a informáciou: Každá informácia musí byť súčasne údajom, ale nie každý údaj musí byť pre nás informáciou s nenulovým obsahom. Rozdiel medzi údajom a informáciou ilustruje napr. takáto situácia: Povieme, že kopec je vysoký 600 yardov. Človek, ktorý vie, akú veľkosť má táto dĺžková jednotka, si môže výšku kopca predstaviť. Pre človeka, ktorý nikdy o yardoch nepočul, je skutočná veľkosť kopca neznáma.
Jednotky informácie.
1 bit (1 b) je množstvo informácií, ktoré získame správou o realizácii jedného z dvoch možných rovnako pravdepodobných stavov. Je to najmenšia jednotka informácie. Nemýliť si ho s 1 Bajtom (anglicky Byte), ktorý nie je jednotkou informácie, ale jednotkou počítačovej pamäte. Na popísanie viac ako dvoch stavov je potrebné použiť viacero bitov. Počet potrebných bitov L matematicky určíme ako logaritmus počtu možností N pri základe 2. 
L = log2N

</doc>
<doc id="32751" url="https://sk.wikipedia.org/wiki?curid=32751" title="Koniín">
Koniín

Koniín je alkaloid z bolehlavu škvrnitého ("Conium maculatum" L.).
Je vysoko toxický - šťava z bolehlavu sa už v starovekom Grécku používal na popravu odsúdených. Smrteľná dávka koniínu pri požití dospelou osobou je asi 500mg (0,5g). Nezrelé semená bolehlavu škvrnitého obsahujú až 3-5% koniínu. Dá sa izolovať, podobne ako nikotín destiláciou rastlinnej drogy vodnou parou z alkalického prostredia.

</doc>
<doc id="32752" url="https://sk.wikipedia.org/wiki?curid=32752" title="Efedrín">
Efedrín

Efedrín je alkaloid z tropických krov čeľade chvojníkovitých ("Ephedraceae") rodu "Ephedra", ako sú chvojník obyčajný ("Ephedra vulgaris"), chvojník dvojklasý ("Ephedra distachya") alebo chvojník čínsky ("Ephedra sinica") ktoré sa nachádzajú vo východnej Ázii a v stredomorskej oblasti a v strednej Európe.
Využitie.
Efedrín je látka, ktorá sa používa pri liečbe astmy, proti nízkému tlaku a narkolepsie (chorobná spavosť) a aj ako liečivo uvoľňujúce opuch nosnej dutiny.
Efedrín sa používa na výrobu pervitínu. Efedrín sám o sebe môže pri dlhodobom a nadmernom používaní spôsobiť psychickú i fyzickú závislosť. V kombinácii s kofeínom je to naozaj vynikajúci spalovač tukov. V jeho začiatkoch bol používaný ako tabletka na chudnutie, kým sa nepreukázali jeho vedľajšie účinky. Pri užití s väčšou dávkou kofeínu v niektorých prípadoch dochádza k traseniu rúk, silnému búšeniu srdca a nastáva striedanie telesnej teploty (teplo-zima).
Otrava.
tiež Efedrinizmus je chronická otrava efedrínom, ktorá sa prejavuje potením, nechutenstvom, zvieraním v oblasti srdca, podráždenosťou, výbuchmi náhleho hnevu.
Vedľajšie účinky.
Vyvoláva eufóriu, mobilizuje sily, stimuluje centrálny nervový systém, odstraňuje únavu.
Medzinárodný olympijský výbor práve pre tieto vedľajšie účinky zaradil efedrín na listinu zakázaných látok.

</doc>
<doc id="32753" url="https://sk.wikipedia.org/wiki?curid=32753" title="Opereta">
Opereta

Opereta je divadelný hudobno-dramatický druh, v ktorom sa striedajú hudobné a prozaické časti. Jej názov možno preložiť, ako „malá opera“. Z hudobného hľadiska jej vrcholné diela nezaostávajú za komickými operami a preto pre ich kvalitné predvedenie sú potrební operní speváci. Dialógy, ktoré sa v opere hudobne doprevádzajú (recitatívy, niektoré časti melodrámy), sú nahradené prózou. Rovnako ako opera, môže opereta obsahovať aj baletnú vložku, ale tanečné schopnosti sú vyžadované aj od jednotlivých postáv. Žartovné tanečno-spevácke číslo operety označujeme ako „kuplet“.
Za nasledovníka operety možno považovať muzikál, v ktorom však došlo k značnej redukcii hudobnej zložky. Teda na rozdiel od operety, ako hudobného-divadelného druhu prerušovaného dialógmi, je muzikál skôr prozaické dielo doprevádzané hudobnými vložkami. Napriek týmto rozdielom (týkajúcim sa hlavne známych klasických operiet) nie je rozlišovanie medzi operetou a muzikálom pri niektorých neskorých medzivojnových dielach úplne jasné.
Dnes hrané operety predstavujú tie najlepšie diela svojho divadelného druhu. Okrem nich vznikalo svojho času veľké množstvo operiet zameraných hlavne na zisk a bez väčšej umeleckej hodnoty. Tieto dnes už dávno zabudnuté diela mali zvyčajne iba veľmi krátku životnosť. Spôsobili však, že mnoho umelcov hľadelo na operetu s dešpektom.
História.
Francúzska opereta.
Aj keď za predchodcov operety možno považovať rôzne žánre, napr. taliansku hudobnú hru, nemeckú Liederspiel alebo francúzsku komickú operu, za skutočného zakladateľa operety sa vo všeobecnosti považuje Jacques Offenbach, ktorý dosiahol svoj prvý významný úspech dielom „Le mariage aux lanternes“ (Zásnuby pri svetle lampy), ktoré malo premiéru 10. októbra 1857. Pôvodne sa názvom „opereta“ označovali hlavne menšie diela, kým tie významnejšie boli uvádzané ako „ópera-comique“, alebo „ópera-buffa“. Dnes sú všetky Offenbachove diela považované za operety. Najznámejšie z nich sú "Orfeus v podsvetí", "Parížsky život" a "Krásna Helena". Offenbach sa v svojich operetách sústredil na skrytý satirický výsmech vtedajšieho obdobia vlády Napoleona III.
Úspešným predstaviteľom francúzskej operety bol aj Offenbachov súčasník Hervé, ktorý sa preslávil najmä operetou Mamzelle Nitouche. Mladšia generácia francúzskych operetných skladateľov (Charles Lecocq, Edmond Audran a iní), bola síce svojho času pomerne populárna, ale Offenbachovu slávu nedosiahla.
Viedenská opereta.
Ďalším významným momentom v histórii operety, bolo jej prenesenie a udomácnenie vo Viedni. Prvá Offenbachova opereta vo Viedni,"Zásnuby pri svetle lampy" bola uvedená v roku 1858. Riaditeľ Carl Theater ju ukradol autorovi (získal libreto a klavírnu partitúru) a dal doplniť novou orchestrálnou inštrumentáciou (keďže tú pôvodnú nemal) od kapelníka Bindera. Nemecké libreto vytvoril F. Zell, ktorý tým začal svoju slávnu kariéru operetného libretistu. V roku 1860 získava Karl Treumann od Offenbacha povolenie uvádzať jeho diela, ktoré boli hrané v provizórnom drevenom divadle. V roku 1863 získal povolenie Carl Theater a o rok neskôr aj Theater an der Wien.
Zakladateľom Viedenskej operety je Franz von Suppé. Keď v 60-tych rokoch 19. storočia začali úspešne prenikať Offenbachove diela do Viedenských divadiel, Suppé zacítil nové možnosti a pripôsobil nový štýl viedenskému publiku nielen melodicky, ale okrem iného aj tým, že z neho odstránil prvky politickej satiry (typické pre Offenbachove diela) a začal v nich klásť väčší dôraz na lásku. Prvým významným úspechom bola opereta Krásna Galatea (Die schöne Galathee), ktorá mala premiéru v roku 1865.
Viedenskú operetu v druhej polovici 19. storočia preslávili najmä Karl Millöcker, Johann Strauss ml. a Carl Zeller. Operetu posunuli na vysokú umeleckú úroveň. Najvýznamnejší skladatelia na začiatku 20. storočia (v tvz. „striebornom veku operety“) boli Franz Lehár a Emmerich Kálmán. Emmerich Kálmán vyštudoval hudbu v Budapešti, kde v tom čase vyrastala celá generácia talentovaných hudobných skladateľov (napr. Viktor Jacobi, Jenő Huszka a iní) pričom Budapešť pridala do operiet aj čardášové melódie. Začiatkom 20, storočia písalo operety veľké množstvo ďalších, dnes už zabudnutých autorov, z ktorých väčšina sa sústredila len na uspokojenie vkusu publika a zjednodušené kopírovanie svojich slávnejších kolegov.
Silnou stránkou vrcholných diel Viedenskej operety je, že humor, veselosť, vyjadrenie ľudských citov a vášní sú v nich v krehkej rovnováhe. Táto rovnováha nepochybne vo veľkej miere prispela k ich úspechu (a prispieva dodnes).
Opereta v ostatných európskych štátoch.
Operetná tvorba v v Berlíne v Nemecku bola neoddeliteľne spätá s Viedenskou operetou. Pôsobili tam viacerí viedenskí autori napr. Johann Strauss ml. tam uviedol svetovú premiéru Noci v Benátkach, Franz Lehár viaceré zo svojich posledných diel, do Berlína prišiel študovať a pôsobiť aj rakúsky skladateľ Oscar Straus. Najúspešnejšími skladateľmi Berlínskej operety boli Paul Lincke, Eduard Künneke a Léon Jessel, ale tá nedosiahla úspechu svojej viedenskej príbuznej. V roku 1898 otvorili v Berlíne divadlo Metropol, v ktorom sa vytvoril nový štýl v ktorom autori upustili od súvislého deja, skôr sa sústredili na humor, šlágre, tanec a rôzne divadelné triky. Tak vznikla Berlínska revue ktorá výrazne vplývala nemeckú operetnú tvorbu (viacerí skladatelia tvorili operety aj revue).
Offenbachov úspech koncom 19. storočia výrazne ovplyvnil skladateľov nielen vo Viedni, ale aj v Anglicku a Španielsku. V Anglicku to bol hlavne Arthur Sullivan, ktorého operetné diela sa nazývajú aj „Savojskými operami“ (podľa Savoy Theatre London, kde mali premiéru). V Španielsku sa pod Offenbachovým vplyvom sformovala romantická Zarzuela, ktorú založili Francisco Barbieri a Emilio Arrieta, v snahe vytvoriť vlastné divadelné umenie, ktoré by mohlo konkurovať francúzskemu a talianskemu vplyvu. Názov dostali podľa Teatro de la Zarzuela v Madride, kde sa mnohé z nich hrali.
Slovenská opereta.
Medzi prvých skladateľov operiet patrí Miloslav Francisci (operety – "Bohatieri veselej družiny", "Astra", "V cigánskom tábore", "Ženská bula"). V rokoch 1925 – 1943 skomponoval dvanásť hudobnodramatických diel Ján Móry. V Slovenskom národnom divadle uviedli jeho operetu "Zimný románik" (premiéra 6. 2. 1932), ktorá bola prvým operetným titulom v SND od domáceho autora, ďalej historickú spevohru "La Vallière" (5. 4. 1935), hudobnú veselohru "Slečna vdova" (5. 10. 1940) a prepracovanú operetu F. Zella a F. Genée "Námorný kadet" (22. 5. 1943) v podaní Františka Krištofa Veselého, Mimi Kišoňovej-Hubovej, Gizely Veclovej a ďalších protagonistov. Operety "Slečna vdova" a "Pre teba všetko" režíroval Oldřich Nový vo svojom Novom divadle v Prahe a zahrali si aj hlavné postavy. Partnerkami mu boli T. Grosslichtová, L. Hermannová a ďalšie vtedajšie hviezdy. Najznámejším slovenským skladateľom operety je Gejza Dusík. Jeho prvá opereta mala názov "Tisíc metrov lásky", premiéru mala v roku 1935 v Slovenskom národnom divadle, libreto napísal Emanuel Brožík.
Gejza Dusík spolu s Pavlom Braxatorisom, Františkom Krištofom Veselým patria medzi spoluzakladateľov slovenskej operety.
Po vojne, v socialisticom umení bola považovaná opereta ako buržoázny prežitok aj preto v roku 1945 SND zrušilo operetu v svojom divadle. V roku 1946 bolo založené divadlo Nová scéna (spadalo pod SND), jedným zo spoluzakladateľov Novej scény bol František Krištof Veselý. Okrem činoherných predstavení sa v súbore hudobnej komédie hrala aj opereta. V roku 1945 bol založený operný súbor v Štátnom divadle v Košiciach, ktorý hrával pravidelne operety aj muzikály. V roku 1948 v Divadle Jonáša Záborského založili súbor spevohry, ktorý hrával aj operety. V roku 1951 po administratívnych opatreniach v SND zrušili na Novej scéne činoherný súbor a súbor hudobnej komédie sa premenil na operetný súbor Novej scény. Prvýkrát zrušil operetu na Novej scéne v roku 1999 Milan Kňažko a Marek Ťapák. Neskôr v roku 2005 vedenie divadla zrušilo spevohru a tým pádom aj operetu. V Prešove Divadle Jonáša Záborského po organizačných zmenách zlúčili v roku 2005 súbor spevohry a činohry. V súčasnosti nemá žiadne divadlo na Slovensku trvalý operetný súbor. Opereta sa však naďalej objavuje v repertoári operného súboru SND, Štátneho divadla v Košiciach a Štátnej opery.
Dramaturgia.
Základom klasickej operety (týka sa to hlavne Viedenskej operety) je rovnovážny mix romantického príbehu lásky a humoru. Láska primadony zväčša s nejakým bonvivánom ("dnes by sme ho možno nazvali "playboy""), musí prekonať isté prekážky. Okrem nich má v operete dôležitú úlohu postava subrety ktorá často tvorí dvojicu s tanečno-komickou postavou a príbeh ich lásky môže prebiehať paralelne s hlavnou dejovou líniou operety. Postava subrety je typická aj pre komické opery (napr. Mozartove).
Operety majú väčšinou dobrý koniec (happy-end) a to zvyčajne pre všetky postavy (aj tie záporné). Existujú však aj výnimky, najmä posledné operety Franza Lehára alebo Krásna Galatea od Franza von Suppé.

</doc>
<doc id="32755" url="https://sk.wikipedia.org/wiki?curid=32755" title="Meskalín">
Meskalín

Meskalín alebo 3,4,5-trimetoxyfenyletylamín je psychoaktívny alkaloid. Pre jeho halucinogénne účinky ho používali severoamerickí indiáni v Mexiku pri náboženských ceremóniách. Získava sa z kaktusov rodu "Lophophora" (peyotl, peyote) alebo sa syntetizuje umelo. Najznámejší z rodu je "Lophophora williamsii". Ďalším zdrojom prírodného meskalínu môže byť kaktus "Trichocereus pachanoi".
Meskalín bol prvýkrát izolovaný a identifikovaný v roku 1897 a v roku 1919 ho syntetizoval nemecký chemik Arthur Heffter. Názov alkaloidu vznikol z anglického označenia "mezcal buttons", pod ktorým sa predávali sušené rastové vrcholy kaktusov "Lophophora". Išlo o zámenu, pretože slovo "mexcalli" v reči Nahuatl znamená „opojný nápoj zo šťavy agáve“.
Fyzikálne vlastnosti.
V prípade, že je vyčistený alebo vyrobený umelo, je to biely až žltkastý, jemne kryštalický prášok.
Chemické vlastnosti.
Chemická štruktúra meskalínu je podobná adrenalínu, noradrenalínu a dopamínu.
Reakcie a deriváty.
Meskalín sa zvyčajne syntetizuje z 3,4,5-trimetoxybenzaldehydu.
Biologické účinky.
Účinná dávka pre človeka je 200 – 400 miligramov (3,75 mg/kg) s účinkom trvajúcim niekedy až 12 hodín. Po požití meskalínu nevzníká fyzická drogová závislosť. V roku 1970 sa v Spojených štátoch stala zakázanou látkou a v roku 1971, na celom svete, bola kategorizovaná ako halucinogén. Ľudia, ktorí požili meskalín hovoria o vizuálnych halucináciach a radikálnych zmenách vedomia, často považované ako príjemné a osvietenské, ale občas sprevádzané pocitom úzkosti.
Predávkovanie môže poškodiť pečeň a ochromiť dýchacie centrum v mozgu.
Symptómy požitia.
Po požití môžu vznikať rôzne vizuálne halucinácie, nové myšlienkové pochody, pocit snívania, zväčšenie zreničiek, zvýšené vnímanie tepla alebo chladu, závrat, zvracanie, tachykardia, bolesť hlavy, strach, úzkosť, pocit zomierania alebo ničenia sa, strach z toho, že sa človek nevráti do triezveho stavu, alebo iracionálne myšlienkové pochody.

</doc>
<doc id="32756" url="https://sk.wikipedia.org/wiki?curid=32756" title="Kofeín">
Kofeín

Kofeín (teín, guaranín) je stimulant centrálnej nervovej sústavy a alkaloid. Je to veľmi rozšírená droga a prídavná látka v potravinách.
Má povzbudzujúce účinky na centrálnu nervovú sústavu a používa sa ako súčasť mnohých povzbudzujúcich nápojov. Odvar z pražených semien kávovníka, káva, je obľúbeným nápojom na celom svete, najmä vďaka obsahu kofeínu. Je to návyková látka. 
Účinky.
Kofeín ovplyvňuje psychológiu človeka, napríklad zmenou vylučovania melatonínu, čo ovplyvňuje spánok.
Jeden z jeho vedľajších účinkov je aj dočasné zvýšenie krvného tlaku. Nespôsobuje dehydratáciu, ale trochu zvyšuje vylučovanie moču. Používa sa aj ako stimulant na zvýšenie športového výkonu. Kofeínový krém môže zmierniť svrbenie pokožky.
Pri konzumácii 1 až 1,5 gramu kofeínu denne zvyčajne nastáva stav zvaný kofeinizmus. Prejavuje sa nepokojom, úzkosťou, nervozitou a nespavosťou. Pri ešte vyšších dávkach kofeínu nastáva tzv. kofeínová intoxikácia (predávkovanie). Symptómy intoxikácie kofeínom sú porovnateľné s príznakmi predávkovania inými stimulantmi: môžu zahŕňať nepokoj, úzkosť, vzrušenie, nespavosť, začervenanie tváre, zvýšené močenie, poruchy tráviaceho traktu, zášklby svalov, podráždenosť, nepravidelný alebo rýchly tlkot srdca a psychomotorický nepokoj.
Pri obrovskom predávkovaní môže nastať aj smrť. Smrteľná dávka sa líši od citlivosti jednotlivcov. Všeobecne však ide o 150 až 200 miligramov na kilogram telesnej hmotnosti (75 až 100 šálok kávy pre 70 kg dospelého).
Zdroje kofeínu.
Kofeín sa nachádza v týchto zdrojoch:
Obsah kofeínu v nápojoch.
Americká norma povoľuje maximálne 72 mg kofeínu na 3 dl limonády (24 mg/100 ml).

</doc>
<doc id="32758" url="https://sk.wikipedia.org/wiki?curid=32758" title="Teheránska konferencia">
Teheránska konferencia

Teheránska konferencia (kódové meno "Eureka") bolo vôbec prvé stretnutie hlavných predstaviteľov ZSSR, USA a Spojeného kráľovstva počas druhej svetovej vojny. Stretnutie Stalina, Roosevelta a Churchilla (tzv. Veľkej trojky) sa konalo 28. novembra – 1. decembra 1943 v iránskom hlavnom meste Teheráne. Na stretnutí sa prejednávali otázky, ktoré do značnej miery rozhodli o povojnovom osude strednej a východnej Európy. Konferencii predchádzala konferencia v Káhire, nasledovala konferencia v Jalte a ešte neskôr v Postupime. 
Predmetom rokovaní bola predovšetkým spojenecká stratégia na európskych bojiskách, konkrétne otvorenie západného frontu.
Churchill navrhoval rozšíriť pôsobnosť spojencov v oblasti Stredomoria a pripraviť si tak podmienky na vylodenie na Balkáne. Tento návrh nevylučoval možnosť zároveň aj spojeneckého vylodenia na západe Európy, a navyše by obmedzoval sovietske pôsobenie v strednej Európe. Pre Stalina, ktorý v tom čase už operoval podľa plánu na vytvorení satelitných krajín v strednej a východnej Európe, bol tento návrh neakceptovateľný a Roosevelt sa bez váhania priklonil na sovietsku stranu, ktorá navrhovala iba vylodenie v severnom Francúzsku cez kanál La Manche na jar roku 1944 za podpory ďalších operácií na juhu Francúzska (Operácia Dragoon). Mala nasledovať koordinácia operácie spojencov v Európe so sovietskym generálnym štábom.
Ďalším dôležitým bodom rokovania bola poľská otázka, v ktorom Stalin žiadal východnú časť Poľska, v podstate v tom rozsahu, ktorý získal podľa spojeneckej zmluvy s Nemeckom v roku 1939. Spojenci súhlasili a bolo dohodnuté, že Poľsko ako kompenzáciu získa časť nemeckej ríše na západe. V podstate sa tak rozhodlo o poľských východných hraniciach na tzv. Curzonovej línii. Spojenci a ZSSR sa ďalej zaviazali v čo najväčšej miere podporovať Titových partizánov v Juhoslávii zásobami a výzbrojou a Sovietsky zväz mal po skončení vojny v Európe vstúpiť do vojny s Japonskom.

</doc>
<doc id="32760" url="https://sk.wikipedia.org/wiki?curid=32760" title="Sahara">
Sahara

Sahara (staršie nazývaná aj: "Veľká púšť") je najväčšia piesočno/kamenistá púšť sveta. Má rozlohu 9 miliónov km² zaberá takmer rovnakú plochu ako Čína alebo USA. (V arabčine znamená „púšť“.) Leží v severnej Afrike a je ju dobre vidieť z vesmíru. Rozkladá sa od Atlantického oceánu až k Červenému moru cez 10 štátov (Egypt, Líbya, Alžírsko, Tunisko, Maroko, Mauritánia, Niger, Čad, Mali a Sudán). Má zhruba tvar lichobežníka s dĺžkou 4 500 až 5 500 km v smere západ-východ a šírkou 1 500 až 2 000 km od severu na juh.
Prírodné pomery.
Povrch púšte tvorí najmä plošina s nadmorskou výškou od 200 do Najvyššími pohoriami, ležiacimi v púšti je Ahaggar (), Aïr () a Tibesti (). Okolo týchto pohorí sa tiež nachádza najviac oáz. Hoci je Sahara často predstavovaná ako piesočná púšť (erg), väčšina jej povrchu je kamenistá. Piesočná časť tvorí iba 19 % jej povrchu. Pri severnom pobreží je takmer v rovnakej výške ako morská hladina. Vo vzdialenosti asi 400 kilometrov sa presne pozdĺž líbyjského pobrežia zdvíha po celej dĺžke strmo o 800 metrov, kde pokračuje opäť ako rozľahlá piesočná planina. V týchto strmých skalách, ktoré tvoria stúpanie 60 – 80 stupňov, a ktoré oddeľujú spodný pobrežný pás od náhornej saharskej planiny, sa prekvapujúco nachádzajú drobné arabské dedinky so stádami kôz na skalách.
V saharských krajinách existujú programy podporované UNESCO na skultivovanie Sahary, zúrodnenie a zväčšenie úrodného pobrežného pásu, a tým k zväčšeniu obývateľného územia.

</doc>
<doc id="32763" url="https://sk.wikipedia.org/wiki?curid=32763" title="Hobbiti">
Hobbiti

Hobbiti alebo hobiti () sú fiktívna rasa vymyslená anglickým spisovateľom fantasy J. R. R. Tolkienom vo svete Stredozem, prvýkrát zmienená v románe "Hobbit" (1937), ktorý tvorí akúsi predlohu k trilógii "Pán prsteňov" (19541955).
Opis.
Sú to malí ľudia, ktorí chodia bosí, lebo na chodidlách majú husté chlpy. Ich vzhľad je takmer rovnaký ako „veľkých ľudí“, no majú od nich len asi polovičný vzrast a vždy kučeravé vlasy. Na rozdiel od trpaslíkov, ktorí v Stredozemi tiež žijú, hobitom nikdy nezarastajú tváre. Obliekajú si hlavne žltú a zelenú farbu. Cez deň sa dobre stravujú a pokiaľ to ide, doprajú si jedlo dvakrát, a preto sú väčšinou tuční. Žijú o čosi dlhšie ako ľudia, plnoletosť dosahujú vo veku 33 rokov.
Hobiti milujú prírodu, žijú v dobre obrobenej vidieckej krajine, nestarajú sa do cudzích vecí a obdivujú elfov. Bývajú v Grófstve, malom území v západnej časti Stredozeme, na ľavom brehu rieky Brandyvín a na západ od Starolesa.
Povaha a zvyky.
Hobiti sú mierumilovní, no keď sú napadnutí, vedia sa húževnato brániť. Majú radi svoje domovy, pohodlie, a väčšinou to nie sú dobrodružné typy. Žijú buď v dobre zariadených norách alebo v prízemných domoch pripomínajúcich nory, s okrúhlymi oknami a dverami. Nepoznajú zložitejšiu technológiu než vodný mlyn.
Väčšina hobitov neobľubuje člnkovanie a plávanie. Nie všetci vedia čítať a písať, no tí, ktorí to ovládajú, si veľmi radi dopisujú. S obľubou rozdávajú aj prijímajú darčeky. Jazdia na poníkoch, len historicky najväčší spomedzi hobitov mohli jazdiť na koni. Po vlastných nohách sa prírodou pohybujú ticho a nenápadne.
Pôvod.
Ich pôvod nie je celkom jasný. Tolkien však napísal, že pochádzajú z východného úpätia Hmlistých hôr, ešte dávno predtým, ako padla na Veľký zelený les choroba a tieň a začal sa nazývať Temnohvozd. Po čase odtiaľto odišli za Hmlisté hory a okolo roku 1600 Tretieho veku prekročili Brandyvín po veľkom kamennom moste. Odvtedy založili nový letopočet.

</doc>
<doc id="32764" url="https://sk.wikipedia.org/wiki?curid=32764" title="Hobit alebo Cesta tam a späť">
Hobit alebo Cesta tam a späť



</doc>
<doc id="32765" url="https://sk.wikipedia.org/wiki?curid=32765" title="Pluviál">
Pluviál

Pluviál (lat. pluviale, plášť do dažďa) je liturgický odev používaný v rímskokatolíckej cirkvi, anglikánskej cirkvi, starokatolíckej cirkvi a jeho používanie sa uchovalo aj v niektorých luteránskych cirkvách (Škandinávia, Pobaltie). Má podobu polkruhového plášťa, ktorý sa oblieka na albu a štólu. Vpredu býva otvorený, vzadu má naznačenú kapucňu. Pluviál používajú kňazi pri pohreboch, slávnostných cirkevných procesiách, požehnaniach a rôznych obradoch. Nepoužíva sa pri omši. 
Jeho pôvod je pravdepodobne v plášti, ktorý nosili kňazi počas sprievodov, v zlom počasí alebo ho obliekali v chladnom počasí pri chórových modlitbách.

</doc>
<doc id="32768" url="https://sk.wikipedia.org/wiki?curid=32768" title="Farizej">
Farizej

Farizeji (hebr. פרושים - perušim, "oddelení") boli jedným z teologických, sociálnych a politických názorových prúdov antického judaizmu. Existovali v období Druhého chrámu (536 pred Kr.–70 po Kr.) a po jeho zničení boli kľúčovými aktérmi pri vzniku rabínskeho judaizmu - jedinej významnej starovekej formy judaizmu, ktorá pretrvala až do dnešnej doby.
Je možné, že pomenovanie farizeji - oddelení - im dali ľudia mimo ich kruhov, pretože farizeji zaujímali odstup od okolitého sveta, aby sa mohli vyhnúť akémukoľvek kontaktu s nečistotou. Toto meno sa všeobecne zaužívalo, lebo správne zdôrazňovalo podstatnú črtu farizejského hnutia. 
Začiatky farizejského hnutia siahajú do makabejskej doby, kedy bolo treba brániť židovskú vieru proti helenistickým vplyvom. 
V Novom zákone/ Novej Zmluve sú farizeji kritizovaní ako pokrytci. V mnohých tradične kresťanských krajinách sa tento prívlastok preniesol aj do hovorovej reči. Pozadie tejto kritiky je obšírnejšie rozvinuté v odstavci "Farizeji a kresťanstvo".
Historický prehľad.
Farizeji sa pravdepodobne vyvinuli zo skupiny tzv. "Chasidim", čiže „zbožných“, ktorá sa sformovala za vlády seleukovského kráľa Antiocha IV. Epifana ako opozícia voči silnejúcej helenizácii. Jozef Flavius spomína farizejov ako jeden zo štyroch myšlienkových a spoločenských prúdov judaizmu (spolu so saducejmi, zelótmi a esejcami).
Farizeji sa grupovali z rôznych spoločneských vrstiev. Boli medzi nimi predovšetkým laici, aj niektorí kňazi. Patrili k nim remeselníci, gazdovia, obchodníci, a to aj v mestách aj na vidieku, v Judei aj v Galilei. 
Počas svojej existencie sa farizeji definovali predovšetkým v opozícii k saducejom. Tí reprezentovali konzervatívnu, kňazsko-aristokratickú elitu, zatiaľ čo farizeji mali svojich príslušníkov a sympatizantov vo všetkých vrstvách obyvateľstva. Konflikty medzi týmito dvomi skupinami sa týkali predovšetkým chápania vzťahu medzi bohatými a chudobnými a takisto postoja k helenizácii židovskej spoločnosti. Náboženské rozdiely sa týkali hlavne štatútu Jeruzalemského chrámu, ktorý bol podľa farizejov podriadený mojžišovskému Zákonu (Tóre) a prorokom. 
Pozícia a náboženské predstavy farizejov sa vyvíjali počas celej doby ich existencie, možno ich teda najlepšie sledovať na základe ich historického vývoja. Písomné doklady nám sú k dispozícii len z neskorších dôb, vďaka svojim spisom a komentárom sú nám známi hlavne rabi Hilel a rabi Šamaj z 1. storočia po Kr.
Farizeji a kresťanstvo.
Kresťanské dokumenty, ktoré sa nachádzajú v Novom zákone, vznikli medzi druhou polovicou 1. storočia a koncom 2. storočia po Kr. Líčia farizejov ako Ježišových protivníkov, ale tiež aj ako jeho najvýznamnejších diskusných partnerov. V evanjeliách prílišne zdôrazňovaná vonkajškovosť náboženských prejavov farizejov bola označovaná ako pokrytectvo a ako taká sa preniesla aj do dnešnej hovorovej reči:
"Beda vám, zákonníci a farizeji, pokrytci, lebo sa podobáte obieleným hrobom, ktoré zvonka vyzerajú pekne, ale vnútri sú plné mŕtvolných kostí a všelijakej nečistoty!" (Mt 23, 27)
Farizeji v Novom zákone zdôrazňujú dodržiavanie predpisov o rituálnej čistote, zatiaľ čo Ježiš, podobne ako (farizejská!) škola rabi Hilela, dával prednosť láske k Bohu a k blížnemu. Dodržiavanie litery zákona je postavené proti dodržiavaniu jeho zmyslu.
 "Preto vám hovorím: Ak vaša spravodlivosť nebude väčšia ako spravodlivosť zákonníkov a farizejov, nevojdete do nebeského kráľovstva." (Mt 5, 20)
Konflikt s farizejmi bol následne vyvolaný Ježišovým nárokom na plné právo autonómne vykladať Tóru vo vzťahu k svojej osobe.
Nový zákon vznikol po definitívnom „osamostatnení“ sa kresťanstva od judaizmu po roku 70 po Kr. Odborníci sa preto domnievajú, že negatívny obraz farizejov v Novom zákone je skreslený a je dôsledkom ranokresťanskej polemiky s rabínskym judaizmom. Poukazujú na to, že Ježiš sa často vyjadroval v zhode s názormi farizejských škôl - napr. o láske k blížnemu učil v zhode so školou Hilelovou, naproti tomu v otázke rozvodu stál na strane Šamajovej školy. Ježišovo chápanie posmrtného života sa takisto blíži farizejským predstavám. Rovnako titul "Rabbi", ktorým Ježiša oslovujú jeho učeníci a spoludiskutéri (pozri ), podľa niektorých dokazuje, že Ježiš patril medzi farizejov. Farizeji - na rozdiel od saducejov - nezohrali úlohu pri Ježišovom odsúdení a umučení, podľa Nového zákona sa dvaja vážení farizeji, Jozef z Arimatey a Nikodém (ktorý s Ježišom debatoval v noci: Jn 3, 1-15), dokonca postarali o Ježišov pohreb (Jn 19, 38-39). Neskôr sa významný farizej, rabi Gamaliel, postavil proti prenasledovaniu prvých kresťanov v Jeruzaleme (Sk 5, 33-39). Farizejom bol aj Šavol, neskorší apoštol Pavol (Sk 23, 1-9).
Dochované výmeny názorov medzi Ježišom a farizejmi by teda bolo možno vnímať skôr ako typické talmudické diskusie, ktoré neskorší tradenti pochopili ako oveľa hlbšie konflikty.
Iní kritici novozákonného obrazu farizejov považujú novozákonné líčenie za karikatúru. Ježišovo vysvetlenie, že uzdravenému človeku sú odpustené hriechy (Mt 9, 2-7, Lk 5, 17-26), je v zhode s chápaním, ktoré bolo rozšírené medzi farizejmi v Ježišovej dobe. Odsúdenie Ježiša ako rúhača zo strany farizejov kvôli tomuto vysvetleniu preto nemôže byť verné historickej skutočnosti. Rovnako Ježišove uzdravenia vykonávané v sobotu (napr. Mt 12, 9-14) neporušujú žiadne zo známych rabínskych prikázaní (pozri Mišne Tora od Maimonida, Šabat 2-3). Ani Ježišovo hlásanie radostnej zvesti okrajovým spoločenským skupinám (žobrákom, mýtnikom) nie je v rozpore s rabínskou tradíciou, ktorá takisto hlása odpustenie pre všetkých. Pri podrobnejšom porovnaní sa ukazuje, že mnohé spomedzi Ježišových názorov sú v zhode s učením farizejov.
Príčinou negatívneho zobrazenia farizejov v Novom zákone môže byť obrat kresťanskej misie k Nežidom. Kresťanstvo samo seba chápalo ako legitímneho nástupcu judaizmu a chcelo sa voči nemu jasne vymedziť. Logicky preto negatívne hodnotilo tých Židov, ktorí nekonvertovali na kresťanstvo, a obzvlášť ich najexponovanejších reprezentantov, ktorými v tej dobe boli práve farizeji.

</doc>
<doc id="32769" url="https://sk.wikipedia.org/wiki?curid=32769" title="Saducej">
Saducej

Saduceji tvorili stranu aristokratov v židovskom národe. Pridržiavali sa síce zákona, ale si ho ľubovoľne vysvetľovali. Neverili v nesmrteľnosť duše ani v zmŕtvychvstanie tela. Patrili k nim poprední a bohatí Židia, ktorí sa usilovali byť vždy v dobrom vzťahu s vládnucou triedou. Pre toto ich masy ľudu neobľubovali a oni nemali vplyv na bežný ľud.

</doc>
<doc id="32770" url="https://sk.wikipedia.org/wiki?curid=32770" title="Levirát">
Levirát

Levirát (lat. "levir" - švagor) alebo levirátny zákon bol staroorientálny zvyk, ktorý sa praktizoval aj v iných častiach sveta, podľa ktorého sa vdova vydala za brata zosnulého manžela. Ten mal povinnosť postarať sa o ňu a o bratove deti ako keby boli jeho vlastné.

</doc>
<doc id="32772" url="https://sk.wikipedia.org/wiki?curid=32772" title="Eséni">
Eséni



</doc>
<doc id="32773" url="https://sk.wikipedia.org/wiki?curid=32773" title="Primogenitúra">
Primogenitúra

Primogenitúra znamená všeobecne „prvorodenstvo“ alebo špecificky dedičský poriadok, podľa ktorého má prednostné právo pri dedičskej postupnosti (na trón, majetok atď.) prvorodený syn. Takýto dedičský poriadok pre vládcov na území Slovenska existoval pred rokom 1918 prakticky počas celých dejín Uhorska. (pozri seniorát).

</doc>
<doc id="32774" url="https://sk.wikipedia.org/wiki?curid=32774" title="Teutóni">
Teutóni

Teutóni môžu byť:

</doc>
<doc id="32777" url="https://sk.wikipedia.org/wiki?curid=32777" title="Dietylamid kyseliny lysergovej">
Dietylamid kyseliny lysergovej

Dietylamid kyseliny lysergovej (skrátene LSD; z ; slangové názvy: micro dots, dots, trip, twenty five, papier, známka, kyselina, acid, papierik, kámen, halušky), presnejšie dietylamid kyseliny D-lysergovej je polosyntetický alkaloid a halucinogén radiaci sa pod sérotonergické psychedeliká.
História.
Syntetizoval ho v roku 1938 švajčiarsky chemik Albert Hofmann vo firme Sandoz Laboratories v Bazileji (Švajčiarsko) ako súčasť veľkého výskumného programu na hľadanie medicínsky užitočných derivátov ergotových alkaloidov.
Využitie.
V 50. rokoch 20. storočia sa začal masívny výskum účinkov LSD na ľudský organizmus. Priekopnícke práce v oblasti jej využitia publikoval anglický psychiater Humphry Osmond. Skúmal jej vplyv na schizofrenických pacientov a úspešne experimentoval s jej použitím pri liečbe alkoholizmu. V 60. rokoch sa začala užívať masovejšie ako podpora tvorivosti a na rozšírenie vedomia v mnohých pracovných odvetviach, hlavne umeleckých. LSD sa postupne stávalo drogou Hippies.
Užívanie.
LSD sa užíva vo veľmi malých dávkach (20 – 200 mikrogramov), najčastejšie na tabletkách, na kockách cukru, vo forme drobných, pestrofarebných tabliet (micros) alebo sa kvapká na pijavé papieriky či kúsky vaty. Dávky 40 – 70 mikrogramov vyvolávajú poruchy vnímania. Intoxikácia sa prejavuje najskôr ľahkými závratmi, potom ospalosťou. Pri pravidelnom užívaní LSD sa zvyšuje tolerancia, ktorá pri abstinencii rýchlo klesá. Abstinenčné príznaky nie sú známe a LSD sa považuje za nenávykové. Dlhodobé užívanie LSD spôsobuje apatiu, stratu záujmov o iné činnosti, neschopnosť plánovať budúcnosť, odmietanie spoločenských noriem, existuje tiež závažné riziko vzniku psychózy.
Účinky.
Mechanizmus.
Účinky LSD sú sprostredkované pôsobením na väčšinu typov serotonínových receptorov, okrem 5-HT3 a 5-HT4. Ide predovšetkým o receptory 5-HT2A and 5-HT2C, spolu s dopamínovým receptorom D2.
Fyzické účinky.
Fyzické účinky LSD sú oproti psychickým v podstate zanedbateľné. Dochádza však ku zvýšeniu krvného tlaku, srdcovej frekvencie, môže prísť k zvýšeniu telesnej teploty, prípadne k poteniu a suchu v ústach.
Psychické účinky.
LSD začína účinkovať 20 až 30 minút po použití. Účinok vrcholí približne po troch až štyroch hodinách od požitia a môže trvať až 12 hodín. Prejavuje sa vizuálnymi pseudohalucináciami a ilúziami, zmenami vnímania reality, priestoru a času. Môže sa vyskytnúť aj synestézia, tzn. prelínanie zmyslov.

</doc>
<doc id="32778" url="https://sk.wikipedia.org/wiki?curid=32778" title="LSD">
LSD

LSD môže odkazovať na:

</doc>
<doc id="32779" url="https://sk.wikipedia.org/wiki?curid=32779" title="Kodeín">
Kodeín

Kodeín (tiež metylmorfín) je opiát používaný pre analgetické, antitusivne a protihnačkové účinky. Je najviac rozšíreným opiátom na celom svete a s najväčšou pravdepodobnosťou aj najviac bežne užívaným liekom vzhľadom na mnohé správy organizácii ako WHO, jej predchodkyne agentúry "League of Nations" a ďalších. Je jedným z najúčinnejších orálne podávaných analgetík a má široký pás bezpečného použitia. U väčšiny ľudí dosahuje 8 až 12 percent účinnosti morfínu; odlišným metabolizmom, rovnako tak ako užitím ďalších medikamentov sa môžu tieto údaje líšiť.
Jeho sumárny vzorec je C18H21NO3
História.
Kodeín je opiový alkaloid z maku siateho () nachádzajúci sa v ópiu v koncentráciách od 0,3% do 3%. I keď môže byť z ópia extrahovaný, väčšinou je vyrábaný metyláciou morfínu. Po prvýkrát ho izoloval Jean-Pierre Robiquet v roku 1830 vo Francúzsku.
Aj keď ide o prirodzene sa vyskytujúci opiát, kodeín môže byť vyrobený kompletne syntézou. V Spojených štátoch amerických okolo roku 1972 spôsobila Nixonova „vojna proti drogám“ všeobecný nedostatok zakázaných opiátov kvôli vzácnosti prírodného ópia, makovej slamy a ostatných zdrojov ópiových alkaloidov a geopolitická situácia veci príliš nepomohla.
Potom čo musela byť uvoľnená veľká časť ópia a morfínu z Národných strategických rezerv Spojených štátov amerických na pokrytie potrieb v zdravotníctve (hlavne antitusík na báze kodeínu) bol výskum požiadaný o nájdenie cesty k syntetizovaniu kodeínu a jeho derivátov a prekurzorov z ropy alebo čiernouhoľného dechtu použitím procesu vyvinutého Ústavom národného zdravia ().
Na európskom trhu je k dispozícií hlavne vo forme hydrochloridu, v Spojených štátoch a Kanade ako síran a fosfát.
Indikácie.
Kodeín sa používa pre jeho analgetické, antitusivne (proti kašľu) a protihnačkové účinky. Účinnosť kodeínu v nízkych dávkach na kašeľ je však sporná.
Kodeín je niekedy vyrábaný a predávaný v kombinácii s analgetikami (paracetamol, kyselina acetylsalicylová) alebo NSA (ibuprofen). Tieto kombinácie poskytujú skoršiu úľavu od bolesti vďaka synergickému efektu.
Injekčný kodeín je dostupný pre subkutánnu alebo intramuskulárnu aplikáciu, intravenózna aplikácia môže spôsobiť závažné reakcie, ktoré môžu viesť k anafylaktickému šoku.
Farmakológia.
Kodeín sa považuje za prekurzor drogy (predrogu). In vivo je metabolizovaný na aktívne komponenty morfín a kodeín-6-glukuronid. Približne 5 – 10% kodeínu sa premení na morfín, zvyšok zostane buď volný, konjugovaný vo forme kodeín-6-glukuronidu (70%), alebo sa premení na norkodeín (10%) a hydromorfon (1%). Je menej účinný než morfín a rovnako s tým je i menej náchylný na vytvorenie závislosti. Odvykacie symptómy sú u kodeínu relatívne mierne a je i podstatne menej návykový než ostatné opiáty. To však neznamená že pri dlhodobom užívaní sa návyk nevytvorí.
Teoreticky musí byť podaná dávka 200 mg (ústne) kodeínu k dosiahnutiu rovnakého analgetického účinku ako pri podaní 30 mg (ústne) morfínu. Aj tak sa kodeín nepoužíva v jednotlivých dávkach vyšších ako 60 mg (a nie väčších ako 240 mg za 24 hodín). Keď je požadovaná silnejšia analgézia (útlm bolesti) dáva sa prednosť silnejším opiodom ako hydrokodón a oxykodón.
Farmakokinetika.
Kodeín je ako prekurzor drogy sám o sebe neaktívny, ale je demethylovaný na aktívny morfín pečeňovým enzýmom CYP2D6. Kvôli veľkej premenlivosti množstva tvorby CYP2D6 v populácií môže byť účinok kodeínu u jednotlivca premenlivý. U osôb so slabou alebo žiadnou funkčnosťou CYP2D6, ma kodeín malý alebo dokonca žiadny efekt.
Premena kodeínu na morfín prebieha v pečeni a je katalyzovaná cytochromom P450 enzýmom CYP2D6. CYP3A4 produkuje norkodeín a UGT2B7 konjuguje kodeín, norkodeín a morfín na zodpovedajúce 3- a 6- glukuronidy. Približne 6 – 10% indoeurópskej populácie, 2% aziatov a 1% arabov má zle funkčný CYP2D6 a tým môže byť kodeín u týchto pacientov menej účinný, aj keď sa zvažuje možnosť, že kodeín-6-glukuronid je zodpovedný za veľkú časť analgetických vlastností kodeínu, a tak títo pacienti môžu určité analgetické účinky pociťovať. Naopak 0,5 – 2% populácie má viac kópií génu 2D6 a metabolizujú tak narkotiká závislé od génu 2D6 účinnejšie ako ostatné.
Niektoré lieky CYP2D6 inhibujú (zoslabujú), a tým redukujú alebo úplne eliminujú účinnosť kodeínu. Najznámejšími sú selektívne serotonín reabsorpčné inhibítory ako fluoxetín (Prozac) a citalopram (Celexa). Iné lieky, ako rifampicín a dexamethazon indukujú (zosilňujú) expresiu CYP450 isozymov a tým zvyšujú rýchlosť metabolizmu.
Zatiaľ čo obvykle CYP2D6 normálny metabolizátor (EM) potrebuje vyššie dávky 2D6-metabolizovaných látok pre udržanie dostatočnej hladiny v plazme pre terapeutický efekt a slabý metabolizátor (PM) môže zhromažďovať nadmernú koncentráciu drogy v plazme pre jej toxicitu vďaka jej pomalému odstraňovaniu, u predrogy kodeínu je opak pravdou. Teda EM môžu mať nepriaznivý efekt z dôvodu prudkého nahromadenia kodeínových metabolitov a PM môžu mať na úľavu bolesti malý alebo vôbec žiadny účinok.
Nežiaduce účinky.
Bežné nežiaduce účinky spojené s užívaním kodeínu sú eufória, svrbenie, pocit na zvracanie, zvracanie, ospalosť, sucho v ústach, mióza, orthostatická hypotenzia, urinárna retencia a zápcha.
Tolerancia väčšiny účinkov kodeínu sa vytvára dlhotrvajúcim užívaním. Vrátane účinku terapeutického.
Pomerne závažným vedľajším účinkom, rovnako tak ako u ostatných opioidov, je respiračný útlm (útlm dýchania). Tento útlm je závislý od dávky a je mechanizmom možných fatálnych následkov predávkovania.
Ďalším všeobecne známym vedľajším účinkom je nedostatočnosť sexuálnej žiadostivosti a nárast komplikácií erektilnej dysfunkcie.
Niektorí ľudia môžu tiež mať alergickú reakciu na kodeín, tiež môže spôsobiť alergické reakcie ako opuchliny a vyrážky.

</doc>
<doc id="32781" url="https://sk.wikipedia.org/wiki?curid=32781" title="HK Nitra">
HK Nitra

HK Nitra je slovenský hokejový extraligový klub. Je aktuálny slovenský majster republiky a držiteľ Kontinentálneho poháru.
História.
Hokejový klub založili v roku 1931, ale od roku 1925 sa tam hral bandy hokej. Do roku 1945 sa klub nazýval AC Nitra. Neskôr prechádzal častými zmenami názvov, od Sokola cez Komunálny podnik, Spojené závody, Slavoj, Slovan, Štart a znovu návrat k AC. Od roku 1976 vystupoval klub pod názvom Plastika Nitra. Od roku 1991 opäť pod názvom AC Nitra a od roku 1993 HC Nitra. Neskôr k nemu pribudol Corgoň. Po ňom sa klub nazýval MHC Plastika, následne MHC Nitra, HKm Nitra, HK Ardo Nitra, HK Dynamax, HK Dynamax Oil a v sezóne 2009/10 mal klub mediálny názov HC K´CERO Nitra. V súčasnosti vystupuje pod názvom HK Nitra. Od sezóny 2012/2013 majú výkony HK Nitra stúpajúcu tendenciu. Nitrania sa postupne umiestnili na treťom, druhom, treťom a napokon na prvom mieste. V sezóne 2015/2016 získala Nitra premiérový titul, čo možno označiť za najväčší úspech Nitrianskeho hokeja. Nitra sa navyše od sezóny 2015/2016 objavila aj v prestížnej Hokejovej lige majstrov, kde vyhrala skupinu a postúpila do Play-Off. Toto obdobie možno jednoznačne označiť za najúspešnejšie v celej klubovej histórii. HK Nitra získala v sezóne 2017/2018 aj Vyšehradský pohár, stala sa majstrom a najlepším klubom Vyšehradskej štvorky. Aj napriek pomerne nevydarenej prvej polovici zakladnej časti Tipos Extraligy v sezóne 2022/23 sa Nitre podarilo vyhrať Kontinentálny pohár.
Umiestnenia v jednotlivých sezónach.
Česko-Slovensko.
 Česko-slovenská hokejová liga - 1 ročník
 1. slovenská národná hokejová liga - 21 ročníkov
 2. slovenská národná hokejová liga - 8 ročníkov (vždy skupina západ)
Slovensko.
 Tipos extraliga - 29 ročníkov
 1. hokejová liga SR - 3 ročníky

</doc>
<doc id="32784" url="https://sk.wikipedia.org/wiki?curid=32784" title="Larry Sanger">
Larry Sanger

Larry Sanger, pôvodným menom Lawrence Mark Sanger (* 16. júl 1968, Bellevue, Washington, USA) je americký filozof, jeden zo zakladateľov encyklopédie Wikipédia a Citizendium.
Život.
Narodil sa v Bellevue v štáte Washington. Vyrastal v aljašskom meste Anchorage. Jimmy Wales, zakladateľ projektov Nupedia a Wikipédia, ho zamestnal v spoločnosti Bomis ako šéfredaktora Nupedie. Sanger je považovaný za spoluzakladateľa Wikipédie spolu s Walesom. Wales však odmieta tento čestný titul uznať a priznáva mu len úlohu dôležitého zamestnanca pod svojim vedením.
Potom ako sa Sanger zoznámil s konceptom wiki, navrhol, aby bol princíp aplikovaný na encyklopédiu. Na jeho návrh Wales založil webovú lokalitu. Sanger bol jediným plateným redaktorom Wikipédie od 15. januára 2001, do svojej rezignácie 1. marca 2002.
Sanger dosiahol B.A vo filozofii na Reed College v roku 1991 a MA a PhD. vo filozofii na Ohio State University v roku 2000. Jeho diplomová práca bola na tému: "Epistemic Circularity: An Essay on the Problem of Meta-Justification". Ako filozof sa venuje problematike epistemológie.
Na Future Port Prague profesor etiky a internetový vizionár uviedol:
„"Teraz Wikipedia vyžaduje zdroj pre úplne každú jednotlivosť. Podľa môjho je to zle. Ide to proti logike, ide to proti akademickým zvyklostiam. A táto posadnutosť overiteľnosťou - pamätám si na to, že sme sa o tom v roku 2002 a 2003 veľa dohadovali - sa zneužíva k selektívnej kritike, je to ako obušok proti všetkému, čo sa vám nepáči. Editácia Wikipédie je kvôli tomu zbytočne únavná. Je to únavné pre odborníkov, ktorí tak musia dohľadávať referencie pre absolútne základné, zjavné fakty. Mohli by siahnuť po učebnici, ale editori Wikipédie nevidia odkazy na učebnice radi."“
„"Kedykoľvek dôjde ku konfliktu, mal by sa konflikt riešiť tým, že sa text článku rozšíri o vysvetlenie, nie tým, že sa text zmaže."“

</doc>
<doc id="32786" url="https://sk.wikipedia.org/wiki?curid=32786" title="Psilocybín">
Psilocybín

Psilocybín ("N","N"-dimetyl-4-fosforyloxytryptamín) je alkaloid, ktorý sa prirodzene vyskytuje vo viac ako 200 druhoch húb. Najpotentnejšie druhy pochádzajú z rodu holohlavec (lat. "Psilocybe" spp.) napríklad "Psilocybe cubensis", "Psilocybe semilanceata" alebo "Psilocybe cyanescens", avšak psilocybín bol izolovaný aj z iných rodov húb, napr. zvoncovec (lat. "Panaeolus"), vláknica (lat. "Inocybe"), ďalej "Conocybe" spp. a "Stropharia" spp. V Česku sa dá nájsť vo voľnej prírode lysohlávka kopinatá ("Psilocybe semilanceata" Fr. Quél.), ktorá sa vyskytuje v tráve, na okrajoch ciest, pastvinách. Ďalšou hubou, ktorá sa vyskytuje v našich podmienkach je lysohlávka česká "(Psilocybe bohemica" Šebek), ktorá sa vyskytuje pri okrajoch lesov a v údolí riek.
Psilocybín je prekurzorom psilocínu, ktorý vzniká v tele defosforyláciou psilocybínu. Psilocín sa viaže na serotonínové receptory a účinkuje ako psychoaktívna, halucinogénna droga. Jej účinky sú podobné psychoaktívnym látkam ako je LSD, meskalín a dimetyltryptamín. Medzi účinky týchto látok patrí eufória, zmeny vnímania a myslenia, transcendentálne zážitky, ale môžu zahŕňať aj nežiadúce účinky ako podráždenosť, úzkosť a nauzea. V tele sa degraduje prostredníctvom enzýmu monoamínoxidázy (MAO). Inhibítory tohto enzýmu (mnohé lieky) umocňujú psychoaktívne účinky psilocybínu (psilocínu) až dvojnásobne. Toxicita psilocybínu je nízka.
Po prvýkrát (1958) ju izoloval chemik Albert Hofmann, potom čo mu boli poslané vzorky týchto húb. Huby boli indiánmi po stáročia používané v rámci šamanských ceremónií a dostali názov „teonanacatl“ (mäso bohov), ktorý odkazuje na ich divinačné účinky.
Psilocybín a psilocín nevyvolávajú fyzickú závislosť, ani abstinenčný syndróm. Existuje však vysoké riziko psychickej závislosti. Nikdy nebola popísané smrteľná otrava hubami rodu lysohlávka. Riziko je skôr v zámene lysohlávky za inú, vizuálne podobnú hubu.
Účinky.
Účinky psilocybínu sú pomerne nepredvídateľné a variabilné a ako pri ostatných halucinogénoch, veľmi závisia od dávky, druhu huby, od momentálneho psychického stavu a individuálnej nastavenia užívateľa, od tzv. settingu. 
Intoxikácia.
Obvykle sa podáva 6 až 12 mg psilocybínu, čo predstavuje 1 až 2 gramy sušenej huby. Holohlavec sa konzumuje buď sušený alebo surový, zo sušených húb sa pripravujú vodné extrakty (omáčky, polievky). Nástup účinku po perorálnom užití halucinogénnych húb je zhruba po 3060 minútach, prvé príznaky účinkov sú pozorovateľné už 20 minút po konzumácii. Účinok sa rýchlo rozvíjajú počas ďalších 20 minút. Rýchlejší nástup účinku (za 5 až 10 minút od požitia) sa dosahuje prípravou vodných extraktov huby, ako sú polievky a omáčky. Typická intoxikácia trvá približne 24 hodiny. Vrchol halucinogénnej aktivity zriedky trvá dlhšie ako jednu hodinu. Po skončení účinku psilocybínu nenasleduje abstinenčný syndróm. 
Telesné účinky.
Medzi telesné účinky patria:
Psychické účinky.
Hlavným prejavom intoxikáciou psilocybínom je tzv. zmenený stav vedomia (z angl. "altered state of consciousness"). Tento stav sa dá charakterizovať ako hlboká alterácia vnímania (tak ako percepcia vonkajších podnetov, tak aj vnímanie vlastného ja), myslenia a emotivity (intenzívnejšie emočné prežívanie).
Charakter psychického prežitku intoxikácie závisí od:
Až u 40 % intoxikovaných sa vyvíjajú halucinácie (zrakové, sluchové, hmatové).
Medzi zmeny a poruchy psychických funkcií patria:
Zriedkavejšie sa môžu dostaviť aj veľmi nepríjemné až desivé zážitky slangovo označované ako „zlý trip“ (z angl. "bad trip"). Medzi negatívne psychické účinky patrí nervozita, depresia, úzkosť, niekedy až panické ataky, vzácne paranoja.
Využitie.
Rekreačné.
Psilocybín sa užíva aj rekreačne s cieľom dosiahnuť príjemné účinky, sebapoznanie, osobnostný rast a väčšiu kreativitu. U pravidelných užívateľov sa vyvíjajú osobnostné zmeny, ako je zvýraznenie introvertnej orientácie, rozvíjajú sa sklony k mysticizmu a chorobnej religiozite.
Duchovné a rituálne.
Psilocybín môže katalyzovať duchovné zážitky a preto sa považuje za enteogén. Rituálne užívanie halucinogénnych húb je dodnes bežnou praxou domorodých kultúr Latinskej Ameriky. Hlavným cieľom užívania húb je poznanie (duchovný rozvoj) a liečba chorôb. Pri liečebných rituáloch nie sú posvätné huby užívané priamo ako terapeutický agens, ale slúžia ako prostriedky pre vyvolanie vízií a stavov tranzu, ktoré vedú k transformácii myslenia a nájdenia nového náhľadu na problematiku choroby.
Terapeutické.
Stále viac štúdií naznačuje, že psilocybín so psychologickou podporou môže byť využitý pri terapii viacerých psychických porúch, napr. úzkosť a depresia na konci života, závislosť od tabaku a alkoholu, obsedantno-kompulzívna porucha farmakorezistentná depresia. V roku 2020 bola uverejnená randomizovaná klinická štúdia, v ktorej sa skúmal účinok psilocybín-asistovanej terapie u pacientov s depresívnou poruchou. V tejto štúdii sa popísal rapídny antidepresívny efekt psilocybínu trvajúci dlhšie ako štyri týždne.
V roku 2025 schválila česká snemovňa použitie psilocybínu na asistovanú psychoterapiu pacientov s ťažkými depresiami, drogovými závislosťami, existenciálnou tiesňou a posttraumatickou stresovou poruchou. V tomto čase sa psilocybín používa aj v Austrálii, Kanade, či v USA v štátoch Oregon a Colorado.
Riziká.
Medzi vedľajšie účinky a riziká patrí najmä: 
Farmakologické vlastnosti.
Farmakodynamika.
Psilocybín je v tele rapídne defosforylovaný na psilocín, ktorý je aktívny metabolit psilocybínu, je to agonista viacerých sérotonínových receptorov, ktoré sú známe aj ako 5-hydroxytryptamínové (5-HT) receptory. Psilocín sa viaže s veľkou afinitou na 5-HT2A receptory, prepokladá sa, že tie sú najviac zodpovedné za halucinogénny účinok. S nízkou afinitou sa viaže na 5-HT1 receptory, vrátane 5-HT1A a 5-HT1D; účinky sú sprostredkované aj cez 5-HT2C receptory. Výsledný účinok je psychotomimetický (psychózu napodobujúci). Psilocybín a jeho aktívny metabolit psilocín, na rozdiel od LSD, nemajú afinitu k dopamínovým D2 receptorom. Stimulácia sérotonínových receptorov 5-HT2A a 5-HT1A pôsobí modulačne na uvoľňovanie dopamínu a vedie k zvýšeniu jeho uvoľňovania v nc. caudatus a v putamen a k zvýšeniu vo ventrálnom striáte - k podobným zmenám, aké sa zisťujú pri schizofrénii.Aj preto poznanie mechanizmu účinku psilocínu a psilocybínu prispieva k lepšiemu pochopeniu etiopatogenézy psychózy.
Za halucinogénny účinok psilocybínu je zodpovedný najmä 5-HT2A receptor a predpokladá sa, že tento mechanizmus účinku je spoločný všetkým klasickým (tryptamínovým) halucinogénom.
Medzi hlavné mechanizmy účinku patria:
Približne 50% dávky sa absorbuje po perorálnom užití. Psilocybín sa metabolizuje hlavne v pečeni, kde konvertuje na psilocín, ktorý je ďalej metabolizovaný enzýmom monoamínoxidáza, pričom vznikajú metabolity, ktoré môžu cirkulovať v plazme. Aktívny metabolit psilocybínu - psilocín sa vylučuje močom v konjugovanej forme a jeho koncentrácia v moči po užití bežnej dávky psilocybínu je nízka.
História.
Ľudia užívajú psychedeliká už niekoľko tisíc rokov. Najstarší dôkaz rituálneho používania posvätných húb je objav jaskynnej maľby v saharskej púšti z obdobia neolitu (9000-7000 pred Kr.). Znázorňuje antropomorfnú postavu s telom pokrytým hubami a so včelou hlavou, špekuluje sa, že odkazuje na uchovávanie húb v mede. Rozsiahlejšie dochované nálezy, takzvané hubové kamene pochádzajú od domorodých kmeňov Strednej Ameriky z obdobia okolo 1000 pred Kr. Písomné dôkazy o požívaní posvätných húb - lokálne nazývaných „teonanacatl“ (mäso bohov) pochádzajú z mexických rukopisov španielskych mníchov (napr. františkánom Bernardinom de Sahagún).
O „znovuobjavenie“ psychedelík sa v 50. rokoch zaslúžila mazatécka šamanka María Sabina, ktorá ich podala bankárovi a vášnivému etnomykológovi R.G. Wassonovi. Netrvalo dlho a ich účinky zakúsil aj kontroverzný harvardský profesor psychológie Timothy Leary, ktorý sa neskôr stal významnou postavou kontrakultúrneho hippies hnutia.
Na zoznam drog dal psilocybín americký prezident Richard Nixon v roku 1971. Potreboval, aby ľudia jazdili do Vietnamu bojovať - ​​hippies hlásali "make love, not war", a tak všetky drogy bez rozdielu zakázal. Pritom celé šesťdesiate roky bola celá psychiatria o psychedelikách.
Variant drogy a spôsob aplikácie drogy.
Lysohlávky je možné užívať surové, častejšie sa však sušia (najmä klobúky plodníc). Ďalej sa často spracovávajú luhovaním v odvaroch do formy polievky alebo omáčky. Lsohlávky sa tiež nakladajú do nálevov na neskoršie použitie. 
Syntetický psilocybín je biely až nažltlý jemne kryštalický prášok bez zápachu, ale s horkou chuťou. Je možné ho rozpustiť vo vode a vypiť. Zvyčajne sa neaplikuje injekčne, ale je to vďaka rozpustnosti psilocybínu vo vode možné. Na injekčné podanie treba použiť sterilnú vodu "aqua pro injectione", ktorá sa dá zakúpiť v lekárňach. Opratnosť treba pri pokusoch rozpustiť psilocín vo vode, ktorý nedisponuje fosfátovou skupinou, ktorá zodpovredá za rozpustnosť psilocybínu vo vode.
Porovnanie s inými halucinogénmi.
Psilocybín (a teda aj psilocín) je štruktúrny analóg serotonínu. Rovnakým mechanizmom ako psilocybín pôsobí aj LSD a meskalín. V porovnaní s LSD (ktorý od podania do vymiznutia účinkuje 10 až 12 hodín) má psilocybín oveľa kratšie trvanie účinku (maximálne 4 hodiny, trvanie halucinogénneho účinku nepresahuje hodinu), čo je výhodné kvôli klinickému použitiu tejto látky (za jede pracovný deň je možné terapeuticky pôsobiť na viacerých pacientov, pracovná doba nepresiahne 8 hodín).
Psilocybín neposkytuje taký hlboký pocit depersonalizácie (odpojenie "duše" od tela) ako LSD a meskalín. Psilocibín v porovnaní s tými dvoma látkami vyvoláva silnejšie zmeny vnímania priestoru. Psilocybín vyvoláva silnejší pocit dobrej pohody a blaha. psilocibín má slabšie vegetatívne účinky ako LSD a meskalín.

</doc>
<doc id="32787" url="https://sk.wikipedia.org/wiki?curid=32787" title="Muskarín">
Muskarín

Muskarín je alkaloid izolovaný po prvýkrát z muchotrávky červenej ("Amanita muscaria") v roku 1869.
História.
Bol prvou študovanou parasympatomimetickou látkou - látkou, ktorá spôsobuje vážnu aktiváciu periférneho parasympatického nervového systému, ktorá môže končiť záchvatmi a smrťou. Muskarín na rozdiel od mnohých alkaloidov neúčinkuje na centrálny nervový systém, pretože neprechádza cez mozgovo-krvnú bariéru. Napodobňuje účinok neurotransmitera acetylcholínu a viaže sa na acetylcholínové receptory.
Toxikológia.
Otrava muskarínom sa prejavuje do 30 minút po požití huby silnou saliváciou, potením a slzením. Následne po týchto symptómoch nasleduje bolesť v oblasti brucha, hnačka, nevoľnosť, rozmazané videnie a sťažené dýchanie. Intoxikácia nastáva po dvoch hodinách. Smrť otravou je vzácna, väčšinou sa vyskytuje u osôb so srdcovými alebo dýchacími problémami. Špecifickou protilátkou je atropín.
Množstvo muskarínu muchotrávkach je v strednej Európe vyššie, než napríklad v Škandinávii alebo na Sibíri.

</doc>
<doc id="32788" url="https://sk.wikipedia.org/wiki?curid=32788" title="Yohimbín">
Yohimbín

Yohimbín je alkaloid z kôry západoafrického stromu "Pausinystalia yohimbe" (zastaraný názov "Corynanthe yohimbe").
Yohimbín sa používa na liečbu erektilnej dysfunkcie a ako afrodiziakum.

</doc>
<doc id="32790" url="https://sk.wikipedia.org/wiki?curid=32790" title="Buran (raketoplán)">
Buran (raketoplán)

Buran () bol prvý sovietsky raketoplán. Program stavby raketoplánov začal v roku 1976 ako odpoveď na americký program Space Shuttle. Bol to najväčší a najdrahší program sovietskej kozmonautiky. V rámci programu boli okrem raketoplánu vyvinuté aj nosná raketa Energija a lietadlo Antonov An-225 schopné prepravovať Energiju aj samotný raketoplán. V roku 1988 sa uskutočnil prvý (a posledný) kozmický let raketoplánu. Program bol ukončený v roku 1993 Borisom Jeľcinom pre nedostatok financií a kvôli zložitej politickej situácii.
Technické parametre.
"Buran" mal dĺžku 36 m, výšku 16 m, priemer trupu 5,6 m, objem kabíny mal 73 m3. Štartovacia hmotnosť bola 105 t, pristávacia 82 t. Plánovaná životnosť bola 100 štartov. Tepelnú ochranu tvorilo 38-tisíc doštičiek. Pri svojom jedinom lete pristával pri rýchlosti 310 km/h.
Prototypy a testovacie modely.
Bolo vyrobených 8 prototypov a testovacích modelov na rôzne účely. Ich dnešné využitie je rôzne - slúžia ako múzejný exponát, reštaurácia alebo len tak stoja kdesi v hangároch. Medzi múzejné exponáty môžeme zaradiť OK-2M (označovaný aj OK-GLI), ktorý sa dnes nachádza v leteckom múzeu v Speyeri v Nemecku. Tento exponát má za sebou rádovo cca 2 desiatky testovacích letov.
"Buran" (Raketoplán 1.01).
Bol vyrobený v roku 1986. Jeho prvý štart sa mal uskutočniť 29. októbra 1988, ale 51 sekúnd pred spustením odpočtu bol odvolaný. Štart sa uskutočnil 15. novembra 1988. Na jeho palube nebola posádka, ani nebola nainštalovaná podpora života, let bol plne automatický. Po dvoch obletoch Zeme pristál na pristávacej dráhe na kozmodróme Bajkonur. Pre prípad zlého počasia bola pripravená záložná dráha vo vojenskom priestore Ralsko v Česko-Slovensku.
V roku 1989 sa ešte na chrbáte lietadla Antonov An-225 ukázal na aeroshow v Paríži, ale ďalšieho letu sa už nedočkal. Spolu s novou nosnou raketou Energia bol uložený v hangári na kozmodróme Bajkonur.
13. mája 2002 sa po veternej smršti prepadla strecha hangáru. Zomrelo pritom 8 ľudí a raketoplán spolu s nosnou raketou bol zničený.
Ďalšie exempláre.
Raketoplán 1.02 ("Ptička") bol vyrobený v roku 1988 a to vrátane podpory života. Plánovaný štart s posádkou v roku 1992 bol zrušený. Po rozpade Sovietskeho zväzu tiež prešiel do vlastníctva Kazachstanu a dodnes je kdesi na kozmodróme Bajkonur.
Raketoplán 2.01 novej série sa začal stavať začiatkom 90-tych rokov a v roku zrušenia programu (1993) bol asi z polovice hotový. 
Raketoplán 2.02 bol v roku 1993 hotový asi len z desatiny. Bol rozobratý a rozpredaný aj cez internet.
Raketoplán 2.03 (OK 2.03) sa len začal stavať a po skončení programu bol rozobratý.

</doc>
<doc id="32792" url="https://sk.wikipedia.org/wiki?curid=32792" title="František II. Nádašdy">
František II. Nádašdy

František II. Nádašdy () (* 14. január 1622, Čachtice, Kráľovské Uhorsko – † 30. apríl 1671, Viedenské Nové Mesto, Habsburská monarchia) bol jeden z najbohatších zemepánov v Kráľovskom Uhorsku, župan Vašskej stolice, kráľovský dvormajster, krajinský sudca i tajný radca.
Život.
Narodil sa v protestantskej rodine. Pastori vypestovali v ňom záujem o vzdelanie, zaujímali ho hlavne dejiny Uhorska a tiež teológia. Krátky čas študoval v Siene. 
Mal veľké majetky a jeho príjmy v tom čase dosahovali až 200 000 zlatých. 16. novembra 1633, ako jedenásťročný, sa po smrti svojho otca († 15. október 1633) stal hlavným županom Vašskej stolice. V roku 1643 konvertoval na katolícku vieru. V roku 1645 sa stal kráľovským radcom, v roku 1646 hlavným dvorným správcom a v roku 1664 krajinským sudcom, hlavným županom v Zale a Šomode, tajným radcom. 
V tej dobe stále viac rozširovali Turci svoju moc v slovenskej časti Kráľovského Uhorska, preto boli časté bojové potýčky, na ktorých sa František často zúčastňoval. Zúčastnil sa aj slávnej bitky pri Mogersdorfe a Svätom Gottharde 1. augusta 1664, kde boli Turci po prvýkrát porazení.
Bol jedným z organizátorov sprisahania vedeného Františkom Vešelénim. Toto však bolo prezradené a on bol odsúdený na trest smrti sťatím a popravený vo Viedenskom Novom Meste (Wiener Neustadt). Spolu s ním popravili aj ďalších účastníkov sprisahania Petra Zrínskeho a Františka Krištofa Frankopana. Jeho telo previezli do augustiniánskeho kláštora, ktorý založili Nádašdyovci, v Léke a pochovali do rodinnej krypty. Po smrti celý Nádašdyho majetok prepadol v prospech cisára Leopolda I.
Rodina.
Mali spolu 12 detí:

</doc>
<doc id="32793" url="https://sk.wikipedia.org/wiki?curid=32793" title="Fencyklidín">
Fencyklidín

Fencyklidín (iné názvy: 1-(1-fenylcyklohexyl)piperidín, PCP [-skratka angl. názvu phenylcyclohexyl pyperidine], anjelský prášok) je halucinogénna droga. 
Pôsobenie.
Pôsobí veľmi povzbudzujúco, vedie k omamným stavom s pocitom všemohúcnosti, halucináciám a strate zmyslu pre realitu. Zvyšuje činnosť srdca a krvný tlak, no zároveň môže pôsobiť ako sedatívum.
Keď sa fajčí, nasype sa na tabak alebo do marihuany, jeho halucinogénny účinok sa rozvíja veľmi rýchlo. V podobe jemného prášku sa priamo vdychuje (šnupe). V tekutej forme sa doň namáčajú cigarety.
Omámenie PCP trvá 45 – 60 min. 
Vedľajšie účinky.
Medzi vedľajšie účinky PCP patrí nevyspytateľné a čudné správanie, ktoré môže vyvrcholiť násilnosťami. Taktiež nesúvislá reč, dezorientácia, vzťahovačnosť, panika, strach až strach zo smrti, pomalé, plytké a nepravidelné dýchanie a mnohé ďalšie.

</doc>
<doc id="32796" url="https://sk.wikipedia.org/wiki?curid=32796" title="PCP">
PCP



</doc>
<doc id="32797" url="https://sk.wikipedia.org/wiki?curid=32797" title="Anjelský prášok">
Anjelský prášok



</doc>
<doc id="32799" url="https://sk.wikipedia.org/wiki?curid=32799" title="Letectvo">
Letectvo

Letectvo je súhrn činností, zariadení a organizácií, ktorých cieľom je využitie vzdušného priestoru (vzduchového obalu Zeme) na lety leteckých dopravných prostriedkov, prípadne aj kozmických dopravných prostriedkov na lety do kozmického priestoru. Letecká doprava (resp. preprava) alebo vzdušná doprava (resp. preprava) je doprava (resp. preprava) vykonávaná vo vzdušnom priestore
V súčasnosti, keď je väčšina lietadiel ťažších ako vzduch, ide najmä o lietanie lietadiel a helikoptér. Po anglicky sa tento odbor nazýva „"aviation"“, v slovenčine „"aviatika"“, čo väčšinou označuje všeobecne letectvo na Zemi. Pojem „"aeronautika"“ (vzduchoplavba, vzduchoplavectvo) vznikol na začiatku letectva, keď po prvom vzlete teplovzdušného balóna bratov Montgolfierovcov vo Francúzsku, boli známe iba lietadlá ľahšie ako vzduch, čiže balóny a vzducholode.
Dnes sa v rámci Chicagskej dohody o medzinárodnej civilnej leteckej doprave a po vzniku ICAO používajú oficiálne 2 termíny:
Slovenský termín letectvo často zahŕňa aj odbor „aerospace“, aerokozmonautiku, ktorý zahŕňa „letectvo a kozmonautiku“, teda lietadlá typu raketoplán (v kozme lieta ako kozmická loď, v atmosfére ako lietadlo), ktoré sčasti alebo úplne lietajú v kozmickom priestore.
Technická základňa leteckej dopravy je vytvorená:
História.
U mnohých kultúr v minulosti sa objavili zariadenia pohybujúce sa vzduchom, od skorých projektilov ako boli rôzne kamene a kopije až po viac sofistikované k vzletu a k lepšej aerodynamike jednoduchých nástrojov ako bol bumerang, jednoduchý teplovzdušný balón (Kongmingova lampa), alebo šarkan. Existuje veľa legiend o pokusoch človeka lietať ako napríklad príbeh o Ikarovi a neskôr uveriteľnejšie tvrdenia o letoch na krátke vzdialenosti človeka za pomoci šarkana (Yuan Huangtou z Číny), padákový let či kontrolovaný let klzákom prevedený Abbasom Ibn Firnasom (Armen Firman).
Moderná éra letectva vypukla letom v teplovzdušnom balóne 21. novembra 1783, ktorý bol ľahší ako vzduch skonštruovaný bratmi Montgolfierovými. Balónový let sa stal čoraz väčšmi používaný na prekonávanie stále väčších a väčších vzdialeností v 19.storočí, trvajúc až po súčasnosť.
Použitie týchto balónov bolo obmedzené na fakt že mohli stúpať iba hore. Ihneď sa však začalo aj s vývojom riaditeľných balónov. Napriek niekoľkým vzducholodiam, ktoré boli skonštruované a dali by sa nazvať riadenými balónmi, prvý skutočný riadený balón pre rutinný let bol vyrobený brazílskym leteckým priekopníkom Albertom Santosom-Dumontom. Alberto Santos-Dumont efektívne skombinoval pretiahnutý tvar balóna so spaľovacím systémom pre pohon. 19. októbra 1901 sa stal celosvetovo uznávaný, keď so svojou vzducholoďou s názvom „Number 6“ letel naprieč Parížom a tým získal cenu Deutsch de la Meurthe. Santos-Dumontov úspech so vzducholoďou preukázal že riadený a stabilizovaný let je možný.
Dňa 17. decembra 1903, bratia Wrightovci po prvýkrát dokázateľne uskutočnili let na motorom poháňanom lietadle, ťažšom ako vzduch, ale toto lietadlo nebolo konštruované pre lety na dlhšie vzdialenosti, pretože sa vyskytovali problémy s riadením. Rýchle osvojenie vztlakových krídiel dokázalo, že lietadlo sa stalo ľahšie ovládateľné a iba o desaťročie neskôr počas prvej svetovej vojny sa stali lietadlá ťažšie ako vzduch využiteľné pre výzvedy a prieskum, streliace delostrelectvo, či dokonca na útoky proti pozemným pozíciám nepriateľa.
Ľudia začali letectvo využívať na prepravu osôb a nákladu ako sa začali konštrukcie lietadlových lodí zväčšovať a rástla aj ich vierohodnosť. Obrovské vzducholode sa ako prvé stali prostriedkami na prepravu osôb a nákladu na dlhšie vzdialenosti. Najznámejšia vzducholoď tohoto typu bola vyrobená spoločnosťou German Zeppelin.
Najúspešnejší Zeppelin bol Graf Zeppelin. Preletel vyše milión kilometrov, obsahujúc i let okolo sveta v auguste roku 1929. Dominancia Zeppelinských vzducholodí v tomto období začala postupne klesať v dôsledku zaostalej konštrukcie a možnosťou preletu iba niekoľko stoviek kilometrov. Zlatá éra vzducholodí skončila 6. júna 1937, keď vzducholoď Hindenburg začala horieť a pri tomto nešťastí umrelo 36 ľudí. Napriek niektorým snahám oživiť ich používanie, vzducholode sa už prestali používať na prepravu a slúžili iba ako vystavovaný artikel.
Veľký vývoj v oblasti letectva sa zaznamenal počas rokov 1920 až 1930, keď Charles Lindbergh's uskutočnil transatlantický let v roku 1927. Jedna z najúspešnejších konštrukcií lietadiel tohoto obdobia bolo lietadlo Douglas DC-3, ktoré sa stalo prvým linkovým dopravným lietadlom, ktoré výhradne slúžilo na prepravu osôb a odštartovalo modernú éru leteckých prepravných služieb. Začiatkom prvej svetovej vojny, veľa miest postavilo letiská, na ktorých bolo dostupných niekoľko kvalifikovaných pilotov. Vojna priniesla veľa inovácií do letectva, obsahujúc prvé prúdové lietadlo a prvý raketový let.
Po druhej svetovej vojne, obzvlášť v Severnej Amerike nastal veľký ohlas v civilnom letectve, ako v súkromnom, tak v komerčnom sektore, tisícky pilotov a veľa nadbytočných vojnových dopravných lietadiel bolo prevedených z armády do civilného letectva. Výroby lietadiel ako Cessna, Piper a Beechcraft zaznamenali expanziu s produkciou k poskytnutiu ľahkého lietadla pre novú strednú triedu. Rokom 1950, vývoj prúdových lietadiel rástol, začínajúc s de Havilland Comet až po prvé široko využívané prúdové lietadlo na prepravu osôb Boeing 707. V tom istom čase sa objavil u malých lietadiel turbovrtuľový pohon.
Jurij Alexejevič Gagarin bol prvý človek ktorý vyletel do vesmíru 12. apríla 1961, zatiaľ čo 21. júla 1969, Neil Armstrong bol prvým človekom na mesiaci.
Od roku 1960 sa štruktúra lietadiel zdokonaľovala, zvýšila sa ich výkonnosť, ale najdôležitejšia inovácia bola v prístrojoch a v kontrole lietadiel. Príletová elektronika, GPS navigácia, satelitná komunikácia, rýchlo vyvíjajúce malé a výkonné počítače a LED displeje, výrazne zmenili kokpity lietadiel a tým sa aj vo všeobecnosti zmenšili rozmery lietadiel. Vďaka týmto inováciám piloti môžu byť navigovaní presnejšie, môžu vidieť terén, prekážky, alebo lietadlá v blízkosti na mape alebo prostredníctvom syntetického dohľadu, dokonca v noci alebo pri zníženej viditeľnosti.
21. júna 2004, SpaceShipOne sa stal prvým súkromným lietadlom, ktorý uskutočnil vesmírny let a tým otvoril možnosti letectva mimo zemskú atmosféru.
Letecké dopravné prostriedky (lietadlá v širšom zmysle).
Príklady leteckých dopravných prostriedkov sú lietadlá v užšom zmysle (letúne), klzáky, vetrone, draky, vírniky, krídelníky, helikoptéry a konvertoplány.
Civilné letectvo.
Civilné letectvo zahŕňa všetku leteckú dopravu s výnimkou vojenskej, ako všeobecné letectvo a pravidelnú leteckú dopravu.
Riadené letové služby.
Zatiaľ čo v minulosti existovalo veľa fabrík civilného letectva, v súčasnosti sa zachovalo iba päť majoritných fabrík:
Boeing, Airbus a Tupolev sa sústreďujú na výrobu široko-trupých a úzko-trupých prúdových prepravných lietadiel určené pre medzinárodné lety, zatiaľ čo spoločnosti Bombardier a Embraer sa zameriavajú na výrobu prepravných lietadiel pre regionálne a vnútroštátne lety. Do roku 1970, majoritné aerolínie boli národné spoločnosti daných krajín, sponzorované vládami týchto krajín a izolované od konkurencie. Vplyvom rôznych dohôd začala rásť konkurencia a možnosť výberu pre zákazníka s padajúcimi cenami pre aerolínie. Kombináciou vysokej ceny palivových hmôt, s nízkym cestovným, s vysokými platmi a nehodami ako útoky 11. septembra 2001 alebo epidémia SASR, mnoho týchto aerolínií boli rozpustené vládou, zbankrotovali, alebo sa zlúčili s inými. V tom istom čase, nízko-nákladové spoločnosti ako Ryanair a Southwest začali profitovať.
Všeobecné letectvo.
Všeobecné letectvo obsahuje všetko neriadené civilné lietanie ako súkromné a obchodné. Pretože všeobecné letectvo zahŕňa veľké množstvo aktivít, je ťažké definovať všeobecné letectvo s jednoduchým opisom – všeobecné letectvo môže zahŕňať obchodné lety, súkromné letectvo, výcvikové lety, lietanie s balónom, parašutistiku, plachtenie, paragliding, paramotoring, letecké fotografovanie, letecká rýchla pomoc, práškovanie, čartrové lietanie, leteckú políciu, hasičské lety pri požiaroch lesov a veľa ďalších typov lietania.
Každá krajina zaraďuje letectvo odlišne, ale typicky pre všetky krajiny, všeobecné letectvo spadá pod niekoľko odlišných typov usmernení záležiac na tom či je to súkromný alebo obchodný let a aké prostriedky boli na tento let použité.
Veľa malých výrobných leteckých spoločností ako Cessna, Piper, Diamon, Mooney, Cirrus Design, Raytheon a veľa ďalších sa vyskytujú na trhu všeobecné letectva, ktoré sa sústreďujú na súkromné letectvo a pilotný výcvik.
Najdôležitejší súčasný rozvoj pre malé lietadlá bolo zaradenie rozšírenej leteckej elektroniky (obsahujúc GPS), ktoré boli najskôr využívané iba u veľkých lietadiel a zaradenie rôzneho materiálu, ktoré spravili malé lietadla ľahšími a rýchlejšími. Ultraľahké lietadlá a lietadlá vyrobené doma sa začali stávať čoraz viac populárnejšie pre rekreačné používanie odkedy sa vo väčšine krajín povolilo súkromné lietanie. Výhodou takéhoto lietania sú menšie náklady a fakt, že lietanie s nimi, riadenie a údržby sú oveľa menej komplikované ako pri certifikovaných lietadlách.
Vojenské letectvo.
Rozvoj letectva bol vo veľkej miere spojený s obdobiami vojen. Prvé letecké prostriedky, ktoré sa používali pri vedení vojen boli na začiatku 18. storočia jednoduché balóny určené na pozorovanie a špionáž. Trvalo však ešte takmer 200 rokov, kým boli vyvinuté prvé vojenské lietadlá. Nasadené boli po prvýkrát počas prvej svetovej vojny. Spoločnosti zaoberajúce sa výrobou vojenských lietadiel si výrazne konkurujú, čo ženie ich vývoj pomerne rýchlo dopredu.

</doc>
<doc id="32801" url="https://sk.wikipedia.org/wiki?curid=32801" title="LT vz. 35">
LT vz. 35

LT vz. 35 (Ľahký tank vzor 35) bol československý ľahký tank, ktorý bol sériovo vyrábaný firmou Škoda od roku 1936. Po obsadení Česko-Slovenska bol prevzatý nemeckou armádou pod označením Panzerkampfwagen 35(t). Všeobecne bol ohodnotený ako kvalitný, ale stále nedokonalý (hlavne kvôli problémom s príliš komplikovaným a poruchovým podvozkom) a od roku 1938 ho Nemci začali nahrádzať zástupcom ďalšej generácie československých ľahkých tankov – typom LT vz. 38 (v nemeckej terminológii Panzerkampfwagen 38(t)). Tanky LT-35 sa ako Pz. 35(t) ("Panzerkampfwagen 35 (tschechisch)") zúčastnili bojov v radoch Wehrmachtu v Poľsku a pri francúzskom ťažení. 155 strojov sa ešte zúčastnilo prvých fáz útoku na ZSSR, tu už však bolo zjavné, že nie sú schopné plniť svoju úlohu v boji proti technicky vyspelejším zbraniam nepriateľa a tak boli postupne stiahnuté z frontu.
Vývoj.
LT vz. 35 bol skonštruovaný v českej fabrike Škoda a produkovaný od roku 1936. Okolo 300 tankov bolo vyrobených pre Česko-slovenskú armádu a 126 pre Rumunsko (pod označením Škoda R-2). Československá armáda si prvýkrát objednala tanky LT vz. 35 v októbri 1935. Ďalších 136 bolo objednaných o trochu neskôr. Rumunská objednávka na 126 tankov bola taktiež podaná v októbri roku 1935. Výroba tankov pokračovala aj pri okupácii Česka Nemeckom, počas ktorej bolo vyrobených ďalších 219 tankov pre Wehrmacht.
História.
Tanky LT vz. 35 boli používané Česko-slovenskou armádou od roku 1937 do roku 1939.
V roku 1939 boli všetky preživšie tanky prevzaté nemeckou armádou a používané pod označením Pz. 35(t) nemeckými obrnenými jednotkami. Tieto tanky slúžili v nemeckej armáde pri útoku na Poľsko (1939), Francúzsko (1940) a ZSSR (1941). Tanky Pz. 35(t) neboli vhodne izolované pre studené veterné podmienky v Sovietskom zväze, boli preto čoskoro stiahnuté od frontových jednotiek a nasadené ako podporné vozidlá pre tylové zložky vojska.
V slovenskej armáde.
Keďže výroba tanku LT vz, 38 sa ešte len rozbiehala, po vzniku Slovenského štátu tvoril tank LT vz. 35 základ nášho tankového vojska. Slovensko zdedilo 52 týchto tankov. V slovenskej armáde dostal typ označenie LT-35. Spolu s tankami LT-38 a LT-40 boli tanky LT-35 nasadené slovenskou armádou na východnom fronte. V rámci Rýchlej skupiny pôsobila spočiatku dvojica rôt s 30 tankami LT-35. Ich počet sa však postupne zmenšoval. Keďže rýchlo zastarávali, od roku 1942 sa používali už len k výcviku.
Tanky LT-35 v Slovenskom národnom povstaní.
To sa však zmenilo so začiatkom Slovenského národného povstania. V deň vyhlásenia povstania bolo v kasárňach v Turčianskom sv. Martine 46 tankov LT-35, z toho cca 5 bojaschopných. Tanky boli nasadené do ostrého boja a viaceré boli zničené. Viacero poškodených tankov bolo neskôr zakopaných a využitých ako obranné postavenia.
Ďalšie tanky LT-35 poslúžili ako základ tankových vozňov pancierových vlakov. Zaujímavosťou je, že vlaky nevyužívali demontované tankové veže, ale, že vo vozňoch sa nachádzali celé tanky. Tank bol naložený na plošinový vozeň a okolo neho bola postavená plechová skriňa, z ktorej trčala len veža. Na Slovensku sa tak dodnes zachoval jeden tank LT-35, ale verejnosť z neho môže vidieť len vežu, keďže je ukrytý v tankovom vozni pancierového vlaku Štefánik. Tento vlak je vystavený v Múzeu Slovenského národného povstania v Banskej Bystrici. Tank z povstaleckého pancierového vlaku Hurban sa nachádza vo vojenskom múzeu v Belehrade.

</doc>
<doc id="32803" url="https://sk.wikipedia.org/wiki?curid=32803" title="Dreyfusova aféra">
Dreyfusova aféra

Dreyfusova aféra bol politický škandál vo Francúzsku prebiehajúci koncom 19. storočia. V roku 1894 bol dôstojník francúzskeho generálneho štábu Alfred Dreyfus, ktorý mal židovský pôvod, na základe sfalšovaných dôkazov obvinený vojenským súdom zo špionáže pre Nemecko. Stalo sa tak na základe rukou písanej správy, ktorú zachytila francúzska kontrašpionážna služba. Písmo bolo na základe nesprávneho písmoznaleckého rozboru stotožnené s rukopisom A. Dreyfusa. Navyše boli voči nemu vykonštruované dva falošné dôkazy a priebeh procesu bol zmanipulovaný vtedajším ministrom vojny a jeho generálmi. Dreyfus bol nespravodlivo odsúdený za velezradu. Zbavili ho hodnosti a poslali na doživotie do vyhnanstva na Diabolský ostrov pri pobreží Guayany.
Neskôr Georges Picquart, dôstojník úradu kontrašpionáže, odhalil tieto skutočnosti a referoval ich svojim nadriadeným. Následne bol odvelený mimo Paríž a v neskoršom vojenskom súdnom procese odsúdený na základe vykonštruovaných dôkazov. Vo všeobecnosti sa vojenská mašinéria bránila opätovnému prešetreniu prípadu. V roku 1898 sa vystupňoval tlak na otvorenie procesu. Émile Zola sa rozhodol v tomto prípade využiť svoj vplyv a v periodiku L'Aurore uverejnil pamflet J'accuse! (Obviňujem!). Za tento bol Zola postavený aj s vydavateľom pred súd. Obhajoval ho Georges Clemenceau, no bol uznaný vinným a preto emigroval do Londýna.
V nasledovnom procese s Dreyfusom, opäť vojenskom a ovplyvnenom, sa prihliadlo na „poľahčujúce okolnosti“ a bol odsúdený na desať rokov väzenia. Následne bol prezidentom Émile Loubetom omilostený, ale až v roku 1906 bol plne rehabilitovaný a opäť uvedený do radov armády.
K jeho obhajcom patrili intelektuáli a socialisti, predovšetkým spisovateľ Émile Zola. Zločinu prezradenia tajných vojenských dokumentov sa dopustil iný dôstojník, major Charles Walsin Esterházy.
Viedenský novinár Theodor Herzl, ktorý sa zúčastnil degradácie Alfreda Dreyfusa, si vtedy uvedomil, že v Európe sú Židia v nebezpečenstve. Herzl bol autorom myšlienky sionizmu, návratu Židov do pôvodnej vlasti v Palestíne.
Vo Francúzsku ako dôsledok tejto aféry vzrástol antiklerikalizmus, ktorý mal za následok roku 1905 koniec rímskokatolíckeho náboženstva ako oficiálneho náboženstva vo Francúzsku.
2. júna 2025 francúzsky parlament odhlasoval Dreyfusovo povýšenie in-memoriam do hodnosti brigádny generál. Iniciátorom zákona bol bývalý predseda vlády Gabriel Attal.

</doc>
<doc id="32806" url="https://sk.wikipedia.org/wiki?curid=32806" title="Hobbit">
Hobbit

Hobbit alebo hobit () môže byť:
The Hobbit môže byť:

</doc>
<doc id="32807" url="https://sk.wikipedia.org/wiki?curid=32807" title="František Krištof Frankopan">
František Krištof Frankopan

František Krištof Frankopan (alebo tiež "Frangapan, Frangipani, Fran Krsto Frankopan"; * 4. marec 1643, Karlovac, Chorvátske kráľovstvo – † 30. apríl 1671, Viedenské Nové Mesto, Habsburská monarchia) bol chorvátsky gróf a lyrik. Známy bol taktiež vďaka tomu, že niesol šľachtický titul ako Gróf z Tersatzu.
Roku 1666 sa zapojil do tajného politického sprisahania uhorských šľachticov a to s Františkom II. Nádašdym a jeho švagrom Petrom Zrínskym, pričom ich vodcom bol palatín menom František Vešeléni. Išlo o snahu vyvolať nové ozbrojené povstanie proti cisárovi Leopoldovi I. Habsburskému. Dňa 27. marca roku 1667, skonal uhorský palatín František Vešeléni, čím došlo k postupnému narušeniu spolupráce medzi šľachticmi.
Práve tak sa prípravy pre ozbrojené povstanie jasne narušili. Na jar roku 1671 došlo k prezradeniu tajných plánov sprisahancov. Dňa 30. apríla roku 1671 skončil samotný František Krištof Frankopan spolu s Františkom II. Nádašdym a chorvátskym turkobijcom a bánom Petrom Zrínskym na popravisku vo Viedenskom Novom Meste.

</doc>
<doc id="32808" url="https://sk.wikipedia.org/wiki?curid=32808" title="Hobit (kniha)">
Hobit (kniha)



</doc>
<doc id="32811" url="https://sk.wikipedia.org/wiki?curid=32811" title="J.R.R. Tolkien">
J.R.R. Tolkien



</doc>
<doc id="32816" url="https://sk.wikipedia.org/wiki?curid=32816" title="Vlci Žilina">
Vlci Žilina

Vlci Žilina je slovenský hokejový klub, momentálne účastník najvyššej slovenskej hokejovej súťaže TIPOS Extraliga. Najväčšími úspechmi klubu sú zisk titulu v sezóne 2005/06 a zisk bronzovej medaily v sezóne 2016/17 a 2024/25 v najvyššej slovenskej hokejovej súťaži.
História klubu.
Hokejový oddiel bol v Žiline založený v roku 1925 pod názvom ŠK Žilina. V období pred 2. svetovou vojnou a počas nej hrala Žilina župné majstrovstvá a turnaje. V rokoch 1945–49 sa podarilo vybudovať umelú ľadovú plochu, čo značne prispelo k zvýšeniu záujmu o hokej v Žiline. Na krátky čas sa dokonca Žilina dostala do celoštátnej hokejovej ligy. V roku 1961 bola ľadová plocha zastrešená. V sezóne 1964/65 získala Žilina titul majstra Slovenska, ale do celoštátnej ligy sa jej nepodarilo prebojovať. Do elitnej súťaže sa dostala až po osamostatnení Slovenska v sezóne 2000/01. V sezóne 2005/06 sa klub stal majstrom Slovenska, no hneď v ďalšej sezóne sa umiestnil na poslednom desiatom mieste. Posledným úspechom bol zisk bronzovej medaily v sezóne 2016/2017. V sezóne 2018/19 klub po 18 rokoch zostúpil do Slovenskej hokejovej ligy. V máji 2020 bolo 100% akcií odkúpených spoločnosťou LUPIZA s.r.o., čím sa klub stal súkromným. V júni dostal klub nové logo a nové meno – Vlci Žilina. Klub po 5 rokoch snahy v 2024 postúpil do 1. najvyššej slovenskej hokejovej súťaže TIPOS Extraliga.
Športové úspechy.
Česko-Slovensko.
 1. slovenská národná hokejová liga – 22. ročníkov
 2. slovenská národná hokejová liga – 8. ročníkov (skupiny stred a západ)
Slovensko.
Tipos extraliga – 19. ročníkov
 Tipos Slovenská hokejová liga – 13. ročníkov
 finálová skupina (Petrohrad) 4. miesto (HC Sparta Praha 4:2, HPK Hämeenlinna 0:7)
Majstrovský káder.
Brankári: Miroslav Lipovský, Marek Laco
Obrancovia: Jan Dlouhý, Ivan Droppa, Tomáš Ficenc, Dalibor Kusovský, Tomáš Nádašdi, Adam Ratulovský, Lukáš Sedláček, Miroslav Sekáč, Juraj Senko, Stanislav Škorvánek
Útočníci: Tomáš Červený, Martin Gálik, Stanislav Gron, Michal Hreus, Jaroslav Jabrocký, Michal Kokavec, Roman Kontšek, Róbert Krajči, Václav Král, Pavol Melicherčík, Martin Opatovský, Tomáš Oravec, Róbert Rehák, Gabriel Spilar, Martin Tomko, Rudolf Verčík
Tréneri: Ján Šterbák, Anton Tomko

</doc>
<doc id="32821" url="https://sk.wikipedia.org/wiki?curid=32821" title="Východná katolícka cirkev">
Východná katolícka cirkev

Východná katolícka cirkev (iné názvy: katolícka cirkev/katolíci východného obradu, uniati, východná cirkev zjednotená s Rímom) je niektorá z východných kresťanských cirkví, ktoré sú, rovnako ako rímskokatolícka cirkev, súčasťou katolíckej cirkvi, uznávajú za svoju hlavu rímskeho pápeža a ich vierouka je identická s vieroukou rímskokatolíckej cirkvi. Pri bohoslužbách však na rozdiel od rímskokatolíckej cirkvi nepoužívajú rímsky obrad, ale svoje vlastné východné obrady. Ďalším rozdielom je, že v právnej oblasti nepodliehajú Kódexu kánonického práva rímskej cirkvi, ale sa riadia vlastným kánonickým právom. Jeho základným prameňom je Kódex kánonov východných cirkví (účinný od r. 1991), ktoré môže byť doplnené partikulárnym právom.
Vznik východných katolíckych cirkví.
Východné katolícke cirkvi vznikali väčšinou pripojením sa nekatolíckych východných cirkví alebo ich častí ku Katolíckej cirkvi, pričom prijali jej učenie vrátane primátu pápeža, ale zachovali si východný obrad a ďalšie špecifiká (napr. možnosť vysviacky ženatých mužov za kňazov). Príkladom takéhoto zjednotenia je napríklad Brest-Litovská únia z roku 1596, ktorou sa zjednotila s Katolíckou cirkvou časť pravoslávnych kresťanov na Ukrajine a v Bielorusku a ktorej vďačí za svoju existenciu napr. dnešná Ukrajinská gréckokatolícka cirkev, ktorá je najväčšou spomedzi východných katolíckych cirkví.
Hierarchické stupne východných katolíckych cirkví.
Kódex kánonov východných cirkví rozoznáva štyri hierarchické stupne východných katolíckych cirkví, pričom čím vyšší je stupeň jednotlivej cirkvi, tým väčšia je jej vnútorná autonómia od Vatikánu v niektorých otázkach. Najvyšší stupeň predstavuje patriarchálna cirkev na čele s patriarchom, nasleduje väčšia arcibiskupská cirkev na čele s väčším arcibiskupom, metropolitná cirkev vlastného práva na čele s arcibiskupom a metropolitom a napokon ostatné cirkvi vlastného práva.
Situácia na Slovensku.
Na Slovensku je v súčasnosti jedinou východnou katolíckou cirkvou Gréckokatolícka cirkev na Slovensku, ktorá má na území Slovenska prešovskú metropoliu pozostávajúcu z:
Zoznam východných katolíckych cirkví podľa obradov.
Cirkvi sú zoradené podľa príslušnosti k jednotlivým obradom, ktoré sú rozčlenené do obradových tradícií, a podľa hierarchického stupňa. V zátvorke sú uvedení ich najvyšší predstavitelia s uvedením roku narodenia a sídla.

</doc>
<doc id="32826" url="https://sk.wikipedia.org/wiki?curid=32826" title="Enterprise (raketoplán)">
Enterprise (raketoplán)

Raketoplán Enterprise (OV-101) bol prvý americký raketoplán postavený pre NASA v rámci programu Space Shuttle.
Vznik.
Raketoplán sa mal najskôr volať "Constitution" (ústava), ale pretože fanúšikovia sci-fi seriálu "Star Trek" zorganizovali petíciu, vďaka ktorej sa jeho názov nakoniec zmenil na "Enterprise", podľa názvu kozmickej lode zo seriálu, slávnostnej ceremónie uvedenia stroja do prevádzky sa okrem toho zúčastnili aj herci zo seriálu.
"Enterprise" slúžil hlavne na testovacie lety, celkom sa testoval 9 mesiacov v roku 1977, počas ktorých sa preverili základné aspekty letu raketoplánov, vyskúšal sa aj systém prepravy raketoplánu v atmosfére pomocou špeciálneho lietadla. (Raketoplán je umiestnený na lietadle – upravenom Boeing 747, obidva stroje tak letia spolu, ale sú poháňané iba motorom lietadla.) Najprv lietal bez posádky (osem letov vo februári 1977) – vtedy sa hlavne merala charakteristika letu a aerodynamika, neskôr s dvojčlennou posádkou (osem letov medzi júnom a septembrom 1977). Do vesmíru však nikdy neletel.
80. a 90. roky.
"Enterprise" nahradili novšie raketoplány, ako "Columbia", "Challenger" a "Discovery". Ich technológia a prístroje boli už bezpečnejšie a spoľahlivejšie, takže "Enterprise" bol stiahnutý z prevádzky. Napriek tomu sa niektoré jeho súčiastky použili na tieto raketoplány. Potom "Enterprise" absolvoval cestu po západnej Európe, kde bol predstavený širokej verejnosti. V roku 1985 sa stal majetkom Smithsonianskeho múzea vo Washingtone, kde bol vystavený ako múzejný exponát. Od roku 2012 je vystaveny v samostatnom pavilone na lietadlovej lodi Uss Intrepid v New Yorku.

</doc>
<doc id="32828" url="https://sk.wikipedia.org/wiki?curid=32828" title="Dejiny psychológie">
Dejiny psychológie

Korene vzniku psychológie môžeme chápať už od vzniku antickej kultúry. Po dlhý čas bol predmet psychológie vymedzovaný filozofickými školami. Zo začiatku bol predmet psychológie určovaný špekulatívnymi teóriami a až po istom čase experimentálnym a empirickým skúmaním.
Etapy vývinu predmetu psychológie.
V psychológii môžeme rozlíšiť tri etapy vývinu predmetu psychológie:
Medzi prvými sa dušou zaoberal Aristoteles vo svojom spise „O duši“. V tomto období sa špekulovalo o lokalizácii duše. Aristoteles lokalizoval dušu v srdci, zato Platón v mozgu. Psychologické bádanie starovekých filozofov prispelo k psychológii množstvom psychologických pojmov a nových myšlienkových názorov, ktoré boli neskôr rozpracované do nových a významných psychologických teórií.

</doc>
<doc id="32829" url="https://sk.wikipedia.org/wiki?curid=32829" title="Jaltská konferencia">
Jaltská konferencia

Jaltská konferencia bola jedným zo stretnutí hlavných predstaviteľov ZSSR, USA a Spojeného kráľovstva (Roosevelta, Churchilla a Stalina) počas druhej svetovej vojny, ktoré sa konalo medzi 4. a 11. februárom 1945. Stretnutie malo krycí názov "Argonaut" a hlavnými otázkami, o ktorých sa rokovalo bol vzťah Spojencov k Nemecku a Francúzsku, znova sa prerokovávala poľská otázka a vznik OSN.
Miesto konania.
Ďalšie zo stretnutí zástupcov troch mocností sa konalo v bývalom cisárskom paláci v Jalte na polostrove Krym. Už výber samotného miesta, kde sa Veľká trojka stretla, bol v znamení ústupkov, ktoré prevládali v americko-anglickom vzťahu voči ZSSR. Stalin tak pod zámienkou, že nesmie stratiť kontakt s vojenskými operáciami, mal celý priebeh stretnutia pod kontrolou (vrátane odposluchov britskej a americkej delegácie).
Body.
Časť dohôd bola tajná, napríklad so samostatným zastúpením Ukrajiny a Bieloruska v OSN sa verejnosť zoznámila až na konci vojny, Dohoda troch veľmocí o otázkach Ďalekého východu bola zverejnená až v roku 1946 a dokonca aj Truman, v čase Jalty Rooseveltov viceprezident, sa o jej existencii dozvedel až po nástupe do úradu.
Kontroverzie.
Závery prijaté na jaltskej konferencii boli po roku 1945 prijímané rozpačito alebo otvorene kritizované. Roosevelt bol obvinený z odpísania východnej a strednej Európy v prospech komunistického ZSSR. V tejto súvislosti sa predovšetkým zmieňuje Rooseveltove a Churchillove odmietnutie žiadosti poľskej emigračnej vlády o povojnovú medzinárodnú kontrolu poľského územia. Navyše žiadni predstavitelia iných štátov, o ktorých sa rokovalo, neboli do Jalty pozvaní, a tak boli vylúčení z rozhodovania o osudoch vlastného štátu či národa. Je silne nepravdepodobné, že obaja štátnici verili, že Sovieti splnia na konferencii dohodnuté závery ohľadom Slobodnej Európy. 
Vo vzťahu k budúcnosti Nemecka dopadla jaltská konferencia značne nerozhodne, vzhľadom na to, že vo svojich sektoroch mal každý zo spojencov v podstate voľnú ruku.

</doc>
<doc id="32832" url="https://sk.wikipedia.org/wiki?curid=32832" title="Bán">
Bán

Bán je titul rôznych regionálnych správcov či vládcov v okolí južnej Karpatskej kotliny v minulosti. Územie pod jeho vládou sa nazývalo v Uhorsku a Valašsku banát, na slovanských územiach a v 20. storočí v Juhoslávii bánovina. Slovo pochádza buď zo slovanského „pán“ alebo je pôvodne avarským výrazom.
Regionálny vládca Chorvátska.
Názov bán je známy už od zhruba 9. storočia chorvátskeho kráľovstva a vzťahoval sa na hlavných predstaviteľov kráľovskej moci v jednotlivých oblastiach štátu. 
Miestodržiteľ uhorského kráľa v Chorvátsku a okolí; predseda chorvátskej vlády.
Po začlenení Chorvátska pod uhorskú korunu roku 1102 pripadol titul bán miestodržiteľovi uhorského kráľa, čím sa vyjadrovalo osobitné postavenie krajiny v rámci Uhorska. Roku 1225 vznikli formálne dva banáty - Chorvátsko-Dalmácia a Slavónsko-, ale v 14./15. storočí boli znova spojené. Po dobytí veľkých území Osmanskou ríšou začiatkom 16. storočia sa právomoci bána zmenšili.
Rozsah právomocí chorvátskeho bána sa v priebehu histórie menil. Pôvodne bol takmer neobmedzeným predstaviteľom štátnej moci v krajine a zodpovedný iba kráľovi, ktorý ho mohol vymenovať aj odvolať. Riadil správu krajiny, súdnictvo, cirkevné záležitosti, vyrubovanie daní a bol aj hlavným veliteľom chorvátskeho vojska. V roku 1685 obmedzil chorvátsky snem jeho absolutistické postavenie ustanovením šesťčlenného zboru (tzv. Bánska konferencia), ako poradného a kontrolného orgánu bána aj snemu.Neskôr podriadil uhorský snem v Bratislave bána Uhorskej miestodržiteľskej rade a za vlády Márie Terézie sa značne znížila jeho právomoc ako hlavného veliteľa ako aj jeho kompetencia vo vyrubovaní daní. V r.1849 bolo Chorvátsko-Slavónsko a Dalmácia vyhlásené za osobitnú korunnú dŕžavu a bán plnil úlohu miestodržiteľa podriadeného priamo Viedni. Po maďarsko-chorvátskom vyrovnaní (1868) plnil bán až do roku 1918 úlohu predsedu chorvátskej vlády.
Miestodržiteľ uhorského kráľa v iných oblastiach.
Titul bán niesli aj miestodržitelia uhorského kráľa v Slavónsku (pozri hore), Dalmácii, v Bosne (12. stor. - (?)16. stor.), Mačve, ako aj v Olténsku (čiže Dolnom Valašsku) a Severíne (13. storočia - (?)16. stor.). 
Regionálny správca bánoviny.
V rokoch 1929 - 1941 sa titul napokon vzťahoval na regionálnych správcov juhoslovanských administratívnych jednotiek zvaných bánovina.

</doc>
<doc id="32835" url="https://sk.wikipedia.org/wiki?curid=32835" title="Banát (Rumunsko a Srbsko)">
Banát (Rumunsko a Srbsko)

Banát je historické územie ohraničené riekami Mureš, Tisa, Dunaj a na východe pohorím Južných Karpát. Má rozlohu vyše 28 000 km². Politicky je rozdelené medzi rumunské župy Timiș a Caraș-Severin a východnú časť Vojvodiny v Srbsku.
Od roku 1526 bol súčasťou Osmanskej ríše. Roku 1716/1718 ho znova dobyli rakúske (čiže habsburské) vojská a bola vytvorená rakúska provincia Temešvársky Banát. Vytvorením tejto provincie sa prvýkrát použil výraz banát v tejto súvislosti. V rokoch 1779 až 1918 bol súčasťou Uhorska (len v rokoch 1849-1867 bol rakúskou korunnou krajinou). V roku 1920, po prvej svetovej vojne, bol rozdelený medzi Rumunskom a (budúcou) Juhosláviou, malá časť pripadla Maďarsku.
Od 17./18. storočia ho po vyhnaní Osmanov obývali Maďari, Rumuni, Srbi, Nemci, v malej miere Slováci a Česi.

</doc>
<doc id="32839" url="https://sk.wikipedia.org/wiki?curid=32839" title="Difúzna hmlovina">
Difúzna hmlovina

Difúzna hmlovina v astronómii je spoločný názov pre emisnú hmlovinu a reflexnú hmlovinu. Tieto hmloviny sú difúzne na rozdiel od nedifúznej tmavej hmloviny.

</doc>
<doc id="32841" url="https://sk.wikipedia.org/wiki?curid=32841" title="Stajira">
Stajira

Stajira (po gr. Στάγειρα - transkripcia Stajira, transliterácia Stageira) resp. v staroveku Stageira je dedina s asi 500 obyvateľmi na severe Grécka na polostrove Chalkidiki, pri Atoskom prstovitom výbežku tohto polostrova.
Pomerne nedávno sa trocha vzdialene od dediny, pri obci dnes známej ako Olympiada (stredisko cestovného ruchu), našla pôvodná staroveká Stajira, známa ako Aristotelovo rodisko. 
V súčasnosti je to veľké archeologické nálezisko, kde sa neustále pracuje na vykopávkach. Dosiaľ tu bol sprístupnený náučný chodník s informačnými tabuľami.

</doc>
<doc id="32843" url="https://sk.wikipedia.org/wiki?curid=32843" title="HK Poprad">
HK Poprad

HK Poprad je slovenský hokejový klub z Popradu, ktorý hrá najvyššiu slovenskú hokejovú súťaž - Tipos extraligu.
História klubu.
Hokejový odbor v rámci Popradského Atletického Clubu (PAC) vznikol v Poprade v závere roka 1930. Prvé zmienky o vzniku hokejového odboru v tomto klube pochádzajú z prvej polovice decembra 1930. Prvý „cvičný“ zápas odohrali popradskí hokejisti 22. januára 1931 vo Vysokých Tatrách proti miestnemu Športovému Klubu Vysoké Tatry (ŠKVT), ktorý Popradčania prehrali 14:0. Nasledovala odveta na domácom ľade 29. januára, ktorú Poprad prehral 0:6. Prvý, už oficiálny zápas, odohrali Popradčania pod hlavičkou Karpathenvereinu na domácom ľade 1. februára 1931 proti LTC Plzeň. Zápas skončil výsledkom 1:6. Prvé mužstvo Popradu tvorili: Ondrej Ggrofcsik, Ján Luczy, Viliam Riczinger, Zoltán Zimann, Jozef Kovács, Jozef Paulik, Štefan Bodó, Imrich Fuch a Gejza Lux. V prvej sezóne 1930/31 pôsobili Popradčania pod hlavičkou PAC i Karpathenvereinu. Už nasledujúcu sezónu 1931/32 ich definitívne prichýlil Popradský Atletický Club, resp. Atletický Club Poprad, ako jeden zo svojich odborov. Od tejto sezóny vystupovali popradskí hokejisti pod názvom Hockey Club Poprad.
HC Poprad bol v predvojnovom období najlepším slovenským mužstvom. Získal titul majstra Slovenska v sezóne 1932/33 a tento úspech zopakoval aj v nasledujúcich sezónach 1933/34, 1934/35 a v sezóne 1935/36 už pod hlavičkou HC Tatry. V sezóne 1936/37 prvýkrát odštartovala v Československu Celoštátna hokejová liga. Ešte pred sezónou 1935/36 došlo k dohode o zlúčení hokejových odborov AC Poprad a ŠK Vysoké Tatry a vznikol nový klub Hockey Club Tatry so sídlom v Poprade a v Starom Smokovci. Prvej sezóny celoštátnej ligy sa zúčastnilo 8 družstiev a tím HC Tatry bol medzi nimi. Udržal sa v najvyššej súťaži až do rozpadu Česko-Slovenska.
Po obnovení československej ligy Poprad po dvoch sezónach 1945/46 a 1946/47 z najvyššej ligy vypadol. V tomto období sa stal majstrom Slovenska v sezónach 1947/48, 1948/49 a 1950/51. Do najvyššej ligy sa vrátil v sezóne 1951/52, ale už sezóna 1953/54 bola pre Poprad poslednou prvoligovou na niekoľko desaťročí. V druhej najvyššej lige – Slovenskej národnej hokejovej lige Poprad zvíťazil v sezónach 1969/70, 1980/81, 1984/85 a 1990/91. Posledné víťazstvo v SNHL zabezpečilo Popradu v sezóne 1991/92 opäť účasť v celoštátnej najvyššej súťaži. Popradčania sa v nej umiestnili na 13. mieste, čo znamenalo účasť v baráži o udržanie v súťaži. O rok neskôr v poslednom ročníku spoločnej česko-slovenskej hokejovej ligy skončili na 12. mieste. Nasledujúcu sezónu sa rozbehla najvyššia slovenská hokejová súťaž – Slovenská hokejová extraliga a Poprad sa stal jej stabilným účastníkom až do súčasnosti. K najúspešnejším sezónam v tomto období patrí finálová účasť Popradu v sezóne 2005/06, 2010/11 a 2020/2021. Všetko nasvedčuje tomu že im je súdené byť večne druhí. V sezóne 2023/24 sa Popradčanom po prvýkrát v histórii klubu podarilo vyhrať základnú časť.
HK Poprad je tiež organizátorom hokejového turnaja o Tatranský pohár. Turnaj mal premiéru v sezóne 1929/30. Po Spenglerovom pohári je Tatranský pohár druhým najstarším hokejovým turnajom v Európe. 
Umiestnenia v jednotlivých sezónach.
Česko-Slovensko.
 Majstrovstvá Slovenska - 12 ročníkov
 Česko-slovenská hokejová liga - 9 ročníkov
 II. Česko-slovenská hokejová liga - 10 ročníkov
 1. slovenská národná hokejová liga - 28 ročníkov
Slovensko.
 Tipos extraliga - 32 ročníkov
 skupina J (Nowy Targ) 2. kolo 
Poprad na medzinárodnej scéne.
Kontinentálny pohár.
2. miesto v skupine (Dunaferr Dunaújváros 6:6, Essamika Ogre 9:2, Podhale Nowy Targ 3:4)
 skupina H (Poprad) 2. kolo 
2.miesto v skupine (IK Herning 4:2, HK Liepajas Metalurgs 5:2, Dukla Trenčín 1:5)
 skupina E (Krakov) 3. kolo 
3.miesto v skupine (Asiago Hockey 1935 3:1, Cracovia Krakov 3:4 po sn., Saryarka Karaganda 0:4)

</doc>
<doc id="32844" url="https://sk.wikipedia.org/wiki?curid=32844" title="ILife">
ILife

iLife je skupina softvérových produktov spoločnosti Apple Computer, na vytváranie, organizovanie, prezeranie a upravovanie „digitálneho obsahu“, teda fotografií (resp. všeobecne obrázkov), videa, hudby a webových prezentácií. V roku 2006 iLife pozostáva zo šiestich aplikácií: iTunes, iPhoto, iMovie, iDVD, iWeb a GarageBand. Tento balík programov sa dodáva ako súčasť dodávky s novými počítačmi Macintosh, prípadne sa dá zakúpiť samostatne.
Zatiaľ bol balík iLife vydaný trikrát:

</doc>
<doc id="32845" url="https://sk.wikipedia.org/wiki?curid=32845" title="Discovery (raketoplán)">
Discovery (raketoplán)

Discovery (podľa označenia NASA pre orbitálne dopravné prostriedky OV-103) bol americký raketoplán, ktorý sa používal v programe Space Shuttle v rokoch 1984 až 2011. Bol vyrobený ako tretí operačný raketoplán po raketoplánoch "Columbia" (OV-102) a "Challenger" (OV-099). Je to raketoplán s najväčším počtom ukončených letov – 39.
Do jeho vyradenia bol najstarším slúžiacim raketoplánom. Po prvýkrát vyštartoval 30. augusta 1984 (misia STS-41-D). V minulosti sa podieľal aj na výskumných misiách, avšak v posledných rokoch svojej aktívnej činnosti vykonával len zásobovacie misie pre Medzinárodnú vesmírnu stanicu (ISS).
Raketoplán bol pomenovaný "Discovery" (v preklade „objav, objavovanie“) predovšetkým po lodi moreplavca Jamesa Cooka, na ktorej v rokoch 1776 – 1780 vykonal svoju tretiu a poslednú cestu do Pacifiku. Medzi ďalšími slávnymi loďami tohto mena je tá, na ktorej Henry Hudson v rokoch 1610 – 1611 hľadal severozápadnú cestu (t.j. snažil sa oboplávať Ameriku severnou cestou cez Severný ľadový oceán), a tá, ktorú v rokoch 1901 – 1904 použili na expedície v Antarktíde Robert Scott a Ernest Shackleton, pričom sa zachovala ako múzeum.
História.
Stavba.
Kontrakt na stavbu raketoplánu "Discovery" bol zadaný 29. januára 1979. Jeho stavba bola dokončená 12. augusta 1983, čiže v čase, keď mal prvý raketoplán "Columbia" za sebou už niekoľko misií. 5. novembra 1983 sa "Discovery" presunul z Palmdale, kde bol skonštruovaný, na Edwardsovu leteckú základňu. Na Kennedyho vesmírne stredisko na Floride bol raketoplán privezený 9. novembra 1983 a na prvý let bol pripravený 2. júna 1984.
Charakteristika.
Pri svojom prvom štarte vážil orbiter "Discovery" . Bol o ľahší ako najstarší raketoplán "Columbia" a o ľahší ako druhý vyrobený exemplár "Challenger". Na znížení hmotnosti oproti predchádzajúcim exemplárom malo výrazný podiel použitie iného typu tepelnej izolácie na hornom povrchu nosných plôch a trupu. Keramické dlaždice boli nahradené pružnou izoláciou z kremennej plsti. Na moduloch motorov OMS mal však silnejšiu tepelnú ochranu ako "Columbia" a "Challenger". "Discovery" mal okrem toho niektoré nosné rebrá v konštrukcii krídiel vyrobené z grafitoepoxydového laminátu, kým staršie exempláre mali všetky rebrá z hliníka. Spolu s "Challengerom" boli jedinými dvoma raketoplánmi schopnými niesť raketový stupeň Centaur vo svojom nákladovom priestore.
Misie.
Prvá misia.
Prvý pokus o štart raketoplánu "Discovery" prebiehal dramaticky. Po jednodennom odklade mal stroj vzlietnuť z rampy 39A 26. júna 1984. Odpočítavanie prebiehalo hladko až do prerušenia v čase T–4 sekundy. Prerušenie nastalo preto, lebo v motore č. 3 sa neotvoril palivový ventil. O 3 minúty a 30 sekúnd vypukol v motorovej sekcii požiar. Z motoru č. 3 unikal plynný vodík, ktorý sa na rozpálených plochách vznietil. Trojmetrové plamene začali spaľovať tepelnú izoláciu trupového elevónu. Pozemný personál zapojil vodné trysky, ktoré oheň uhasili. V čase T+710 sekúnd vypukol požiar nanovo, pričom si s ním opäť poradili vodné trysky. Požiar vypukol ešte dvakrát a až v čase približne T+20 minút sa podarilo ochladiť zadnú časť raketoplánu natoľko, že vodík sa už nemohol vznietiť. Obhliadka škôd ukázala, že náklad neutrpel žiadne poškodenie. Štart bol odložený na 30. augusta 1984. V tomto termíne "Discovery" napokon odštartoval a počas svojej úspešnej šesťdňovej misie vypustil do otvoreného vesmíru tri družice.
Ostatné významné lety.
Raketoplán "Discovery" má za sebou veľké úspechy. 29. septembra 1988 obnovil štartom misie STS-26 lety raketoplánov po havárii "Challengera" v roku 1986. Bol to práve "Discovery", ktorý vypustil Hubblov vesmírny ďalekohľad. Po svojej 22. misii absolvoval deväťmesačnú dôkladnú údržbu, opravu a modernizáciu nazývanú OMDP (Orbiter Maintenance Down Period). Počas jeho druhej OMDP v roku 2003 havaroval raketoplán "Columbia", a tak boli všetky lety raketoplánov pozastavené. 26. júla 2005 opäť ako prvý obnovil štartom misie STS-114 lety raketoplánov. Pri štarte sa opäť nečakane odtrhli kusy izolačnej peny, ktoré spôsobili haváriu "Columbie". Pri kontrole externou kamerou počas letu na obežnej dráhe bolo nájdené uvoľnené tesnenie vyčnievajúce zo škáry medzi doštičkami tepelného štítu. Členovia posádky vystúpili do otvoreného vesmíru a čiastočne problém napravili. Raketoplán sa úspešne vrátil na Zem 9. augusta 2005 pri vysokom záujme médií. Ďalšie lety raketoplánov boli odložené, až kým sa nepodarilo vyriešiť problémy a vyhovieť prísnym podmienkam, ktoré boli zostavené vyšetrovacou komisiou po havárii "Columbie". Ďalšou misiou bol let STS-121. Raketoplánu sa podarilo úspešne odštartovať až 4. júla 2006, 6. júla sa spojil s Medzinárodnou vesmírnou stanicou (ISS), a 17. júla úspešne pristál v Kennedyho vesmírnom stredisku na Floride. Jeho poslednou misiou bol let STS-133 so štartom 24. februára 2011. Po 12 dňoch sa 9. marca vrátil na Zem. "Discovery" má za sebou najviac letov zo všetkých raketoplánov – 39. Žiadna iná kozmická loď nevzlietla do vesmíru viackrát.
Zoznam misií.
Zoznam misií v programe Space Shuttle absolvovaných s orbiterom "Discovery" do 9. marca 2011. Do 9. marca 2011 "Discovery" strávil vo vesmíre celkovo 365,5 dňa, Zem obehol 5830-krát, a preletel pritom vzdialenosť .

</doc>
<doc id="32846" url="https://sk.wikipedia.org/wiki?curid=32846" title="MHz">
MHz



</doc>
<doc id="32848" url="https://sk.wikipedia.org/wiki?curid=32848" title="Nukleová kyselina">
Nukleová kyselina

Nukleové kyseliny (skratka: NK; iné názvy: kyseliny nukleové, zriedkavo kyseliny bunkového jadra) sú biomakromolekulové látky, ktoré sa spolu s bielkovinami považujú za najvýznamnejšie zložky živých sústav. Sú to polynukleotidy s molekulovou hmotnosťou od 20 000 do viacerých miliónov.
V ich molekulách sa uchováva dedičná (genetická) informácia a prostredníctvom nich sa prepisuje do špecifickej štruktúry bielkovinových molekúl.
Nukleové kyseliny objavil Friedrich Miescher v roku 1869. Izoloval ich z použitých chirurgických obväzov plných hnisu, ktorý obsahuje leukocyty (biele krvinky). Ich biologická funkcia však bola objasnená až o 75 rokov neskôr.
Delenie.
Podľa monosacharidovej zložky rozlišujeme:
Štruktúra.
Primárnu štruktúru určuje presný sled jednotlivých nukleotidov. 
Nukleové kyseliny sa môžu vyskytovať ako jednoreťazcové a dvojreťazcové formy. Dvojreťazcová forma je zložená z dvoch opačne orientovaných reťazcov, ktoré sú držané pohromade vodíkovými väzbami medzi protistojacimi nukleotidmi. Táto štruktúra je najstabilnejšia vtedy, ak sú všetky nukleotidy navzájom komplementárne. Dvojvlákno so 100 % komplementaritou nukleotidov sa nazýva homoduplex. Ak sa správne nepárujú všetky nukleotidy, dvojvlákno sa nazýva heteroduplex. U DNA je v bunkách častejší výskyt dvojreťazcovej formy, u RNA jednoreťazcovej formy. Dvojreťazcová forma DNA je stabilnejšia ako dvojreťazcová forma RNA, navyše, dlhé úseky dvojreťazcovej RNA sú pre bunku neprijateľné z hľadiska funkcie. Je možné vytvoriť aj dvojreťazcovú formu, ktorej jedno vlákno je tvorené DNA a druhé RNA, takáto hybridná forma je však tiež nestabilná.
Sekundárna štruktúra má zvyčajne tvar dvojitej pravotočivej závitnice, ktorú tvoria dva proti sebe prebiehajúce polynukleotidové reťazce. Terciárna štruktúra označuje rôzne formy nadzávitnicového vinutia.
Výskyt.
V závislosti od typu NK a buniek, NK sa nachádzajú v rôznych subcelulárnych štruktúrach. V prípade prokaryotických buniek sa NK (DNA a RNA) nachádzajú v cytoplazme. V eukaryotických bunkách sa DNA nachádza:
RNA sa u eukaryotických buniek vyskytuje v jadre, jadierku, a v cytoplazme. Často vytvára nukleoproteínové komplexy. Neprerušovaná plazmatická membrána nedovolí nukleovým kyselinám uniknúť z buniek. Ak sa napriek tomu z bunky dostanú, napríklad pri ich nekróze, ich životnosť, zvlášť u RNA nie je dlhá. Nukleové kyseliny sa mimo buniek stabilne vyskytujú napríklad v kapside vírusu. 
Vznik.
V bunkách vznikajú nukleové kyseliny polymerizáciou svojich voľných monomérov. Tento proces katalyzujú enzýmy nazývané polymerázy. DNA je vytváraná DNA-polymerázami a RNA RNA-polymerázami. Obe skupiny polymeráz ale vytvárajú vždy iba jeden reťazec ribonukleovej kyseliny a to tak, že na princípe komplementarity pridávajú nukleotidy na už existujúce vlákno, matricu. Matricou je väčšinou v prípade syntézy DNA aj RNA jedno vlákno DNA. Oveľa zriedkavejšie sú prípady, kedy je matricou pre syntézu DNA alebo RNA vlákno RNA. Keďže DNA sa vyskytuje prevažne v dvojreťazcovej forme, tieto dva reťazce musia byť pred syntézou novej nukleovej kyseliny od seba aspoň na krátkom úseku oddelené a to buď činnosťou samotnej polymerázy (v prípade RNA-polymerázy) alebo enzýmom zvaným helikáza.
Syntéza nového vlákna DNA podľa matrice DNA sa nazýva replikácia. Syntéza nového vlákna RNA podľa matrice DNA sa nazýva transkripcia.
Enzýmy meniace primárnu štruktúru nukleových kyselín.
So vznikom a zánikom nukleových kyselín sú spojené tieto základné skupiny enzýmov:
Ligázy sú enzýmy, ktoré sú schopné spojiť kompatibilné konce nukleových kyselín.

</doc>
<doc id="32849" url="https://sk.wikipedia.org/wiki?curid=32849" title="HK 32 Liptovský Mikuláš">
HK 32 Liptovský Mikuláš

HK 32 Liptovský Mikuláš je slovenský extraligový klub sídliaci v Liptovskom Mikuláši.
História.
Oddiel vznikol v roku 1932, keď sa na bývalom kúpalisku Sokola vytvorilo klzisko. O jeho vznik sa zaslúžili predovšetkým František Javurek, Albert Okoličáni a Ján Korman. Oddiel pod názvom Sokol pôsobil zo začiatku ako neregistrovaný. Po prvý raz sa hokejisti predstavili na verejnosti 13. februára 1934. Mužstvo hrávalo predovšetkým v župných majstrovstvách s výnimkou sezóny 1941/1942, kedy bolo účastníkom jednej z divízií Slovenskej ligy.
V roku 1939 zmenil svoj názov na HG a v roku 1942 na ŠK. Po druhej svetovej vojne mužstvo hrávalo v majstrovstvách Slovenska. V roku 1948 klub pôsobil pod názvom ŠK Baťa v divízii vo východnej skupine sútaže. V roku 1949 bol klub premenovaný na Sokol Partizán Liptovský Mikuláš a pod týmto názvom účinkoval v majstrovstvách kraja, resp. oblastnej súťaži až do roku 1957. V roku 1957 oddiel opäť menil svoj názov. Už s novým názvom Iskra si klub vybojoval v sezóne 1962/1963 postup do I. SNHL. V roku 1969 bol klub naspäť premenovaný na Partizán. S I. SNHL sú spojené najúspešnejšie roky mikulášskeho hokeja. A mužstvo v nej absolvovalo 29 z 30 ročníkov, odohralo 1 128 zápasov, z ktorých 513 vyhralo, 127 remizovalo a 488 prehralo so skóre 4315:4239.
V roku 1993 klub dosiahol ďalší výrazný úspech, keď postúpil do slovenskej extraligy. Hneď v prvej sezóne mužstvo dosiahlo historicky prvé víťazstvá v majstrovských stretnutiach s Košicami (28. 9. 1993 – 2:1) a Slovanom (23. 11. 1993 – 6:1) a v ďalších sezónach prvé víťazné stretnutie v Extralige s Trenčínom (13. 10. 1995 – 7:2), boli to vôbec prvé body s týmto súperom, historické víťazstvo s Košicami (3. 10. 1995 – 3:5) a Slovanom (2. 3. 2002 – 3:4 po predĺžení a 1. 10. 2002 – 1:2 v riadnom hracom čase) na ich pôde.
V sezóne 2009/10 vypadávali 2 mužstvá z extraligy, jedným z nich bol popri Spišskej Novej Vsi aj MHK 32 Liptovský Mikuláš. Od roku 2016 je klub znova účastníkom najvyššej slovenskej ligy, kedy kúpil extraligovú licenciu od ŠHK 37 Piešťany.
Umiestnenia v jednotlivých sezónach.
Česko-Slovensko.
 1. slovenská národná hokejová liga – 29 ročníkov
 2. slovenská národná hokejová liga – 1 ročník
Slovensko.
 Slovnaft extraliga – 26 ročníkov
 1. hokejová liga SR – 6 ročníkov

</doc>
<doc id="32851" url="https://sk.wikipedia.org/wiki?curid=32851" title="Samuel Adamčík">
Samuel Adamčík

Samuel Adamčík (* 23. júl 1904, Bohunice – † 10. júl 1984, Bratislava) bol slovenský herec.
Životopis.
Narodil sa ako najstarší z troch súrodencov v učiteľskej rodine. 
&lt;br&gt;V roku 1924 absolvoval štúdium na učiteľskom ústave v Banskej Štiavnici.
&lt;br&gt;Od roku 1926 sa venoval ochotníckemu divadlu v Divadelnom odbore Matice slovenskej v Kremnici. Roku 1925-1944 bol odborným učiteľom Štátneho ústavu pre hluchonemých, 1944-1946 riaditeľom Štátnej pokračovacej školy pre hluchonemých v Kremnici. Ako 42-ročný prijal ponuku režiséra Drahoša Želenského stať sa profesionálnym hercom. V rokoch 1946-1954 pôsobil ako člen činohry Novej scény a v rokoch 1951-1974 ako člen činohry Slovenského národného divadla v Bratislave. V roku 1955 dostal čestný titul zaslúžilý umelec za „dlhoročnú úspešnú činnosť hereckú s prihliadnutím na vynikajúce herecké výkony v slovenskom filme“.
&lt;br&gt;Od roku 1975 bol na dôchodku. Pochovaný je v Bratislavskom krematóriu.
Bol manželom herečky Oľgy Adamčíkovej.

</doc>
<doc id="32852" url="https://sk.wikipedia.org/wiki?curid=32852" title="HK Skalica">
HK Skalica

HK Skalica je profesionálny slovenský hokejový ligový klub.
História oddielu.
Hokejový oddiel bol v Skalici založený v roku 1936. V 60-tych rokoch 20. storočia bol postavený zimný štadión, ktorý bol v ďalšom desaťročí zastrešený. Skalica hrávala najskôr v nižších súťažiach. V sezóne 1973/74 postúpila do I. Slovenskej národnej hokejovej ligy. Tu sa skalickí hokejisti udržali 15 sezón až do roku 1989. 
V roku 1993 bolo založené občianske združenie - Hokejový klub HK 36 Skalica, čím sa hokej osamostatnil od Športového klubu Skalica. V elitnej slovenskej hokejovej súťaži Skalica hrala od sezóny 1997/98. Hneď v nasledujúcom ročníku získala historický úspech - bronzové medaily, v roku 2009 aj najväčší doterajší úspech, druhé miesto v Extralige. 
V roku 2016 bol založený nový klub HK Skalica, ako pokračovateľ hokejovej tradície v Skalici v 1. hokejovej lige.
Umiestnenia v jednotlivých sezónach.
Česko-Slovensko.
 1. slovenská národná hokejová liga"15 ročníkov"
 2. slovenská národná hokejová liga"10 ročníkov" (všetko skupina západ)
Slovensko.
 Extraliga"18 ročníkov"
 Slovenská hokejová liga"15 ročníkov"
Súčasný káder (sezóna 2024/25).
Tréneri

</doc>
<doc id="32853" url="https://sk.wikipedia.org/wiki?curid=32853" title="Jozef Adamovič">
Jozef Adamovič

Jozef Adamovič (* 23. apríl 1939, Trnava – † 2. august 2013, Košice) bol slovenský divadelný i filmový herec, pedagóg a režisér.
Životopis.
Po maturite v roku 1956 začal v Bratislave študovať herectvo na Vysokej škole múzických umení štúdium ukončil roku 1960.&lt;br&gt;V tom istom roku sa stal členom činohry Slovenského národného divadla, v ktorom pôsobil až do roku 1991. Spočiatku stvárňoval romantické postavy, neskôr mali jeho role skôr realistický až tragický charakter. 
Jeho manželkou bola slovenská herečka Božidara Turzonovová.
Zomrel 2. augusta 2013 po dlhodobejších zdravotných ťažkostiach. Pochovaný je na Martinskom cintoríne v Bratislave.

</doc>
<doc id="32854" url="https://sk.wikipedia.org/wiki?curid=32854" title="Dušan Blaškovič">
Dušan Blaškovič

Dušan Blaškovič (* 11. september 1930, Dubnica nad Váhom – † 17. september 2001, Bratislava) bol slovenský herec.
V roku 1954 absolvoval štúdium herectva na Vysokej škole múzických umení v Bratislave. V rokoch 19531954 a 19621982 člen činohry Novej scény v Bratislave, v rokoch 19541962 Krajského divadla v Nitre a od roku 1982 člen činohry Slovenského národného divadla v Bratislave. V rokoch 19711975 bol umeleckým šéfom činohry Novej scény. V televízii hral vo filmoch "Canarisova krvavá hviezda" (1966), "A. C. Dupin zasahuje" (1971), "Zypa Cupák" (1976), "Sváko Ragan" (1976), "Štrnásť výstrelov" (1981) a i. Bol aktívnym funkcionárom KSČ. Otec herečky Ľubice Blaškovičovej.
V roku 1972 dostal titul zaslúžilý umelec.

</doc>
<doc id="32855" url="https://sk.wikipedia.org/wiki?curid=32855" title="MHC Martin">
MHC Martin



</doc>
<doc id="32856" url="https://sk.wikipedia.org/wiki?curid=32856" title="Výťah (dopravný prostriedok)">
Výťah (dopravný prostriedok)

Výťah je transportný (dopravný) prostriedok používaný na presun ľudí a materiálu v zvislom (takmer zvislom) smere.
História.
Výťahy začali ako jednoduché lanové alebo reťazové zdvíhadlá. Výťah je v podstate jednoduchý stroj, plošina, ktorá je ťahaná alebo tlačená mechanickými prostriedkami. Moderný výťah sa skladá z kabíny (tiež zvanej „klietka“) pohybujúca sa v uzatvorenom priestore zvanom „šachta“ resp. „zdvižná dráha“. 
V minulosti bol výťahový riadiaci mechanizmus poháňaný parou a vodnými hydraulickými piestami. Elektrické výťahové kabíny sú ťahané rolujúcimi oceľovými lanami pomocou kladky a protizávažia. Hydraulické výťahy využívajú pre pohyb plošiny hydraulický piest. Lanová hydraulika využíva kombináciu oboch princípov – lán s kladkami a hydraulickú silu.
V roku 1853 Elisha Otis uviedol "bezpečný" výťah so zariadením zamedzujúcim pádu kabíny pri pretrhnutom lane. Princíp zabezpečenia výťahu pred pádom je v princípe identický s tým, ktorý sa používa dnes. Skladá sa z vrúbkovaného valca, ktorý je upevnený pod výťahovou plošinou a mechanického regulačného zariadenia snímajúceho rýchlosť klesania výťahu. V prípade prekročenia určitej rýchlosti zariadenie mechanicky zablokuje pohyb plošiny. Prvý Otisov výťah bol inštalovaný na ulici Broadway číslo 488 v New Yorku 23. marca 1857. Prvá výťahová šachta bola inštalovaná 4 roky pred prvým výťahom v budove Cooper Union v New Yorku (v roku 1853). Výťahová šachta bola zakomponovaná do konštrukcie budovy pre Cooper Union, pretože Peter Cooper si bol istý že bezpečný osobný výťah bude čoskoro vynájdený. Šachta však bola kruhová, pretože Cooper si myslel, že je to efektívnejší dizajn. 
Prvý elektrický výťah zostrojil Werner von Siemens v roku 1880. Bezpečnosť a rýchlosť elektrických výťahov značne zvýšil Frank Sprague.
Vývoj výťahov bol vedený potrebou presunu veľkého množstva nerastných surovín, rúd, uhlia a dreva. Technológia vyvinutá priemyslom a skonštruovanie oceľovej nosnej konštrukcie výrazne urýchlilo rozšírenie osobných a nákladných výťahov používaných v súčasnosti.
Dnešok.
Dnes sa výťahy vyrábajú pod prísnou kontrolou, a sú viazané mnohými bezpečnostnými predpismi zahŕňajúce inštaláciu, údržbu a inšpekciu výťahov. 
Výťahy dneška už nie sú schované vo vnútri budov, ale dotvárajú i architektonický dizajn budovy. Výťahy z transparentného materiálu a výťahy umiestnené na vonkajšom plášti budov umožňujú cestujúcim vidieť mimo kabínu počas presunu výťahom.
Všetky nové výťahy sú riadené na mikroprocesorovej báze. To umožňuje výťahovému systému automaticky a optimalizovane zastaviť kabíny tam, kde sú najpotrebnejšie na účel zvýšenia plynulosti a efektívnosti prepravy. "Chovanie sa" výťahu je založené na analýze budovy nazývanej "Prevádzková štúdia". Prevádzkové štúdie vytvárajú profesionálni "výťahoví konzultanti", ktorí používajú špeciálne analytické nástroje a programy na určenie optimálnej veľkosti, rýchlosti a počtu výťahov pre budovu. 
Výťahy sú obvykle inštalované do budovy počas jej stavby. Konštrukcia výťahu umožňuje jeho neskoršiu renováciu – výmenu šachtových dverí, dverí kabíny, povrchov interiéru kabíny, kontrolného a riadiaceho zariadenia, zdvíhacích strojov, hydraulických a elektrických dielov a príslušenstva.
Výťahy sú relatívne bezpečné. Denne sa výťahmi transportujú milióny cestujúcich bez nehody. Nízka nehodovosť výťahov nie je prekonaná žiadnym iným transportným systémom. Určité riziko predstavujú staršie hydraulické výťahy, z hľadiska možnej poruchy hydraulického okruhu. Takéto typy výťahov sú u nás používané veľmi zriedka, a postupne sú nahrádzané elektrickými systémami.
Použitie výťahov.
Osobný výťah.
Osobný výťah je navrhnutý pre transport ľudí a malého objemu materiálov. Osobné výťahy musia zodpovedať štandardom – normám STN resp. ISO napr. STN-ISO 2740xx a 2743xx, ktoré sa zaoberajú ich konštrukciou, umiestnením, montážou, prevádzkou, skúšaním, revíziami, použitými materiálmi pre šachty, kabíny, pohony a laná a pod. Výťah musí spĺňať aj celý rad iných predpisov – napr. požiarno-bezpečnostné, elektricko a mechanicko bezpečnostné a pod. Výťahy tiež podliehajú povinným pravidelným revíziám.
Kapacita osobných výťahov je odvodená od plochy podlahy, počtu poschodí a predpokladaného počtu osôb v budove. Všeobecné osobné výťahy sa vyrábajú v nosnosti od 250 do . Obvykle sa osobné výťahy montujú do budov s viac ako 3 poschodiami. V budovách do 10 podlaží majú elektrické výťahy obvykle rýchlosť do 1,5 ms−1 a nad 10 podlaží rýchlosti začínajú od 2,5 ms−1 do asi 6 ms−1.
Osobné výťahy môžu byť špecializované na svoj účel, napr. pre nemocnice (pre mobilné postele), predný aj zadný vchod (výťahový vstup), 2 kabíny jedna na druhej (double decker) a iné. Kabíny v nadštandardných budovách môžu mať zdobený interiér, môžu byť vybavené nahranými hlasovými inštrukciami, môžu mať komunikačné spojenie, spojenie na bezpečnostný servis, automatické nahlásenie požiaru, špeciálne bezpečnostné vstupy (napr. v strope). Existuje špeciálny typ výťahu navrhnutý na transport invalidných vozíkov. Výťahy je zakázané používať na únik počas požiaru, pretože sú potenciálnou bezpečnostnou pascou.
Nákladné výťahy.
Nákladný výťah je výťah prispôsobený pre transport tovaru, materiálu (a ak je to povolené i osôb sprevádzajúcich náklad). Nákladné výťahy majú niektoré výnimky z hľadiska bezpečnosti (napr. požiarnej), a preto by sa nemali prvorado používať pre prepravu osôb. Nákladné výťahy s výnimkami musia mať písomný oznam v kabíne, že použitie osobami je zakázané.
Nákladné výťahy sú typicky väčšie a schopné uniesť ťažší náklad než osobný výťah, všeobecne od 2 300 do . Nákladné výťahy môžu mať manuálne ovládané dvere a často mávajú ochranné prvky pre prevenciu poškodenia počas nakládky a vykládky. 
Malý nákladný výťah je niekedy používaný na transport malých vecí ako riadu vo viacpodlažnej kuchyni alebo v reštaurácii, na prepravu kníh vo viacpodlažnej knižnici a pod. Osoby ich nesmú použiť. 
Špeciálny typ nákladného výťahu je "automobilový výťah", používaný na transport automobilov v parkovacej garáži alebo v na to uspôsobenej budove.
Javiskové a orchestrálne výťahy sú špeciálne výťahy na použitie v divadlách a pod. 
Typy výťahových zdvíhacích mechanizmov.
Všeobecne poznáme tri pohonné mechanizmy pre pohyb výťahu:
Trakčné (ťažné) výťahy.
Prevodové trakčné stroje sú poháňané elektrickými motormi na striedavý alebo jednosmerný prúd. Prevodovky používajú závitovkové prevody. Výťahová kabína sa pohybuje pomocou navíjaných oceľových zdvíhacích lán cez kladku, ktorá je pripojená na prevodovú skriňu poháňanú motorom. Tieto stroje sú všeobecne najlepšou voľbou pre prízemné alebo stropné trakčné pohony pre rýchlosti do asi 1,5 ms−1.
Bezprevodové trakčné stroje sú elektrické motory s reguláciou otáčok napájané striedavým alebo jednosmerným prúdom. V tomto prípade poháňacia kladka je priamo pripojená na hriadeľ motora.
V oboch prípadoch sú laná pripojené na závesnom mechanizme na vrchu kabíny (alebo môžu byť upevnené na nosnú časť pod kabínou). Laná sú obtočené okolo riadiacej kladky k vyvažujúcej protiváhe pripojenej na opačný koniec lán. Protiváha redukuje silu potrebnú na pohyb kabíny. Protiváha je umiestnená vo výťahovej šachte – ako kabína stúpa, protiváha klesá a opačne. Pohyb kabíny sa uskutočňuje sprostredkovane pohybom kladky. Výťah je riadený riadiacim systémom – v starších výťahoch typicky reléovou logikou alebo dnes častejšie procesorovým zariadením. Riadiaci systém riadi štart, akceleráciu, deceleráciu (spomalenie) a zastavenie výťahovej kabíny na správnom mieste. Hmotnosť protiváhy je typicky ekvivalentná hmotnosti výťahovej kabíny plus 40 – 50% kapacity výťahu. Drážky v riadiacej kladke sú špeciálne upravené tak, aby nemohlo dôjsť k prekĺznutiu lán. 
Niektoré výťahy majú systém zvaný kompenzácia. To je separátna sada lán alebo reťazí pripojená na dno protiváhy a dno výťahovej kabíny. To robí kontrolu výťahu jednoduchšou, pretože cez systém bude kolísať menej hmotnosti. Ak je výťahová kabína na vrchu šachty, je nad kabínou krátka dĺžka zdvíhacieho lana a väčšia dĺžka kompenzačného lana pod kabínou. Opačne pre protiváhu.
Paternoster.
Špeciálnym typom výťahu je paternoster, konštantne transportujúca postupnosť kabín. Tento typ výťahu sa používal v budovách, kde je permanentný pohyb osôb. Od tohoto typu pohonu sa pre jeho energetickú náročnosť ustupuje.
Riadenie výťahov.
Všeobecné riadiace zariadenie.
Typický moderný osobný výťah má:
Iné riadiace zariadenia, ktoré sú všeobecne nedostupné verejnosti obsahujú napr.:
Číslovanie poschodí.
Vo všeobecnosti sú výťahové ovládacie tlačidlá číslované postupne označujúc poschodia alebo zastávky, na ktoré je možné kabínu transportovať. Existujú však určité nezrovnalosti v používaní číslovania:
Ako pomoc pre zrakovo postihnutých je často vyrytá "*" vedľa tlačidla prízemie (ak poschodia pokračujú pod zem), alebo sú použité znaky Braillovým písmom.

</doc>
<doc id="32857" url="https://sk.wikipedia.org/wiki?curid=32857" title="Banát">
Banát

Banát, prípadne po slovansky bánovina, môže byť:

</doc>
<doc id="32858" url="https://sk.wikipedia.org/wiki?curid=32858" title="Michal Ruttkay">
Michal Ruttkay

Michal Ruttkay (* 30. december 1955, Prešov) je slovenský filmový a televízny režisér, výkonný riaditeľ marketigovej agentúry Creo/Young &amp; Rubicam a producent filmového festivalu Art Film Fest. V roku 2017 kandidoval na post riaditeľa RTVS.
Filmografia.
Ako pomocný režisér spolupracoval aj na filmoch Perinbaba, Tisícročná včela alebo Pehavý Max a strašidlá režiséra Juraja Jakubiska.

</doc>
<doc id="32859" url="https://sk.wikipedia.org/wiki?curid=32859" title="Ronald Petrovický">
Ronald Petrovický

Ronald Petrovický (* 15. február 1977, Žilina) je bývalý slovenský reprezentant v ľadovom hokeji.
Ronald Petrovický je ženatý. S manželkou Ashley majú syna Reifa a dcéru Riannon. Jeho brat Róbert Petrovický bol takisto reprezentantom Slovenska v ľadovom hokeji.
Klubový hokej.
Ronald Petrovický je útočník hrajúci na pravom krídle. Je 182 cm vysoký a váži 88 kg (údaj z roku 2006). Je odchovancom Dukly Trenčín. Z juniorky sa dostal do extraligového mužstva už ako 17-ročný v sezóne 1993/94 na jediný zápas. Už v nasledujúcej sezóne zamieril za more. Na svoju príležitosť v NHL však musel veľmi trpezlivo čakať. Calgary Flames ho síce draftovali v úvodnom drafte NHL v roku 1996 v 9. kole ako 228. hráča v poradí, ale kým vykorčuľoval na ľad NHL, musel najskôr stráviť 7 dlhých sezón v nižších súťažiach. Konečne v sezóne 2000/01 sa dočkal svojich prvých zápasov v NHL v drese Calgary Flames. Ďalšiu sezónu odohral tak isto v Calgary a sezónu 2002/03 na opačnej strane kontinentu - v New Yorku za tím New York Rangers. Nasledujúcu sezónu 2003/04 opäť menil klub. Odohral ju v životnej forme za Atlantu Thrashers. Za jedinú sezónu dal viac gólov ako za predchádzajúce tri dohromady. Počas lockoutu v NHL v sezóne 2004/05 odohral 34 zápasov za MsHK Žilina v slovenskej hokejovej extralige a 10 zápasov za Brynäs IF Gävle vo švédskej Elitserien. Na sezónu 2005/06 mal podpísanú zmluvu s Atlantou, ktorá mu zaručovala príjem 589 tisíc USD za rok. Pred nasledujúcou sezónou podpísal ročný kontrakt s Pittsburghom Penguins.
Reprezentácia.
Ronald Petrovický reprezentoval Slovensko na Majstrovstvách sveta v rokoch 2000 (striebro) a 2004 a na Zimných olympijských hrách 2006 v Turíne. Nosí reprezentačný dres číslo 28.
Zimné olympijské hry 2006.
Slovensko skončilo na Zimných olympijských hrách 2006 na piatom mieste. Po výborných výkonoch v základnej skupine, ktorú vyhralo bez straty bodu, bolo vyradené v štvrťfinále Českom. Ronald Petrovický bol pôvodne nominovaný na olympiádu ako náhradník, po zranení Jozefa Stümpela ho tréner Hossa dopísal na súpisku. Nastupoval vo štvrtom útoku a dobrými výkonmi mu pomohol udržať čisté konto. Mal stopercentnú účinnosť streľby, keď z jedinej strely na bránu dal gól.

</doc>
<doc id="32860" url="https://sk.wikipedia.org/wiki?curid=32860" title="Vilma Jamnická">
Vilma Jamnická

Vilma Jamnická (rod. "Březinová"; * 13. november 1906, Barchov – † 12. august 2008, Bratislava) bola slovenská herečka, astrologička a spisovateľka; manželka slovenského herca a divadelného režiséra Jána Jamnického.
V rokoch 1925-1926 študovala na Lekárskej fakulte UK. Štúdium medicíny však ukončila, pre neznesiteľný zápach formalínu, ktorý sa používa pri pitve, kedy jej bolo veľmi nevoľno. V roku 1929 absolvovala štúdium herectva na Hudobnej a dramatickej akadémii v Bratislave. V rokoch 1929-1969 bola členkou činohry SND, od roku 1969 bola na dôchodku. Autorka knihy spomienok "Letá a zimy s Jánom Jamnickým" (1985).

</doc>
<doc id="32862" url="https://sk.wikipedia.org/wiki?curid=32862" title="Soňa Norisová">
Soňa Norisová

Soňa Norisová (* 27. august 1973, Malacky) je slovenská herečka a speváčka, sestra herečky a speváčky Zuzany Norisovej. 
Život.
Pochádza z rodiny lekára a učiteľky. Vyštudovala konzervatórium v Bratislave. Hosťuje v niekoľkých divadlách, spieva a dabuje. Má syna Michaela.
Soňa Norisová je členkou skupiny Fragile.

</doc>
<doc id="32865" url="https://sk.wikipedia.org/wiki?curid=32865" title="SHE">
SHE



</doc>
<doc id="32866" url="https://sk.wikipedia.org/wiki?curid=32866" title="Western Hockey League">
Western Hockey League

Western Hockey League (WHL), po slovensky Západná hokejová liga, je jedna z troch hlavných kanadských juniorských súťaží pre hráčov vo veku od 15 do 20 rokov. Western Hockey League je rozdelená na východnú a západnú konferenciu. Tvorí ju 20 družstiev z kanadských provincií Britská Kolumbia, Alberta, Saskatchewan a Manitoba a amerických štátov Washington a Oregon.

</doc>
<doc id="32867" url="https://sk.wikipedia.org/wiki?curid=32867" title="WHL">
WHL



</doc>
<doc id="32868" url="https://sk.wikipedia.org/wiki?curid=32868" title="Tarja Turunen">
Tarja Turunen

Tarja Soile Susanna Turunenová-Cabuliová (* 17. august 1977, Kitee, Fínsko), známejšia ako Tarja Turunen alebo skrátene Tarja je fínska speváčka, skladateľka, textárka a producentka. 
Má sopránový hlas a jej hlasový rozsah je tri oktávy.
Tarja študovala spev na Sibelius Academy a na Hochschule für Musik Karlsruhe. Je celkom dobre známa ako profesionálna speváčka klasickej hudby, no najväčšiu popularitu získala ako speváčka fínskej symphonic metalovej kapely Nightwish, ktorú v roku 1996 založili Tuomas Holopainen a Emppu Vuorinen. Kapela si kombináciou tvrdých a rýchlych gitarových riffov s Tarjinim dramatickým, operným hlasom vyslúžila úspech ako u hudobných kritikov, tak aj u laickej verejnosti. Ich symhonic metalový hudobný štýl, prezývaný aj "operný metal" inšpiroval množstvo ostatných metalových kapiel a interpretov.
21.októbra 2005, po veľkolepom koncerte v Hartwall aréne v Helsinkách (záznam z koncertu bol vydaný na DVD End Of An Era), Tarja dostala otvorený dopis od členov kapely, v ktorom jej napísali že s ňou už ďalej Nightwish nebude pokračovať, a vyhodili ju z kapely.
V roku 2006 Tarja vydala klasický album s vianočnou tematikou Henkäys Ikuisuudesta. Keďže sú však takmer všetky piesne na albume covery, za skutočný Tarjin debut sa dá považovať až album My Winter Storm z roku 2007. V tom istom roku sa vydala na turné s názvom Storm World Tour. V roku 2010 vydala svoj druhý rockový album What Lies Beneath. Následne odohrala množstvo koncertov po Európe a taktiež vystúpila na rôznych metalových festivaloch, ako napríklad Graspop Metal Meeting alebo Wacken Open Air. Následne odštartovala What Lies Beneath World Tour, ktoré trvalo až do 12.júna 2010. Na tomto turné bolo nahrané aj Tarjino prvé live DVD Act I, konkrétne na koncertoch odohraných 30. a 31. marca v Rosariu v Argentíne. Samotné DVD bolo vydané 24.augusta 2012 . V roku 2013 Tarja vydala svoj album Colours in the Dark a 27.októbra toho istého roku odštartovala turné s názvom 
Colours in the Dark World Tour. 30.marca 2014 bolo vydané jej druhé live DVD s názvom Beauty and the Beat, ktoré je výsledkom jej hudobného projektu s bubeníkom Mikeom Terranom. 11.septemra 2015 Tarja vydala svoj druhý klasický album Ave Maria - En Plein Air. Album obsahuje rôzne verzie piesne Ave Maria od rôznych skladateľov, vrátane jej vlastnej verzie. Album získal veľmi dobré hodnotenia od hudobných kritikov. 5. augusta 2016 bol vydaný jej piaty štúdiový album The Shadow Self. 3. júla a bol vydaný prequel k tomuto albumu s názvom The Brightest Void. V rokoch 2016 – 2018 sa Tarja nachádzala na celosvetovom turné k tomuto albumu, The Shadow Self World Tour. Jej najnovší album, In The Raw, bol vydaný 30. augusta 2019.
Život a kariéra.
1977 - 1995: Skorý život.
Tarja sa narodila v malej dedinke Puhos neďaleko Kitee vo Fínsku. Má staršieho brata Tima a mladšieho brata Toniho. Jej mama Marjatta Turunen pracovala v mestskej administratíve a jej otec Tuevo Turunen bol tesár. Jej talent pre hudbu bol objavený, keď ako trojročná v kostole v Kitee zaspievala pieseň 
"Enkeli taivaan" ( fínska verzia piesne "From Heaven Above to Earth I Come").
Krátko nato začala Tarja navštevovať hodiny spevu a stala sa členkou kostolného zboru. Ako šesťročná začala navštevovať hodiny klavíru.
Na gymnáziu Tarja pôsobila ako speváčka v rôznych hudobných projektoch. Jej prvá učiteľka klavíru, Kirsti Nortia-Holopainen povedala: "Tarja chodila na školu, kam chodilo veľké množstvo hudobne nadaných detí. No dokonca aj vtedy sa Tarja dokázala presadiť. Myslím, že v škole spievala pri každej príležitosti, aká sa naskytla." Jej učiteľ hudby Plamen Dimov neskôr vysvetlil: " Ak ste s Tarjou cvičili iba raz, stačilo to, hneď na prvýkrát to zaspievala. S ostatnými bolo potrebné cvičiť najmenej tri, štyri, päťkrát ".V škole si však Tarja musela prežiť ťažké časy, keďže ju niektoré dievčatá šikanovali kvôli tomu, že jej závideli jej hlas. Aby sa problém vyriešil, Dimov začal organizovať hudobné projekty viac mimo školy. Keď mala Tarja pätnásť, vystúpila na koncerte v kostole ako sólistka pred stovkami divákov. Bol to jeden z jej prvých veľkých koncertov. V roku 1993 začala navštevovať Senior Secondary School of Art and Music v Savonlinne.
Tarja v mladosti milovala soul a často vystupovala s piesňami od umelkýň ako Whitney Houston či Aretha Franklin. Neskôr svoju pozornosť upriamila väčšmi na klasickú hudbu. Jej vzorom je Sarah Brightman, najmä v piesni The Phantom of the Opera. V roku 1993 sa presťahovala do mesta Kuopio aby tam mohla študovať na Sibelius Academy.
1996 - 2005: S Nightwish.
V roku 1996 Tarjin spolužiak Tuomas Holopainen pozval Tarju, aby sa pripojila k jeho novému hudobnému akustickému projektu ako speváčka, a Tarja súhlasila. Spolu s Emppu Vuorinenom začali nahrávať svoje prvé demo. Počas nahrávania si Tuomas všimol, že Tarjin hlas je omnoho viac melodický a dramatický, ako si pamätal zo školy. Emppu sa rozhodol použiť elektrickú gitaru namiesto akustickej, pretože sa podľa neho omnoho viac hodila k Tarjinmu hlasu. Neskôr sa Tuomas rozhodol z kapely urobiť metalovú kapelu.
V septembri 1997 kapela nahrala svoje druhé demo, tentoraz s metalovými piesňami. Holopainen demo poslal do fínskeho vydavateľstva Spinefarm Records, s ktorým neskôr podpísali zmluvu a nahrali svoj debutový album Angels Fall First. Album sa umiestnil v Top 40 vo fínskych hitparádach a jeho úspech prekvapil aj samotné vydavateľstvo. Následne sa Nightwish vydali na svoje prvé turné The First Tour of the Angels. Toho istého roku Tarja prvýkrát vystupovala na Savonlinna Opera Festival, kde zaspievala piesne od Wagnera a Verdiho.
Kvôli pôsobeniu v kapele musela Tarja prerušiť štúdium spevu s tým, že sa k nemu neskôr chcela vrátiť. V roku 1998 Nightwish vydali ich druhý album Oceanborn. Na tomto albume sa prvýkrát objavujú aj prvky folku a ambientnej hudby a zakladá si na rýchlych, melodických zvukoch keyboardu a gitár, a na Tarjinom dramatickom hlase. V roku 1999 Nightwish odštartovali Oceanborn World Tour. Toho istého roku Tarja spievala sólo v rockovom balete "Evankeliumi" (známy aj ako "Evangelicium") od kapely Waltari na niekoľkých vypredaných predstaveniach vo Fínskej Národnej Opere. V rokoch 2000 a 2001 Nightwish nahrali albumy Wishmaster a Over the Hills and Far Away a vydali sa na turné po Európe a Južnej Amerike. Počas tohto turné sa Tarja zoznámila s argentínskym biznismenom Marcelom Cabulim, za ktorého sa v roku 2003 vydala.
V roku 2000 Tarja obnovila svoje štúdium spevu na Hochschule für Musik Karlsruhe. Túto univerzitu si Tarja vybrala pretože na Fínskej univerzite ju niektorí ľudia nebrali vážne ako serióznu speváčku klasiky kvôli jej pôsobeniu v metalovej kapele. V roku 2002 nahrala vokály na nový album Nightwish Century Child a pre projekt Beto Vázquez Infinity. V tom istom roku sa Tarja vydala na turné po Južnej Amerike. Na niekoľkých vypredaných koncertoch odspievala klasický koncert "Noche Escandinava (Scandinavian Night)". V júni sa spolu s Nightwish vydala na turné k novému albumu World Tour of the Century. 
Po ukončení turné si Nightwish dali krátku pauzu a Tarja sa vrátila na Kahlsruhe aby dokončila svoje štúdium. Následne začali nahrávať album Once, ktorý bol vydaný 10.mája 2004. Album získal platinu vo Fínsku a Nemecku a stal sa najlepšie predávaným albumom v Európe v júni 2004. Kapela odštartovala svoje turné Once Upon a Tour, ktoré trvalo od 22.mája 2004 do 21.októbra 2005.
Na Vianoce 2004 Tarja vydala svoj prvý sólový singel s názvom "Yhden enkelin unelma" (One Angel's Dream). Pieseň získala vo Fínsku zlato. Na Vianoce 2005 sa singel opäť vrátil do fínskych hitparád na prvú pozíciu. Na jar 2005 vydala svoj druhý singel, duet "Leaving You for Me", ktorý zaspievala spolu s Martinom Kesicim. Singel bol doplnený aj videoklipom.
Odchod z Nightwish.
Prvá zmena v zostave Nightwish sa uskutočnila v septembri 2001, keď bol z kapely vyhodený basgitarista Sami Vänskä a bol nahradený súčasným basgitaristom Marcom Hietalom. V nasledujúcich rokoch sa rapídne zhoršoval vzťah medzi Holopainenom a Tarjinim manželom a manažérom Marcelom Cabulim. To malo vpyv aj na to, že sa začal zhoršovať vzťah medzi samotnou Tarjou a Tuomasom. V decembri 2004, na stretnutí kapely po koncerte v Oberhausene Tarja ostatným oznámila že chce odísť z kapely, ale súhlasí s tým, že sa bude podieľať ešte na jednom nasledujúcom albume a taktiež sa zúčastní na turné k nemu, ktoré bolo plánované na obdobie rokov 2006/2007. Po ochchode z Nightwish sa plánovala venovať svojej sólovej kariére a ešte počas pôsobenia v kapele nahrala dve sólové piesne. 21.októbra 2005, po veľkolepom koncerte v Hartwall aréne v Helsinkách, ktorý bol zároveň posledným koncertom Once Upon a Tour (záznam z tohto koncertu bol vydaný aj na DVD End of an Era), Tuomas Tarji odovzdal list, ktorý napísal on spolu s ďalšími členmi kapely. V tomto liste sa písalo, že Nightwish ďalej nechcú a nemôžu pokračovať s ňou. Znenie listu bolo uverejnené aj na oficiálnej stránke Nightwish. Tarjin vyhadzov sa veľmi rýchlo stal objektom mediálneho záujmu, a keďže v otvorenom liste bola opisovaná ako namyslená a chamtivá diva, jej osoba sa čoskoro stala predmetom diskusií. 
Tarja na svojej webstránke odpovedala na tento otvorený list a taktiež absolvovala niekoľko interviews, ke vysvetlila celú záležitosť väčšmi zo svojho pohľadu. Bola nešťastná z toho že po deviatich rokoch hrania v jednej kapele s Tuomas rozhodol vyhodiť ju takýmto spôsobom.
Kvôli pokračujúcemu záujmu médií Tarjin manžel a manažér Marcelo Cabuli vo februári 2006 uverejnil správu, v ktorej vyzýval všetkých, ktorí majú nejaké otázky, aby mu napísali e-mail. V júni 2006 Cabuli uverejnil dlhý zoznam otázok ktoré dostal, a verejne ne odpovedal. Odpovedal aj na otázky vzťahujúce sa k obvineniu z chamtivosti a vysvetlil, že kapela sa dohodla na rozdelení zisku v zmluve pri vzniku Nigtwish. Na základe tohto kontraktu každý člen kapely získal 20 % z príjmov kapely. Cabuli uviedol, že na rozdiel od ostatných Tarja nikdy nebojovala za ďalšie skladateľské licenčné poplatky.
Aj napriek okolnostiam Tarjinho vyhodenia z kapely sa Tuomasovo uznanie voči Tarji ako umelkyni nezmenilo. Vyjadril sa, že nehľadá rovnako trénovanú speváčku ako náhradu za Tarju, pretože si myslí, že Tarja je mimoriadne dobrá vo svojom žánri a preto je nenahraditeľná.
V jednom interview sa Tarja vyjadrila, že je veľmi hrdá na svoju kariéru v Nightwish a že si myslí že všetci členovia Nightwish sú extrémne talentovaní a praje im a ich novej speváčke Anette Olzon len to najlepšie.
V rokoch 1997 až 2005 Tarja na turné s Nightwish spievala na všetkých kontinentoch sveta, okrem Afriky a Antarktídy. Naživo vystupovala pred viac ako 500 000 ľudmi.
Sólová kariéra.
Na konci roku 2005 Tarja odohrala niekoľko klasických koncertov vo Fínsku, Nemecku, Španielsku a Rumunsku. Vzhľadom na to, že očakávala že sa bude podieľať na novom albume Nightwish, vydanie jej vianočného albumu Henkäys ikuisuudesta a niekoľko koncertov boli jediné činnosti plánované na rok 2006.
V júni 2006 Tarja opäť vystupovala na Savonnlina Opera Festival, tentoraz ako hlavná speváčka spolu s fínskym tenoristom Raimom Sirkiäom a za sa sprievodu symfonického orcherstra z Kuopia. Zaspievala niektoré klasické árie ako "O mio babbino caro" od Pucciniho, "Libiamo ne' lieti calici"od Verdiho, "Don't Cry For Me Argentina" a "Phantom of the Opera" od Andrewa Lloyda Webbera a ďalšie. V novembri vystupovala na charitatívnom koncerte "Tomorrow's Child" spolu s tapiolským chórom. Výťažok z neho šiel na detský fond UNICEF. 8.novembra uzrel svetlo sveta jej vianočný album Henkäys ikuisuudesta.Všetky piesne na ňom sú covery, okrem piesní "Kuin Henkäys Ikuisuutta" a "En Etsi Valtaa, Loistoa". 6. decembra 2006 Tarja odohrala veľký vianočný koncert v Sibelius Hall v Lahti vo Fínsku. Záznam z koncertu vysielala naživo fínska televízia YLE TV2 pre viac ako 450 000 divákov. Taktiež bola nominovaná na fínsku Emma Award v kategórii " Najlepšia sólistka roku 2006". V nasledujúcom roku nahrala vokály pre pieseň "In the Picture" na all-stars album vydavateľstva Nuclear Blast Into the Light.
V auguste 2006 začala Tarja pracovať na svojom novom sólovom albume My Winter Storm. Bolo to prvýkrát v jej kariére, keď písala vlastné piesne. Na niektorých piesňach spolupracovala s profesionálnymi skladateľmi. Chórové a orchestrálne časti napísal filmový hudobný skladateľ James Dooley. Album bol vydaný v novembri 2007. "My Winter Storm" kombinuje množstvo hudobných štýlov, prevažuje však symfonický metal s klasickými opernými vokálmi. Album sa umiestnil na prvom mieste vo fínskych hitparádach a získal platinu fo Fínsku, dvojitú platinu v Rusku a zlato v Nemecku.
Bola nominovaná na cenu Echo v kategórii najlepší nováčik a na cenu Emmy v kategórii najlepší fínsky umelec. 25. novemra 2007 Tarja odštartovala turné k albumu "My Winter Storm" s názvom Storm World Tour. Odohrala 95 koncertov v Európe, Severnej a Južnej Amerike a ukončila ho v októbri 2009 v O2 Academy Islington v Londýne. V decembri 2008 vyšla špeciálne v Británii jej EP The Seer. 2. januára 2009 vyšla rozšírená verzia jej albumu My Winter Storm.
Tarja taktiež naspievala tri piesne pre vianočný charitatívny album "Maailman kauneimmat joululaulut" (v preklade z fínčiny " Svetové najkrajšie vianočné piesne). V decembri 2009 naspievala duet s Klausom Meineom "The Good Die Young" na album Scorpions "Sting in the Tail".
V rokoch 2009 - 2010 sa Tarja venovala nahrávaniu svojho tretieho štúdiového albumu What Lies Beneath. Samotný album bol vydaný 1.septembra 2010. Album kombinuje metalovú hudbu s klasickými opernými prvkami. Následne odštartovala What Lies Beneath World Tour a taktiež vystupovala aj na množstve festivalov ako napríklad Wacken Open Air a Graspop Metal Meeting. Odohrala tiež aj niekoľko špeciálnych koncertov, a to na Miskolc Opera Festival a Masters of Rock, kde vystupovala so zlínskym symfonickým orchestrom a okrem iného odspievala českú operu Rusalka. Turné ukončila v roku 2012.
V roku 2010 taktiež sprevádzala Alice Coopera na jeho nemeckej časti turné Theatre of Death Tour. 17. júla 2011 opäť vystupovala na Savonlinna Opera Festival spolu s Josém Curom a symfonickým orchestrom z Kuopia.
27. februára 2012, počas koncertu v Bruseli oznámila, že po ukončení What Lies Beneath World Tour začne pracovať na novom albume. Taktiež počas koncertu predstavila dve nové piesne z pripravovaného albumu.
V marci 2012 Tarja vyhrala titul "Europe's best crossover performer" so 100 000 hlasmi.
V máji 2013 Tarja oznámila že jej štvrtý sólový album sa bude volať Colours in the Dark. 31. mája bola vydaná pieseň z albumu Never Enough. 30.augusta 2013 bol vydaný samotný album.
V septembri toho istého roku bolo oznámené, že sa Tarja bude podieľať ako hosťujúca vokalistka na EP Paradise od skupiny Within Temptation a bude vystupovať aj vo videoklipe. EP bola vydaná 27 septembra.
V januári 2014 Tarja na svojom blogu oznámila, že sa čoskoro vráti do štúdia aby nahrala vokály k pár piesňam pre projekt "Outlanders" spolu s Torstenom Stenzelom a Walterom Giardinom. Jedna z piesní bola nahraná a odspievaná naživo už v roku 2012.
30. mája 2014 bolo vydané Tarjino live DVD Beauty and the Beat, ktoré obsahovalo tri živé záznamy z Tarjinich koncertov z Beauty and the Beat World Tour. Na týchto koncertoch Tarja vystupovala spolu so symfonickým orchestrom, chórom a Mikeom Terranom ako bubeníkom. Na tomto DVD Tarja predviedla svoju výbornú techniku spevu a schopnosť fantasticky odspievať piesne rôznych žánrov - od Rusalky od Dvořáka až po Kashmir od Led Zeppelin. DVD taktiež obsahuje živú verziu piesne "Swanheart", ktorá pochádza z albumu Nightwish Oceanborn z roku 1998 a je len veľmi málokedy hraná naživo na koncertoch. 4. júli toho istého roku Tarja vydala EP Left in the Dark, ktorá obsahuje alternatívne verzie niektorých piesní z albumu Colours in the Dark a taktiež obsahuje štúdiovú verziu piesne Into the Sun. 
17. októbra 2015 Tarja na svojom koncerte vystúpila s dvoma piesňami z jej pripravovaného albumu The Shadow Self. Spomínanými piesňami boli skladby No Bitter End a Goldfinger, čo je pieseň z eponymného filmu.
Tarja sa o nadchádzajúcom albume vyjadrila že "pracovala opäť veľmi ťažko spolu s Timom Palmerom, aby vytvorila najviac heavy zvuk doteraz v jej kariére pre jej štvrtý rockový album". Vyjadrila s tiež že jej album bude kráčať v rovnakých šľapajach ako jej predchádzajúce albumy, ale s novou dušou a vývojom. 
3.júna 2016 bol vydaný prequel k jej albumu The Shadow Self s názvom The Brightest Void. Obsahuje 9 piesní, ktoré nemohli byť zahrnuté na albume The Shadow Self kvôli ich veľkému množstvu. 5. augusta bol vydaný samotný album. Fanúšikmi aj kritikmi bol album prijatý veľmi dobre. V ten istý deň Tarja vystúpila na festivale Wacken Open Air, kde predviedla šesť piesní z najnovšej nahrávky, vrátane duetu so speváčkou Arch Enemy Alissou White-Gluz "Demons In You". Dva dni predtým mala Tarja špeciálny koncert vo Wacken Metal Church, kde okrem klasických árií odspievala aj covery niektorých známych metalových a rockových skladieb.
Štýl spevu.
Vývoj.
Spolu s navštevovaním hudobnej školy v Savonnline Tarja začala dostávať seriózny klasický hudobný tréning ako sedemnásťročná. Po škole začala Tarja študovať hudbu na Sibelius Academy so zameraním na kostolnú hudbu. Po tom, čo sa pripojila k Nightwish svoje štúdium na tejto akadémii ukončila.
V rokoch 2001 - 2003 Tarja študovala na akadémii Hochschule für Musik Karlsruhe, kde bola trénovaná ako sólistka s budúcou špecializáciou v umeleckej piesni. Tarja pôvodne chcela študovať ako chórová speváčka. Na konkurze však vzbududila pozornosť profesorky Mitsuko Shirai, ktorá ju povzbudila aby sa prihlásila na štúdium ako sólistka.
Ako klasická speváčka Tarja spieva klasickou vokálnou technikou. Vysvetlila, že v skorých dňoch Nigtwish pre ňu bolo ťažké skombinovať klasické techniky spevu s metalovým zvukom takým spôsobom, ktorý by jej poskytol slobodu pôsobenia bez poškodenia jej hlasiviek. Klasické techniky spevu jej pomohli viac sa pohrať s jej hlasom, takže sa rozhodla neusilovať o extra tréning v rockovom či popovom speve.
Na prelome tisícročí začala kombinácia tvrdých a rýchlych gitarových riffov a klasických ženských vokálov priťahovať čoraz väčšiu pozornosť na metalovej scéne. Nový hudobný štýl Nigtwish rýchlo dosiahol úspech komerčný, ako aj u kritikov, a tento symphonic metalový štýl čoskoro dostal prezývku operný metal. Tarja sa vyjadrila, že sama seba nevidí ako opernú speváčku. Spievala ukážky z opier na Savonnlina Opera Festival, ale zdôrazňuje, že spev opery nemôže byť uskutočnený ako vedľajší projekt. Na to by potrebovala špeciálny tréning, aby dokázala celú operu perfektne odspievať bez mikrofónu.
Keď sa Tarji spýtali, aká je podľa nej asociácia medzi operou a metalovými žánrami, odpovedala že aj napriek zjavným rozdielom majú tieto dva hudobné štýly nejaké podobnosti:
Tarjin spev z prvého albumu Nigtwish Angels Fall First (1997) kritici opisujú ako anjelsky či valkyriánsky. Image Valkýry bola neskôr použitá v druhom videoklipe pre singel Sleeping Sun, kde Tarja chodila po bojovom poli aby následne odviedla mŕtvych bojovníkov do Valhally.
Na nasledujúcich albumoch bol spev viac technicky komplexnejší. Na druhom albume Nightwish Oceanborn (1998) bol Tarjin klasický vokálny tréning viac znateľný.
V piesni Passion and the Opera Tarja predviedla staccato koloratúru, pripomínajúcu áriu "Hell's vengeance boils in my heart" spievanú sopranistkou v roli Kráľovnej Noci z Mozartovej opery Čarovná Flauta. Pre pieseň Sleeping Sun bola zas potrebná veľmi dobrá dýchacia technika. Tarja sa v jednom interview vyjadrila, že počas nahrávania Oceanborn mala vážne obavy, že nie je ešte natoľko pokročilou speváčkou, aby zvládla všetky techniky spevu požadované v piesňach.
Výzva iného typu pre ňu bola cover verzia piesne "Over the Hills and Far Away" od Garyho Moora, ktorá vyžadovala hlbší hlas, hlboko pod rozsah priemernej sopranistky. V interview pre "Breakout" magazín povedala, že členovia kapely dostali záchvat smiechu, keď sa v štúdiu pokúšala zahriať si hlasivky pre túto pieseň. Ako vedľajší efekt jej úsilia si Tarja postupne rozšírila svoj hlasový rozsah aj do výrazne nižšieho rozsahu, čo sa prejavilo aj na nasledujúcich albumoch.
Na albume Century Child (2002) Tarja experimentovala s viac rockovo znejúcim hlasom, pričom si stále udržiavala svoju klasickú techniku spevu, ale napríklad spievala menej vibrato. Tarja však nebola spokojná s tým ako znie na novom albume a úspešne sa jej na tento nový štýl podarilo prejsť až na ďalšom albume Once (2005).
Tento hlbší, rockovo znejúci hlas na Once, rovnako ako v piesni In the Picture z albumu Into the Light, kritici vítali ako osviežujúcu zmenu.
Je prvý sólový album My Winter Storm obsahuje metalové aj rockové piesne, a taktiež piesne podobajúce sa na klasické piesne. Tarja na tomto albume používa svoj klasicky znejúci hlas ako aj svoj rockovo znejúci hlas. V mnohých piesňach začína spievať rockovo znejúcim hlasom, a potom prejde pre veľmi klenutú melódiu do celkom klasicky znejúceho hlasu.
V jednom interview Tarja povedala, že "My Winter Storm" bol prvý album na ktorom mala šancu využiť svoj plný hlasový rozsah.
Na albume Colours in the Dark prvýkrát za mnoho rokov použila svoj hovoriaci hlas.
Register.
Tarjin typ hlasu je soprán. Počas svojej kariéry si vybudovala hlasový rozsah tri oktávy.
Jej rozsah je zjavný na albume My Winter Storm, na ktorom je najnižší zaspievaný tón F3 v piesni The Seer a najvyšší zaspievaný tón D6
Úspech.
Kritici jej hlas opisujú ako pozoruhodne silný a emocionálny. Niektorí kritici sú toho názoru, že jej hlas je priveľmi operný a trénovaný pre metalovú hudbu, avšak aj kritici ktorí nemajú radi klasické hlasy pripúšťajú, že jej hlas sa k tejto hudbe noazaj hodí a metalové piesne spieva neobyčajne dobre.
Tarja bola až do svojho odchodu z Nightwish vnímaná ako značka kapely. Bola známa ako tvár a hlas Nightwish, zatiaľ čo zakladateľ kapely Tuomas Holopainen bol jej dušou. Tarja bola vnímaná ako kľúč k úspechu Nightwish.
Je rešpektovaná ostatnými hudobníkmi metalového žánru a mnohokrát je zdrojom ich inšpirácie - napríklad Simone Simons z kapely Epica sa vyjadrila, že práve Tarja bola jej inšpiráciou aby začala študovať klasickú hudbu a aplikovala tento štýl spevu do metalovej kapely.
Tarji sa dostáva najviac mediálnej pozornosti v Európe, hlavne v jej rodnej krajine Fínsku. V decembri 2003 bola pozvaná fínskou prezidentkou Tarjou Halonen na oslavu Fínskeho dňa nezávislosti do prezidentského paláca spolu s ďalšími fínskymi celebritami. Táto udalosť je každoročne vysielaná naživo prostredníctvom štátneho vysielania Finnish Broadcasting Company. V decembri 2007 Tarja vystupovala s rôznymi verziami fínskej národnej hymny "Maame" (fínsky: "Naša karajina") za sprievodu tapiolského symfonického orchestra na oslavu devätesiateho výročia fínskej nezávislosti. Koncert bol naživo vysielaný prostredníctvom Finnish Broadcasting Company pre 2 milióny fínskych divákov. V decembri 2013 bola Tarja pozvaná ako sólistka na akciu Christmas Peace v katedrále Turku za účasti fínskeho prezidenta Sauliho Niinistöa. Koncet bol vysielaný na YLE TV1 na Štedrý Deň. Počas svojej sólovej kariéry Tarja predala okolo 100 000 certifikovaných nahrávok vo Fínsku, čo ju zaraďuje medzi 50 najlepšie predávaných ženských sólistiek.
V Európe je jej popuarita limitovaná hlavne na hardrockovú a metalovú scénu. 30. novembra 2007 bola pozvaná aby otvorila rozlúčkový zápas Reginy Halmich. Jej vystúpenie s piesňou "I Walk Alone" bolo naživo vysielané nemeckou televíziou ZDF pre 8.8 milióna divákov. Na jar v roku 2015 sa Tarja stala jednou z hviezdných koučov vo štvrtej sérii šou The Voice of Finland , ktorá beží na na fínskej televízii Nelonen. Šou vyhrala jej zverenkyňa Miia Kosunen. Pre veľký úspech bola Tarja opäť vybraná ako hviezdna koučka pre piatu sériu tejto šou v roku 2016 a opäť vyhrala súťažiaca z jej tímu Suvi Åkerman.
Koncerty na Slovensku.
Dňa 7. júna 2003 koncertovala spolu s Nightwish v Banskej Bystrici v PKO Open Air Theatre. Dňa 16. októbra 2005 mala koncert opäť s Nightwish v Žiline v Bôrik Hall. Dňa 24. októbra 2008 koncertovala v Bratislave v Sibamac Aréne. 
Dňa 25. októbra 2008 koncertovala v Košiciach v Hale Cassosport.
Dňa 14. augusta 2010 vystúpila v Snine na festivale Rock pod Kameňom.
Dňa 17. Decembra 2010 mala koncertovať v Nitre v ŠH Olympia a 18. Decembra 2010 v Ružomberku v ŠH - Koniareň. Koncerty neboli odohrané kvôli malému priestoru v obidvoch halách z bezpečnostných dôvodov.
Dňa 20. januára 2012 mala koncert znova v Bratislave, v Majestic Music Clube. Dňa 7. novembra 2014 koncertovala na Slovensku v Bratislave v Refinery Gallery. V roku 2016 sa Tarja opäť vrátila na Slovensko v rámci záveru prvej časti svojho The Shadow Self World Tour, a odohrala rovno dva koncerty - 2. decembra v Košiciach v Angels Aréne a 7. decembra v MMC v Bratislave. 7. septembra 2019 vystúpila v areáli Slávie v Trnave.
Osobný život.
V roku 2003 sa Tarja vydala za argentínskeho biznismena Marcela Cabuliho. V roku 2012 sa im narodila dcéra Naomi Eerika Alexia Cabuli Turunen. Rodina donedávna žila v Buenos Aires, v roku 2016 sa však kvôli Tarjinej práci presťahovali do Európy, konkrétne do Španielska.

</doc>
<doc id="32869" url="https://sk.wikipedia.org/wiki?curid=32869" title="American Hockey League">
American Hockey League

American Hockey League (AHL) je profesionálna hokejová liga v Severnej Amerike, ktorá slúži ako primárna rozvojová liga National Hockey League (NHL). Liga pozostáva z 32 tímov, z toho 26 v Spojených štátoch a 6 v Kanade.
V sezóne AHL 2024/2025 malo všetkých 32 tímov NHL pridružené k tímu AHL. Historicky, keď tím NHL nemal pridruženú spoločnosť AHL, jeho hráči boli priradení k tímom AHL pridruženým k iným franšízam NHL. Kancelárie ligy sa nachádzajú v Springfielde v štáte Massachusetts a jej súčasným prezidentom je Scott Howson.
Hráč musí mať najmenej 18 rokov a nesmie patriť do , aby sa mohol zúčastniť. Liga obmedzuje počet skúsených profesionálnych hráčov v zostave tímu počas daného zápasu; iba päť korčuliarov môže odohrať viac ako 260 zápasov na profesionálnej úrovni (brankári sú z tohto pravidla oslobodení).
Každoročný víťaz play-off získava Calderov pohár, pomenovaný po Frankovi Calderovi, prvom prezidentovi (1917 – 1943) NHL. Obhajcami titulu po sezóne 2023/2024 sú Hershey Bears, ktorí vyhrali svoj 13. Calderov pohár v histórii klubu.

</doc>
<doc id="32871" url="https://sk.wikipedia.org/wiki?curid=32871" title="AHL">
AHL



</doc>
<doc id="32873" url="https://sk.wikipedia.org/wiki?curid=32873" title="IBM">
IBM

International Business Machines Corporation (IBM, prezývaná tiež Big Blue čiže Veľká modrá), je popredná svetová spoločnosť podnikajúca v odbore informačných technológií. Spoločnosť vznikla v roku 1888 a akciovou spoločnosťou je od 15. júna 1911. Medzi jej hlavné činnosti patrila výroba a predaj počítačového hardvéru a softvéru. Aktuálne sa IBM špecializuje na poskytovanie služieb v oblasti Hybrid Cloud. Sídlom spoločnosti je Armonk v štáte New York, USA.
S približne 288 tisíc zamestnancami a výnosmi 61 miliárd amerických dolárov ročne (údaj z roku 2022) je IBM jednou z najväčších spoločností v odbore informačných technológií na svete a jedna z mála, ktorej dejiny sa datujú do 19. storočia. Inžinieri a konzultanti spoločnosti pracujú vo vyše 170 krajinách, vývojové laboratóriá firmy sú rozmiestnené po celom svete a portfólio spoločnosti je diverzifikované do všetkých segmentov počítačovej vedy a informačných technológií.
Spoločnosť IBM je priekopníkom v mnohých oblastiach počítačového priemyslu, od mainframe počítačov po nanotechnológie. Zamestnanci IBM tiež získali päť Nobelových cien.

</doc>
<doc id="32874" url="https://sk.wikipedia.org/wiki?curid=32874" title="Karol Čálik">
Karol Čálik

Karol Čálik (* 15. marec 1945, Trnava) je slovenský herec a spevák (bas).
Životopis.
Narodil sa v rodine krajčíra. Po maturite na gymnáziu roku 1962 bolo herectvo jeho jasnou voľbou. V roku 1966 absolvoval štúdium herectva na Vysokej škole múzických umení v Bratislave. Od roku 1966 je člen činohry Divadla Nová scéna (NS) a od roku 1968 sólista spevohry NS. V rokoch 1967-1968 bol členom Vojenského umeleckého súboru.
Osobný život.
Karol Čálik je ženatý, má dve dospelé deti a dvoch na diaľku adoptovaných indických chlapcov.

</doc>
<doc id="32876" url="https://sk.wikipedia.org/wiki?curid=32876" title="Majstrovstvá sveta v ľadovom hokeji 2004">
Majstrovstvá sveta v ľadovom hokeji 2004

Majstrovstvá sveta v ľadovom hokeji 2004 boli 68. majstrovstvá sveta v ľadovom hokeji, ktoré sa konali v Ostrave a Prahe v Česku v dňoch 24. apríl - 9. máj 2004. Majstrom sveta sa stala Kanada, Slovensko skončilo na 4. mieste.
Zostava Slovenska.
Brankári.
Ján Lašák, Karol Križan, Rastislav Staňa
Obrancovia.
Richard Lintner, Zdeno Chára, Martin Štrbák, Ladislav Čierny, Andrej Meszároš, Dominik Graňák, Branislav Mezei, Ivan Majeský, Roman Kukumberg
Útočníci.
Miroslav Šatan, Pavol Demitra, Marián Gáborík, Marián Hossa, Jozef Stümpel, Ľuboš Bartečko, Vladimír Országh, Rastislav Pavlikovský, Ronald Petrovický, Richard Kapuš, Juraj Kolník, Juraj Štefanka
Tréneri.
František Hossa, Róbert Švehla (asistent), Ľubomír Pokovič (asistent)

</doc>
<doc id="32879" url="https://sk.wikipedia.org/wiki?curid=32879" title="ITunes">
ITunes

iTunes je aplikácia na prehrávanie a správu hudobných súborov a videa vytvorená spoločnosťou Apple Computer a dostupná pre operačné systémy Mac OS X a Microsoft Windows. Program slúži tiež na prepojenie a synchronizáciu osobných digitálnych prehrávačov iPod a je schopný pripojiť sa k iTunes Store, internetovému obchodu s hudbou, televíznymi seriálmi, celovečernými filmami, hrami a podcastami, čo umožňuje užívateľom kupovať hudobné súbory a videá, ktoré iTunes dokáže prehrávať.
Prehrávač si získal a udržiava reputáciu ako jednoducho obsluhovateľná aplikácia, ktorá však ponúka množstvo možností pre získavanie, organizovanie a prehrávanie hudby a videa. Program je dostupný bezplatne na stránkach Apple a dodáva sa tiež ako súčasť balíka iLife.
V súčasnosti je aplikácia iTunes kompatibilná s Mac OS X a Windows 2000 a neskoršími verziami Windows (Windows XP, Windows Server 2003, Windows Vista). Pôvodne bol program vyvinutý pre Mac OS 9, ale podpora OS 9 bola od verzie 3 ukončená. Zatiaľ poslednou verzia programu je verzia 7.2 z mája 2007. Apple vytvoril aj verziu iTunes pre mobilné telefóny Motorola.
Vlastnosti.
Užívatelia môžu organizovať hudbu do "playlistov", upravovať informácie o súboroch/piesňach, nahrávať kompaktné disky, kopírovať súbory z diskov na počítač v rôznych formátoch (AAC, AIFF, Apple Lossless, MP3 a WAV), kopírovať súbory na digitálne prehrávače hudby (najmä iPod, ale i iné), nakupovať hudbu prostredníctvom zabudovaného internetového obchodu, sťahovať tzv. "podcasty", zálohovať piesne na CD-ROM alebo DVD a zobrazovať grafické efekty do taktu s prehrávanou hudbou (tzv. "vizualizér").
iTunes podporuje vytváranie tzv. "Smart" playlistov, teda dynamické generovanie zoznamov na základe určených kritérií. Automatické vytváranie playlistov je možné na základe užívateľom definovaných kritérií (podľa žánru, autora, názvu, roku vydania, BPM, atď). iTunes tiež automatický zaradí všetky nové novopridané súbory, vyhovujúce kritériám, do správnych playlistov. Zoznamy môžu byť prehrávané v poradí (zoradené podľa ktoréhokoľvek kritéria), alebo v náhodnom poradí. Navyše, aj algoritmus „náhodnosti“ prehrávania môže byť regulovaný v nastaveniach programu.

</doc>
<doc id="32880" url="https://sk.wikipedia.org/wiki?curid=32880" title="Július Pántik">
Július Pántik

Július Pántik (* 15. január 1922, Stredné Plachtince – † 25. august 2002, Bratislava) bol slovenský herec a pedagóg. 
Začínal ako ochotnícky herec počas gymnaziálnych štúdií v Banskej Štiavnici, v rokoch 1940 – 1944 študoval herectvo na Bratislavskom štátnom konzervatóriu. V rokoch 1947 – 1951 pedagóg na Štátnom konzervatóriu a v rokoch 1951 – 1965 pedagóg na VŠMU (1959 docent). Už ako študent začal pôsobiť na scéne činohry SND (1942) a za päťdesiat rokov tu stvárnil viac ako 150 významných divadelných postáv, až do odchodu do dôchodku. 
Život.
Jeho talent sa prejavoval už počas štúdii na gymnáziu, hral ochotnícke divadlo, skladal skeče, na jednej z martinských súťaži si ho všimli umelci Slovenského národného divadla a vnukli mu myšlienku, aby sa stal profesionálnym hercom. V 40-om roku odchádza do Bratislavy, zapisuje sa na želanie rodičov na Právnickú fakultu, ale súčasne aj na dramatické konzervatórium, rodičia doma nechceli mať,komedianta”. Pántik opúšťa právnickú fakultu, plne sa venuje, na malú radosť rodičov, štúdiu na konzervatóriu a v roku 1942 podpisuje zmluvu do SND ako elév činohry. Patril do strednej generácie – „slnečnej generacie“ – v posledných rokoch vojny po oslobodení prišiel takto do činohry SND rad mladých hereckych talentov – Záborský, Huba, Valach, Černická, a na čele Bagar, Borodáč, Borodáčová, Kello, a režiséri Budský a Jamnický. 
Pre svoj prvý slovenský povojnový hraný dlhometrážny film Varúj...! ho objavil režisér Martin Frič. Július Pántik bol pedagógom na VŠMU, režíroval v divadle a v televízii a stvárnil významné postavy aj v tv. inscenáciách, filmoch a seriáloch. 
V roku 1966 dostal titul zaslúžilý umelec a v roku 1979 titul národný umelec. V roku 1993 vznikol v STV Bratislava v rámci cyklu Profily dokumentárny film "Július Pántik" (scenár Tatiana Syneková, a Dana Herrmanová, réžia Fedor Bartko).
Výber z divadelných postáv.
Pántik začínal a dosahoval prvé herecké úspechy vo svetovej a domácej klasike. Ako prvú veľkú rolu mu režisér Jamnický zveril úlohu Lysandra v Shakespearovom "Sne noci svätojánskej". A potom to už šlo ako na bežiacom páse: Don Manuell v Schilerovej "Messinskej neveste", Orlando v hre "Ako sa vám páči", Horacio v "Hamletovi", Kryštof Dudgeon v Shawovom "Pekelníkovi", Fabricio v Goldoniho "Mirandolíne", Clenat v Moliérovom "Lakomcovi", Ruprecht v Kleistovom "Rozbitom džbáne". Jeho herecký prejav má farbu a vôňu, strháva diváka svojím výbušným rytmom, dravou, neskrotnou živelnosťou.
Herecké výzvy a film.
Vývoj Pántikovho herectva nemožno odtŕhať od filmu, ktorý mu dosť dlho nedával príležitosť naplno prejaviť rôznorodosť prejavu a veľký potenciál stvárnenia silných postáv. Pritom Pántikove výrazné umelecké úspechy už v začiatkoch jeho činnosti nenechali nikoho na pochybnostiach, že sa objavil talent predurčený na filmovú kariéru. Prelom znamená až Pántikova spolupráca s režisérom Jiřím Křejčíkom, ktorý vybral Pántika do náročnej úlohy Floriša Zobáča vo filme Frona.
Spolupráca na filme "Frona", blahodarne zasiahla do hereckého vývoja Júliusa Pántika, začal sa zamýšľať nad svojou prácou.
O svojom umeleckom vývoji podnietenom filmom Frona a režisérom, povedal v rozhovore s Richardom Blechom toto: "„Dlhé roky som hrával postavy živelného „ naturburštovského“ charakteru. Hrával som dedinských korenistých ľudí. Moji hrdinovia v slovesných filmoch boli z jedného jadra a v tom som mal korčuľovať, kresliť obrázky na jeden motív. Je to ťažké, najmä ak má herec ambície nachádzať vždy nové a nové odtiene. V tých postavách sa menili iba detaily. Scenáristi a režiséri si zvykli na „pántikovštinu“ z javiska i filmov, brali ju často ako samozrejmosť. V posledných rokoch som sa takýmito postavami nasýtil a dnes už odmietam scenáre, ktoré by ma vnucovali iba do tejto polohy. Otázka výberu je jedna z najdôležitejších v umeleckom vývoji.“"
Pántik nenašiel v postave Floriša iba zlé charakterové vlastnosti, ale naopak kus ľudského v neľudskom. Jeho Floriš bol najpresvedčivejší v scénach, kde sa usiloval o zblíženie s Fronou (Hana Hegerová) a kde ho tento ustavične odmietavý pokus ženie do bezhlavej zúrivosti.
Július Pántik najlepšie prejavil svoje herecké umenie vo filmoch: Kým sa skončí táto noc, Nevesta hôľ a Očovské pastorále. V "Neveste hôľ" prenikol do psychológie postavy uhliara a táto postava podfarbila celkovo rozprávkový štýl filmu, nakrúteného podľa novely Františka Švantnera.
"Havrania cesta".
Vo filme "Havrania cesta" si Július Pántik zahral postavu Vinca Petráša, majstra partie montérov vysokého napätia. Príbehu dominuje najmä súboj o prestíž medzi kolegami. Pántik v postave Vincenta Petráša predstavil akúsi novú dimenziu prirodzeného hereckého naturelu. Bez zbytočnej patetickosti ukázal silu vlastnej hereckej osobnosti. Petráš je Pántikom dokonale zvnútornený. Pre robustný talent Júliusa Pántika predstavuje postava Petráša dovtedajší vrchol a má črty veľkej a rýdzo filmovej kreácie, akých slovenská kinematografia dovtedy veľa nepoznala. Pôsobivo mu kontruje aj herecký kolega Štefan Kvietik.
Pántik vo svojom decente ladenom výkone prejavil citlivosť ozajstného majstra hereckého umenia, ktorý si uvedomuje nevyhnutnosť rešpektovať a dodržiavať odlišnosť prejavu divadelného a filmového a ktorý súčasne hľadá s každou tvorivou príležitosťou ďalšie výrazové odtiene, ktoré by povýšili hercov výkon na tvorivý akt nezrovnateľný s úlohami predchádzajúcimi.
"Vítězný lid".
Klementa Gottwalda, prvého robotníckeho prezidenta, si Július Pántik zahral vo filme z roku 1977 – Vítězný lid. Tvorcami nazvaný,umelecký dokument" bol tendenčným pohľadom na udalosti z 13. – 25. februára 1948 v Česku a na Slovensku. Natočili ho pri príležitosti 30. výročia Víťazného februára. Najväčší podiel na výslednom filme mal autor scenára a režisér Vojtěch Trapl. Tento film je dnes v nielen obsahovo ale aj formálne pomýlený. Zásluhu má na tom aj neobratné obsadenie Júliusa Pántika do postavy ikonického prezidenta Klementa Gottwalda, ktorý sa síce snažil napodobniť dikciu a spôsoby prezidenta dôveryhodne, v konečnom dôsledku však tento pokus pôsobí mimoriadne komicky. 
Dva roky po stvárnení ",politika, bojujúceho za spravodlivé usporiadanie spoločnosti, bojujúci proti kapitalizmu a buržoáznemu politickému kapitulantstvu"" dostal Július Pántik titul Národný umelec.
Referencie.
http://www.csfd.cz/film/265624-pstrosi-vecierok/prehled/

</doc>
<doc id="32881" url="https://sk.wikipedia.org/wiki?curid=32881" title="Kujavsko-pomoranské vojvodstvo">
Kujavsko-pomoranské vojvodstvo

Kujavsko-pomoranské vojvodstvo (iné názvy: Kujavsko-pomorské vojvodstvo, Kujavsko-prímorské vojvodstvo [porovnaj pomenovanie Pomoranského vojvodstva ]) je vyšší územný samosprávny celok Poľska. Je jedným z 16 vojvodstiev. Vzniklo v roku 1999 na území vojvodstiev: Bydgoszczského, Wloclawekského a Toruňského. Pôvodne sa tento región mal stať súčasťou „veľkého“ Pomoranského vojvodstva, ale po protestoch miestnych obyvateľov sa od toho upustilo a bolo vytvorené Kujavsko-pomoranské vojvodstvo. V dôsledku lobby poslancov z Torune bolo dodatočne rozhodnuté o umiestnení sejmíku do Torune (pôvodne sa mal nachádzať v Bydhošti), zatiaľ čo Bydgoszcz sa stal sídlom vojvodu.
Vojvodstvo sa nachádza v severnej časti stredného Poľska a susedí s Pomoranským, Varmsko-mazurským, Mazovským, Lodžským a Veľkopoľským vojvodstvom.

</doc>
<doc id="32888" url="https://sk.wikipedia.org/wiki?curid=32888" title="Veronica Guerinová">
Veronica Guerinová

Veronica Guerinová (neprechýlene Veronica Guerin; * 5. júl 1958, Dublin, Írsko – † 26. jún 1996, Dublin) bola írska investigatívna novinárka, ktorej vraždu si v roku 1996 objednali drogoví díleri.
Narodila sa na predmestí Dublina, rodičom Christopherovi a Bernadette Guerinovcom. Otec pracoval ako finančný poradca, matka bola žena v domácnosti. Veronica mala dve staršie sestry a o rok mladšieho brata Jimmyho.
Študovala účtovníctvo a politické vedy. Po ukončení štúdia sa zamestnala vo firme zaoberajúcej sa finančným poradenstvom, ktorá patrila jej otcovi. V roku 1982 ju prijali do vládneho oddelenia "Národného inštitútu pre vyššie vzdelanie", v nasledujúcom roku sa stala asistentkou delegácie republikánskej strany Fianna Fáil na rokovaniach "Nového írskeho fóra".
Novinárka.
Žurnalistikou sa začala zaoberať pomerne neskoro, v tom čase už bola vydatá za Grahama Turleyho, stavebného podnikateľa s ktorým mala syna Cathala. 
Začínala ako dopisovateľka novín "The Sunday Business" a v bývalom "The Sunday Tribune". Jej príspevky boli odvážne, napísala napríklad reportáž o multimiliónovej krádeži umeleckých diel. V januári 1994 jej vyšiel prvý článok v najpredávanejších írskych novinách Sunday Independent.
V začiatkoch svojho pôsobenia v novinách pracovala na rôznych témach, po čase sa zamerala na články o zločinoch. Táto téma, ktorá sa pre ňu neskôr stala osudnou ju veľmi zaujímala, písala otvorene, štýlom, ktorý sa dovtedy v írskych novinách nepoužíval.
Jej články, ktoré vychádzali každú nedeľu, boli hlavne o dublinskom podsvetí a heroíne, ktorý bol v tom čase v Dubline na vzostupe. Ako zdroj informácií používala nielen policajných informátorov z Garda Síochána (írska polícia), ale aj kriminálnikov, ku ktorým sa dostala priamo na dublinských uliciach, kde ich oslovovala. Po čase mala dostatok informácií o gangoch a ich vodcoch ale keďže nemohla použiť ich pravé mená, nahradila ich prezývkami (napríklad "Tréner" alebo "Generál"). 
Cez svojho hlavného informátora, kriminálnika Johna Traynora sa dostala k drogovému bossovi Johnovi Gilliganovi. Gilligan v polovici deväťdesiatych rokov obchodoval s hašišom, z predaja ktorého mal podľa policajných odhadov zisk 14 miliónov libier. Vlastnil jazdecký ranč s rozlohou 77 akrov, ktorý mu bol pri neskoršom vyšetrovaní zhabaný. Silné, bohaté dublinské kriminálne gangy mali v tom čase takmer neotrasiteľnú pozíciu.
Veronica Guerinová sa pokúsila získať rozhovor s Gilliganom, žiadala od neho, aby verejne vysvetlil zdroj svojho nákladného životného štýlu. Ten ju pre výstrahu zbil ale Guerinová bola neústupná a zažalovala ho za ublíženie na zdraví. 
Neskôr jej Gilligan zavolal domov, vyhrážal sa jej zabitím, alebo únosom syna:"Zabijem ťa, keď o mne napíšeš hoci len jedno slovo, nájdem si tvojho syna, unesiem ho a znásilním!" Vtedy mala Guerinová pridelenú 24-hodinovú ochranu, ktorú však nechcela, pretože ju podľa nej obmedzovala v jej životnom štýle.
30. januára 1995 ju doma postrelil maskovaný muž do nohy, čo malo pre ňu byť druhé varovanie. Guerinová po tomto útoku sľúbila, že sa nedá zastrašiť a bude ďalej pokračovať vo svojej práci. Zamestnávatelia z novín dali do jej domu nainštalovať drahé bezpečnostné zariadenie, nikto ale nepredpokladal, že by bol ohrozený jej život vzhľadom na to, že Guerinová bola novinárka. 
26. júna 1996 ju predvolali na súd v dublinskom predmestí v Naase, kde sa mal riešiť jej dopravný priestupok. Keď sa vracala zo súdu, zastala so svojim červeným športovým autom Opel Calibra na jednej z frekventovaných svetelných dublinských križovatiek na červenú. Zozadu k nej prišiel veľký motocykel s dvomi jazdcami, vodič prudko zabrzdil a spolujazdec ju šiestimi výstrelmi zblízka zastrelil.
Zmeny.
Veronica Guerinová bola prvou írskou novinárkou, ktorú jej práca pripravila o život. Írsku spoločnosť jej brutálna vražda šokovala, premiér John Bruton tento akt nazval "útokom na demokraciu". 
Britskí a írski vydavatelia vydali spoločné vyhlásenie, v ktorom uviedli:"Veronicu Guerinovú zavraždili preto, lebo bola novinárka. Bola to statočná novinárka a vynikajúca reportérka, ktorú zastrelili kvôli jej neochvejnosti a húževnatosti. Táto úkladná vražda je fundamentálnym útokom na slobodu tlače. Novinári sa ale zastrašiť nedajú!" 
Noviny "The Irish Independent" uverejnili po vražde na prednej strane titulku: "Vieme, kto ju zastrelil - je nedotknuteľný."
Vraždou Veronici Guerinovej sa v Írsku začalo najväčšie kriminálne vyšetrovanie, následkom ktorého bolo zatknutých viac ako stopäťdesiat zločincov. Polícia podnikla neočakávané zákroky medzi kriminálnymi gangami a veľa drogových barónov ušlo pred spravodlivosťou do Európy. Novovytvorený "Úrad pre kriminálne záležitosti" (Criminal Assets Bureau-CAB) zhabal bankové kontá, ktorých hodnota bola dvadsať miliónov libier a zbohatlíci boli nútení dokázať pôvod svojho majetku. V prípade nepreukázania, mali bankové kontá zmrazené. Následkom týchto opatrení sa drogová mafia stiahla z dublinských ulíc a prestala verejne ukazovať svoj vplyv a bohatstvo.
Za vraždu Veronici Guerinovej boli odsúdení na doživotie dvaja členovia gangu Johna Gilligana. V novembri 1998 bol odsúdený Paul Ward (v Guerinovej článkoch mal prezývku "Hippo" - Hroch), aj keď mu nebolo dokázané, že strieľal, podľa svedkov odstránil motocykel a vražednú zbraň. V júli 1999 bol za riadenie motocykla, z ktorého spáchali vraždu, odsúdený Brian Meehan.
Johna Gilligana najprv obvinili z vraždy Veronici Guerinovej, napriek skutočnosti, že v čase keď k nej došlo, bol v Amsterdame a k vražde sa nikdy nepriznal. Jedným z usvedčujúcich dôkazov mal byť aj revolver, ktorým bola Guerinová zavraždená a ktorý sa našiel v zásielke hašiša, ktorú posielal Gilligan z Holandska do Írska. 
Nakoniec bol pre nedostatok dôkazov v marci 2001 odsúdený na 28 rokov väzenia iba za dovoz a predaj hašiša. Udelený trest bol najvyšší v histórii írskeho súdnictva. Týmto rozsudkom si oddelenie spravodlivosti chcelo znovu získať stratenú dôveru verejnosti. 
Iróniou osudu bolo, že dva dni po vražde mala Guerinová prednášať na jednej konferencii v Londýne o rizikách žurnalistiky.
Povedali o nej.
Anne Harris, zástupkyňa vydavateľa "The Sunday Independent": "Bola jednou z najrešpektovanejších novinárok. Mala výborné schopnosti vyšetrovateľa." 
Aengus Fanning, bývalý šéf a vydavateľ "The Sunday Independent": "Veronica je teraz ikonou, je symbolom všetkých žien, ktoré sú úspešné v mužskom svete. Zostali po nej očividné zmeny v legislatíve, ktoré aj keď neznamenajú pre políciu uľahčenie práce, robia ju účinnejšou. "
Kritika.
Veronicu Guerinovú niektorí kolegovia kritizovali za jej pracovné metódy a praktiky, aké používala pri získavaní informácií. Vedúci žurnalistiky pri dublinskej "City University" "John Horgan" napísal: "Guerinová bola inteligentná a statočná novinárka, ktorej ale chýbali zručnosť a skúsenosť, pretože tie sa nadobúdajú až časom. Vlastná neskúsenosť ju vohnala do smrteľného nebezpečenstva."
Biografia o Veronice Guerinovej.
"Emily O'Reilly" - "Veronica Guerinová: Život a smrť reportérky kriminálnych prípadov" (1998). Autorka v knihe opisuje Guerinovú ako nezodpovednú novinárku, ktorá spôsobom svojej práce ohrozovala nielen seba, ale aj svoju rodinu. Syna Cathala napríklad brala so sebou na dohodnuté stretnutia so zločincami.
Filmy.
V roku 2000 natočil režisér John Mackenzie film s názvom "When the Sky Falls" (V češtine "Když obloha padá" ) o posledných rokoch života novinárky v hlavnej úlohe s Joan Allen. Ešte počas Guerinovej života sa plánovalo nakrúcanie televíznej hry o jej živote, v ktorej si želala mať fiktívne meno. Po jej smrti bol nakrútený tento film, hlavná postava v ňom sa volá Sinead.
Druhý film s názvom "Kto chytá draka" (v origináli "Veronica Guerin") natočil v roku 2003 Joel Schumacher. Úlohu Veronici Guerinovej v ňom stvárnila Cate Blanchet.
Ocenenia.
V decembri 1995 udelila organizácia "CPJ" ("Občania za verejnú spravodlivosť") Veronice Guerinovej posmrtne vysoké vyznamenanie - Cenu za medzinárodnú slobodu tlače ("International Press Freedom Award"). Podľa organizácie od roku 1991 do Guerinovej smrti bolo zavraždených asi 37 novinárov, ktorí pomáhali vo vyšetrovaní rôznych kriminálnych prípadov. 
"International Press Institute" ("Medzinárodný tlačový inštitút"), ktorý sídli vo Viedni ju vymenoval v roku 2000 za "hrdinku novinárskej slobody". 
Záver.
Napriek tomu, že tragická smrť novinárky Veronici Guerinovej spustila lavínu kriminálnych vyšetrovaní, prijaté policajné opatrenia neboli také úspešné, ako sa od nich očakávalo. "Garda Síochána" v boji s organizovaným zločinom výrazne nepokročila, aj kvôli nedostatočnému finančnému pokrytiu, ktoré by zahŕňalo okrem iného nákladnú ochranu svedkov. Obchod s drogami po smrti Veronici Guerinovej v Dubline stúpol a cena jednej dávky klesla na úroveň asi piatich dolárov. Dublin sa tak stal jedným z najlacnejších heroínových európskych miest. 
Pri Dublinskom zámku je umiestnený pamätník Veronici Guerinovej, ktorá sa stala po svojej smrti symbolom odvahy.

</doc>
<doc id="32891" url="https://sk.wikipedia.org/wiki?curid=32891" title="Ministerstvo spravodlivosti Slovenskej republiky">
Ministerstvo spravodlivosti Slovenskej republiky

Ministerstvo spravodlivosti Slovenskej republiky je ústredným orgánom štátnej správy Slovenska pre súdy a väzenstvo.
Minister spravodlivosti.
Ministerstvo spravodlivosti riadi a za jeho činnosť zodpovedá minister spravodlivosti, ktorého vymenúva prezident SR na návrh predsedu vlády SR.
Súčasným ministrom je od 25. októbra 2023 Boris Susko (SMER – SD).
Štátny tajomník ministerstva spravodlivosti.
Ministra spravodlivosti v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra spravodlivosti. 
Súčasným štátnym tajomníkom Ministerstva spravodlivosti je Peter Sepeši.

</doc>
<doc id="32892" url="https://sk.wikipedia.org/wiki?curid=32892" title="Ministerstvo zahraničných vecí a európskych záležitostí Slovenskej republiky">
Ministerstvo zahraničných vecí a európskych záležitostí Slovenskej republiky

Ministerstvo zahraničných vecí a európskych záležitostí Slovenskej republiky je ústredným orgánom štátnej správy Slovenska pre oblasť zahraničnej politiky a vzťahy Slovenska k ostatným štátom a medzinárodným organizáciám.
Ministerstvo bolo zriadené zákonom č. 347/1990 Z. z. pod pôvodným názvom Ministerstvo medzinárodných vzťahov Slovenskej republiky. Zákonom č. 453/1992 Z.z. bolo premenované na Ministerstvo zahraničných vecí Slovenskej republiky. Zákonom č. 287/2012 Z. z. bolo od 1. októbra 2012 premenované na súčasný názov.
Súčasným ministrom je od 25. októbra 2023 Juraj Blanár (SMER – SD).
Dejiny.
Slovenská zahraničná politika riadená ministerstvom zahraničných vecí začínala na rozdiel od českej po rozdelení federácie z nevýhodnejšej pozície. Štruktúry ministerstva a zastupiteľských úradov SR sa začali budovať ešte v časoch Ministerstva medzinárodných vzťahov, ktoré viedli Milan Kňažko a Pavol Demeš. V januári 1993 bol ministrom Milan Kňažko, štátnym tajomníkom bol Ján Lišuk. Ministerstvo malo 286 pracovníkov. Historickým míľnikom pre rezort bol vstup Slovenska do OSN 19. januára 1993.
V roku 2007 počas ministrovania Jána Kubiša MZV v zmysle Uznesenia vlády SR č. 856/2007 znížilo počet zamestnancov z 1 154 na 1 067 osôb. Na ústredí z 1100 osôb pôsobilo 442 a na 89 zastupiteľských úradoch 658. Ministerstvo kriticky hodnotilo personálne poddimenzovanie rezortu v porovnaní s inými podobne veľkými štátmi, čo sa odrážalo aj v praktickom fungovaní až 45 zastupiteľských úradov SR iba s 1-2 diplomatmi. Takéto tzv. "miniambasády" následne museli venovať viac energie administratívnej než diplomatickej činnosti. 
Od 21. marca 2020 bol povereným ministrom zahraničných vecí a európskych záležitostí Slovenskej republiky Richard Sulík. Úrad zastával až do návratu vtedajšieho slovenského veľvyslanca vo Washingtone Ivana Korčoka z USA a do konca jeho povinnej domácej karantény vzhľadom na pandémiu koronavírusu. Ivan Korčok bol do funkcie vymenovaný 8. apríla 2020 prezidentkou Slovenskej republiky Zuzanou Čaputovou.
Minister zahraničných vecí.
Ministerstvo zahraničných vecí riadi a za jeho činnosť zodpovedá minister zahraničných vecí, ktorého vymenúva prezident/ka Slovenskej republiky na návrh predsedu vlády Slovenskej republiky.
Štátny tajomník ministerstva.
Ministra zahraničných vecí v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra zahraničných vecí. V odôvodnených prípadoch môže vláda určiť, že na ministerstve pôsobia dvaja štátni tajomníci - to je aj prípad ministerstva zahraničných vecí. Minister určí, v ktorých otázkach a v akom poradí ho štátni tajomníci zastupujú.
Diplomatický zbor.
Okrem zamestnancov MZVEZ SR na Slovensku patria pod rezort diplomacie tiež diplomatické misie Slovenskej republiky v zahraničí (zastupiteľské úrady, misie, ekonomický a sociálny úrad, konzuláty), na čele ktorých stojí zvyčajne veľvyslanec alebo vedúci misie. K decembru 2013 malo SR 90 misií, z toho 64 veľvyslanectiev.
Sídlo ministerstva.
MZVEZ SR sídli v areáli blízko bratislavskej hlavnej železničnej stanice. Tvoria ho navzájom prepojené tri budovy. Najstaršou z nich je Palugyayov palác na Pražskej ulici 1, vybudovaný ako firemné sídlo Palugyayovcov "Chateau Palugyay" v novorenesančnom štýle v roku 1873. Palác bol zrekonštruovaný pre reprezentačné účely MZVEZ SR v rokoch 2000-2002 a je významný svojimi obrovskými (pôvodne vínnymi) pivnicami. Hlavná budova ministerstva na Hlbokej ceste 2 bola postavená v rokoch 1914-1943 na základe návrhu Juraja Tvarožka z roku 1940 ako sídlo "Slovenskej obilnej spoločnosti". Budova bola koncipovaná vo funkcionalistickom štýle, hoci už nedosahovala kvalít predošlých Tvarožkových realizácií. Následne počas komunistického režimu slúžil objekt ako sídlo Ústredného výboru KSS. Budove štýlovo uškodili dostavby a prestavby v rokoch 1968, 1985, resp. 1998, kedy bolo postupne dostavané štvrté krídlo, nadstavané piate poschodie a klasicizujúci tympanón v atike spolu s mohutnou markízou nad vstupom. Poslednou časťou komplexu je kvalitná administratívna budova na Pražskej ulici 7, ktorá bola postavená kvôli nepostačujúcim kapacitám pôvodných objektov aj v súvislosti s nadchádzajúcim predsedníctvom Slovenska v Rade EÚ. Budova sa realizovala v rokoch 2014-2015 bola víťazného návrhu z roku 2009 z dielne architektov Jána Pavúka a Iľju Skočeka.

</doc>
<doc id="32893" url="https://sk.wikipedia.org/wiki?curid=32893" title="Ministerstvo životného prostredia Slovenskej republiky">
Ministerstvo životného prostredia Slovenskej republiky

Ministerstvo životného prostredia Slovenskej republiky je ústredným orgánom štátnej správy Slovenska pre tvorbu a ochranu životného prostredia. Sídli v budove Lafranconiho paláca na rohu Námestia Ľ. Štúra a Vajanského nábrežia v Bratislave.
Ministerstvo bolo zriadené zákonom č. 96/1990 Zbierky zákonov pod pôvodným názvom Slovenská komisia pre životné prostredie. Zákonom č. 453/1992 Zbierky zákonov bolo premenované na súčasný názov.
Minister životného prostredia.
Ministerstvo životného prostredia riadi a za jeho činnosť zodpovedá minister životného prostredia, ktorého vymenúva prezident Slovenska na návrh predsedu vlády Slovenska.
Súčasným ministrom je od 25. októbra 2023 Tomáš Taraba (SNS).
Štátny tajomník ministerstva životného prostredia.
Ministra životného prostredia v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra životného prostredia. 
História.
Ministerstvo životného prostredia bolo k 1. júlu 2010 zrušené zákonom č. 37/2010 Z. z., ktorým sa mení a dopĺňa zákon č. 575/2001 Z. z. o organizácii činnosti vlády a organizácii ústrednej štátnej správy v znení neskorších predpisov. Agenda ministerstva bola presunutá pod Ministerstvo pôdohospodárstva, životného prostredia a regionálneho rozvoja Slovenskej republiky, kterého názov bol pri tejto príležitosti zmenený. K zrušeniu resp. spojeniu ministerstva malo dôjsť v dôsledku šetrenia štátnych výdavkov, ktoré plánovala vláda Roberta Fica. 
Vláda Ivety Radičovej rozhodla 21. júla 2010 o jeho obnovení. Ministerstvo životného prostredia Slovenskej republiky bolo znova zriadené k 1. novembru 2010 zákonom č. 372/2010 Z. z.

</doc>
<doc id="32894" url="https://sk.wikipedia.org/wiki?curid=32894" title="Ministerstvo školstva, výskumu, vývoja a mládeže Slovenskej republiky">
Ministerstvo školstva, výskumu, vývoja a mládeže Slovenskej republiky

Ministerstvo školstva, výskumu, vývoja a mládeže Slovenskej republiky (skratka MŠVVaM SR) je ústredným orgánom štátnej správy Slovenska pre školstvo a vzdelávanie.
Súčasný názov nesie rezort od 1. februára 2024. Od 1. júla 2010 sa rezort nazýval Ministerstvo školstva, vedy, výskumu a športu Slovenskej republiky, predtým Ministerstvo školstva Slovenskej republiky.
Minister školstva.
Ministerstvo školstva riadi a za jeho činnosť zodpovedá minister školstva, ktorého vymenúva prezident Slovenska na návrh predsedu vlády Slovenska.
Súčasným ministrom je od 25. októbra 2023 Tomáš Drucker (HLAS – SD).
Štátny tajomník ministerstva školstva.
Ministra školstva v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra školstva.

</doc>
<doc id="32895" url="https://sk.wikipedia.org/wiki?curid=32895" title="Ministerstvo kultúry Slovenskej republiky">
Ministerstvo kultúry Slovenskej republiky

Ministerstvo kultúry Slovenskej republiky (medzi 1. júlom 2010 a 31. októbrom 2010 Ministerstvo kultúry a cestovného ruchu Slovenskej republiky) je ústredným orgánom štátnej správy Slovenskej republiky pre oblasť kultúry.
Minister kultúry.
Ministerstvo kultúry riadi a za jeho činnosť zodpovedá minister kultúry, ktorého vymenúva prezident Slovenska na návrh predsedu vlády Slovenska.
Súčasnou ministerkou je od 25. októbra 2023 Martina Šimkovičová (SNS).
Štátny tajomník ministerstva kultúry.
Ministra kultúry v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra kultúry. 
Po parlamentných voľbách v roku 2020 pôsobili na ministerstve dvaja štátni tajomníci, Radoslav Kutaš (bez polit. príslušnosti) a Vladimír Dolinay (nominant strany ZA ĽUDÍ). Štátny tajomník Dolinay, ktorý pôsobil v úrade od 1. júla 2020, 25. júla 2020 tragicky zahynul pri dopravnej nehode. Na jeho miesto od 21. októbra 2020 nastúpila Zuzana Kumanová (ZA ĽUDÍ), ktorá sa chce venovať kultúre národnostných menšín.
História.
Od 1. júla 2010 podľa zákona č. 37/2010 Z. z., ktorým sa mení a dopĺňa zákon č. 575/2001 Z. z. o organizácii činnosti vlády a organizácii ústrednej štátnej správy v znení neskorších predpisov prešli kompetencie v oblasti cestovného ruchu z Ministerstva hospodárstva SR na nový ústredný orgán štátnej správy pre oblasť cestovného ruchu a to Ministerstvo kultúry a cestovného ruchu SR.

</doc>
<doc id="32896" url="https://sk.wikipedia.org/wiki?curid=32896" title="Ministerstvo zdravotníctva Slovenskej republiky">
Ministerstvo zdravotníctva Slovenskej republiky

Ministerstvo zdravotníctva Slovenskej republiky je ústredným orgánom štátnej správy Slovenska pre oblasť zdravotníctva.
Minister zdravotníctva.
Ministerstvo zdravotníctva riadi a za jeho činnosť zodpovedá minister zdravotníctva, ktorého vymenúva prezident SR na návrh predsedu vlády.
Súčasný minister zdravotníctva je od 10. októbra 2024 Kamil Šaško (Hlas-SD).
Štátny tajomník ministerstva zdravotníctva.
Ministra zdravotníctva v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra zdravotníctva. V odôvodnených prípadoch môže vláda určiť, že na ministerstve pôsobia dvaja štátni tajomníci – to je aj prípad ministerstva zdravotníctva. Minister určí, v ktorých otázkach a v akom poradí ho štátni tajomníci zastupujú.
Súčasnými štátnymi tajomníkmi sú Ing. Michal Štofko, PhD. a MUDr. Ladislav Slobodník, MBA.

</doc>
<doc id="32897" url="https://sk.wikipedia.org/wiki?curid=32897" title="Ministerstvo práce, sociálnych vecí a rodiny Slovenskej republiky">
Ministerstvo práce, sociálnych vecí a rodiny Slovenskej republiky

Ministerstvo práce, sociálnych vecí a rodiny Slovenskej republiky (skr. MPSVR SR) je ústredným orgánom štátnej správy Slovenska pre oblasť sociálnych vecí.
Minister práce, sociálnych vecí a rodiny.
Ministerstvo práce, sociálnych vecí a rodiny riadi a za jeho činnosť zodpovedá minister práce, sociálnych vecí a rodiny, ktorého vymenúva prezident na návrh predsedu vlády.
Súčasným ministrom je od 25. októbra 2023 Erik Tomáš (HLAS – SD).
Štátny tajomník ministerstva práce, sociálnych vecí a rodiny.
Ministra práce, sociálnych vecí a rodiny v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra práce, sociálnych vecí a rodiny. V súčasnosti má ministerstvo dvoch štátnych tajomníkov: Mariána Valentoviča a Petra Pamulu.

</doc>
<doc id="32898" url="https://sk.wikipedia.org/wiki?curid=32898" title="Ministerstvo práce, sociálnych vecí a rodiny Slovenska">
Ministerstvo práce, sociálnych vecí a rodiny Slovenska



</doc>
<doc id="32899" url="https://sk.wikipedia.org/wiki?curid=32899" title="MPSVaR SR">
MPSVaR SR



</doc>
<doc id="32900" url="https://sk.wikipedia.org/wiki?curid=32900" title="Ministerstvo práce, sociálnych vecí a rodiny">
Ministerstvo práce, sociálnych vecí a rodiny



</doc>
<doc id="32901" url="https://sk.wikipedia.org/wiki?curid=32901" title="Ministerstvo kultúry Slovenska">
Ministerstvo kultúry Slovenska



</doc>
<doc id="32902" url="https://sk.wikipedia.org/wiki?curid=32902" title="Ministerstvo kultúry">
Ministerstvo kultúry



</doc>
<doc id="32903" url="https://sk.wikipedia.org/wiki?curid=32903" title="MK SR">
MK SR



</doc>
<doc id="32904" url="https://sk.wikipedia.org/wiki?curid=32904" title="Ministerstvo životného prostredia Slovenska">
Ministerstvo životného prostredia Slovenska



</doc>
<doc id="32905" url="https://sk.wikipedia.org/wiki?curid=32905" title="Ministerstvo životného prostredia">
Ministerstvo životného prostredia



</doc>
<doc id="32906" url="https://sk.wikipedia.org/wiki?curid=32906" title="MŽP SR">
MŽP SR



</doc>
<doc id="32907" url="https://sk.wikipedia.org/wiki?curid=32907" title="Ministerstvo školstva Slovenska">
Ministerstvo školstva Slovenska



</doc>
<doc id="32908" url="https://sk.wikipedia.org/wiki?curid=32908" title="Ministerstvo školstva">
Ministerstvo školstva



</doc>
<doc id="32909" url="https://sk.wikipedia.org/wiki?curid=32909" title="MŠ SR">
MŠ SR



</doc>
<doc id="32910" url="https://sk.wikipedia.org/wiki?curid=32910" title="Ministerstvo zdravotníctva Slovenska">
Ministerstvo zdravotníctva Slovenska



</doc>
<doc id="32911" url="https://sk.wikipedia.org/wiki?curid=32911" title="Ministerstvo zdravotníctva">
Ministerstvo zdravotníctva



</doc>
<doc id="32912" url="https://sk.wikipedia.org/wiki?curid=32912" title="MZ SR">
MZ SR



</doc>
<doc id="32913" url="https://sk.wikipedia.org/wiki?curid=32913" title="Ministerstvo zahraničných vecí Slovenska">
Ministerstvo zahraničných vecí Slovenska



</doc>
<doc id="32914" url="https://sk.wikipedia.org/wiki?curid=32914" title="Ministerstvo zahraničných vecí">
Ministerstvo zahraničných vecí



</doc>
<doc id="32915" url="https://sk.wikipedia.org/wiki?curid=32915" title="MZV SR">
MZV SR



</doc>
<doc id="32916" url="https://sk.wikipedia.org/wiki?curid=32916" title="Ministerstvo spravodlivosti Slovenska">
Ministerstvo spravodlivosti Slovenska



</doc>
<doc id="32917" url="https://sk.wikipedia.org/wiki?curid=32917" title="Ministerstvo spravodlivosti">
Ministerstvo spravodlivosti



</doc>
<doc id="32918" url="https://sk.wikipedia.org/wiki?curid=32918" title="MS SR">
MS SR



</doc>
<doc id="32919" url="https://sk.wikipedia.org/wiki?curid=32919" title="Ministerstvo dopravy, pôšt a telekomunikácií Slovenska">
Ministerstvo dopravy, pôšt a telekomunikácií Slovenska



</doc>
<doc id="32920" url="https://sk.wikipedia.org/wiki?curid=32920" title="Ministerstvo dopravy, pôšt a telekomunikácií">
Ministerstvo dopravy, pôšt a telekomunikácií



</doc>
<doc id="32921" url="https://sk.wikipedia.org/wiki?curid=32921" title="MDPaT SR">
MDPaT SR



</doc>
<doc id="32922" url="https://sk.wikipedia.org/wiki?curid=32922" title="Ministerstvo financií Slovenska">
Ministerstvo financií Slovenska



</doc>
<doc id="32923" url="https://sk.wikipedia.org/wiki?curid=32923" title="Ministerstvo financií">
Ministerstvo financií



</doc>
<doc id="32924" url="https://sk.wikipedia.org/wiki?curid=32924" title="MF SR">
MF SR



</doc>
<doc id="32925" url="https://sk.wikipedia.org/wiki?curid=32925" title="Ministerstvo hospodárstva Slovenska">
Ministerstvo hospodárstva Slovenska



</doc>
<doc id="32926" url="https://sk.wikipedia.org/wiki?curid=32926" title="Ministerstvo hospodárstva">
Ministerstvo hospodárstva



</doc>
<doc id="32927" url="https://sk.wikipedia.org/wiki?curid=32927" title="MH SR">
MH SR



</doc>
<doc id="32928" url="https://sk.wikipedia.org/wiki?curid=32928" title="Ministerstvo obrany Slovenska">
Ministerstvo obrany Slovenska



</doc>
<doc id="32929" url="https://sk.wikipedia.org/wiki?curid=32929" title="Ministerstvo obrany">
Ministerstvo obrany



</doc>
<doc id="32930" url="https://sk.wikipedia.org/wiki?curid=32930" title="MO SR">
MO SR



</doc>
<doc id="32931" url="https://sk.wikipedia.org/wiki?curid=32931" title="Ministerstvo pôdohospodárstva Slovenska">
Ministerstvo pôdohospodárstva Slovenska



</doc>
<doc id="32932" url="https://sk.wikipedia.org/wiki?curid=32932" title="Ministerstvo pôdohospodárstva">
Ministerstvo pôdohospodárstva

Ministerstvo pôdohospodárstva môže byť:

</doc>
<doc id="32933" url="https://sk.wikipedia.org/wiki?curid=32933" title="MP SR">
MP SR



</doc>
<doc id="32934" url="https://sk.wikipedia.org/wiki?curid=32934" title="Ministerstvo výstavby a regionálneho rozvoja Slovenska">
Ministerstvo výstavby a regionálneho rozvoja Slovenska



</doc>
<doc id="32935" url="https://sk.wikipedia.org/wiki?curid=32935" title="Ministerstvo výstavby a regionálneho rozvoja">
Ministerstvo výstavby a regionálneho rozvoja



</doc>
<doc id="32936" url="https://sk.wikipedia.org/wiki?curid=32936" title="MVaRR SR">
MVaRR SR



</doc>
<doc id="32938" url="https://sk.wikipedia.org/wiki?curid=32938" title="Nevera po slovensky">
Nevera po slovensky

Nevera po slovensky I-II (angl. "Infidelity in a Slovak Way") je dvojdielna slovenská komédia režiséra Juraja Jakubiska. Dvojdielna verzia bola pre kiná upravená z trojdielneho televízneho filmu.

</doc>
<doc id="32939" url="https://sk.wikipedia.org/wiki?curid=32939" title="Messier 24">
Messier 24

Messier 24 (iné názvy: M 24, Hviezdny oblak Strelec, Delle Caustiche, NGC 6603, IC 4715) je hviezdny oblak v súhvezdí Strelec široký približne 600 svetelných rokov, ktorý objavil Charles Messier v roku 1764.

</doc>
<doc id="32940" url="https://sk.wikipedia.org/wiki?curid=32940" title="M24">
M24

M24 môže byť:

</doc>
<doc id="32941" url="https://sk.wikipedia.org/wiki?curid=32941" title="NGC 6603">
NGC 6603



</doc>
<doc id="32944" url="https://sk.wikipedia.org/wiki?curid=32944" title="Gálium">
Gálium

Gálium (lat. "Gallium") je chemický prvok v Periodickej tabuľke prvkov, ktorý má značku Ga a protónové číslo 31. Je to vzácny mäkký strieborný kov, krehký, pevný len pri nízkych teplotách. Po ortuti má najnižšiu teplotu topenia. Hlavné uplatnenie nachádza v elektronike, v polovodičoch, v optoelektronike, výkonovej elektronike a jej chladení.
Fyzikálno-chemické vlastnosti.
Gálium je pomerne vzácny kov (ako olovo alebo molybdén), v prírode sa vyskytuje len vo forme zlúčenín v mocenstve Ga3+, výnimočne ako Ga1+. Jeho nerasty gallit a germanit sa vyskytujú zriedkavo v niekoľkých baniach Južnej Afriky. V zemskej kôre je ale veľmi rozptýlené, nemá významné nerasty, a preto je jeho spracovávanie obtiažne a nákladné.
Gálium je typickým stopovým prvkom. Býva rozptýlené v nerastoch, ktoré obsahujú hliník, čo je spôsobené podobnosťou ich fyzikálno-chemických vlastností. Hlavná časť gália v litosfére je v hliníkových mineráloch. Obsah gália v bauxitoch je od 0,002 % do 0,01 %. Zvýšené koncentrácie gália sú aj v sfaleritoch (0,01 až 0,02 %), v čiernom uhlí (spolu s germániom), v turmalíne a tiež v niektorých železných rudách.
Je modrobieleho lesku, je mäkké a obtiera sa o prsty. Pod vplyvom aj slabého trenia v dlaniach sa topí. Vyrába sa z odpadu pri metalurgickom spracovávaní iných kovov (hliník, meď...). 
História.
Gálium objavil francúzsky chemik Paul-Émile Lecoq de Boisbaudran pomocou spektroskopie v roku 1875. Prvok bol však predpovedaný už v roku 1870 ruským chemikom Dmitrijom Mendelejevom, ktorý predpovedal jeho existenciu vďaka periodickej tabuľke a jej periodickým vlastnostiam a dočasne ho nazval eka-aluminium (pod hliníkom).
Výroba.
Hlavným zdrojom gália je výroba hliníka spracovaní bauxitu Bayerovou metódou. Hlavnou surovinou pre priemyselnú produkcia gálium je bauxit, ktorý ho zvyčajne obsahuje ako súčasť nečistôt (do 0,1 %). Extrahuje sa elektrolýzou z alkalických kvapalín, ktoré sú medziproduktom spracovania prírodného bauxitu na komerčný oxid hlinitý. Gálium sa z takýchto roztokov izoluje elektrolýzou na ortuťovej katóde. Z alkalického roztoku získaného po úprave amalgámu vodou sa vyzráža, ktorý sa rozpustí v alkalickom roztoku a elektrolýzou sa izoluje gálium.
V roku 1963 bol v ZSNP vyrobený prvý kilogram československého gália, vypracovaný a laboratórne overený postup výroby a rafinácie gália na čistotu 99,999 %. V roku 1985 už v ZSNP produkovali ročne 3,5 tony, čo bola desatina svetovej výroby. Po zmenách v roku 1989 nastal útlm výroby oxidu hlinitého bola výroba gália bola v ZSNP novembri 1990 ukončená. Za celkové obdobie od r. 1969 do roku 1992 v ZSNP vyrobili 42 688 kg gália. V Spojených štátoch sa výroba  primárneho gália začala až v roku 1987.
V roku 2010 Čína produkovala rovnako ako zbytok sveta ročne asi 100 ton gália. Od tohto roku spolu s dominanciou vo výrobe hliníka získala dominanciu aj vo výrobe gália a v roku 2022 už Čína ovládala 98% svetovej produkcie surového gália, čo predstavuje ročne asi 500 ton.
Strategická surovina.
Oblasti použitia zlúčenín gália zasahujú do obranného vojenského priemyslu a preto bolo v poslednom čase označené svetovými veľmocami (USA, EÚ) ako strategická surovina. 3. júla 2023 sa do centra pozornosti dostalo práve gálium (a germánium), keď čínske ministerstvo obchodu oznámilo plány na zavedenie nových obmedzení na vývoz tohto kovu. Tieto opatrenia, ktoré nadobudli účinnosť 1. augusta 2023 a už stihli otriasť globálnymi dodávateľskými reťazcami ale zároveň dokazujú čínsku ochotu využiť nerasty na geopolitický zisk. Už v roku 2011 Čína napríklad obmedzila vývoz gália do Japonska ako reakcia na vzájomný územný spor. V roku 2022 Čína ovládala 98% svetovej produkcie surového gália. Tento virtuálny monopol je do značnej miery výsledkom postavenia Číny ako globálneho lídra vo výrobe hliníka – procesu, ktorým sa získava väčšina svetového gália.

</doc>
<doc id="32945" url="https://sk.wikipedia.org/wiki?curid=32945" title="Kostol Svätej rodiny (Bratislava)">
Kostol Svätej rodiny (Bratislava)

Kostol Svätej rodiny je nový rímskokatolícky farský kostol v Bratislave, v mestskej časti Petržalka. Kostol pre svoje bohoslužby využíva aj gréckokatolícka, farnosť Bratislava – Petržalka. 
Poloha.
Kostol sa nachádza pri Chorvátskom ramene, v blízkosti komplexu budov Technopol. Nachádza sa na priestranstve, na ktorom pápež Ján Pavol II. odslúžil svätú omšu v roku 2003 a toto priestranstvo sa volá Námestie Jána Pavla II.
Významné udalosti.
V roku 2003 kostol navštívil Ján Pavol II., ktorý odslúžil omšu pod holým nebom na priestranstve pred kostolom. Omše sa zúčastnilo vyše 250 tis. veriacich zo Slovenska i z okolitých krajín.
V roku 2005 sa na tom istom mieste konalo vyvrcholenie Tretieho celoslovenského eucharistického kongresu, svätú omšu celebroval kardinál Jozef Tomko.
30. septembra 2017 Angelo kardinál Amato SDB na priestranstve pred kostolom v mene pápeža Františka blahorečil don Titusa Zemana.

</doc>
<doc id="32950" url="https://sk.wikipedia.org/wiki?curid=32950" title="Kostol svätej rodiny">
Kostol svätej rodiny



</doc>
<doc id="32954" url="https://sk.wikipedia.org/wiki?curid=32954" title="Vlkolínec">
Vlkolínec

Vlkolínec je podhorská osada, miestna časť okresného mesta Ružomberok v Žilinskom kraji. Je pamiatkovou rezerváciou ľudovej architektúry a ako pozoruhodne zachovaný sídelný celok, pozostávajúci z typických zrubových objektov charakteristického stredoeurópskeho typu, je od roku 1993 zapísaný do Zoznamu Svetového dedičstva UNESCO. 
Osada predstavuje typ dedinského stredovekého sídla s drevenou architektúrou horských a podhorských oblastí, s nenarušenou zástavbou zrubových domov uprostred krajinárskeho zázemia tvoreného úzkymi pásikmi polí a pasienkov, zo severu chránená masívom Sidorova ().
Polohopis.
Osada sa rozprestiera na južnom svahu jedného z výbežkov liptovskej časti hlavného hrebeňa Veľkej Fatry v nadmorskej výške 718 metrov. Okrem Sidorova obec obklopujú z východnej strany kopce Stráňa, od západu vyvýšeniny Laz a Diel a od juhu Ravný diel. Prístupná je po odbočení z hlavnej cesty spájajúcej Ružomberok a Banskú Bystricu.
Dejiny.
Podľa dostupných záznamov sa vznik Vlkolínca, pôvodne osady drevorubačov a uhliarov, predpokladá medzi druhou polovicou 14. a prvou polovicou 15. storočia. Ako osada patriaca do chotára mesta Ružomberok bol súčasťou hradného panstva Likavského hradu. Tento stav pretrval až do polovice 20. storočia.
V mestskej samospráve zastupovali osadu dvaja volení zástupcovia zvaní "starší", neskôr "boženíci" a "senátori".
Po druhej svetovej vojne sa v päťdesiatych rokoch plánovalo presídlenie miestnych obyvateľov do Ružomberka. Dôvodom boli požiadavky obyvateľov na zabezpečenie zodpovedajúcich podmienok na život, porovnateľných s ostatnými miestnymi časťami mesta. Tento projekt sa však neuskutočnil a tak dodnes môžu návštevníci Vlkolínca obdivovať životom pulzujúci vidiecky organizmus uprostred zachovalej tradičnej zrubovej architektúry.
Kultúra a zaujímavosti.
Architektúra.
Vlkolínec je typickou obcou sústredenej svahovitej drevenej osady s dlhými dvormi. Jeho zástavbu dnes tvorí štyridsaťpäť usadlostí, drevených obytných domov a hospodárskych budov postavených v strmom svahu. Stredom obce preteká potok prameniaci pod svahmi Sidorova. Uprostred tradičnej zástavby sa v centre obce nachádza zvonica, studňa, murovaný kostol a škola. Studňa a zvonica sú vybudované tradičnou technikou a pokryté šindľom ako všetky pôvodné strechy domov a hospodárskych stavieb. Svoju jedinečnosť si zachoval vďaka izolovanosti kvôli čomu ho obišiel prudký stavebný rozmach v 19. a 20. storočí. Až do polovice 20. storočia viedli do osady iba poľné cesty a neexistovala tu elektrina. Vlkolínec bol v rámci karpatského regiónu vyhodnotený ako najlepšie zachovaný reprezentant svojho druhu, ktorý dotvára okolitá scenéria Veľkej Fatry.

</doc>
<doc id="32957" url="https://sk.wikipedia.org/wiki?curid=32957" title="Škorpióní chvost">
Škorpióní chvost

Škorpióní chvost (iné názvy: Ptolemaiova hviezdokopa, Messier 7, M 7, NGC 6475) je otvorená hviezdokopa magnitúdy +3,30 vo východnej časti súhvezdia Škorpión severne od hviezdy Lesath s uhlovými rozmermi 80,0' x 80,0'. Bola známa už v antike. Na Slovensku je ťažko pozorovateľná, ale v južných šírkach je nápadným objektom. Je najjužnejším objektom Messierovho katalógu.
Patrí medzi najjasnejšie a najnápadnejšie hviezdokopy na oblohe. Možno ju pomerne dobre vidieť aj voľným okom, a preto ju pozoroval grécky astronóm, matematik a geograf Klaudios Ptolemaios (90 – 160 n. l.) už v roku 130 n. l. Nesie po ňom meno Ptolemaiova hviezdokopa. Niekedy sa nazýva aj "Škorpiónov chvost", lebo Ptolemaios ju opisoval ako „hmlovinu, ktorá nasleduje za žihadlom škorpióna“. Táto hviezdokopa na ploche o zdanlivom priemere 70´ obsahuje do 80 hviezd. Najjasnejšie z nich dosahujú vyše 6. magnitúdy, takže táto hviezdokopa sa hľadá pomerne ľahko. Ďalších 80 hviezd presahuje 10. magnitúdu. Skutočný priemer tejto hviezdokopy je 17 svetelných rokov a je od nás vzdialená 815 svetelných rokov.

</doc>
<doc id="32958" url="https://sk.wikipedia.org/wiki?curid=32958" title="M7">
M7

M7 môže byť:

</doc>
<doc id="32959" url="https://sk.wikipedia.org/wiki?curid=32959" title="NGC 6475">
NGC 6475



</doc>
<doc id="32960" url="https://sk.wikipedia.org/wiki?curid=32960" title="Hviezdny oblak">
Hviezdny oblak

Hviezdny oblak je skupina hviezd na oblohe, ktoré sa javia, akoby boli na rovnakom mieste na oblohe. Nie je to však skutočná hviezdokopa, pretože jednotlivé hviezdy navzájom spolu často vôbec nesúvisia, hoci pozorovateľovi na Zemi sa ako hviezdokopa javia.

</doc>
<doc id="32962" url="https://sk.wikipedia.org/wiki?curid=32962" title="Leopold I. (Svätá rímska ríša)">
Leopold I. (Svätá rímska ríša)

Leopold I. (Leopold Ignác Jozef Baltazár František Felicián; maďarsky: "I. Lipót"; * 9. jún 1640, Viedeň – † 5. máj 1705, Viedeň) bol cisárom Svätej ríše rímskej, kráľom Uhorska, Chorvátska a Čiech. Ako syn Ferdinanda III., cisára Svätej ríše rímskej, a jeho prvej manželky Márie Anny Španielskej, sa stal následníkom trónu v roku 1654 po smrti svojho staršieho brata Ferdinanda IV. Svätej ríši rímskej vládol od roku 1658 až do svojej smrti v roku 1705 a stal sa druhým najdlhšie vládnucim habsburským cisárom (46 rokov a 9 mesiacov). Bol hudobným skladateľom a významným mecenášom hudby.
Jeho vláda je známa konfliktmi s Osmanskou ríšou vo Veľkej tureckej vojne (1683 - 1699) a súperením s Ľudovítom XIV., súčasníkom a bratrancom z prvého kolena (z matkinej strany; zo štvrtého kolena z otcovej strany), na západe. Po viac ako desaťročí vojnových konfliktov Leopold na východe zvíťazil vďaka vojenskému talentu princa Eugena Savojského. Na základe Karlovického mieru získal Leopold späť takmer celé Uhorské kráľovstvo, ktoré sa v rokoch po bitke pri Moháči v roku 1526 dostalo pod tureckú moc.
Leopold viedol tri vojny proti Francúzsku: francúzsko-nizozemskú vojnu, deväťročnú vojnu a vojnu o španielske dedičstvo. V tejto poslednej sa Leopold snažil dať svojmu mladšiemu synovi Karolovi celé španielske dedičstvo, pričom nerešpektoval vôľu zosnulého Karola II. Leopold začal vojnu, ktorá čoskoro zachvátila veľkú časť Európy. Prvé roky vojny sa pre Rakúsko vyvíjali pomerne dobre vďaka víťazstvám pri Schellenbergu a Blenheime, ale vojna sa ťahala až do roku 1714, deväť rokov po Leopoldovej smrti, čo malo na bojujúce štáty sotva nejaký vplyv. Keď sa Rastattskou mierovou zmluvou vrátil mier, nedá sa povedať, že by Rakúsko vyšlo z vojny rovnako víťazne ako proti Turkom.
Raný život.
Narodil sa 9. júna 1640 vo Viedni a získal tradičné vzdelanie v oblasti slobodných umení, histórie, literatúry, prírodných vied a astronómie. Zaujímal sa najmä o hudbu, podobne ako jeho otec cisár Ferdinand III. Už od útleho veku prejavoval sklon k učeniu. Plynule ovládal latinčinu, taliančinu, nemčinu a španielčinu. Okrem nemčiny bola na jeho dvore najobľúbenejším jazykom taliančina.
Rovnako absolvoval komplexné cirkevné vzdelanie, keďže bol pôvodne vybraný pre kariéru vyššieho duchovného. Od tohto plánu však upustil po smrti svojho staršieho brata Ferdinanda IV. v roku 1654, keď sa Leopold stal následníkom trónu. Napriek tomu malo Leopoldovo duchovné vzdelanie na neho zjavný vplyv. Zostal pod vplyvom svojho kňazského vzdelania a jezuitského vplyvu po celý svoj život. Na panovníka mal neobvyklé vedomosti z teológie, metafyziky, právnej vedy a prírodných vied. Zachoval si aj záujem o astrológiu a alchýmiu, ktoré rozvíjal pod vedením jezuitských učiteľov. Bol hlboko nábožensky založený a oddaný človek, zosobňoval "pietas Austriaca" alebo lojálny katolícky postoj svojho rodu. Na druhej strane jeho zbožnosť a vzdelanie v ňom zrejme vyvolali fatalistické sklony, ktoré ho naklonili k odmietaniu akýchkoľvek kompromisov v otázkach vierovyznania, čo sa nie vždy považuje za pozitívnu vlastnosť panovníka.
Leopold mal vraj typické habsburské fyzické znaky, ako napríklad výraznú "habsburskú dolnú čeľusť". Bol nízky, štíhly a chorľavej postavy, na verejnosti bol chladný a rezervovaný a spoločensky nevýrazný. Hovorí sa však, že bol otvorený aj voči blízkym spolupracovníkom. Coxe opísal Leopolda takto: „Jeho chôdza bola statná, pomalá a rozvážna; jeho ovzdušie bolo zádumčivé, jeho oslovenie neohrabané, jeho spôsoby neobratné, jeho povaha chladná a flegmatická." Spielman tvrdí, že jeho dlho očakávaná kariéra v duchovenstve spôsobila, že Leopold si „skoro osvojil intenzívnu katolícku zbožnosť, ktorá sa od neho očakávala, a jemné spôsoby vhodné pre iba vedľajšiu úlohu. Do mužného veku dorástol bez vojenských ambícií, ktoré charakterizovali väčšinu jeho kolegov panovníkov. Jeho vláda bola od začiatku defenzívna a hlboko konzervatívna.“
V roku 1655 ho zvolili za uhorského kráľa, v roku 1656 za českého a v roku 1657 za chorvátskeho kráľa. V júli 1658, viac ako rok po smrti svojho otca, bol Leopold vo Frankfurte zvolený za cisára Svätej ríše rímskej v opozícii voči francúzskemu kardinálovi Mazarinovi, ktorý sa usiloval o to, aby cisársku korunu dostal na hlavu Ferdinand Mária, bavorský kurfirst, alebo iné nehabsburské knieža. Aby si novozvolený cisár udobril Francúzsko, ktoré malo vďaka Rýnskemu spolku značný vplyv na nemecké záležitosti, sľúbil, že nebude pomáhať Španielsku, ktoré bolo v tom čase vo vojne s Francúzskom. Tým sa začala takmer 47-ročná vláda, ktorú charakterizovalo trvalé súperenie s Francúzskom a jeho kráľom Ľudovítom XIV. Jeho dominantná osobnosť a moc Leopolda úplne zatienili, a to až do dnešných dní, ale Leopold nebol o nič menej vojnovým kráľom vzhľadom na to, že väčšia časť jeho verejného života bola zameraná na organizovanie a pokračovanie vojen.
Druhá severská vojna.
Leopoldovou prvou vojnou bola druhá severská vojna (1655 – 1660), v ktorej sa švédsky kráľ Karol X. pokúšal stať poľským kráľom s pomocou spojencov vrátane sedmohradského kniežaťa Juraja II. Rákociho. Leopoldov predchodca Ferdinand III. sa v roku 1656 spojil s poľským kráľom Jánom II. Kazimírom Vasom. V roku 1657 Leopold toto spojenectvo rozšíril o rakúske vojská (platené Poľskom). Tieto jednotky pomohli poraziť sedmohradskú armádu a uskutočnili ťaženie až do Dánska. Vojna sa skončila Oliwským mierom v roku 1660.
Vojny proti Osmanskej ríši.
Osmanská ríša často zasahovala do záležitostí Sedmohradska, ktoré bolo vždy nepokojným štátom, a toto zasahovanie viedlo k vojne so Svätou ríšou rímskou, ktorá sa po niekoľkých neúspešných akciách skutočne začala v roku 1663. Leopold I. osobnou výzvou na sneme v Regensburgu prinútil kniežatá, aby poslali pomoc na výpravu; vojská poslalo aj Francúzsko, pričom následne dňa 1. augusta roku 1664 cisársky generál Raimondo Montecuccoli dosiahol pozoruhodné víťazstvo pri Svätom Gottharde. Vašvárskym mierom cisár uzavrel so sultánom dvadsaťročné prímerie, pričom mu poskytol veľkorysejšie podmienky, než sa zdalo byť potrebné pre jeho nedávne víťazstvo.
Rok 1683 priniesol dramatické vyvrcholenie stáročného zápasu Habsburgovcov s Turkami. Obrovská turecká armáda vtrhla do Rakúska. Viedeň obľahlo státisícové vojsko. Cisársku armádu posilnili jednotky z Bavorska, Švábska a Saska, ale hlavnú pomoc priviedol poľský kráľ Ján III. Sobieski. 12. septembra zaútočil na čele spojených vojsk a Turkov na hlavu porazil. Toto víťazstvo znamenalo začiatok úspešnej ofenzívy kresťanských vojsk, ktoré potom v 80. a 90. rokoch 17. storočia postupne vytláčali Turkov z Uhorska. Po bitke pri Zente (r. 1697), kde zaznamenal svoje prvé veľké víťazstvo Eugen Savojský, bol r. 1699 uzavretý karlovacký mier, ktorým habsburskej monarchii pripadlo územie Sedmohradska, Chorvátsko a Slavónia. Víťazný boj s Osmanskou ríšou patrí k vrcholným úspechom Leopoldovej vlády.
Konflikty s Francúzskom.
Na západe, kde sa monarchia zrážala s rozpínavosťou Francúzska, zaznamenal cisár menej úspechov. Monarchia po boku Nizozemska, Španielska, Lotrinska a niektorých nemeckých štátov sa zapojila do vojny proti Francúzsku a jeho spojencovi Švédsku v 70. rokoch 17. storočia. Mier uzavretý r. 1679 v Nijmegene vyznel v prospech Francúzska a znamenal pre neho územné zisky na úkor rakúskych Habsburgovcov. Až ďalší konflikt v 90. rokoch a následný mier z Rijswijku (r. 1697) vrátil Leopoldovi I. jeho územné straty z predchádzajúcej vojny. K ďalšiemu veľkému konfliktu s Francúzskom prišlo na sklonku Leopoldovej vlády po smrti posledného španielskeho Habsburga Karola II. vo vojne o španielske dedičstvo, jej výsledku sa však Leopold I. už nedožil.
Napriek niektorým čiastkovým neúspechom Leopoldovej vlády vstúpila habsburská monarchia za jeho panovania medzi skutočné európske veľmoci.
Leopold a situácia v Uhorsku.
Po vnútropolitickej stránke bolo jeho vládnutie obdobím rastúceho centralizmu a uplatňovania absolutistickej formy vlády, čo v Uhorsku viedlo k mnohým nepokojom a výraznému vzrastu protireformácie. V záujme jej upevnenia podriaďoval uhorské hospodárstvo priemyselne vyspelejším rakúskym krajinám (rudné bane na Slovensku prenajímal viedenským a zahraničným podnikateľom), konfiškoval majetky uhorskej šľachty, v krajine udržiaval veľký počet cisárskeho vojska, prostredníctvom jezuitov presadzoval násilnú rekatolizáciu.
Jeho hospodárske reformy smerovali k zvýšeniu daneschopnosti obyvateľstva. Absolutistická forma vlády Leopolda I. sa stala podnetom ďalších protihabsburských stavovských povstaní (Vešeléniho sprisahanie), povstanie Imricha Tököliho, povstanie Františka II. Rákociho, ktoré kruto zasiahli územie Slovenska.
V roku 1692 vydal dekrét, ktorým zrovnoprávnil sociálne postavenie gréckokatolíckeho a rímskokatolíckeho duchovenstva.
Hodnotenie Leopoldovej éry.
Leopold I. Habsburský bol rozporuplný ako doba, v ktorej polstoročie žil a panoval. Ako štátnik a politik bol iste zodpovedný napr. aj za tzv. Prešovské jatky. Bol však pod stálym tlakom Osmanskej ríše, potreboval spoľahlivé zázemie na zastavenie tureckej rozpínavosti do strednej, severnej a západnej Európy. Napokon sa pričinil o víťazstvo nad Turkami (r. 1683) a o obnovenie územnej celistvosti Uhorského kráľovstva. Napriek niektorým čiastkovým neúspechom Leopoldovej vlády vstúpila habsburská monarchia za jeho panovania medzi skutočné európske veľmoci.
Leopold I. Habsburský bol druhým najdlhšie vládnucim panovníkom v Čechách a v Uhorsku (vládol 48 rokov). Po svojej smrti bol pochovaný pod skvostným barokovým náhrobkom v habsburskej kapucínskej krypte vo Viedni.
Rodinné pomery.
Leopold I. bol celkovo tri krát ženatý a jeho manželkám sa narodilo spolu 16 detí. Jeho prvou manželkou sa 12. decembra 1666 vo Viedni stala jeho neter, španielska infantka Margaréta Terézia (* 1651 – † 1673), dcéra španielskeho kráľa Filipa IV. a Leopoldovej staršej sestry Márie Anny. Narodili sa jej štyri deti:
Druhé manželstvo uzavrel Leopold I. dňa 5. októbra 1673 v Grazi s Klaudiou Felicitas Tirolskou (* 1653 – † 1676), dcérou arcivojvodu Ferdinanda Karola a Anny Medicejskej, s ktorou mal dve dcéry:
Treťou manželkou Leopolda I. sa 14. decembra 1676 v Passau stala Eleonóra Magdaléna Falcko-Neuburská (* 1655 – † 1720), dcéra falckého kurfirsta Filipa Viliama a grófky Alžbety Amálie Hesensko-Darmstadtskej. Z tohto manželstva sa narodilo desať detí:

</doc>
<doc id="32963" url="https://sk.wikipedia.org/wiki?curid=32963" title="Slovenská akadémia vied">
Slovenská akadémia vied

Slovenská akadémia vied (SAV) je najvyššia vedecká ustanovizeň Slovenska. Sídli na Štefánikovej ulici v Bratislave. Od júna 2025 je predseda Mgr. Martin Venhart, DrSc. Činnosť SAV reprezentujú volení členovia, akademici a členovia korešpondenti a vlastné vedecké pracoviská. Najvyšším orgánom je Snem SAV. Výkonným orgánom je Predsedníctvo SAV a jej predseda. Vedecká rada SAV je „samosprávnym orgánom akadémie na riešenie vedeckých a koncepčných úloh“. 
Slovenská akadémia vied na svojich pracoviskách rozvíja vedecko-výskumnú činnosť a združuje ako svojich členov najvýznamnejších vedeckých pracovníkov.
Dejiny.
Bola založená 18. júna 1953. Nadviazala na Slovenskú akadémiu vied a umení založenú roku 1942, "Učenú spoločnosť Šafárikovu", vedecké odbory Matice slovenskej a na činnosť Muzeálnej slovenskej spoločnosti.
Prvým pokusom o založenie učenej spoločnosti typu akadémie na Slovensku bol projekt Mateja Bela "Societas litteraria" v Bratislave v roku 1735. Roku 1771 bol Márii Terézii predložený návrh na založenie akadémie v Bratislave podľa vzoru berlínskej a petrohradskej akadémie (ani jeden návrh sa nerealizoval). Roku 1892 Andrej Kmeť podal návrh (uverejnený v Národných novinách) na založenie slovenskej vedeckej spoločnosti typu akadémie. Roku 1942 bola založená Slovenská akadémia vied a umení (SAVU), ktorá trvala až do založenia SAV roku 1953 (hoci v roku 1946 bola degradovaná na "vedeckú spoločnosť").
Zákonom SNR č. 1/1953 bola SAV uzákonená. Zbor povereníkov vymenoval prvých dvanásť akademikov. V roku založenia mala SAV 200 pracovníkov, koncom roku 1953 už 663 pracovníkov a 37 vedeckých pracovísk, prevažne prevzatých zo SAVU.
Základnými organizačnými formami vedeckej práce boli sekcie (spoločenských vied, biologicko-lekárskych, poľnohospodárskych, matematických a prírodovedných, technických). Roku 1962 boli sekcie zrušené, namiesto nich bolo zriadených 12 kolégií, začlenených do 3 oddelení vied: matematicko-fyzikálnych, chemicko-biologických a spoločenských vied.
Roku 1983 došlo k preorganizovaniu štruktúry oddelení SAV: Oddelenie o neživej prírode, Oddelenie o živej prírode, Oddelenie spoločenských vied.
Súčasnosť.
V súčasnosti Slovenská akadémia vied úspešne prezentuje Slovensko prostredníctvom 70 organizácií, z ktorých je 46 rozpočtových a 24 príspevkových organizácií. Vydáva 54 titulov vedeckých a odborných časopisov a 8 ročeniek. Pri SAV pôsobí 49 vedeckých spoločností.
Podľa plánov ministra financií Petra Kažimíra (SMER–SD) z roku 2013 by mala akadémie ušetriť na približne štvrtine svojich zamestnancov. Usporiť by sa malo 11 miliónov €. Podľa podpredsedu SAV, Pavla Šajgalíka by sa tak výrazne obmedzila možnosť akadémie získavať štrukturálne fondy a projekty. Do roku 2014 sa pripravuje nový zákon o verejnovýskumných inštitúciách. Medzi pripravovanými zmenami by mala byť aj možnosť SAV podnikať.
18. decembra 2014 snem SAV prijal návrh o odvolaní Jaromíra Pastoreka z postu predsedu SAV. „Medzi hlavnými argumentmi navrhovateľov odvolania bol spôsob rokovania predsedu SAV s predstaviteľmi štátu o rozpočte, kritizovali ho aj pre nedostatočnú komunikáciu vo vnútri akadémie.“ 7. januára 2015 bol za nového predsedu akadémie vied zvolený Pavol Šajgalík.
V lete 2015 dostala SAV prísľub na stabilný rozpočet na najbližšie 3 roky. Už v roku 2016 však vláda na tieto peniaze siahla na úkor zvyšovania platov učiteľov a v dôsledku problémov v poľnohospodárstve. V najbližšom období sa zároveň očakáva výrazná štruktúrna reforma SAV s cieľom zmeniť ústavy na verejné výskumné inštitúcie, ktoré by mohli lepšie prepájať výskum so súkromným sektorom. Reformy však boli v rokoch 2015 a 2016 viackrát odkladané Jedným z dôvodov odkladu boli obavy vlády o nakladanie s nehnuteľnosťami, ktoré má dnes SAV v správe v zmysle novej reformy majú prejsť do jej vlastníctva. Ide predovšetkým o lukratívne reprezentačné a kongresové priestory v Starej Lesnej (Kongresové Centrum SAV Academia) a v Smoleniciach (Smolenický zámok), ktoré však akadémia vied sama používa a neplánuje sa ich zbaviť.
Priebeh transformácie na verejné výskumné inštitúcie (VVI) v priebehu prelomu rokov 2017 a 2018 narušilo nevysvetliteľné zasahovanie Ministerstva školstva SR pod vedením M. Lubyovej, ktorá bez jasnej argumentácie odmietla postupovať podľa plánov transformácie a vyžadovala od SAV ďalšie podklady a ustanovujúce listiny, ktoré však SAV podľa pôvodného plánu nebola povinná dodať skôr ako do konca roka 2018. Transformované ústavy SAV mali podľa novej právnej formy fungovať najprv od 1. júla. Ministerstvo však do konca mesiaca nezriadilo register VVI a ústavy preto zostali v právnom vákuu. 10. septembra 2018 ministerstvo vydalo rozhodnutie, ktorým registráciu transformovaných ústavov stoplo s tým, že SAV nedodržala lehoty a podmienky registrácie. Spor vyústil až do toho, že časť vedcov žiadala odvolanie ministerky Lubyovej.

</doc>
<doc id="32964" url="https://sk.wikipedia.org/wiki?curid=32964" title="Leopold I.">
Leopold I.

Leopold I. môže byť:

</doc>
<doc id="32967" url="https://sk.wikipedia.org/wiki?curid=32967" title="Mogersdorf">
Mogersdorf

Mogersdorf () je trhová obec () v Rakúsku v spolkovej krajine Burgenland v okrese Jennersdorf. Obec má 1 151 obyvateľov (31. 3. 2009).
Poloha.
Obec s rozlohou leží údolí rieky Rába v nadmorskej výške , na hranici s Maďarskom.
Dejiny.
1. augusta 1664 zvíťazil pri Mogersdorfe a Svätom Gottharde generál Raimondo Montecuccoli nad tureckým vojskom.

</doc>
<doc id="32968" url="https://sk.wikipedia.org/wiki?curid=32968" title="Leopold I. Habsburský">
Leopold I. Habsburský

Leopold I. Habsburský môže byť:

</doc>
<doc id="32973" url="https://sk.wikipedia.org/wiki?curid=32973" title="Kauza Zmenky">
Kauza Zmenky

S Pavlom Ruskom sa spája aj iná Kauza zmenky TV Markíza.
Kauza zmenky bola politická aféra na Slovensku, ktorá viedla v auguste 2005 k odvolaniu Pavla Ruska z funkcie ministra hospodárstva. Kauza vyvrcholila rozkolom v ANO a krízou v parlamente, keď pre obštrukciu nebol uznášaniaschopný, čo sa podarilo ukončiť 21. septembra 2005 vďaka zmene hlasovania poslancov Džupa, Kolesár, Krajči a Šimko. Vtedy opozičný Smer žiadal, aby o kupovaní poslancov rokoval parlament na mimoriadnej schôdzi. Podľa zverejnených informácií si Rusko v roku 2003 požičal 104,5 milióna Sk od podnikateľa z oblasti energetiky Ľubomíra Blaška, ktorý v júni 2004 náhle zomrel na infarkt. Za peniaze ručil jedenástimi zmenkami. Prvú zmenku vystavil Rusko o necelý týždeň po tom, čo nastúpil do funkcie ministra (24. septembra 2003). Rusko v roku 2005 tvrdil, že celý dlh už vrátil. Podľa jeho slov o všetkých prevodoch financií neexistujú písomné doklady, lebo napríklad 40 miliónov určených na založenie vlastného vydavateľstva bolo vrátených v hotovosti.

</doc>
<doc id="32979" url="https://sk.wikipedia.org/wiki?curid=32979" title="Milan Kiš">
Milan Kiš

Milan Kiš (* 3. august 1934, Bratislava – † 5. marec 2007, Nitra) bol slovenský herec. 
V rokoch 1952 - 1957 a 1958 - 1959 pôsobil v Dedinskom divadle, v rokoch 1957-58 v Krajskom divadle v Spišskej Novej Vsi, v rokoch 1960 - 1965 v Krajskom divadle v Trnave a od roku 1965 bol členom Divadla Andreja Bagara v Nitre (s výnimkou sezóny 1966 - 1967, keď bol členom Tatrarevue v Bratislave). Výrazný komediálny herec. V televízii upútal tragickou postavou mladého cigána vo filme Martina Hollého "Balada o siedmich obesených" (1968).

</doc>
<doc id="32980" url="https://sk.wikipedia.org/wiki?curid=32980" title="Veronica Guerin">
Veronica Guerin



</doc>
<doc id="32982" url="https://sk.wikipedia.org/wiki?curid=32982" title="Luna">
Luna

Luna (z lat. luna = Mesiac, mesačná noc, bohyňa Mesiaca) môže byť:

</doc>
<doc id="32983" url="https://sk.wikipedia.org/wiki?curid=32983" title="LT vz. 38">
LT vz. 38

LT vz. 38 (iné názvy TNHP, v slovenskej armáde LT-38, v nemeckej terminológii PzKpfw 38 (t) alebo SdKfz 140) bol ľahký tank česko-slovenskej konštrukcie používaný Wehrmachtom počas druhej svetovej vojny. V roku 1939 bol považovaný za jeden z najlepších ľahkých tankov na svete. Časom sa ale jeho pozícia začala zhoršovať. Nemecko vyrobilo najskôr niekoľko sérii s vylepšeným pancierom, aby napokon výrobu tankov ukončilo. Ponechalo však vo výrobe jeho trup a podvozok, ktorý sa stal základom pre mnoho ďalších zbraní – hlavne pre samohybné delá a stíhače tankov Hetzer.
Vývoj.
Tank LT vz. 38 bol vyvinutý z tanku TNH čo bola pôvodne pokusná verzia, ktorá sa vo vylepšených modifikáciách predávala zahraničným záujemcom. Úlohou nového tanku bolo nahradiť model LT vz. 35, ktorého zložitý podvozok trpel značnou poruchovosťou.
Vývoj nového ľahkého tanku bol začatý v roku 1937. Zatiaľ čo firma Škoda ponúkala vylepšenú verziu typu LT vz. 35 (čo bolo presne to čo armáda nechcela), firma ČKD (po okupácii premenovaná na BMM) prišla s exportným tankom TNH-S a po drobných úpravách ho ponúkla ako TNHP. Na Česko-slovenskú armádu urobil tank TNHP dobrý dojem a po niekoľkých kozmetických úpravách bol prijatý do výzbroje pod menom LT vz. 38. Prvá objednávka činila 150 kusov. K jej naplneniu však nikdy nedošlo, v okamihu okupácie Protektorátu boli dokončené iba tri stroje nultej série.
Ešte pred začiatkom vojny bol tento typ v exportných modifikáciách dodaný do Iránu, Peru, Lotyšska a Švajčiarska. V Peru sa typ vo vysokých nadmorských výškach natoľko osvedčil, že posledné tanky LT vz. 38 / LTP boli vyradené až začiatkom 90. rokov (po 50 rokoch služby).
Po okupácii bola výroba najskôr zastavená, potom ju však ČKD znovu rozbehla, pretože Nemecko prejavilo o tento, na svoju dobu vysoko kvalitný tank, veľký záujem. Bol premenovaný na PzKpfw 38(t), resp. SdKfz 140.
História.
Nešťastím konštrukcie LT vz. 38 bolo, že ňou nestihla byť vyzbrojená Česko-slovenská armáda pred Mníchovských diktátom. V nemeckých službách bol pod označením PzKpfw používaný v prvej fáze druhej svetovej vojny, kde patril k najlepším tankom svojej doby. Podával dobrý výkon v poľskom ťažení roku 1939 a osvedčil sa najmä v bitke o Francúzsko v roku 1940. Bol využitý aj v nemeckej invázii do Sovietskeho zväzu v roku 1941, ale v konkurencii modernejších sovietskych tankov ako napríklad T-34, musel byť z prvej línie postupne stiahnutý. Po roku 1941 bol používaný najmä ako prieskumný tank. Napriek postupnému sťahovaniu tankov z frontových línií, výroba podvozku pokračovala ďalej. Na jeho základe bolo postavených množstvo úspešných konštrukcií, ako boli stíhače tankov Marder III a Hetzer, či samohybná húfnicu Grille.
LT vz. 38 a neskôr jeho modifikácie boli posledné tanky vyvinuté v Československu. Tanky sa síce v Československu vyrábali naďalej aj dlho po vojne, ale išlo už iba o licenčne produkované stroje sovietskej konštrukcie.
LT-38 v slovenskej armáde.
Keďže v období vzniku Slovenského štátu sa výrobu typu LT vz. 38 len rozbiehala, po jeho vzniku tvorili základ slovenskej armády tanky typu LT-35. Začiatkom vojny si Slovensko objednalo 37 tankov LT vz, 38, ktoré dostali v slovenskej armáde označenie LT-38. Tieto tanky boli vojensky nasadené pri invázií do Sovietskeho zväzu. Neskôr v rokoch 1943 až 1944 odkúpilo Slovensko ďalších 37 tankov vyradených z nemeckej výzbroje. Tanky LT-38 zohrali svoju rolu aj počas Slovenského národného povstania. Povstalci disponovali spolu 13 tankami tohto typu. O viacero tankov prišli v bojoch.
Zachované tanky.
Na Slovensku sú zachované dva tanky Lt. vz. 38. Kompletný tank v kamufláži povstaleckej armády je vystavený v Múzeu Slovenského národného povstania v Banskej Bystrici. V roku 2016 k exponátom Múzea Slovenského národného povstania pribudlo torzo povstaleckého tanku 313, ktorý od vojny chátral opustený v lesoch nad Istebným.
Funkčný tank Lt. vz. 38 sa nachádza v inventári Vojenského historického múzea Lešany v Česku.
Sériové typy tankov.
„Ťažké“ verzie.
Verzia s vylepšeným pancierom

</doc>
<doc id="32984" url="https://sk.wikipedia.org/wiki?curid=32984" title="Adam Matejka">
Adam Matejka

Adam Matejka (* 21. november 1905, Paludza – † 21. apríl 1988, Liptovský Mikuláš) bol slovenský herec.
Začínal ako obuvnícky učeň, koncom 30. rokov 20. storočia pracoval 2 roky v belgických baniach. Od mladosti sa intenzívne venoval ochotníckemu divadlu. V rokoch 1949-1959 bol členom Dedinského divadla a po jeho zrušení niekoľko mesiacov členom Krajského divadla v Trnave. Od roku 1960 sa venoval svojmu pôvodnému remeslu.
Od roku 1953 vytvoril vyše 100 filmových a televíznych postáv. Vynikol najmä v postavičkách rázovitých dedinských starcov.

</doc>
<doc id="32986" url="https://sk.wikipedia.org/wiki?curid=32986" title="Program Luna">
Program Luna

Program Luna bola séria sovietskych kozmických sond na prieskum Mesiaca. Z celkovo 24 sond bolo 15 úspešných.
Do konca roku 1958 sa do kozmu vypustili štyri stroje (Sputnik 1, Sputnik 2, Sputnik 3, Explorer), z toho tri sovietske. V dobývaní vesmíru nad Spojenými štátmi jasne Sovietsky zväz viedol a nehodlal nijako poľaviť. Začalo sa s vypúšťaním sond s poetickým názvom Luna (po rusky Mesiac) na výskum najbližšieho vesmírneho telesa. Na konci šesťdesiatych rokov USA zmazali sovietsky náskok a uskutočnili úspešné pristátie ľudí na Mesiaci. Sovietsky projekt ľudskej expedície na Mesiac bol z dôvodu technických problémov a veľkých nákladov neúspešný, čo viedlo k ďalšej vlne letov automatických sond. Sovietsky zväz sa snažil ukázať nepotrebnosť letov s ľudskou posádkou, preto na Mesiaci pristáli automatické vozidlá a boli dovezené vzorky hornín.
Typy sond.
V rámci programu Luna bolo vyrobených niekoľko rôznych typov sond, z ktorých každý bol prispôsobený konkrétnemu cieľu svojej misie a odrážal vývoj a zameranie výskumu Mesiaca:
Zoznam sond.
s uvedením dátumov a výsledku misie 

</doc>
<doc id="32989" url="https://sk.wikipedia.org/wiki?curid=32989" title="Luna 1">
Luna 1

Luna 1 bola kozmická sonda určená na výskum Mesiaca. Ako prvé umelé kozmické teleso dosiahla 2. kozmickú rýchlosť. Považuje sa za prvú úsepšnú mesačnú sondu.
Zemský povrch opustila 2. januára 1959. ťažké guľové teleso 4. januára 1959 preletelo od stredu Mesiaca. Pôvodne sa tak stať nemalo. Mala na povrch Mesiaca dopadnúť, ale nosná raketa letela rýchlejšie, ako bolo vypočítané. Vo svojich útrobách skrývala protónové lapače, piezoelektrické detektory, magnetometer a iné elektronické vybavenie. Vnútri bol dokonca sodíka, ktorý bol vo výške nad Zemou rozptýlený a vytvoril umelú kométu pozorovanú pozemskými observatóriami. Tento experiment tak pomohol určiť hustotu medziplanetárneho prostredia. Luna 1 pracovala 62 hodín a spojenie bolo prerušené až vo vzdialenosti . Teraz obieha okolo Slnka ako prvá umelá planétka.

</doc>
<doc id="32993" url="https://sk.wikipedia.org/wiki?curid=32993" title="Lipidy">
Lipidy



</doc>
<doc id="32994" url="https://sk.wikipedia.org/wiki?curid=32994" title="Sav">
Sav

Sav môže byť:
SAV môže byť:

</doc>
<doc id="32998" url="https://sk.wikipedia.org/wiki?curid=32998" title="Ministerstvo vnútra">
Ministerstvo vnútra



</doc>
<doc id="32999" url="https://sk.wikipedia.org/wiki?curid=32999" title="Ministerstvo vnútra Slovenska">
Ministerstvo vnútra Slovenska



</doc>
<doc id="33000" url="https://sk.wikipedia.org/wiki?curid=33000" title="Ministerstvo vnútra SR">
Ministerstvo vnútra SR



</doc>
<doc id="33001" url="https://sk.wikipedia.org/wiki?curid=33001" title="MV SR">
MV SR



</doc>
<doc id="33002" url="https://sk.wikipedia.org/wiki?curid=33002" title="Luna 2">
Luna 2

Luna 2 bola kozmická sonda určená na výskum Mesiaca. Bola prvým umelým telesom, ktoré zasiahlo jeho povrch.
Štartovala 12. septembra 1959. Po tridsatich piatich hodinách a dvadsiatich šiestich minútach zasiahla povrch Mesiaca rýchlosťou 3,3 km/s. Podobne ako Luna 1 merala intenzitu kozmického žiarenia, jeho zloženie, skúmala ťažké jadrá v kozmickom priestore, hustotu atmosféry, plynnú zložku medziplanetárneho priestoru, mikrometeority, magnetické pole Zeme a Mesiaca. Všetky tieto údaje odovzdávala až do svojho dopadu na mesačný povrch riadiacemu stredisku. Dopadla do oblasti "Mare Imbrium" (More dažďov) 13. septembra 1959 o 21:02:24 stredoeurópskeho času. Zaujímavá bola príprava sondy na let a neskorší dopad. Spolu s posledným stupňom rakety boli všetky diely a prístroje rakety sterilizované, aby sa na Mesiac nedostala žiadna forma pozemského života.

</doc>
<doc id="33003" url="https://sk.wikipedia.org/wiki?curid=33003" title="Tadeusz Bór-Komorowski">
Tadeusz Bór-Komorowski



</doc>
<doc id="33004" url="https://sk.wikipedia.org/wiki?curid=33004" title="Farizeji">
Farizeji



</doc>
<doc id="33005" url="https://sk.wikipedia.org/wiki?curid=33005" title="Saduceji">
Saduceji



</doc>
<doc id="33007" url="https://sk.wikipedia.org/wiki?curid=33007" title="Veratrín">
Veratrín

Veratrín je zmes alkaloidov v podobe bieleho, šedého, amorfného až kryštalického prášku. Je vysoko dráždivý až toxický. Je to nejednoznačný názov, ktorý sa používa pre rôzne látky alebo extrahované zmesi.
Pôvod.
Veratrín sa extrahuje z rôznych druhov ľaliovitých rastlín. Názov dostal podľa kýchavice bielej ("Veratrum album"). Ďalším hlavným zdrojom je "Schoenocaulon officinale" (synonymá "Veratrum officinale" Schlechtendal; "Sabadilla officinarum" Brandt; "Helonias officinalis" Don; "Asagraea officinalis" Lindley).
Iní autori popisujú veratrín ako zmes alkaloidov zo semien "Veratrum sabadilla" (Retzius).
Zloženie.
Veratrín môže v závislosti od rastliny obsahovať rôzne individuálne alkaloidy:
Použitie.
Používal sa na liečbu reumatizmu a neuralgie, alebo na odstraňovanie kožných alebo črevných parazitov.

</doc>
<doc id="33008" url="https://sk.wikipedia.org/wiki?curid=33008" title="Rezerpín">
Rezerpín

Rezerpín je indolový alkaloid z rastliny "Rauwolfia serpentina". Obsahuje tiež alkaloid rescinamín.
Používa sa ako antihypertenzívum a v minulosti sa používal ako neuroleptikum. Viaže sa ireverzibilne na zásobné vezikuly neurotransmiterov, ako dopamín, norepinefrín a serotonín.

</doc>
<doc id="33009" url="https://sk.wikipedia.org/wiki?curid=33009" title="Papaverín">
Papaverín

Papaverín je alkaloid z maku siateho ("Papaver somniferum"). Patrí do skupiny ópiových alkaloidov - opiátov.
Jeho sumárny vzorec je C20H21NO4
Je to kryštalická látka horkej chuti nerozpustná vo vode, dobre rozpustná v chloroforme. Papaverín pôsobí slabo narkoticky a pre protikŕčové účinky sa používa ako spazmolytikum. Vyskytuje sa v šťave nezrelých makovíc maku siateho (papaver somniferum).

</doc>
<doc id="33014" url="https://sk.wikipedia.org/wiki?curid=33014" title="Teobromín">
Teobromín

Teobromín je purínový alkaloid z kakaovníka ("Theobroma cacao").
Hlavným zdrojom je kakao, prášok z fermentovaných semien kakaovníka. Kakaovník obsahuje aj príbuzné alkaloidy teofylín a kofeín.
Účinky.
Teobromín má jemný, dlhotrvajúci stimulačný účinok na organizmus, používa sa aj v medicíne ako diuretikum, vazodilatans a srdcové stimulany.
Nápoj kakao, alebo čokoláda obsahujú teobromín a pôsobia na človeka povzbudzujúco. Množstvo teobromínu v čokoláde nie je pre ľudí toxické ani pri konzumácii veľkého množstva, môže však byť smrteľné pre psov alebo kone.
Teobromín patrí k purínovým alkaloidom k tzv. analeptikám, ktoré pri vhodnom používaní stimulujú určité oblasti ústrednej nervovej sústavy.

</doc>
<doc id="33015" url="https://sk.wikipedia.org/wiki?curid=33015" title="Teofylín">
Teofylín

Teofylín je purínový alkaloid. V prírode sa vyskytuje v listoch čajovníka čínskeho ("Camellia sinensis").
Príbuzné alkaloidy sú teobromín (kakaovník ("Theobroma cacao")) a kofeín (kávovník (Coffea)).
Teofylín sa používa najmä v medicíne na liečbu prieduškovej astmy (asthma bronchiale).

</doc>
<doc id="33017" url="https://sk.wikipedia.org/wiki?curid=33017" title="Rýchla vyrovnávacia pamäť procesora">
Rýchla vyrovnávacia pamäť procesora

Rýchla vyrovnávacia pamäť procesora je rýchla vyrovnávacia pamäť (skratka: RVP; angl. "cache") používaná procesorom počítača na zníženie priemernej doby prístupu do hlavnej pamäte. Vyrovnávacia pamäť je menšia a rýchlejšia pamäť, ktorá ukladá kópie najčastejšie používaných dát hlavnej pamäte. V prípade, že sa častejšie využívajú kópie dát z vyrovnávacej pamäte procesora ako z hlavnej pamäte, je priemerná latencia pamäťového prístupu bližšia latencii vyrovnávajúcej pamäte ako latencii hlavnej pamäte.
Diagram napravo zobrazuje dve pamäte – hlavnú pamäť a rýchlu vyrovnávaciu pamäť. V oboch má každé pamäťové miesto priradenú hodnotu (riadok rýchlej vyrovnávacej pamäte, angl. "cache line"), ktorej veľkosť sa pohybuje podľa rôznych konštrukčných návrhov od 8 do 512 bajtov. Veľkosť riadku RVP je zvyčajne väčšia ako veľkosť bežného prístupu, ktorý sa pohybuje od 1 do 16 bajtov. Každé pamäťové miesto v oboch pamätiach má index – jedinečné číslo určené na označenie tohto miesta. Index pamäťového miesta v hlavnej pamäti sa nazýva adresa. Každé miesto v rýchlej vyrovnávacej pamäti má navyše štítok, ktorý obsahuje index hodnoty hlavnej pamäte, ktorá bola uložená v RVP. V rýchlej vyrovnávacej pamäti procesora sú tieto záznamy nazývané riadkami alebo blokmi RVP.
Keď chce procesor čítať alebo zapisovať na pamäťové miesto v hlavnej pamäti, najprv skontroluje, či je dané pamäťové miesto v cache. To sa dosiahne porovnaním adresy pamäťového miesta so všetkými štítkami v cache, ktoré môžu danú adresu obsahovať. Ak procesor nájde dané pamäťové miesto v cache, hovoríme tomu "cache hit", inak hovoríme o "cache miss". Po zistení, že sa požadované dáta nachádzajú vo vyrovnávacej pamäti je ešte potrebné overiť ich platnosť, ktorú udáva tzv. valid bit. V prípade cache hitu procesor okamžite prečíta, alebo zapíše údaje do cache line. Pomer prístupov, ktorých výsledkom bol cache hit ku cache miss, nazývame "hit rate" a je meradlom efektívnosti cache.
V prípade cache miss, väčšina druhov cache alokuje nový záznam, ktorý obsahuje práve zmeškaný tag a kópiu dát z pamäte. Potom je možné sa odkázať na nový záznam ako v prípade cache hit. Cache miss je pomalý, pretože je potrebné preniesť dáta z hlavnej pamäte. Tento prenos spôsobuje zdržanie preto, že hlavná pamäť je omnoho pomalšia ako cache pamäť.
Niektoré detaily fungovania.
Aby sa vytvorilo miesto pre nový záznam v prípade cache miss, cache musí vo všeobecnosti "vyhodiť" jeden z existujúcich záznamov. Heuristika, ktorú na to používa na toto vyhodenie, sa nazýva "politika nahrádzania" (angl. replacement policy). Fundamentálny problém každej politiky nahrádzania je predpovedať, ktorý existujúci záznam v cache bude v budúcnosti použitý s najmenšou pravdepodobnosťou. Predpovedanie budúcnosti je náročné, obzvlášť pre hardvérové cache, ktoré musia byť implementované obvodmi, takže existuje množstvo politík nahrádzania a žiaden dokonalý spôsob, ako medzi nimi vybrať. Jedna z populárnych politík nahrádzania, LRU (Least Recently Used), nahrádza najdlhšie nepoužitý záznam.
Keď sa dáta zapíšu do cache, je tiež potrebné ich niekedy zapísať do hlavnej pamäte. Časovanie tohto zápisu sa riadi tzv. "politikou zapisovania" (write policy). Vo "write-through" cache spôsobí každý zápis do cache zápis do hlavnej pamäte. Vo "write-back" cache sa zápisy nezrkadlia v pamäti okamžite. Namiesto toho sa cache sleduje, ktorých miesta sa prepísali (tieto miesta sa označia ako "špinavé" - príznak dirty bit). Dáta z týchto miest sa zapíšu do hlavnej pamäte, keď sa dáta vyhadzujú z cache. Z tohto dôvodu cache miss vo write-back cache často bude vyžadovať "dva" prístupy do pamäte.
Sú aj kompromisné politiky. Cache môže byť write-through, ale zápisy sa môžu v zápisovom fronte držať dočasne, zvyčajne tak, aby sa viacnásobné zápisy vykonali súčasne (čo môže zlepšiť využitie zbernice).
Dáta v hlavnej pamäti, ktoré sú cacheované môžu byť časom nahradené inými entitami, čo znamená, že dáta v cache "vychladli" (angl. out-of-date alebo "stale"). A zasa keď CPU aktualizuje dáta v cache, kópie týchto dát v iných cache vychladnú. Komunikačné protokoly medzi správcami cache, ktoré slúžia na udržiavanie konzistencie dát sa nazývajú "koherenčné protokoly".
Záleží aj na čase, ktorý je potrebný na prinesenie dáta z pamäte (latencia čítania), pretože CPU často počas čakania na dáta nebude mať čo robiť. Tento stav CPU sa nazýva "stall". Ako sa novšie CPU neustále zrýchľujú, stalls z dôvodu cache miss predstavujú stále väčšie straty výpočtového potenciálu; moderné CPU sú schopné vykonať stovky inštrukcií v čase, ktorý je potrebný na prinesenie jediného dáta z pamäte. Na zamestnanie CPU v tomto čase boli vyvinuté rozličné techniky. CPU s "Out-of-order" (napr. Pentium Pro a novšie návrhy od Intelu) sa pokúšajú vykonávať nezávislé inštrukcie nasledujúce po inštrukcii, ktorá čaká na cache miss dáta. Pentium 4 používa simultánny multithreading (v terminológii Intelu Hyper Threading), aby dovolil druhému programu používať CPU kým prvý čaká na dáta z hlavnej pamäte..
Asociativita.
Takže politika nahrádzania rozhoduje, kde do cache sa uloží kópia určitého záznamu z hlavnej pamäte. Ak necháme voľbu, do ktorého záznamu cache sa kópia uloží, na politike nahrádzania, nazývame takúto cache "plne asociatívna" (fully associative). Opačným extrémom je, keď každý záznam z hlavnej pamäte môže ísť iba na jediné miesto v cache—cache sa "mapuje priamo" (direct mapped). Mnohé cache implementujú kompromis a označujú sa ako "množinovo asociatívne" (set associative). Napríklad dátová cache prvej úrovne (L1) v AMD Athlon je dvojcestne množinovo asociatívna (2-way set associative), čo znamená, že každý záznam z hlavnej pamäte môže byť cacheovaný v ktoromkoľvek z dvoch miest v dátovej cache prvej úrovne.
Ak každá z adries v hlavnej pamäti môže byť cacheovaná na dvoch adresách v cache, logickou otázkou je "na ktorých dvoch?" Najjednoduchšia a najbežnejšia schéma, zobrazená na diagrame vpravo hore, je použiť najnižšie bity indexu adresy hlavnej pamäte ako index do cache pamäte a mať dvojcestné záznamy pre každý index. Dobrou vlastnosťou tejto schémy je, že štítky uložené v cache nemusia obsahovať časť adresy hlavnej pamäte, ktorá je špecifikovaná indexom cache. Keďže štítky cache majú menej bitov, zaberajú menej miesta a je možné ich rýchlejšie čítať a porovnávať.
Boli navrhnuté aj iné schémy ako "skewed cache", kde je index pre cestu 0 priamy, ale index pre cestu 1 je daný hash funkciou. Dobrá hash funkcia má vlastnosť, že adresy, ktoré sú v konflikte s priamym mapovaním nie s v konflikte s hash funkciou, a tak je menej pravdepodobné, že program bude trpieť neočakávaným množstvom konfliktných cache misses z dôvodu patologického prístupového vzoru.
Asociativita je obetovaním niečoho na úkor niečoho iného. Ak je desať miest, kde politika nahrádzania môže umiestniť nový záznam, potom ak sa kontroluje, či záznam je v cache, je potrebné skontrolovať všetkých desať miest. Kontrola viacerých miesť stojí výpočtový výkon, pamäťové miesto a strojový čas. Na druhej strane cache s väčšou asociativitou trpia menej cache missess (pozri konfliktné cache missess dolu). Základným pravidlom je, že zdvojenie asociativity má približne rovnaký efekt na hit rate ako zdvojenie kapacity cache, od jednocestnej (priamo mapovanej) po štvorcestnú. Zvýšenie asociativity nad štvorcestnú má omnoho menší dopad na hit rate a vo všeobecnosti sa robí z iných dôvodov (pozri virtual aliasing dolu).
Jednou z výhod priamo mapovanej cache je, že umožňuje jednoduché a rýchle špekulácie. Keď sa raz vypočíta adresa, cache index, ktorý mohol byť kópiou údaju je známy. Je možné tento záznam cache prečítať a procesor môže pokračovať v práci s údajom predtým, než sa skončí kontrola, či sa štítok v skutočnosti zhoduje s požadovanou adresou.
Princíp, že procesor môže používať cacheované dáta predtým ako sa skončí kontrola zhodnosti štítku, je možné aplikovať aj na asociatívne cache. Podmnožinu štítku zvanú "pomôcka" (hint), je možné použiť paralelne s kontrolou celého štítku. Technika pomôcky funguje najlepšie, keď sa používa v kontexte prekladu adresy tak, ako je vysvetlené nižšie.
Povinné, kapacitné a konfliktné cache misses.
Bolo vykonané množstvo analýz správania cache za účelom nájdenia najlepšej veľkosti, asociativity, veľkosti bloku atď. Sekvencie pamäťových referencií produkovaných benchmarkovými programami sa ukladajú ako "address traces". Následné analýzy simulujú množstvo rôznych možných návrhov cache na týchto dlhých address traces. Zisťovanie toho, do akej miery toto množstvo premenných ovplyvňuje hit rate môže byť veľmi mätúce. Jedným z významných prispievateľov tejto analýzy je Mark Hill, ktorý rozdelil cache misses do troch kategórií:
Graf vpravo sumarizuje výkon cache na celočíselnej časti benchmarkov SPEC CPU2000, ako ich namerali Hill a Cantin . Tieto benchmarky majú reprezentovať druh záťaže, ktorý môže mať pracovná stanica v danom dni. Na tomto grafe môžeme vidieť rozličné vplyvy troch druhov cache misses.
Ďalej napravo pri veľkosti cache označenej ako "Inf", máme povinné cache misses. Ak chceme zlepšiť výkon stroja pri SpecInt2000, zväčšenie veľkosti cache nad 1MB je zbytočné. Taký pohľad nám dávajú povinné cache misses.
Miss rate plne asociatívnej cache je tu takmer reprezentatívnym príkladom kapacitnej miss rate. Rozdiel je, že prezentované údaje sú zo simulácií používajúcich politiku nahrádzania LRU. Zobrazenie kapacitnej miss rate by vyžadovalo dokonalú politiku nahrádzania, t. j. predvídanie budúcnosti a nájdenie záznamu cache, ktorý nebude potrebný.
Všimnite si, že naša aproximácia kapacitnej miss rate strmo klesá medzi 32 KB a 64KB. To indikuje, že benchmark používa "pracovnú vzorku" s veľkosťou približne 64KB. Návrhár cache CPU skúmajúci tento benchmark bude mať silné nutkanie nastaviť veľkosť cache skôr nad 64KB ako pod túto veľkosť. Všimnite si, že pri tomto benchmarku nemôže žiadna zmena asociativity pomôcť 32KB cache k rovnako dobrým výsledkom ako má štvorcestná 64KB cache či priamo mapovaná 128KB cache.
Nakoniec si všimnite, že medzi 64KB a 1MB je veľký rozdiel medzi priamo mapovanými a plne asociatívnymi cache. Tento rozdiel je konfliktná miss rate. V roku 2004 sú sekundárne cache v rámci čipu v tomto rozsahu, pretože menšie cache sú dostatočne rýchle na to, aby boli primárnymi cache a väčšie cache sú príliš veľké na to, aby ich bolo možné ekonomicky produkovať na čipe (Itanium 2 má 9MB level-3 cache na čipe, najväčšiu aká sa predáva v roku 2004). Poučenie z pohľadu na konfliktné miss rates je, že sekundárnym cache veľmi prospieva asociativita.
Táto výhoda bola dobre známa na konci osemdesiatych rokov a začiatku devätdesiatych rokov, kedy návrhári CPU nemohli zmestiť veľké cache na čip a nemali dostatočnú šírku pásma na dátovú cache ani štítky cache aby mohli implementovať vysokú asociativitu na cache mimo čipu. Boli pokusy o zúfalé hacky: MIPS R8000 používal drahé rezervované SDRAM mimo čipu so štítkami, ktoré mali v sebe komparátory štítkov a large drivers on the match lines, aby tak implementovali 4MB štvorcestne asociatívnu cache. MIPS R10000 používali na štítky bežné SRAM čipy a pri každom prístupe hádali, ktorou cestou nastane cache hit.
Preklad adries.
Väčšina CPU na všeobecné účely implementujú určitú formu virtuálnej pamäte. V skratke – každý program bežiaci na stroji vidí svoj vlastný zjednodušený adresný priestor, ktorý obsahuje iba jeho kód a dáta. Každý program si dáva veci do svojho adresného priestoru, bez ohľadu na činnosť iných programov v iných adresných priestoroch.
Virtuálna pamäť vyžaduje od procesora preklad virtuálnych adries generovaných programom na fyzické adresy v hlavnej pamäti. Časť procesora zodpovedná za tento preklad sa nazýva jednotka správy pamäte (memory management unit, MMU). Rýchla cesta cez MMU môže vykonávať tieto preklady uložená v zvláštne nazvanom Translation Lookaside Buffer (TLB), ktorý je cache mapovaní tabuľky stránok operačného systému.
Pre účely tohto rozboru rozlišujeme tri dôležité charakteristiky prekladu adries:
Historická poznámka: prvé systémy s virtuálnou pamäťou boli veľmi pomalé, pretože vyžadovali prístup k tabuľke stránok (ktorá bola v pamäti) pre každým programovým prístupom k hlavnej pamäti. Bez akýchkoľvek cache bolo výsledkom spomalenie konečnej rýchlosti stroja na polovicu. Prvé hardvérové cache použité v počítačovom systéme vlastne neboli dátové ani inštrukčné cache, ale TLB.
Existencia rozličných fyzických a virtuálnych adries vyvoláva otázku, či sa v štítku a cache indexe používajú virtuálne alebo fyzické adresy. Motivácia za použitím virtuálnych adries je rýchlosť: vituálne indexovaná, virtuálne štítkovaná dátová cache úplne odbremeňuje MMU od opakovanej záťaže. Latencia tohto opakovania (load latency) je kritickou premennou ovplyvňujúcou výkon CPU. Väčšina moderných cache prvej úrovne je virtuálne indexovaných, čo aspoň umožňuje paralelné vykonávanie vyhľadávanie MMU v TLB s prinesením dát z cacheovanej RAM.
Ale virtuálne indexovanie nie je vždy najlepšou voľbou. Zavádza problém virtuálnych aliasov—cache môže mať viaceré adresy, ktoré môžu uložiť hodnotu jedinej fyzickej adresy. Náklady použitia virtuálnych aliasov rastú s veľkosťou cache a výsledkom je, že väčšina cache druhej a vyššej úrovne sú fyzicky indexované.
Virtuálne štítkovanie nie je obvyklé. Ak je možné ukončiť vyhľadávanie v TLB pred vyhľadávaním v RAM cache, fyzická adresa je včas dostupná pre porovnanie štítkov a virtuálne štítkovanie nie je potrebné. Väčšie cache potom bývajú fyzicky štítkované a iba malé cache s veľmi nízkou latenciou sú štítkované virtuálne. V posledných CPU na všeobecné účely nahradilo virtuálne štítkovanie vhints, čo je popísané nižšie.
Virtuálne indexovanie a virtuálne aliasy.
Obvyklým spôsobom, ako procesor zaručuje, že aliasované virtuálne adresy sa správajú ako jediná adresa je zabezpečenie, že sa v cache neustále nachádza iba jediná kópia daného virtuálneho aliasu.
Zakaždým, keď sa do virtuálne indexovanej cache pridá nový záznam, procesor hľadá, či už v cache neexistuje virtuálny alias a ak áno, najskôr ho vyhodí. Táto špeciálna obsluha nastáva iba v prípade cache miss. Počas cache hit nie je potrebná žiadna zvláštna činnosť, čo pomáha udržať rýchlu cestu rýchlou.
Najpriamejším spôsobom, ako nájsť aliasy je zabezpečiť, aby boli všetky mapované na rovnakú adresu v cache. To sa stáva napr. keď má TLB 4KB stránky a cache s veľkosťou 4KB alebo menšou je mapovaná priamo.
Moderné cache prvej úrovne sú oveľa väčšie ako 4KB, ale stránky virtuálnej pamäte zostali na rovnakej veľkosti. Ak má cache veľkosť napr. 16KB a je virtuálne indexovaná, pre každú virtuálnu adresu existujú štyri cache adresy, ktoré ju môžu obsahovať, ale sú aliasované na rozličné virtuálne adresy. V prípade cache miss je potrebné skontrolovať všetky štyri adresy, či sa ich zodpovedajúce fyzické adresy nezhodujú s prístupom, ktorý spôsobil cache miss.
Tieto kontroly sú tie isté, ako používajú množinovo asociatívne cache pri výbere jednotlivých zhôd. Takže ako je 16KB virtuálne indexovaná cache štvorcestne množinovo asociatívna a používa sa s virtuálnou pamäťou so 4KB stránkami, na vyhodenie virtuálnych aliasov počas cache miss nie je potrebná žiadna ďalšia práca, pretože kontroly už prebehli počas kontroly cache hit.
Vezmime si znova ako príklad AMD Athlon—má 64KB dátovú cache prvej úrovne, 4KB stránky a dvojcestnú množinovú asociativitu. Keď nastane cache miss, 2 z 16 (==64KB/4KB) možných virtuálnych aliasov už boli skontrolované a ďalších sedem cyklov hardvéru kontroly štítkov je potrebných na dokončenie kontroly virtuálnych aliasov.
Virtuálne štítky a vhints.
Virtuálne štítkovanie je tiež možné. Veľkou výhodou virtuálnych štítkov je to, že pri asociatívnych cache umožňujú pokračovanie kontroly zhody štítkov predtým, ako sa dokončí preklad virtuálnej adresy na fyzickú. Ale:
Je tiež možné, aby operačný systém zabezpečoval, aby v cache súčasne neexistovali virtuálne aliasy. Operačný systém to dosiahne vynútením farbenia stránok, ktoré je opísané nižšie. Niektoré skoré RISC procesory (SPARC, RS/6000) sa vydali touto cestou. V poslednej dobe nebola použitá, keďže hardvérové náklady na detekciu a vyhadzovanie virtuálnych nákladov klesli a stúpla daň za komplexnosť softvéru a stratu výkonu pri dokonalom farbení stránok.
Môže byť užitočné rozlišovať dve funkcie štítkov v asociatívnej cache: používajú sa na zistenie, ktorú cestu záznamu vybrať a používajú sa na zistenie, či nastal cache hit alebo miss. Druhá funkcia musí byť vždy správna, ale pre prvú funkciu je prípustné, aby hádala a niekedy chybila.
Niektoré procesory (napr. skoré SPARC) majú cache s virtuálnymi aj fyzickými štítkami. Virtuálne štítky sa používajú na výber cesty a fyzické na určenie, či nastal cache hit alebo miss. Tento druh cache má výhodu latencie virtuálne štítkovanej cache a jednoduché softvérové rozhranie fyzicky štítkovanej cache. Prináša však náklady duplikovaných štítkov. Tiež počas spracovania cache miss je potrebné skontrolovať alternatívne cesty cache line indexu kvôli virtuálnym aliasom a vyhodiť všetky duplikáty.
Dosiahnuť určité kapacitné (aj isté latenčné) výhody je možné udržiavaním "virtual hints" (virtuálne vodítka) pre každý cache záznam namiesto virtuálnych štítkov. Tieto vodítka sú podmnožinou alebo hashom virtuálneho štítku a používajú sa na výber cesty, ktorou sa dostať k dátam a k fyzickému štítku. Ako pri virtuálne štítkovanej cache, môže nastať zhoda virtuálnych vodítok, ale nezhoda fyzických tagov, kedy je potrebné vyhodiť záznam so zhodným vodítkom, aby mali prístupy do cache po zaplnení cache na tejto adrese iba jedu zhodu vodítka. Keďže virtuálne vodítka sa odlišujú v menšom počte bitov ako virtuálne štítky, cache s virtuálnymi štítkami trpí väčším počtom konfliktných cache misses ako virtuálne štítkovaná cache.
Snáď najväčšia redukcia virtuálnych vodítok sa nachádza v Pentium 4 (jadrá Willamette a Northwood). V týchto procesoroch je efektívne virtuálne vodítko 2 bity dlhé, pričom cache je štvorcestne množinovo asociatívna. Hardvér si udržiava jednoduchú permutáciu virtuálnej adresy ku cache indexu, a tak na výber tej správnej zo štyroch ciest nie je potrebný CAM .
Farbenie stránok.
Veľké fyzicky indexované cache (zvyčajne sekundárne cache) narážajú na problém: nad tým, ktoré stránky v cache navzájom kolidujú ma kontrolu operačný systém a nie aplikácia. Rozdiely v alokácii stránok od programu k druhému vedú k rozdielnym vzorom kolízií v cache, čo má za dôsledok veľké rozdiely vo výkone programu. Tieto rozdiely môžu veľmi sťažiť dosiahnutie konzistentného a opakovateľného časovania pre beh benchmarku, čo vedie k frustrovaným predajcom žiadajúcim nápravu problému od autorov operačných systémov.
Pre pochopenie problému uvažujme CPU s 1MB fyzicky indexovanej priamo mapovanej cache druhej úrovne a 4KB virtuálnymi pamäťovými stránkami. Sekvenčné fyzické stránky sú mapované do súvislej oblasti v cache, až po 256 stránkach sa vzorka opakuje od začiatku. Každú fyzickú stránku môžeme označiť farbou od 0-255 určujúcou, kam do cache môže ísť. Adresy v rámci fyzických stránok s rozličnou farbou nemôžu v cache kolidovať.
Programátor pokúšajúci sa maximálne využiť cache môže zostaviť prístupové vzory svojho programu tak, aby bolo naraz v každom okamihu potrebné cacheovať iba 1 MB dát, čím sa vyhne kapacitným cache misses. Ale mal by tiež zabezpečiť, aby prístupové vzory nemali konfliktné cache misses. Jedným zo spôsobov poňatia tohto problému je rozdeliť virtuálne stránky, ktoré program používa, a priradiť im virtuálne farby rovnakým spôsobom, ako sme priradili fyzické farby fyzickým stránkam. 
Programátor potom môže zostaviť prístupové vzory svojho kódu tak, aby naraz nepoužíval dve stránky s rovnakou virtuálnou farbou v jednom časovom okamihu. O tomto druhu optimalizácie existuje množstvo literatúry (napr. loop nest optimization), zväčša pochádzajúcej od High Performance Computing (HPC) komunity.
Chyták je v tom, že aj keď všetky naraz používané stránky majú rozličnú virtuálnu farbu, niektoré môžu mať rovnakú fyzickú farbu. V skutočnosti, ak operačný systém priraďuje fyzické stránky náhodne a jedným spôsobom, je extrémne pravdepodobné, že niektoré stránky budú mať rovnakú fyzickú farbu a potom adresy týchto stránok budú v cache kolidovať (toto je tzv. birthday paradox).
Riešením je nechať operačný systém pokúsiť sa priradiť rozličné fyzické farby rozličným virtuálnym farbám, technika nazývaná "farbenie stránok" (page coloring). Hoci skutočné mapovanie z virtuálnej na fyzickú farbu je irelevantné vzhľadom na výkon systému, je zložité pracovať s čudnými mapovaniami a neprinášajú veľké výhody, takže väčšina pokusov farbenia stránok pozostáva zo snahy udržiavať fyzické a virtuálne farby rovnaké.
Ak môže operačný systém zaručiť, že každá fyzická farba je mapovaná iba na jednu virtuálnu farbu, potom neexistujú virtuálne aliasy a procesor môže používať virtuálne indexovanú cache bez ďalších kontrol na virtuálne aliasy počas obsluhy cache miss. Alebo OS môže vyhodiť stránku z cache zakaždým, keď zmení virtuálnu farbu na inú. Ako sme spomenuli vyššie, tento prístup bol použitý v niektorých raných návrhoch SPARC a RS/6000.
Hierarchia cache v modernom procesore.
Moderné procesory majú v skutočnosti na čipe viacero spolupracujúcich cache. Vývoj modernej hierarchie cache bol usmerňovaný dvoma problémami.
Špecializované cache.
Prvý problém je, že CPU s pipeline pristupujú k pamäti z viacerých miest v pipeline: prinesenie inštrukcie, preklad adresy z virtuálnej na fyzickú a prinesenie dát. Jednoduchý príklad je uvedený v článku Classic RISC Pipeline. Prirodzeným dôsledkom je použiť rozličné fyzické cache pre každý z týchto bodov, aby nebolo potrebné používať žiadne fyzické zariadenie na obsluhu dvoch miest v pipeline. Tak pipeline prirodzene skončí s aspoň tromi oddelenými cache (inštrukčná, TLB, a dátová), každou špecializovanou na určitú úlohu.
Victim cache.
victim cache je cache používaná na udržiavanie blokov vyhodených z cache CPU z dôvodu konfliktného alebo kapacitného cache miss. Victim cache leží medzi hlavnou cache a jej dopĺňacou cestou a udržiava iba bloky, ktoré boli vyhodené z cache počas cache miss. Táto technika sa používa na redukciu nákladov, ktoré spôsobuje cache miss.
Originálna victim cache na HP PA7200 bola malá, plne asociatívna cache. Neskoršie procesory ako AMD K7 a K8 používali veľmi veľkú sekundárnu cache ako victim cache aby sa vyhli duplikácii obsahu veľkej primárnej cache.
Trace cache.
Jedným z extrémnejších príkladov špecializácie cache je trace cache, ktorú môžeme nájsť v procesoroch Intel Pentium 4.
Trace cache je mechanizmus zväčšenia šírky pásma pre prinesenie inštrukcií ukladaním stôp inštrukcií, ktoré už boli prinesené. Mechanizmus bol prvýkrát navrhli Eric Rotenberg, Steve Bennett a Jim Smith v ich dokumente z roku 1996 : "Trace Cache: a Low Latency Approach to High Bandwidth Instruction Fetching."
Trace cache ukladá inštrukcie potom, ako boli dekódované alebo odložené. To umožňuje jednotke pre prinesenie inštrukcií priniesť niekoľko základných blokov bez toho, aby sa musela starať o vetvy v toku programu. Trace lines sa ukladajú v trace cache na základe program counter prvej inštrukcie v trace a množine predpovedí vetvenia. To umožňuje ukladanie rôznych trace ciest začínajúcich na rovnakej adrese. Keď je pipeline vo fáze prinesenia inštrukcie, skontroluje sa aktuálny program counter spolu s množinou predpovedí vetvenia, či nenastal cache hit. Ak nastal hit, trace line sa použije na prinesenie, ktoré tak nemusí smerovať do bežnej cache alebo do pamäte. Trace cache naďalej posiela prinášaciu jednotku do konca trace line alebo do chyby predpovede v pipeline. Ak nastane cache miss, začne sa budovať nová trace.
Trace cache sa tiež používajú v procesoroch ako Intel Pentium 4 na uloženie už dekódovaných mikrooperácií alebo preklad komplexných x86 inštrukcií, aby ich nebolo potrebné znova dekódovať keď budú znova potrebné.
Plný text Dokumentu Smitha, Rotenberga a Bennetta na "Citeseer".
Architektúra Harvard.
Pipelines s oddelenými cache pre inštrukcie a dáta nazývame Harvard architecture. Pôvodne toto spojenie označovalo stroje s oddelenými inštrukčnými a dátovými pamäťami, ktoré tak zabraňovali programu modifikovať svoje inštrukcie.
Viacúrovňové cache.
Druhým problémom je fundamentálne vybalansovanie medzi latenciou cache a hit rate. Väčšie cache sú pomalšie a majú lepšie hit rate. Na zmiernenie tohto vyrovnania používajú mnohé počítače viaceré úrovne cache, kde sú malé a rýchle cache sekondované väčšími a pomalšími. Ako sa zväčšuje rozdiel v latencii hlavnej pamäte a najrýchlejšej cache, niektoré procesory začali používať až tri úrovne cache na čipe. Napríklad v roku 2003 sa začal dodávať Itanium II so spolu 6MB cahe tretej úrovne na čipe. Rad IBM Power 4 má 256MB cache tretej úrovne mimo čipu, ktorú zdieľa niekoľko procesorov.
Viacúrovňové cache vo všeobecnosti fungujú tak, že sa najprv skontroluje najmenšia cache prvej úrovne; ak nastane cache hit, procesor môže rýchlo pokračovať. Ak nastane cache miss, skontroluje sa nasledujúca väčšia cache atď. až po kontrolu hlavnej pamäte.
Viacúrovňové cache predstavujú nové rozhodnutia pri návrhu. Napríklad v niektorých procesoroch (ako Intel Pentium 2, 3 a 4, ako aj väčšina RISCov), dáta v L1 cache môžu byť aj v L2 cache. Tieto cache sa nazývajú inkluzívne. Iné procesory (ako AMD Athlon) majú exkluzívne cache—je zaručené, že dáta sa nachádzajú najviac v jednej z L1 a L2 cache.
Výhodou exkluzívnych cache je, že sú schopné uchovať viac dát. Táto výhoda sa zväčšuje so zvyšujúcou sa veľkosťou cache. Keď nastane L1 cache miss, cache line L2, ktorá mala cache hit, sa nahradí s cache line v L1. Táto výmena je o niečo viac prácna ako iba skopírovanie cache line z L2 do L1, čo robí inkluzívna cache.
Niektoré implementácie inkluzívnych cache zaručujú, že všetky dáta v L1 cache sa nachádzajú aj v L2 cache (implementácie Intel x86 nie). Jednou výhodou prísne inkluzívnych cache je, že keď externé zariadenia alebo iné procesory v multiprocesorovom systéme chcú odstrániť cache line z procesora, stačí, aby procesor skontroloval L2 cache. V hierarchiách cache, ktoré nevynucujú inklúziu je potrebné skontrolovať aj L1. Nevýhodou je vzťah medzi asociativitami cache L1 a L2: ak nemá L2 cache aspoň toľko ciest, ako všetky cache L1 spolu, efektívna asociativita L1 cache je obmedzená.
Inou výhodou inkluzívnej cache je, že väčšia cache môže používať väčšie cache lines, čo redukuje veľkosť štítkov sekundárnej cache. Ak je sekundárna cache o rád väčšia ako primárna a dáta cache sú o rád väčšie ako štítky, je toto ušetrené miesto porovnateľné s priestorom, ktorý môže byť využitý na uloženie obsahu L1 v L2 cache.
Ako sme uviedli vyššie, väčšie počítače občas majú medzi L2 cache a hlavnou pamäťou ďalšiu cache zvanú L3. Táto cache sa vo všeobecnosti implementuje na oddelenom čipe od CPU a v roku 2004 sa jej veľkosť pohybuje od 2 do 256 megabajtov. Implementácia tejto cache vo všeobecnosti stojí dobre cez $1 000 a jej účinky je možné vidieť väčšinou na veľkých množinách dát, aké sa zvyčajne nenachádzajú na PC. Dôvodom prečo procesory pre PC vo všeobecnosti nemávajú takúto cache sú náklady.
Nakoniec, na druhom konci pamäťovej hierarchie, samotný súbor registrov CPU môžeme považovať za najmenšiu a najrýchlejšiu cache v systéme so zvláštnou charakteristikou, že je organizovaná softvérom—zvyčajne kompilátorom, keďže ten alokuje, ktoré registre budú udržiavať hodnoty prinesené z hlavnej pamäte.
Príklad: K8.
Na ilustráciu špecializácie a viacúrovňovej organizácie cache, tu je hierarchia cache procesora AMD Athlon 64, ktorého návrh jadra je známy ako K8 (detaily tu). 
K8 má 4 špecializované cache: inštrukčnú cache, inštrukčnú TLB, dátovú TLB a dátovú cache. Každá z týchto cahe je špecializovaná:
K8 má tiež viacúrovňovú cache. Existujú inštrukčné a dátové TLB druhej úrovne, ktoré ukladajú iba PTEs mapujúce 4KB. Inštrukčné aj dátové cache a rôzne TLB, môžu byť plnené z veľkej zjednotenej L2 cache. Táto cache je exkluzívna pre L1 inštrukčnú aj dátové cache čo znamená, že ktorýkoľvek 8-bbajtový riadok môže byť len v jednej z týchto cahce: L1 inštrukčná cache, L1 dátová cache alebo L2 cache. Je však možné, aby mal riadok v dátovej cache PTE, ktorý je tiež v jednej z TLB—operačný systém je zodpovedný za udržiavanie koherencie jednotlivých TLB tým, že ich časti vyčistí pri aktualizácii tabuľky stránok v pamäti.
Implementácia.
Pretože čítanie z cache je najbežnejšou operáciou, ktorá zaberá viac ako jeden cyklus, opakovaný výskyt od načítania inštrukcie po inštrukciu na ňom závislú predstavuje v dobre navrhnutých procesoroch zvyčajne kritickú cestu, aby dáta v tejto ceste mrhali čo najmenej času pri čakaní na dokončenie cyklu. Výsledkom je, že cache prvej úrovne je najcitlivejším blokom na latenciu z celého čipu.
Najjednoduchšia cache je virtuálne indexovaná priamo mapovaná cache. Virtuálna adresa sa počíta sčítačkou, relevantná časť adresy sa vyberie a použije na indexáciu SRAM, ktorá vráti načítané dáta. Dáta sa zarovnajú do bajtov v bitovom posúvači a odtiaľ sa podajú ďalšej operácii. Nie je potrebná žiadna kontrola štítkov vo vnútornej slučke—v skutočnosti štítky netreba ani čítať. Neskôr v pipeline, ale pred odsunutím inštrukcie načítania, je potrebné prečítať štítok pre načítané dáta a porovnať s virtuálnou adresou, aby sa uistilo, že nastal cache hit. V prípade cache miss sa cache aktualizuje pomocou požadovanej cache a pipeline sa reštartuje.
Asociatívna cache je zložitejšia, pretože je potrebné načítať nejaký štítok, aby sa určilo, ktorý záznam z cache vybrať. N-cestná množinovo asociatívna cache prvej úrovne zvyčajne číta všetkých N možných štítkov a N dát paralelne a potom vyberie dáta priradené danému štítku. L2 cache niekedy šetria energiu tým, že najprv prečítajú štítky, aby sa z dátovej SRAM prečítal iba jeden prvok.
Diagram napravo objasňuje spôsob, akým sa používajú rôzne časti adresy. Adresné bity sú označené v notácii little endian. Diagram zobrazuje SRAM, indexovanie a multiplexovanie pre 4KB, 2-cestnú množinovo asociatívnu, virtuálne indexovanú a virtuálne štítkovanú cache so 64B riadkami, 32b šírkou čítania a 32b virtuálnou adresou.
Pretože cache je 4KB a má 64B riadky, v cache je iba 64 riadkov a čítame dva naraz zo štítkovej SRAM, ktorá má 32 riadkov, každý s párom 21-bitových štítkov. Hoci by na indexáciu štítkov a dátových SRAM mohla byť použitá akákoľvek funkcia bitov 31 až 6 virtuálnej adresy, je najjednoduchšie použiť najmenej významné bity.
Podobne, pretože cache je 4KB a má čítaciu cestu o šírke 4B a pre každý prístup číta dve cesty, dátová SRAM má 512 riadkov o šírke 8 bajtov.
Modernejšia cache my mohla byť 16KB, 4-cestne množinovo asociatívna, virtuálne indexovaná, s virtuálnymi pomôckami (vhints) a fyzicky štítkovaná s 32B riadkami, 32b šírkou čítania a 36b fyzickými adresami. Opakovaný výskyt čítacej cesty by bol veľmi podobný hore uvedenej ceste. Namiesto štítkov by sa čítali vhints a porovnávali s podmnožinou virtuálnych adries. Neskôr v pipeline by sa virtuálne adresy preložili na fyzické pomocou TLB a fyzický štítok by sa prečítal (iba jeden, keďže vhints poskytujú informáciu o ceste pre čítanie). Nakoniec by sa fyzická adresa porovnala s fyzickým štítkom, aby sa určilo, či nastal cache hit.
Niektoré návrhy SPARC vylepšili rýchlosť svojich L1 cache o niekoľko zdržaní hradiel tak, že rozdelili sčítačku virtuálnej adresy do dekóderov SRAM. Pozri Sum addressed decoder.

</doc>
<doc id="33018" url="https://sk.wikipedia.org/wiki?curid=33018" title="Ernest Rutherford">
Ernest Rutherford

Ernest Rutherford, 1. barón Rutherford z Nelsonu (* 30. august 1871, Spring Grove, Nový Zéland – † 19. október 1937, Cambridge Spojené kráľovstvo) bol novozélandský v Británii žijúci jadrový fyzik. Je známy ako „otec“ jadrovej fyziky, priekopník orbitálnej teórie atómu, obzvlášť za jeho objav protónu z jadra pri jeho experimente so zlatou fóliou.
Životopis.
Narodil sa v Spring Grove, (dnes Brightwater), blízko Nelsonu. Študoval na Nelson College, kde vyhral štipendium pre štúdium na univerzite v Canterbury. Tu získal tri tituly a pracoval tu dva roky najmä na výskume elektrickej technológie.
V roku 1895 odcestoval do Anglicka na postgraduálne štúdium v Cavendishových laboratóriách na Cambridge University. Tu sa stal na krátku dobu držiteľom rekordu v diaľke, na ktorú bol schopný detegovať bezdrôtové vlny. Počas výskumu rádioaktivity zaviedol termíny alfa lúč, beta lúč a gama lúč.
V roku 1898 bol menovaný vedúcim fyzikálneho oddelenia na McGillovej univerzite v Montreale. V roku 1900 získal titul doktora vied na Novozélandskej univerzite.
Za prácu na McGillovej univerzite v roku 1908 získal Nobelovu cenu za chémiu. Dokázal, že rádioaktivita je spontánny rozpad atómu. Toto je ironicky spomenuté v jeho poznámke „"Z vied je len fyzika; všetko ostatné je zbieranie známok."“. Všimol si, že vzorke rádioaktívneho materiálu trvalo nemenne rovnakú dobu, kým sa polovica z nej rozpadla – jej polčas rozpadu – a vyvinul praktické použitie tohto javu ako hodiny, ktoré potom mohli byť použité na určenie skutočného veku Zeme, ktorý sa ukázal byť oveľa vyšší ako vedci v tej dobe predpokladali.
V roku 1907 bol menovaný vedúcim fyzikálneho oddelenia na univerzite Manchesteri. Tam objavil jadrovú podstatu atómov a bol prvým úspešným „alchymistom“ na svete: zmenil dusík na kyslík. Počas spolupráce s Nielsom Bohrom (ktorý zistil, že elektróny sa pohybujú na špecifických orbitáloch) Rutherford teoretizoval o existencii neutrónov, ktoré by istým spôsobom kompenzovali odpudivý efekt kladného náboja protónov pôsobením príťažlivej jadrovej sily a tak zabraňovali rozpadu jadra.
V roku 1917 sa vrátil na Cavendish ako riaditeľ. Pod jeho vedením získal Nobelovu cenu James Chadwick za objav neutrónu (v roku 1932), John Cockcroft a Ernest Walton za rozbitie atómu použitím urýchľovača častíc a Edward Victor Appleton za preukázanie existencie ionosféry.
Jeho výskum spolu s výskumom jeho študenta a nasledovníka sira Marka Oliphanta boli kľúčové pri zvolaní Projektu Manhattan.
Bol povýšený do rytierskeho stavu v roku 1914, v roku 1925 mu bol udelený rád za zásluhy a v roku 1931 mu bol udelený titul barón Rutherford z Nelsonu z Cambridge v County of Cambridge. Objavil sa na novozélandskej stodolárovej bankovke a na poštových známkach Sovietskeho zväzu (1971), Kanady (1971), Švédska (1968) a Nového Zélandu (1971 a 1999). V roku 1997 bol na jeho počesť pomenovaný chemický prvok rutherfordium. Boli po ňom pomenované aj krátery na Marse a Mesiaci. Asteroid bol pomenovaný podľa miesta jeho narodenia.

</doc>
<doc id="33023" url="https://sk.wikipedia.org/wiki?curid=33023" title="Grafológia (povaha človeka)">
Grafológia (povaha človeka)

Grafológia je forma psychologickej diagnostiky. Zaoberá sa rukopisom, jeho vzťahom k osobnosti. Je to jedna z projektívnych metód psychológie, pomocou ktorej sa diagnostikuje osobnosť. Je založená na výrazoch a symboloch.
Metodika.
Od prevzatia rukopisu až k samotnému vyhodnoteniu písma je dlhá cesta. Je potrebné zistiť mnoho príznakov, ktoré sa nedajú hodnotiť samostatne, ale len vo vzájomnej kombinácii (veľkosť, sklon, ubiehavosť, šírka, viazanie, spojitosť, ostrosť…). Pisateľa grafológ priradí k typu osobnosti (Kretschmer, Jung…) a nakoniec vyhotoví celkový rozbor osobnosti.
Pri zisťovaní príznakov ide o rozpoznanie odchýlok v písme od zaužívaného štandardu, ktorý sa učí na základných školách v prvom ročníku. Keďže má každá krajina iný štandard písaného písma, treba brať túto skutočnosť vždy do úvahy a spýtať sa pisateľa, v ktorej krajine sa učil písať. Je dôležité si zistiť aj vek probanta, pretože sa abeceda v rámci jednej krajiny menila v priebehu rokov. 
Grafológ by mal mať aj poznatky zo psychológie (minimálne z typológie), aby mohol čo najobjektívnejšie posúdiť pisateľovu osobnosť a zaradiť ju k jednotlivým osobnostným typom.
Rozbor.
Aby sa mohol vykonať grafologický rozbor, je potrebné probantom zapísať aspoň 1,5 nelinajkovej A4 strany jeho neštylizovaným, nenúteným, čo najprirodzenejším písmom v polohe, na ktorú je pisateľ zvyknutý. Ako podložka by mal stačiť jeden takisto nelinajkový papier. Grafólóg sa potom zameria na rôzne faktory písma, pozrie sa ale aj na rozvrhnutie písma na papieri.
Je potrebné poznať pisateľov vek, pohlavie, jeho národnosť, vzdelanie a povolanie, lebo tieto skutočnosti sa z písma nedajú určiť, ďalej je potrebné poznať či je pravák alebo ľavák, resp. či nemal nejaké zranenie ruky, ktoré môže mať vplyv na rukopis.
Využitie.
Grafológia sa môže využiť u:

</doc>
<doc id="33028" url="https://sk.wikipedia.org/wiki?curid=33028" title="Lucius III.">
Lucius III.

Pápež Lucius III. vlastným menom Ubaldo Allucingoli (* 1097, Lucca – † 25. november 1185, Verona) bol v rokoch 1181-1185 171.pápežom.
Životopis.
Lucius III. sa narodil v roku 1097 v Lucce. Vstúpil do cisterciánskej rehole, pápež Inocent II. ho kreoval kardinálom-diakonom a pápež Hadrián IV. v roku 1159 ho menoval kardinálom-biskupom Ostie a Velletri. Bol najbližším poradcom Alexandra III. Tešil sa aj dôvere Fridricha I. Barbarossu, ktorý ho navrhol do komisie pre vyriešenie otázok Benátskeho mieru. 
1. septembra 1181 bol zvolený za pápeža a stal sa tak nasledovníkom Alexandra III. Bol síce zvolený v Ríme, ale nechal sa 6. septembra 1181 korunovať vo Velletri. Okrem obdobia od novembra 1181 do marca 1182 sídlil mimo Ríma, najčastejšie vo Velletri a v Anagni. Zomrel 25. novembra 1185. Jeho telo je pochované vo veronskom dóme.

</doc>
<doc id="33030" url="https://sk.wikipedia.org/wiki?curid=33030" title="Hermés">
Hermés



</doc>
<doc id="33031" url="https://sk.wikipedia.org/wiki?curid=33031" title="BASIC">
BASIC



</doc>
<doc id="33032" url="https://sk.wikipedia.org/wiki?curid=33032" title="Ľudovít XIII.">
Ľudovít XIII.

Ľudovít XIII. (* 27. september 1601, zámok Fontainebleau, Francúzsko - † 14. máj 1643, Saint-Germain-en-Laye) bol francúzsky a navarrský kráľ od roku 1610 do roku 1643.
Životopis.
Bol najstarším synom Henricha IV. a jeho druhej manželky Márie Medicejskej. Po zavraždení svojho otca-kráľa nastúpil ako 9-ročný na trón a vládla zaňho jeho panovačná matka so svojimi milencami, napríklad Concino Concinim. Presadzovala protireformačnú politiku a zblíženie so Španielskom. V roku 1610 prestala zvolávať ríšske stavy. 24. apríla 1617 sa Ľudovít pučom dostal k moci a prikázal zavraždiť Concina Conciniho.
Roku 1624 odovzdal riadenie štátu kardinálovi Richelieu, ktorý vytvoril absolutistickú monarchiu. Podarilo sa mu pokoriť vzdor šľachty (ktorému nezabránilo ani ukončenie zvolávania ríšskych stavov), dobyl La Rochelle, čím zlomil moc hugenotov, a zaviedol kráľovských intendantov ako správcov krajiny.
Roku 1635 vstúpilo Francúzsko pod vedením Richelieua do tridsaťročnej vojny, s čím však Ľudovít súhlasil len nerád. Richelieu podporoval v zahraničnej politike protestantov, čo vyhovovalo záujmom Francúzska (oslabené a rozdrobené Nemecko). Naopak v domácej politike oslabil vplyv hugenotov. Po Richelieuvej smrti ho vo funkcii štátneho ministra nahradil Jules Mazarin.
Manželstvo a deti.
21. novembra 1615 sa oženil s infantkou Annou Habsburskou, dcérou španielskeho kráľa Filipa III. a Margaréty Habsburskej, s ktorou mal dvoch synov:
Bol to jeden z francúzskych kráľov o ktorom sa vedelo, že je homosexuálne orientovaný. Jeho obľúbenci boli sokoliar Charles ďAlbert a markíz de Cing-Mars.

</doc>
<doc id="33037" url="https://sk.wikipedia.org/wiki?curid=33037" title="Ján Babjak">
Ján Babjak

Vladyka ThDr. Ján Babjak, PhD., SJ alebo Jeho Vysokopreosvietenosť vladyka Ján (Babjak) (* 28. október 1953, Hažín nad Cirochou) je emeritný arcibiskup prešovskej archieparchie a do roku 2022 najvyšší hierarcha – metropolita Gréckokatolíckej cirkvi na Slovensku. 
Život.
Po štúdiu v bratislavskom seminári bol vysvätený za kňaza 11. júna 1978 v Prešove. Svoju pastoračnú službu vykonával ako kaplán v Prešove od roku 1978 do roku 1983. V auguste 1983 začal pôsobiť ako správca farnosti v Ľubici pri Kežmarku.
18. júna 1987 tajne vstúpil do Spoločnosti Ježišovej. Od roku 1989 do roku 1990 vykonával funkciu prefekta v Kňazskom seminári sv. Cyrila a Metoda v Bratislave. V roku 1990 sa stal farárom gréckokatolíckej farnosti v Bratislave, kde pôsobil jeden rok.
V rokoch 1991 až 1993 študoval na Pápežskom východnom inštitúte v Ríme, kde získal licenciát zo spirituality. Po návrate na Slovensko v rokoch 1993 a 1994 bol zodpovedný za exercičný dom Spoločnosti Ježišovej sv. Ignáca v Prešove . V roku 1994 sa opäť vrátil do Ríma, kde pracoval v slovenskom oddelení Vatikánskeho rozhlasu a popritom pokračoval v štúdiu spirituality, z ktorej v roku 1996 v Pápežskom východnom inštitúte obhájil doktorandskú prácu na tému: „P. Michal Lacko – učiteľ a formátor gréckokatolíkov“.
Od roku 1997 až do svojho menovania za biskupa (2002) zastával úrad riaditeľa Centra Spirituality Východ-Západ P. Michala Lacka, SJ. Zároveň prednášal východnú spiritualitu na Teologickej fakulte Trnavskej univerzity v Bratislave a na Gréckokatolíckej teologickej fakulte Prešovskej univerzity.
11. decembra 2002 rímsky pápež Ján Pavol II. vymenoval Jána Babjaka, SJ, za prešovského eparchiálneho biskupa. Je prvým prešovským biskupom, ktorého vysvätil pápež v Bazilike sv. Petra v Ríme. 6. januára 2003 spolu s Jánom Pavlom II. boli spolusvätiteľmi kardinál Leonardo Sandri, vtedajší substitút Štátneho sekretariátu Vatikánu, a arcibiskup Antonio Mario Veglio, sekretár Kongregácie pre východné cirkvi v Ríme. Ako eparcha Prešovskej eparchie nastúpil na miesto 79-ročného vladyku Jána Hirku, ktorý spravoval eparchiu v úlohe prešovského ordinára a apoštolského administrátora gréckokatolíckej Cirkvi v ČSSR od roku 1968 a od roku 1990 ako eparchiálny biskup.
30. januára 2008 bol menovaný pápežom Benediktom XVI. za prešovského metropolitu a zároveň povýšený do hodnosti archieparchu. Slávnosť povýšenia Gréckokatolíckej cirkvi na Slovensku na metropolitnú cirkev svojho práva so sídlom v Prešove a intronizácia prvého prešovského gréckokatolíckeho arcibiskupa a metropolitu Jána Babjaka SJ sa uskutočnila v nedeľu 17. februára 2008 v Mestskej hale v Prešove.
V roku 2009 bol na 5 rokov menovaný za člena Kongregácie pre východné cirkvi.
V Konferencii biskupov Slovenska bol vladyka Ján Babjak na čele ekologickej a sociálnej subkomisie teologickej komisie.
1. júna 2013 vysvätil Milana Lacha za svojho pomocného biskupa. Ten bol v roku 2017 menovaný apoštolským administrátorom ruténskej Eparchie Parma v USA.
Pápež František prijal jeho rezignáciu k 25. aprílu 2022, pričom ako nástupcu menoval apoštolského administrátora "sede vacante" bratislavského vladyku Petra Rusnáka. 

</doc>
<doc id="33038" url="https://sk.wikipedia.org/wiki?curid=33038" title="Milan Bahul">
Milan Bahul

Mgr. art. Milan Bahul (* 25. september 1960, Bratislava) je slovenský herec.
Pôvodne chcel byť leteckým mechanikom, ale navštevovanie dramatického krúžku v detstve ho natoľko ovplyvnil, že sa rozhodol pre štúdium herectva na bratislavskej VŠMU, ktorú absolvoval v roku 1983. Po základnej vojenskej službe pôsobil päť rokov v martinskom Divadle Slovenského národného povstania, potom sa vrátil do Bratislavy. V roku 1989 sa stal členom Novej scény a v rokoch 1992 - 2008 pôsobil v činohre Slovenského národného divadla. 
Účinkoval v rôznych inscenáciách: napr. v Goldoniho "Čerticiach", v dramatizácii Timravinej novely "Veľké šťastie", v Shakespearovej komédii "Trojkráľový večer alebo Čo len chcete", v Ionescovej hre "Stoličky a iných". V sezóne 2005/2006 sa predstavil v úlohe mentálne zaostalého Lennieho v Steinbeckovej adaptácii jeho vlastnej novely "O myšiach a ľuďoch".
Jeho filmografiu tvoria najmä televízne snímky a seriály, zahral si však i v americkom fantasy "Dragonheart" ("Dračie srdce", 1996), v oceňovanom filme Juraja Jakubiska "Nejasná správa o konci sveta" (1997) alebo v rozprávke "Láska na vlásku" (2014). V Čechách si získal popularitu vďaka rozprávke "Pán hradu" (1999), nasledovali úspešné seriály "Dobrá čtvrť" (2005) alebo "Poslední sezona" (2006). Na domácej pôde zarezonoval ako mafián Tóth v "Búrlivom víne" (2012) alebo ako dobrácky Vincent Polák zo seriálu "Chlapi neplačú" (2012) či riaditeľ Stano Balaž v seriáli "Zoo" (2016). Objavil sa aj v životopisnej dráme "Karel IV". (2016).
V roku 2019 začal mať zdravotné problémy a náhle skončil v nemocnici. Problémy sa vrátili aj o rok neskôr, dokonca sa učil znova chodiť. Po premiére seriálu "Ultimátum" (2022) sa stiahol z mediálneho sveta.
Má tri deti.

</doc>
<doc id="33042" url="https://sk.wikipedia.org/wiki?curid=33042" title="Anton Baláž">
Anton Baláž

Anton Baláž (* 20. september 1943, Lehota pod Vtáčnikom) je slovenský prozaik, televízny a filmový scenárista, rozhlasový dramatik a publicista.
Životopis.
Narodil sa v banícko-robotníckej rodine. Dva roku študoval na Strednom odbornom učilišti spojov v Košiciach. V Prievidzi si spravil večerne maturitu. V rokoch 19651970 navštevoval Filozofickú fakultu Univerzity Komenského v Bratislave, odbor publicistika. V rokoch 19701990 pôsobil ako redaktor, neskôr šéfredaktor spoločenského týždenníka "Sloboda". Po novembri 1989 bol šéfredaktorom "Slovenského denníka" a prvým predsedom Slovenského syndikátu novinárov. Pôsobil ako hovorca Kresťanskodemokratickej únie. Od februára 1993 do januára 1995 pracoval v Kancelárii prezidenta SR. V rokoch 19962008 zastával funkciu vedúceho oddelenia a zástupcu riaditeľa v Literárnom informačnom centre, neskôr ako riaditeľ v Mediálnom informačnom centre. V súčasnosti je na dôchodku. Žije v Hrašnom.
Tvorba.
Svoju prvú poviedku uverejnil už v roku 1970 v časopise "Mladá tvorba", no prvý román mu vyšiel až v roku 1977. Po zošrotovaní debutu "Bohovia ročných období" oficiálne vstúpil do literatúry historickými románmi "Sen pivníc" a "Tiene minulosti". Vo svojich dielach sa zaoberá spoločenskými problémami, ("Skleníková Venuša", "Tu musíš žiť"), vykresľuje obraz posledných rokov totalitného režimu ("Chirurgický dekameron"), no pre jeho neskoršiu tvorbu je tiež charakteristické groteskné a fantastické vnímanie reality ("Hijó, kone Stalinove!", "Kronika šťastných zajtrajškov", "Tábor padlých žien"). V druhej polovici 90. rokov nachádza pre svoju tvorbu novú tematickú oblasť: holokaust slovenskej židovskej komunity a povojnové osudy tých židov, ktorí prežili nemecké vyhladzovacie tábory a snažia sa nájsť nový zmysel života ("Trhlina", "Oživovanie", "Ofélia nie je mŕtva", "Krajina zabudnutia"). V roku 2003 znova vyšla jeho prozaická prvotina "Bohovia ročných období", ktorá aj s odstupom troch desaťročí od prvého vydania pôsobí ako autentická výpoveď o živote vtedajšej mladej generácie. Jeho diela boli preložené do češtiny, nemčiny, poľštiny a ukrajinčiny.

</doc>
<doc id="33045" url="https://sk.wikipedia.org/wiki?curid=33045" title="Cache CPU">
Cache CPU



</doc>
<doc id="33047" url="https://sk.wikipedia.org/wiki?curid=33047" title="Pamäť počítača">
Pamäť počítača



</doc>
<doc id="33048" url="https://sk.wikipedia.org/wiki?curid=33048" title="Michal Dočolomanský">
Michal Dočolomanský

Michal Dočolomanský (* 25. marec 1942, Nedeca, Slovensko (dnes Poľsko) – † 26. august 2008, Bratislava) bol slovenský herec, spevák, moderátor a imitátor.
V ankete RTVS Najväčší Slovák v roku 2019 bol vyhodnotený na 33. mieste.
Životopis.
Jeho otec Rudolf (1899 – 1954) pôsobil ako učiteľ v rumunskom Sedmohradsku medzi tamojšími Slovákmi. Tam sa oženil s Floriannou (1915 – 1995), pôvodom Rumunkou, ktorá bola od neho mladšia o šestnásť rokov. Spolu mali 10 detí. V roku 1942 sa presťahovali do spišskej obce Nedeca (dnes súčasť Poľska), kde sa v tom istom roku narodil syn Michal. Koncom druhej svetovej vojny sa rodina presťahovala do Mlynčekov (v tom čase bola osada súčasťou mesta Kežmarok). Neskôr rodina žila v obci Nebojsa (dnes časť Galanty), kde jeho otec pôsobil ako riaditeľ základnej školy. Po jeho smrti v roku 1954 sa presťahovali do Svätého Jura. Matka zomrela v roku 1995 a je pochovaná spolu s manželom na cintoríne v Slávičom údolí.
Po ukončení základnej školy sa Michal Dočolomanský vyučil za automechanika. Už v detstve sa venoval ochotníckemu divadlu vo Svätom Jure, jeho záľubami boli aj športová gymnastika, neskôr bezmotorové lietanie. Herectvo absolvoval v roku 1964 na Vysokej škole múzických umení v Bratislave a odvtedy bol členom činohry Slovenského národného divadla.
Zomrel 26. augusta 2008 v predpoludňajších hodinách na Klinike pneumológie a ftizeológie Fakultnej nemocnice s poliklinikou v bratislavskom Ružinove. Podľahol rakovine pľúc vo veku 66 rokov.
Herecké pôsobenie.
Účinkoval v mnohých slovenských a českých filmoch, v televíznych seriáloch, ako boli "Sváko Ragan" (1976), "Jedenáste prikázanie" (1977), "Inženýrská odysea" (1979), "Povstalecká história" (1984), "Alžbetin dvor" (1986), "Horská služba" (1998) a filmoch "Tri gaštanové kone" (1966), "Generácia" (1969), "Medený gombík" (1970), "Zypa Cupák" (1976), "Garsónka" (1990) a mnohých ďalších televíznych inscenáciách.
V úspešnej divadelnej hre "Na skle maľované" stvárňoval titulnú úlohu Jánošíka od roku 1974 až do 2002 (predstavenie zaznamenalo 642 repríz). V slovenskom znení nahovoril všetky postavy poľského večerníčka Macko Uško.
Rodina.
Najstaršia sestra Renáta Kazíková bola herečka a dramaturgička, vo filme "Šťastie príde v nedeľu" (1958) stvárnila hlavnú ženskú postavu, v hereckom povolaní pôsobia aj ďalšie dve sestry Petronela a Lucia. V roku 1967 sa mu s manželkou narodil prvý potomok. Syn Michal, ktorý pracoval ako manažér, je hudobník, spevák a moderátor. Dcéra Marta sa narodila v roku 1970, žije v zámorí.

</doc>
<doc id="33049" url="https://sk.wikipedia.org/wiki?curid=33049" title="SND">
SND



</doc>
<doc id="33050" url="https://sk.wikipedia.org/wiki?curid=33050" title="Oliwský mier">
Oliwský mier

Oliwský mier bola dohoda, ktorá ukončila poľsko-švédsku vojnu (1655 až 1660). Podpísaná bola v Oliwe, poľskom kláštore-osade (prvá písomná zmienka o cisterciánskom kláštore pochádza z roku 1178), ktorý vznikol v priebehu christianizácie Pomoranska a slovanských území, a ktorý je dnes súčasťou Gdanska. 
Rokovania sa skončili 3. mája 1660. Zmluva bola podpísaná medzi medzi cisárom Leopoldom I., poľským kráľom Jánom II. Kazimírom, švédskym kráľom Karolom XI. a brandenburským kurfirstom Friedrichom Wilhelmom.
Výsledkom bolo, že poľský kráľ sa vzdal titulu švédskeho kráľa a Východného Pruska a Švédsku odstúpil Livónsko a Estónsko. Poľsko zato dostalo Elblag.
Podrobnosti.
Poliaci si želali, aby mierové rozhovory boli vo Fromborgu alebo Braniewe. Brandenburčania preferovali Frankfurt nad Odrou a Švédi Elbląg. No nakoniec sa všetci zhodli na tom, že rozhovory sa uskutočnia v Oliwskom kláštore.
Najskôr vyhlásili trojmíľové pásmo okolo kláštora za neutrálne. Hneď od začiatku bolo treba prekonať rôzne prekážky; cisár totiž nechcel uznať Francúzsko za sprostredkovateľa, no ostatné štáty súhlasili. Cisársky vyslanec v obave, aby ho nevylúčili úplne z konferencie, vrátil sa nakoniec k rokovaniam, nezniesol sa však priamo s francúzskym vyslancom, tak s ním komunikoval prostredníctvom vyslancov brandenburského a poľského. A ten potom so Švédmi.
Vyslanci kráľa Jána II. Kazimíra bývali v Gornej Strzyżi. Boli to: Ján Leszczyński vojvoda poznaňský, Juraj Lubomirski poľný hajtman a korunný maršálek, Mikuláš Prażmowski veľký korunný kancelár, Kristián Pac veľký kancelár litovský, Ondrej Morsztyn, Vladislav Rej korunný pokladník a Ján Gniński podkomorník pomoranský. Zmocnenci kurfirsta bývali v Polankách, blízko Oliwy.Francúzsky vyslanec sa ubytoval v starom opátskom paláci, a cisárski vyslanci zostali v Gdansku, odkiaľ dochádzali do Oliwy.Zo švédskej strany prišli a ubytovali v Sopote Magnus Gabriel De La Gardie, kancelár Bengt Gabrielsson Oxenstiern a iní.Rakúsko reprezentoval Kollowrath a DE Lisola, Dánov - Krištof De Persberg. Kráľovský dvor sídlil v Gdansku pri Dlhom trhu.
Rokovania sa konali v kláštore, kde kráľovná Ludwika Maria prichystala pre obe strany 2 izby: zimný refektár a priorát so samostatným vstupom, aby sa Poliaci so Švédmi nestretli, a iba francúzsky vyslanec De Lumbres prostredkoval medzi nimi a vlastne viedol celý kongres.
De Lumbres sa usiloval všetkými silami, aby doviedol rokovania do úspešného konca. Zdalo sa však, že úspešná dohoda bude nemožná. Ján Kazimír sa nechcel zriecť oprávnenia na švédsku korunu ani odovzdať Inflant, ale poľskí spojenci odpovedali na švédsku žiadosť odmietavo. Aj keď v okruhu 3 míľ okolo Oliwy ustali bojové akcie, vojna trvala ďalej.
Ani január ani február nepriniesli dohodu. Rokovania sa preťahovali. V marci došla do Oliwy správa o náhlej smrti mladého (* 1622) švédskeho kráľa, Karola X. Gustáva. Táto informácia primäla Švédov rokovať priamo a 23. marca 1660 sa začala spoločná konferencia. Napriek všetkému úsiliu De Lumbresa rokovanie bolo znovu prerušené a netrpezlivý Ján Kazimír rozmýšľal už o odchode. De Lumbres bol zúfalý, no podarilo sa mu primäť kráľa k ďalším rokovaniam. Celý apríl zlaďoval všetky sporné otázky. Dňa 3 mája pracoval od 9 ráno do neskorej noci.
Spory ohľadom podpisu zmluvy trvali do poslednej chvíle. Podpis totiž mal pre väčšiu okázalosť nasledovať verejne; cisársky vyslanec však odoprel účasť na ceremónii, nechcel prenechať prvenstvo francúzskemu vyslancovi. Preto sa odstúpilo od prvotného zámeru a jedna strana podpísala zmluvu v rokovacej miestnosti, a druhá v dome opáta. Vzájomná výmena listín mieru nasledovala pri kostolnej bráne, vedúcej zo stĺpovej chodby do kostola, tam neskôr osadili pamätnú tabuľu.
Zhodli sa na hlavných bodoch: Poľsko odstúpilo Švédsku časť Inflantu a uznalo zvrchovanosť Fridricha Wilhelma nad východným Pruskom, Ján Kazimír sa zriekol za seba i za svojich nástupcov na večné časy koruny švédskej.
... pred polnocou sa vyslanec De Lumbres zastal uprostred stĺpovej chodby. Priblížili sa k nemu v slávnostným krokom vyslanec švédsky i poľský, kláštorná služba so zapálenými sviecami a za nimi dvorania a dav ľudí, ktorý aj keď bola neskorá noc, čakali v napätí na výsledok rokovania. Vyslanci si vymenili podpísané listiny a po chvíli sa ozvali kláštorné zvony i krik stojacich pred opátstvom na znak radosti, že sa skončila konečne dlhá pustošivá vojna, ktorú Poľsko nepotrebovalo, a ktorú kráľ viedol iba z vlastných dynastických záujmov.
Opát Kesowski kázal ožiariť kostol a za asistencie prítomných odspievali tej noci krásne Te Deum a odslúžil slávnostnú omšu.
Správu zaniesol do mesta posol a zakrátko sa ozvali zvony gdanských kostolov. Deň uzavretia mieru v Oliwe, 3. máj 1660, mestská rada v Gdansku vyhlásila za každoročný štátny sviatok, a Gdanská mincovňa vyrazila pamätné mince podľa návrhu známeho medailéra Jána Hoehna ml. Druhá medaila bola vyrazená k storočnici oliwského mieru.

</doc>
<doc id="33053" url="https://sk.wikipedia.org/wiki?curid=33053" title="Vyrovnávacia pamäť procesora">
Vyrovnávacia pamäť procesora



</doc>
<doc id="33055" url="https://sk.wikipedia.org/wiki?curid=33055" title="Rýchla vyrovnávacia pamäť">
Rýchla vyrovnávacia pamäť

Rýchla vyrovnávacia pamäť () je malá, ale rýchla vyrovnávacia pamäť, ktorá slúži na prechodné ukladanie dát alebo sekvencií programu.
Vyrovnávacie pamäte sa používajú všade, kde môžu zvýšiť výkonnosť hardvéru alebo informačného systému, napríklad v pevných diskoch, mikroprocesoroch, základných doskách, ako aj v operačných systémoch.
Základné delenie:
Typický príklad: Rýchla vyrovnávacia pamäť procesora a HDD (CPU cache alebo HDD cache).

</doc>
<doc id="33057" url="https://sk.wikipedia.org/wiki?curid=33057" title="Lindan">
Lindan

Lindan (hexachlórcyklohexán, HCH) je chlóroorganický insekticíd.
V súčasnosti sa Lindan vyrába v Indii, Číne a v Rumunsku. Používanie Lindanu zakázalo 17 krajín. 20 krajín jeho používanie obmedzilo.
Charakteristika a výroba.
Je biely kryštalický prášok bez zápachu (alebo ľahko zatuchlého zápachu). Dobre rozpustný v organických rozpúšťadlách a v tukoch. Je chemicky stabilný. Vďaka jeho vlastnostiam je často porovnávaný s DDT, ale oproti DDT sa lepšie rozpúšťa vo vode. 
K výrobe Lindanu sa viaže mnoho látok, napríklad chlór, benzén, fenoly, polychlorované dibenzodioxíny alebo hexachlorbenzén.
V Československu sa Lindan vyrábal v podniku Spolana Neratovice. V roku 1965 bolo zavedené spracovanie odpadov z produkcie Lindanu na výrobu pesticídu 2,4,5 – T, ktorý Československo prostredníctvom podnika zahraničného obchodu predávalo na americké letecké základne vo Vietname pre prípravu Agent Orange.
Využitie.
Používa sa na ochranu koreňov, listov a osiva všetkých bežných kultúrnych plodín, ale aj na ošetrenie dreva, vlny a bavlny alebo chlievov proti parazitom. Používa sa tiež vo farmácii, napríklad v šampónoch proti všiam. V Indii bol v nedávnej dobe doporučený k zásahom proti šíreniu malárie ako najlacnejšia náhrada za DDT. V medicíne sa prípravky Jacutin a Skabicid, ktoré obsahujú Lindan požívajú na liečenie svrabu.
Pôsobenie na hmyz.
Pôsobí na nervovú sústavu. Hmyz zasiahnutý Lindanom stráca orientáciu, je paralyzovaný - umiera. Pôsobenie tohto pesticídu nie je presne preskúmané.
Pôsobenie na človeka.
Lindan vykazuje rad akútnych i trvalých účinkov na ľudské zdravie. Do ľudského organizmu sa dostáva pomocou vdychovania, stykom s kožou. Dráždi oči a kožu. Zasahuje centrálnu nervovú sústavu. Taktiež poškodzuje hormonálny systém človeka.
Dlhodobé vystavenie Lindanu sa prejavuje cirhózou pečene, alebo chronickou hepatitídou. Vystavenie nižších koncentrácii Lindanu spôsobuje bolesti hlavy, podráždenie sliznice či celkové ochabnutie svalov, zvracanie a kŕče.
Smrteľná dávka pre zdravého jedinca je pol čajovej lyžičky (0,7 - 1,4 g). Najviac Lindanu prijímame v cereáliách, červenom mäse a v paradajkách.
Maximálne hladiny rezíduí pesticídov v alebo na potravinách a krmivách rastlinného a živočíšneho pôvodu (v mg/kg) platné pre krajiny EÚ a so zreteľom na nariadenie Európskeho parlamentu a Rady ES č. 396/2005 z 23. februára 2005, sú pre lindán uvedené v prílohe V nariadenia Komisie (EÚ) č. 2017/978 z 9. júna 2017.
Iné názvy.
Aalindan, Aerosol HCH, Africide, Agrocide, Agrocide III, Agrocide WP, Agrox Premiere, Ameisenmittel Merck, Ameisentod, Aparasin, Aphtiria, Aplidal, Arbitex, BBH, Beh-Hex, Bentox, Bexol, Celanex, Dymogam KS, Chloresene, Codechine, Cyklodyn, DB Green, DBH, Detmol-Extrakt, Devoran, Dol, Drill Tox-Spezial Aglukon, Endelit, Enhance, ENT 7796, Entomoxan, Exagamma, Forlin, Forst-Nexen, Gallogama, Gamacid, Gamaryl 80, Gamaphex, Gammalin, Gammalin 20, Gammex, Gammexane, Gammaterr, Germate Plus, Gexane, Grammapox, Hecltox, Hexa, Hexachloran, γ-Hexachloran, Hexachlorane, Hexaverm, Hexicide, Hexyclan, HGI, Hortex, Inexit, Isotox, Isotox F, Jacutin, Kernel Guard, Kokotine, Kwell, Lacca Hi Lin, Lacca Lin-O-Mulsion, Lendine, Lentox, Lidenal 82, Limacid, Linafor, Lindafor, Lindafum, Lindagam, Lindagrain, Lindagram, Lindagranox, Lindalo, Lindamul, Lindan WP 80, Lindapoudre, Lindasep, Lindaterra, Lindatox, Lindex, Lindram 50/35 WP, Lindust, Lin-O-Sol, Lintox, Lorexane, Milbol 49, Msycol, Neo-Scabicidol, Nexen FB, Nexit, Nexit-Stark, Nexol-E, Nicochloran, Novigam, Omnitox, Ovadziak, Owadziak, Pedraczak, Pflanzol, Quellada, Sang-gamma, Seed Shield, Silvanol, Skabicid, Spritz-Rapidin, Spruehpflanzol, Streunex, Supergam, TAP 85, Tri-6, Vitavax a Vitron.

</doc>
<doc id="33058" url="https://sk.wikipedia.org/wiki?curid=33058" title="Olivský mier">
Olivský mier



</doc>
<doc id="33062" url="https://sk.wikipedia.org/wiki?curid=33062" title="Emil Makovický (maliar)">
Emil Makovický (maliar)

Emil Makovický (* 12. február 1908, Hrabušice † 25. december 1986, Banská Bystrica) bol slovenský maliar a grafik.
Životopis.
Ľudovú školu vychodil v rodnej obci. V rokoch 1919 – 1923 študoval na strednej škole v Spišskej Novej Vsi, potom v rokoch 1931 – 1939 na Umeleckopriemyselnej škole v Prahe. V ďalších rokoch pôsobil ako učiteľ kreslenia na gymnáziách v Liptovskom Mikuláši, Kežmarku a v rokoch 1942 – 1948 ako výtvarník Matice slovenskej (MS) v Martine. V rokoch 1949 – 1986 slobodný umelec, od roku 1957 žil v Banskej Bystrici.
Prostriedky na štúdium si v Prahe obstarával ako zamestnanec pošty. Tu sa zoznámil s J. Nemčíkom, V. Stašíkom, J. Želibským, J. Mudrochom, V. Hložníkom a P. Matejkom. Inklinoval k realistickému maliarstvu. Prvým úspechom bola 2. cena v celoštátnej súťaži návrhov na plagát na Zemskú jubilejnú výstavu slovenskú Výstava východu 1938 v Košiciach. V roku 1942 prešiel na pozvanie MS do Martina. Tu ilustroval detský časopis Slniečko (1942 – 1946). Ilustroval aj časopis Slovensko a knihy pre deti a mládež vydávané v MS a neskôr v Mladých letách. Figurálne kresby a štúdie vynikajú decentnosťou a zmyslom pre kompozície a proporcie. Venoval sa aj ostatnej grafike (asi 70 obálok na knihy, vinety, portréty spisovateľov, knižné značky), navrhoval aj vianočné a veľkonočné pohľadnice a diplomy. Venoval sa olejomaľbe, akvarelom, kresbe a kompozíciám vyhotoveným ceruzkou.
Spoluzakladateľ a funkcionár spolku Trojštít a združenia slovenských výtvarníkov Tvar. Graficky navrhol prvý slovenský znak.
Jeho diela sú uložené v Stredoslovenskej galérii v Banskej Bystrici, v MS v Martine a SNG v Martine. V roku 1945 obdržal vianočnú cenu MS za ilustrácie Slniečka, roku 1968 Za vynikajúcu prácu.
Externé odkazy.
[[Kategória:Slovenskí maliari]]
[[Kategória:Osobnosti z Hrabušíc]]

</doc>
<doc id="33064" url="https://sk.wikipedia.org/wiki?curid=33064" title="Tuk">
Tuk

Tuk môže byť:

</doc>
<doc id="33071" url="https://sk.wikipedia.org/wiki?curid=33071" title="Retrospec">
Retrospec

Retrospec je na internetová skupina programátorov, grafických umelcov a počítačových hudobníkov. Špecializujú sa na to, že zoberú obľúbenú hru zo 80. rokov 20. storočia a prepíšu ju za použitia dodatočného výkonu, ktorý je dostupný v moderných počítačoch, zatiaľ čo ostávajú vernými pocitu a duchu pôvodnej hry. Takáto hra je vo všeobecnosti známa ako rozšírené prepracovanie
Ich obľúbenou platformou pôvodných hier je ZX Spectrum. Prerobené hry sú spustiteľné a funkčné bez potreby emulátorov na systémoch Microsoft Windows, Linux a Apple Macintosh.
Niektoré pozoruhodné príklady hier, ktoré boli prerobené od Retrospec, sú Manic Miner, Jetpac, Head over Heels a Sabre_Wulf.

</doc>
<doc id="33073" url="https://sk.wikipedia.org/wiki?curid=33073" title="Simon Wiesenthal">
Simon Wiesenthal

Simon Wiesenthal, KBE (* 31. december 1908, Bučač, terajšia Ukrajina – † 20. september 2005, Viedeň) bol známy ako rakúsky lovec nacistov.
Pre svoj židovský pôvod bol prenasledovaný nacistami. Prežil väzenie v niekoľkých nemeckých koncentračných táboroch. Po vojne zasvätil zvyšok svojho života vypátraniu a potrestaniu nacistických zločincov a páchateľov holokaustu. Spoluzaložil Židovské dokumentačné stredisko najprv v Linci a potom vo Viedni. Na základe rešerší sa snažil doviesť pred spravodlivosť konkrétnych páchateľov, ktorí sa podieľali na tzv. konečnom riešení židovskej otázky. Stal sa tak symbolicky advokátom šiestich miliónov židovských obetí nacizmu. Sám sa nepovažoval za tzv. lovca nacistov (odmietol kolektívnu vinu a nezameriaval sa len na členov NSDAP), ale svoje poslanie videl v pripomínaní obetí a zločinov holokaustu napríklad ako spisovateľ. Počas holokaustu stratil 89 príbuzných.
Pred vojnou.
Wiesenthal sa narodil v roku 1908 v meste Buczacz neďaleko Ľvova (vtedy rakúska Halič, v medzivojnových rokoch Poľsko, po vojne ZSSR, teraz Ukrajina). Chodil na humanistické gymnázium vo svojom rodnom meste, na ktorom sa zoznámil aj so svojou budúcou manželkou Cyla Müllerovou (zobrali sa v roku 1936). Výučba prebiehala v poľštine. V rokoch 1928 až 1932 študoval architektúru na Českém vysokém učení technickém v Prahe (pretože Politechnika Lwowska, na ktorej chcel študovať, už mala naplnenú tzv. "židovskú kvótu").
Potom pracoval v Odese a Ľvove ako architekt až do druhej svetovej vojny, kedy východnú časť Poľska napadol Sovietsky zväz po uzatvorení Paktu Ribbentrop - Molotov. Po fingovanom referende bola začlenená táto oblasť k ZSSR a sovietske orgány začali zatýkať, popravovať a deportovať inteligenciu do vnútrozemia ZSSR (najmä Sibír, Kazachstan).
Wiesenthalov otčim bol zatknutý sovietskou tajnou políciou NKVD a pravdepodobne zomrel vo väzení, brat bol zastrelený.
Simon Wiesenthal musel skončiť s architektúrou a pracoval ako mechanik. Pred deportáciou z Ľvova (už sovieti vydali nariadenie, podľa ktorého sa museli židovskí intelektuáli a špecialisti vysťahovať 100 kilometrov od mesta) sa spolu s manželkou Cyliou a matkou zachránil pomocou úplatku, ktorý dal komisárovi NKVD.
Vojnové roky.
V júni 1941 obsadili Ľvov nacisti. Najprv boli Židia "nasadzovaní" na nútené práce, po pol roku (v novembri 1941) vzniklo v Ľvove židovské geto, do ktorého sa všetci Židia museli presťahovať a pokračovať v nútených prácach. Už počas tohto obdobia bolo v Ľvove zavraždených tisíce Židov ukrajinskými nacionalistami a nemeckými Einsatzgruppen. V auguste 1942 poslali do koncentračného tábora Wiesenthalovu matku. Wiesenthalovi sa podarilo utiecť v roku 1943, tesne pred tým, než nacisti začali s masovým vyhladzovaním. Skrýval sa v Kulparkowe a v Ľvove, kde sa dostal do kontaktu aj s poľskou povstaleckou Armiou Krajowou. 13 júna 1944 bol nacistami znova zatknutý a prevezený do tábora Janowska. Prežil spolu s malou skupinkou spoluväzňov (34 z pôvodných 149 tisíc), blížila sa Červená armáda a posádka tábora vedela, že keď nebudú mať vôbec žiadnych väzňov, budú musieť odísť bojovať na front.
5. mája 1945 pri oslobodzovaní koncentračného tábora Mauthausen našli americkí vojaci polomŕtveho Simona Wiesenthala, ktorý vtedy vážil len 45 kilogramov.
Povojnové roky.
Po vojne sa nevrátil k architektúre, ale začal zhromažďovať svedectvá a dôkazy o nacistických zločinoch, ktoré sa odohrali počas vojny. Zhromaždené dôkazy boli použité v americkej zóne pri súdnych pojednávaniach.
Koncom roka 1945 sa stretol so svojou ženou, dovtedy sa navzájom považovali za mŕtvych. O rok neskôr sa im narodila dcéra Pauline.
V roku 1947 založil v Linci v Rakúsku Židovské dokumentačné stredisko s tridsiatimi dobrovoľníkmi. So stupňujúcou sa studenou vojnou USA a Sovietsky zväz však strácali záujem stíhať nacistov, preto v roku 1954 stredisko ukončilo svoju činnosť a dokumenty získal Izrael, ktorý ich archivoval.
Podľa Wiesenthalových vlastných údajov sám dopomohol dolapiť 1 100 vojnových zločincov. Pri zadržaní Adolfa Eichmanna v Buenos Aires v roku 1960 zohral len malú rolu, avšak vďaka nemu sa pred súdny tribunál dostali napríklad aj veliteľ geta vo Vilniuse Franz Murer, sadistická dozorkyňa "Kobyla" z Majdanku, Hermine Braunsteinerová a veliteľ Vyhladzovacieho tábora v Treblinke a Sobibore Franz Stangl.
Wiesenthal pátral aj po "anjelovi smrti" z Osvienčimu, doktorovi Josefovi Mengelem, ktorý zomrel pravdepodobne v roku 1979 v Brazílii.
Simon Wiesenthal zomrel v spánku vo veku 96 rokov vo svojom dome vo Viedni 20. septembra 2005 v dôsledku celkového zlyhania vnútorných orgánov.
Ocenenia.
Wiesenthal dostal z celého sveta ocenenia, vyznamenania a 18 čestných doktorátov. Univerzita Komenského v Bratislave mu v novembri 1995 udelila titul čestný doktorát právnych vied.
Vyjadrenia.
"Konal v mene šiestich miliónov ľudí, ktorí sa už nemohli sami hájiť. Štát Izrael, židovský národ a všetci odporcovia rasizmu uznávali jeho jedinečný prínos v snahe učiniť našu planétu lepším miestom," povedal hovorca izraelského ministerstva Mark Regev.
Splnomocnenec EU pre otázky zahraničnej politiky Javier Solana ho označil za mimoriadneho človeka a veľkého Európana. 
Medzinárodný osvienčimský výbor jeho smrť označil ako veľkú stratu, viceprezident Christoph Heubner povedal, že Wiesenthal mal bez váhania zásluhu aj v tom, že určitú formu zadosťučinenia dostali aj tí, ktorí holokaust prežili.
Motto.
"Spravodlivosť, nie pomstu!"
Wiesenthalov výrok.
"Až umriem a prídem do neba, stretnem sa tam s obeťami holokaustu. Budú mi rozprávať, čím sa zaoberali, keď ešte žili. Až sa spýtajú, čo som na svete robil ja, odpoviem im: Nikdy som na vás nezabudol".
Filmy.
Pomáhal ako odborný poradca filmov Spis Odessa a Chlapci z Brazílie. V "Chlapcoch z Brazílie" hral Laurence Olivier pána Liebermana, autor predlohy Ira Levin sa pri jej písaní inšpiroval Wiesenthalom.

</doc>
<doc id="33074" url="https://sk.wikipedia.org/wiki?curid=33074" title="Mníchovský diktát">
Mníchovský diktát



</doc>
<doc id="33075" url="https://sk.wikipedia.org/wiki?curid=33075" title="Mníchovská zrada">
Mníchovská zrada



</doc>
<doc id="33077" url="https://sk.wikipedia.org/wiki?curid=33077" title="Alexander III. (pápež)">
Alexander III. (pápež)

Alexander III. (lat. "Alexander Tertius"), vl. menom Orlando (Roland) Bandinelli (* asi 1105, Siena, Taliansko – † 30. august 1181, Civita Castellana) bol taliansky duchovný a v rokoch 1159 – 1181 170. rímsky pápež.
Alexander III. sa do histórie rímskokatolíckej cirkvi zapísal o.i. ako pápež, ktorý mal zo všetkých pontifikov najviac – až štyroch – protipápežov.
Životopis.
Narodil sa v Siene okolo roku 1105. Bol slávnym doktorom práva v Bologni (1139 – 1142) a potom kanonikom v Pise. V roku 1150 bol kardinálom-diakonom, rok potom kardinálom-kňazom a v roku 1153 sa stal kancelárom. Bol najbližším poradcom Hadriána IV. a stotožňoval sa s jeho proticisárskou politikou, čo ho dostalo do rozporu s Fridrichom I. Barbarossom.
Po smrti predchodcu, Hadriána IV., niekoľkí kardináli urýchlene zvolili za pápeža kardinála Ottaviana. Veľká väčšina však, v ten istý deň, 7. septembra 1159, zvolila Orlanda. Pretože bolo dohodnuté, že voľba musí byť jednohlasná, po jeho zvolení prišlo k násilným scénam, Orlando sa uchýlil do vatikánskej pevnosti pri Chráme svätého Petra. Až 20. septembra 1159 ho biskup z Ostie vysvätil ako Alexandra III. v Ninfe. Ottaviano bol vysvätený 4. októbra 1159 v cisárskom opátstve Farfa ako Viktor IV. 
Tento rozkol cisárovi vyhovoval. Zvolal vo februári 1160 snem do Pavie. Bol to snem hlavne nemeckých a talianskych biskupov, na ktorom schválili Viktora IV. a exkomunikovali Alexandra III. Pápež Alexander III. však ešte predtým exkomunikoval Viktora IV. a po sneme, 24.marca 1160, dal cisára Fridricha I. do kliatby. Spor sa zdanlivo vyriešil, keď sa v októbri 1160 v Toulouse stretli biskupi a kláštorné rady viacerých západných krajín, vrátane Španielska. Zúčastnili sa aj anglický kráľ Henrich II. a francúzsky kráľ Ľudovít VII. Toto spoločenstvo vyhlásilo ako jediného pápeža Alexandra III. Spor však nebol vyriešený definitívne, pretože po smrti protipápeža Viktora bol zvolený ďalší protipápež Paschal III. a po ňom Kalixt III. 
Spor medzi pápežom a cisárom pokračoval, preto pápež Alexander III. v apríli 1162 premiestnil svoje sídlo do Francúzska. Napriek tomu, že sa v novembri 1165 vrátil do Ríma, nedokázal zabrániť, aby v lete roku 1167 obsadil mesto Fridrich I. a protipápež Paschal III. ho korunoval. Pápežovo trpezlivé vyjednávanie prinieslo svoj výsledok, keď Fridrich I. Benátskym mierom 24. júla 1177 uznal Alexandra III. za právoplatného pápeža, ale za cenu, že ten predtým z neho sňal kliatbu.
Alexander III. podporoval canterburského arcibiskupa Thomasa Becketa v spore s Henrichom II. Po Becketovom zavraždení uvalil pápež na kráľa všetky možné sankcie.
Od 5. do 19. marca 1179 viedol pápež Tretí lateránsky koncil (Jedenásty všeobecný), ktorý ukončil pápežský rozkol, hoci v septembri toho istého roku nastúpil štvrtý protipápež Inocent III., ktorého sa však Alexander veľmi ľahko zbavil.
Medzi najvýznamnejšie dekréty, ktoré pápež Alexander III. vydal, patria tie, ktoré podporujú univerzity, vyzývajú katedrály, aby financovali školy a dekrét stanovujúci potrebu dvojtretinovej väčšiny pri voľbe pápeža. Alexander III. bol prvým veľkým pápežom-právnikom a mnohé jeho rozhodnutia sa dostali aj do neskorších zbierok cirkevného práva.
Čoskoro po Lateránskom sneme ľudová vzbura prinútila Alexandra III. opustiť Rím a posledné dva roky svojho života strávil v rozličných mestách vtedajšieho pápežského štátu. Keď 30. augusta 1181 zomrel, žil v Civita Castellana, severne od Ríma. Jeho telo bolo prenesené do Ríma a pochované v Lateránskej bazilike. Podľa cirkevného historika J.N.D. Kellyho občania ho zhanobili, no v skutočnosti bol veľkým pápežom, ktorý zanechal v cirkvi trvalé stopy.
Alexander III. a Uhorsko.
Pápež Alexander III. zasiahol (i keď nepriamo) aj do dejín ranofeudálneho Uhorského kráľovstva. Po smrti bezdetného Štefana III. v roku 1172 sa rozpútal boj o nástupníctvo na tróne medzi Štefanovými bratmi Belom III. a Gejzom. Do sporu sa zamiešal pápež Alexander III., ktorý sa postavil za Bela potom, čo mu ten sľúbil podporu v Alexandrovom boji proti Fridrichovi I. Barbarossovi a protipápežovi Kalixtovi III. Pápež vyzval kaločského arcibiskupa, aby vykonal korunovačný akt. 13. januára 1173 bol Belo III. v Stoličnom Belehrade korunovaný za uhorského panovníka.

</doc>
<doc id="33078" url="https://sk.wikipedia.org/wiki?curid=33078" title="Čelová buľva">
Čelová buľva

Čelová buľva je laminárne vylepšenie provy určené na zníženie hydrodynamického odporu lode a zvýšenie stability.
Jej hlavná úloha je znižovať vlnový odpor čela lode. Princíp spočíva v tom, že buľva vytvorí vlnu, ktorá následne interferuje s vlnou vytvorenou samotným trupom (čelom) lode. Ak je buľva navrhnutá dostatočne dobre, tieto dve vlny sa navzájom približne znegujú, čím klesne celkový vlnový odpor lode.
Stabilitu zvyšuje tak, že voda sa už netlačí pod loď. Pri starých lodiach sa voda tlačila pod loď, čím ju zároveň nadvihovala a zvyšovala tak silu potrebnú na poháňanie lode vpred.

</doc>
<doc id="33079" url="https://sk.wikipedia.org/wiki?curid=33079" title="Alexander III.">
Alexander III.

Alexander III. môže byť:

</doc>
<doc id="33080" url="https://sk.wikipedia.org/wiki?curid=33080" title="Matka Tereza">
Matka Tereza

Matka Tereza, vlastným menom Agnes Gonxhe Bojaxhiu (IPA: ) (* 26. august 1910 Skopje, Severné Macedónsko – † 5. september 1997, Kalkata, India), bola rádová sestra albánskeho pôvodu, zakladateľka rehoľného rádu "Kongregácia misionárok lásky" a nositeľka Nobelovej ceny za mier. Katolíckou cirkvou je od septembra 2016 uctievaná ako svätá.
Životopis.
Jej matka Drane pochádzala z mesta Gjakovë (v dnešnom Kosove), otec Nikollë bol majiteľom drogérie a zomrel, keď mala Agnes osem (podľa iných zdrojov sedem až desať) rokov. Mala dvoch súrodencov – brata Lazëra a sestru Age. V náboženskej výchove zohrali významnú úlohu nielen rodičia, štátne gymnázium, či Mariánska kongregácia, ale aj juhoslovanskí jezuiti, hlavne Franjo Jambreković, ktorý jej čítal listy misionárov z Indie už ako dvanásťročnej. Ako osemnásťročná premýšľala o svojej budúcnosti. Zvláštnym spôsobom sa znova stretla s listami, v ktorých boli kázne jezuitských misionárov z Indie. Túžila po misiách, ale nechcela byť rehoľníčkou. Keď premýšľala, ako by sa dostala do Indie, jediné východisko bolo vstúpiť do rehole. Jezuiti jej sprostredkovali kontakt s loretskými sestrami (IBVM – Institut Beata Virgine Maria) v Írsku, ktoré mali v Bengálsku misijné stanice.
29. novembra 1928 odišla do kláštora Loreto v Rathfarnhame v Dubline; odtiaľ do Indie (1. decembra 1928), kde začala svoj noviciát v Dárdžilingu (Darjeelingu) spolu s juhoslovanskou spolusestrou Máriou Magdalénou. Tam Agnes dostala rehoľný habit a dala si meno Tereza z úcty ku sv. Terézii od Dieťaťa Ježiša (6. január 1929). Po zložení sľubov sa stala učiteľkou zemepisu a dejepisu na St. Mary´s High School v Kalkate. Zároveň študovala, aby dosiahla magisterský titul a stala sa riaditeľkou školy. 24. mája 1931 zložila prvé sľuby a 24. mája 1937 zložila večné sľuby v Dárdžilingu za prítomnosti arcibiskupa Ferdinanda Periera SJ.
Keď Matka Tereza oslavovala 36 rokov, v Kalkate sa politická situácia zostrila a po menších vzburách medzi hinduistami a moslimami vypukla 16. augusta 1946 posledná, najkrvavejšia z nich. Po krviprelievaní a mučení najchudobnejších Matka Tereza začala uvažovať o svojom živote a pravej ceste. 10. septembra odišla do Darjeelingu na duchovné cvičenia, aby si ujasnila svoje povolanie. Pri odchode sa na stanici v Kalkate ocitla medzi chudobnými a jeden z nich kričal, že je smädný a hladný. Jeho slová jej počas duchovných cvičení rezonovali v ušiach. Keď sa vrátila do Kalkaty, bola rozhodnutá zmeniť svoj život.
V januári 1948 požiadala svoju predstavenú o dovolenie žiť mimo kláštora a pracovať v kalkatských chudobných štvrtiach; o mesiac neskôr si vyžiadala povolenie z Ríma. 18. augusta 1948 odišla z rehole Loretániek a obliekla si biele sárí s belasým okrajom a krížom na ramene. Odišla na tri mesiace do Patny k lekárskym misionárkam na ošetrovateľský kurz. V decembri sa vrátila do Kalkaty a bývala u malých chudobných sestier. 21. decembra 1948 otvorila prvú školu v chudobnej štvrti Moti Jheel.
7. októbra 1950 bola schválená nová Kongregácia misionárok lásky (rehoľná skratka MC; ľudovo: sestry Matky Terezy) so sídlom v Kalkate. Pridala si k rehoľným sľubom (chudoba, čistota, poslušnosť) ešte štvrtý sľub: poskytovať horlivú a dobrovoľnú službu tým najchudobnejším z chudobných. 1. februára 1965 sa sestry stali rehoľnou spoločnosťou s pápežskými právami. V roku 1976 založila Matka Tereza na žiadosť amerických biskupov kontemplatívnu vetvu rehole Sestry Slova. 
Potraty označila za „najväčšieho ničiteľa mieru súčasnosti“ a prehlásila: „ak je matka schopná a ochotná zabiť vlastné dieťa, čo bráni tomu, aby som zabil ja teba a ty mňa? Medzi tým nie je žiadny rozdiel.“
V roku 1997 sa zo zdravotných dôvodov vzdala misie a na jej miesto nastúpila sestra Nirmala MC. Zomrela 5. septembra 1997 vo veku 87 rokov. Jej telo ležalo v chráme sv. Tomáša celý týždeň pod sklom, zahalené štátnou indickou vlajkou. Indická vláda Matku Terezu poctila štátnym pohrebom rovnako ako aj Mahatma Gándhího.
Od roku 2001 je po nej pomenované medzinárodné letisko v Tirane.
Matka Tereza a Slovensko.
Matka Tereza navštívila Čadcu 14. mája 1990, aby otvorila prvý dom Misionárok lásky pre chudobných na Slovensku so štyrmi sestrami. Pri tejto príležitosti ju sprevádzal nitriansky biskup Ján Chryzostom kardinál Korec a biskup Pavol Hnilica.
Uctievanie.
Dňa 19. októbra 2003 bola pápežom sv. Jánom Pavlom II. vyhlásená za blahoslavenú. 
Pápež František 17. septembra 2015 potvrdil druhý zázrak na príhovor Matky Terezy, a to uzdravenia zo smrteľnej choroby mozgu. 15. marca 2016 Svätá stolica oznámila, že jej kanonizácia bude 4. septembra 2016. Dňa 4. septembra 2016 bola pápežom Františkom vyhlásená za svätú na Námestí sv. Petra vo Vatikáne. 
Liturgická spomienka na sv. Matku Terezu je 5. septembra. 
Domovy na pomoc chudobným.
Matka Tereza ošetrovala len chorých a nikdy nikoho nenútila ku konverzii. V Kalkate založila niekoľko domov na pomoc chudobným, dnes majú sestry niekoľko domov (nie sú tu všetky):
Dobrovoľníci môžu pracovať len v týchto domoch:
Vyznamenania.
Matka Tereza získala niekoľko cien. K týmto cenám povedala toto: "Ceny nie sú pre mňa, ale pre mojich ľudí. Sú pre ľudí, ktorých si konečne niekto všimol." 

</doc>
<doc id="33082" url="https://sk.wikipedia.org/wiki?curid=33082" title="Atmosféra Zeme">
Atmosféra Zeme

Atmosféra alebo ovzdušie Zeme je plynový obal obklopujúci Zem. Plyny, ktoré tvoria atmosféru, udržuje okolo Zeme gravitačná sila.
Nemá výraznú hornú hranicu (splýva s kozmickým priestorom) a otáča sa spolu so Zemou. Chráni nás pred škodlivým kozmickým žiarením, škodlivým slnečným žiarením a slnečným vetrom. Prebieha v nej tvorba počasia. Obsahuje vzduch, ktorý dýchame. Podmieňuje existenciu kvapalnej vody na zemskom povrchu, bez nej by nemohol existovať život.
Atmosféra sa najčastejšie delí na tieto časti: troposféru, stratosféru, mezosféru, termosféru a exosféru (pozri ďalej). Každá z nich obsahuje zmes plynov, ktorej hustota sa so vzdialenosťou od Zeme zmenšuje. Už vo výške 100 km nad morom (čiže v spodnej termosfére) leží tzv. Kármánova hranica, ktorú FAI (IAF, Medzinárodná astronautická federácia) považuje za začiatok vesmíru (outer space). (Ale napríklad FAA považuje za hranicu atmosféry výšku 80 km nad morom.) Podľa meraní SOHO a ruského výskumného centra zasahujú najvyššie vrstvy zemskej atmosféry ďaleko za Mesiac, do vzdialenosti . Ide však iba o malé množstvo atómov vodíka.
Do atmosféry vstupuje z okolitého vesmíru elektromagnetické vlnenie rôznych vlnových dĺžok, ale väčšinu z nich atmosféra na dlhé vzdialenosti pohlcuje. Prepúšťa len žiarenie s vlnovou dĺžkou medzi 1 cm až 11 metrov ("rádiové okno") a s vlnovou dĺžkou medzi 300 až 1100 nm. Táto oblasť sa nazýva "optické okno", napriek tomu, že obsahuje aj časť infračerveného a ultrafialového žiarenia. Optické okno je zvlášť dôležité pre život na Zemi. 
Hustota atmosféry s nadmorskou výškou klesá. Približný tlak atmosféry v závislosti od nadmorskej výšky popisuje barometrická rovnica. 
Fyzikálne procesy prebiehajú v atmosfére takmer nepretržite. Okamžitý stav atmosféry nazývame počasie, dlhodobý charakter atmosféry nad určitým územím je podnebie.
Delenia.
Z hľadiska zmeny teploty s výškou v danej časti atmosféry sa zemská atmosféra delí na viacero vrstiev zdola nahor:
Troposféra sa označuje aj ako „spodná atmosféra“, mezosféra a stratosféra aj ako „stredná atmosféra“ a termosféra a exosféra ako „vrchná atmosféra“. Vo výške nad 500/600 km termosféra (ionosféra) pozvoľne prechádza do exosféry, ktorá sa tiahne smerom k vesmíru do výšky niekoľko tisíc kilometrov. Všetky molekuly plynu, ktoré sa tu nachádzajú, sú už na ceste do vesmíru.
Vrstvy (nie vždy pokrývajúce celú atmosféru) podľa iných hľadísk:
Zloženie.
Atmosféra je v podstate zmes:
Zloženie atmosféry závisí aj od výšky. V časti homosféra (čiže asi do výšky 95 km, ktorú obyčajne nazývame „vzduch“) je prakticky rovnaké, s výnimkou CO2 (podiel sa mení s časom a výškou), ozónu (podiel sa mení s výškou) a vody vo všetkých skupenstvách (najmä vodnej pary; voda tvorí do výšky 10 km asi 4% atmosféry). 
Celkové zloženie v číslach.
Hodnoty oxidu uhličitého a metánu sú aktualizované (1998) podľa IPCC TAR a neustále medziročne stúpajú, predovšetkým pre CO2.
Ostatné zložky so stopovým výskytom:
Priemerná molárna hmotnosť vlhkého vzduchu je 28,96 g/mol.
Vývoj atmosféry.
Atmosféra sa neustále vyvíja. Krátko po vzniku Zeme bolo zloženie zemskej atmosféry veľmi podobné zloženiu atmosféry iných planét. Najhojnejšie v nej bol zastúpený vodík a hélium, v menšej miere sa v nej vyskytovali aj amoniak, metán, vodné pary a oxid uhličitý. Voľný vodík a hélium však postupne unikali do vesmíru. Zem nemá dostatočnú gravitáciu na dlhodobé udržanie si týchto plynov. Množstvo vodných pár v atmosfére sa naopak zvyšovalo, pravdepodobne dopadom komét na zemský povrch. Tieto vodné pary sa neskôr skondenzovali a dopadali na povrch Zeme, kde vytvárali oceány. Oxid uhličitý sa za pomoci vody postupne absorboval v horninách. 
Pre vznik dnešnej atmosféry však bol najvýznamnejším momentom vznik života. Pred 2,3 miliardami rokov začali živé organizmy v moriach produkovať kyslík. Kyslík z vody postupne prechádzal do vzduchu, kde jeho množstvá pozvoľna stúpali. Pred 1,9 miliardami rokov bolo množstvo kyslíka asi 15%, pred 540 miliónmi rokov to bolo 18% (v minulosti však boli aj obdobia s vyššou koncentráciou kyslíka, než je tomu dnes, napríklad v období karbónu). Obohacovanie atmosféry o kyslík bolo významným geochemickým dejom, ktorý spôsoboval oxidáciu, predtým chemicky stabilných látok. Došlo napríklad k nahromadeniu obrovského množstva páskovaných železných rúd. Hladina oxidu uhličitého počas vývoja kolísala, ale vo všeobecnosti mala klesajúcu tendenciu, nakoľko živé organizmy využívajú oxid uhličitý pre svoj rast. So vzrastajúcimi množstvami kyslíka súvisí aj vznik ozónovej vrstvy. Až po vzniku prvotnej ozónovej vrstvy sa život rozšíril z mora na súš.

</doc>
<doc id="33083" url="https://sk.wikipedia.org/wiki?curid=33083" title="Atmosféra (kozmického telesa)">
Atmosféra (kozmického telesa)

Atmosféra je vo všeobecnosti plynný obal kozmického telesa, napríklad planéty, mesiaca, kométy alebo hviezdy. Pri telese je pridržiavaná jeho gravitáciou. Najlepšie preskúmaná je atmosféra Zeme.
Atmosféra terestrických telies (telies s pevným povrchom) je zospodu ohraničená kôrou planéty (litosférou) a zhora sa pozvoľne rozplýva do okolitého kozmického priestoru. Atmosféra hviezd, rovnako ako atmosféra joviálnych planét je na rozdiel od atmosféry kamenných telies špecifická tým, že nie je možné presne definovať hranicu medzi atmosférou a vlastným telesom. Joviálne planéty sú zložené predovšetkým z plynu, ktorý postupne smerom k jadru telesa hustne, až prechádza do kvapalného skupenstva a neskôr do tuhého. Hviezdy sú tvorené plazmou, ktorá je vo väčšej hĺbke čoraz hustejšia. Ako hranica medzi atmosférou hviezdy a jej vlastným telesom sa používa sféra, kedy už hustnúca plazma prestane byť priehľadná pre fotóny viditeľného svetla. Táto sféra sa nazýva fotosféra.
Ani atmosféra pevných telies nie je izolovaný systém. Vstupuje do interakcie hlavne s povrchom planéty a s jej magnetosférou. Niektoré vlastnosti, napríklad výšku hornej hranice atmosféry, ovplyvňuje hviezdny vietor. 
Nenulový atmosférický tlak je podmienkou pre výskyt vody v kvapalnom skupenstve a teda aj nepriamo podmienkou výskytu života na povrchu kozmického telesa.
Rozdelenie.
Atmosféru pevných telies možno z hľadiska elektrického náboja rozdeliť na 
Atmosféra hviezd sa obvykle delí na tri základné vrstvy: 
Atmosféry telies slnečnej sústavy.
Atmosféru majú všetky joviálne planéty slnečnej sústavy, teda Jupiter, Saturn, Urán a Neptún. Aj všetky terestriálne planéty slnečnej sústavy, čiže Merkúr, Venuša, Zem a Mars majú atmosféru. Atmosféra Merkúru je však taká riedka (jeho atmosférický tlak je len 2.10-7 Pa), že sa o ňom niekedy hovorí ako o telese bez atmosféry. Najhustejšiu atmosféru z terestriálnych planét má Venuša, ktorej atmosférický tlak na povrchu je až 9321,9 kPa. 
Atmosféra bola zistená aj na mnohých prirodzených obežniciach veľkých planét, hlavne na Galileiho mesiacoch Jupitera, ako aj na Saturnovom mesiaci Titan, ktorý má vôbec najhustejšiu atmosféru zo všetkých mesiacov. Jeho atmosféra je hustejšia ako atmosféra Zeme. Vo všeobecnosti môže mať atmosféru každé teleso, ktorého úniková rýchlosť na povrchu je menšia ako rýchlosť tepelného pohybu molekúl. Z tohto dôvodu má riedku atmosféru aj Pluto, hoci je menšie (a má teda aj menšiu gravitáciu) ako Mesiac, ktorý je bez atmosféry. Niektoré telesá majú atmosféru, resp. hustejšiu atmosféru, len dočasne, keď sa na svojej dráhe približujú k Slnku. Vtedy sa pod vplyvom zvýšeného slnečného žiarenia časť látok tvoriacich ich povrch vyparuje alebo sublimuje do atmosféry, atmosféra sa zahusťuje a tým zvyšuje atmosférický tlak. Pri vzďaľovaní sa od Slnka tieto vrstvy atmosféry opäť zamrznú a stanú sa súčasťou povrchu. Príkladom telesa so sezónne sa meniacou atmosférou je Neptúnov mesiac Triton, ale aj kométy, ktorých dočasná atmosféra je nazývaná "koma".
Vlastnosti atmosféry.
Bez ohľadu na chemické zloženie majú plynné obaly pevných telies niektoré spoločné vlastnosti. Všeobecne atmosféra pôsobí ako tepelný regulátor, takže čím hustejšiu atmosféru teleso má, tým sú jeho rozdiely medzi dennou a nočnou teplotou menšie.
Atmosféra absorbuje a rozptyľuje časť elektromagnetického žiarenia, ktoré planéta dostáva od Slnka (resp. inej hviezdy). Prepúšťa len určité oblasti spektra, ktoré sa nazývajú "atmosférické okná". Táto vlastnosť atmosféry je dôležitá pri ochrane živých organizmov pred nebezpečnými zložkami žiarenia z kozmu. 
Aj časť žiarenia, ktorá sa celkom nepohltí, je pri prechode atmosférou oslabená. Preto sú nebeské telesá, napríklad hviezdy, pri pozorovaní cez atmosféru slabšie, ako pri pozorovaní z vesmíru. K najmenšiemu skresleniu jasnosti telies dochádza v zenite, k najväčšiemu v blízkosti obzoru. Svetlo sa v atmosfére tiež láme a odkláňa sa od svojho pôvodného smeru, preto sú hviezdy pri pozorovaní cez atmosféru mierne posunuté oproti svojim skutočným polohám a to smerom k zenitu. Tento jav sa nazýva astronomická refrakcia.
Atmosféra tiež chráni povrch telesa pred meteoroidmi a to tým účinnejšie, čím je hustejšia. Telesá vznikajúce do atmosféry veľkými rýchlosťami sa zrážajú s časticami atmosféry, v dôsledku čoho sa začnú prudko zahrievať a vyparovať. Tento proces sa nazýva "ablácia" a vytvorí okolo pôvodného telesa žiariaci kužeľ ionizovaných častíc, ktorý nazývame meteor. Ak sa pri tomto deštruktívnom procese nevyparí teleso celé a nejaká jeho časť dopadne na povrch planéty alebo mesiaca, dopadnuté teleso sa nazýva meteorit. Veľké meteority vytvárajú impaktné krátery. Telesá s hustou atmosférou majú všeobecne menej impaktných kráterov na povrchu ako telesá s riedkou atmosférou alebo bez atmosféry, pretože veľa telies pri prelete atmosférou úplne zhorí alebo sa ich veľkosť výrazne zredukuje. Menšie množstvo impaktných kráterov však môžu mať telesá aj vďaka erózii alebo sopečnej činnosti.
Atmosférické útvary.
V atmosfére Slnka aj iných hviezd boli pozorované slnečné, respektíve hviezdne škvrny. Sú to tmavšie, prípadne (u niektorých hviezd) jasnejšie miesta atmosfér. Vďaka blízkosti k nášmu Slnku v jeho atmosfére pozorujeme tiež fakuly, flokuly, fibrily, granuláciu, obrie cely, spikuly, protuberancie, slnečné erupcie, koronálne diery, aktívne oblasti a koronálne kondenzácie.
V relatívne hustej atmosfére chladnejších telies, v ktorej môže dochádzať ku kondenzácii látok v nej obsiahnutých, sa vytvárajú oblaky. Pri interakciách ionizujúceho žiarenia s časticami atmosféry vzniká polárna žiara.
Vznik a vývoj atmosfér.
Vznik atmosféry.
Pri plynných a plazmových telesách je atmosféra ich prirodzenou súčasťou už od čias ich formovania. V prípade joviálnych planét hovoríme o tzv. prvotnej atmosfére, čo znamená, že vznikla už pri formovaní z týchto planét z protoplanetárneho disku. Chemické zloženie týchto atmosfér sa od čias ich vzniku zmenilo len málo. Pevné telesá nadobudli svoj vzdušný obal uvoľnením plynov zo svojho vnútra, dopadom asteroidov a komét obsahujúcich prchavé látky, alebo gravitačným nabalením materiálu z okolia. O týchto atmosférach sa predpokladá, že podstúpili dlhý vývoj a ich chemické zloženie sa podstatne líši od ich pôvodného zloženia po sformované slnečnej sústavy. Takéto vekom značne zmenené atmosféry sa nazývajú druhotné atmosféry. Druhotné atmosféry sú napríklad značne ochudobnené o vodík a hélium, pretože gravitácia telies nepostačovala na udržanie si týchto dvoch najľahších chemických prvkov.
Strata atmosféry.
Termálny únik.
Viaceré telesá v histórii slnečnej sústavy možno mali atmosféru, ale postupne ju čiastočne alebo úplne stratili. Plyn sa z atmosféry stráca, keď rýchlosť jeho častíc presiahne únikovú rýchlosť. To sa stáva najčastejšie pod vplyvom vysokej teploty – vtedy hovoríme o takzvanom termálnom úniku. Čím slabšiu gravitáciu má teleso, tým nižšia teplota je dostačujúca na to, aby z nej častice unikali. Významnú úlohu hrá hmotnosť častíc. Najľahšie unikajú voľné atómy najľahšieho plynu – vodíka. Hranica, pri ktorej vodík nezadržateľne opúšťa zemskú atmosféru, je približne 500 km a teplota, pri ktorej k tomu dochádza, nad 1000 kelvinov. Hoci priemerná rýchlosť atómov vodíka v tejto výške a pri tejto teplote je stále len polovica z druhej únikovej rýchlosti, častice atmosféry v takejto výške sú už také riedke, že v ich rýchlostiach sú obrovské rozdiely, ktoré sa nestíhajú vyrovnávať. Preto majú niektoré častice už vyššiu rýchlosť, ako je úniková rýchlosť. Zemskú atmosféru opúšťajú každú sekundu tri kilogramy vodíka a 50 gramov hélia (druhý najľahší plyn). Unikajúci vodík možno vidieť na ultrafialových snímkach ako veľké halo obaľujúce Zem. Tento spôsob postupného „vyparovania sa“ atmosféry sa nazýva Jeansov únik. Predpokladá sa, že práve Jeansov únik je vo veľkej miere zodpovedný za to, že o svoju atmosféru prišiel Mesiac. 
Ďalším spôsobom termálneho úniku je strata atmosféry pod vplyvom UV žiarenia hviezdy. Atmosféra planéty absorbuje UV žiarenie a premení ho na teplo. Teplo spôsobí rozpínanie atmosféry, ktoré napokon vyústi do vypudenia celého oblaku molekúl do kozmu. Tento spôsob úniku plynov z atmosféry sa označuje ako hydrodynamický a plyn, ktorý takto opúšťa atmosféru planéty, sa nazýva planetárny vietor. Hydrodynamický únik sa predpokladá aj v atmosférach exoplanét. 
Netermálny únik.
Netermálny únik zahŕňa nadobudnutie druhej únikovej rýchlosti bez pomoci tepla. Častice môžu nadobudnúť vysoké rýchlosti pri chemických reakciách a vzájomných kolíziách častíc. Elektricky nabité častice – ióny – sú veľmi ovplyvňované magnetickým poľom planéty, ktoré ich väčšinou nepustí. Ak však majú dostatočnú rýchlosť, môžu unikať pozdĺž takzvaných neukotvených siločiar magnetického poľa. Iným spôsobom úniku iónu z magnetosféry planéty je jeho kolízia s neutrálnym atómom. Tomu ión vytrhne elektrón, čím sa sám neutralizuje a ako neutrálna častica už nespadá pod pôsobenie magnetického poľa, takže môže uniknúť.
Impakty.
Zrážka s iným telesom spôsobí jednorazové vymrštenie do kozmu oveľa väčšej časti atmosféry, ako za rovnakú časovú jednotku unikne termálnymi či netermálnymi procesmi. Pri náraze sa veľká časť impaktora aj zasiahnutého objektu vyparí. Stúpajúci horúci oblak plynu z obidvoch telies so sebou strháva aj častice atmosféry. Čím je atmosféra redšia, tým väčší fragment z nej pri zrážke unikne, čím sa ešte väčšmi zriedi a nasledujúci impakt bude ešte drvivejší. Takouto reťazovou reakciou môže teleso postupne prísť takmer o celú atmosféru. Najľahšie opäť unikajú chemické prvky s najmenšou hmotnosťou. Podľa jednej teórie sa práve impakty pričinili o to, že veľké Jupiterove mesiace Ganymedes a Kallisto sú prakticky bez atmosféry.
Hoci impakty atmosféru väčšinou odnášajú, pokiaľ majú impaktujúce telesá dostatočné zastúpenie prchavých látok, napríklad vodného ľadu, môžu atmosféru zahusťovať.

</doc>
<doc id="33087" url="https://sk.wikipedia.org/wiki?curid=33087" title="Daniel Dangl">
Daniel Dangl

Daniel „Dano“ Dangl (* 5. február 1975, Bratislava) je slovenský televízny režisér, scenárista, moderátor a filmový, televízny a divadelný herec.
Životopis.
Po skončení štúdií na Strednom odbornom učilišti polygrafickom ho prijali na Vysokú školu múzických umení v Bratislave. Po skončení vysokej školy v roku 1997 pôsobil dva roky v Košiciach. Má slobodné povolanie, živí sa najmä dabingom, účinkuje v bratislavských divadlách GUnaGU a LUDUS. Od roku 2013 (okrem roku 2018) spoločne s Adelou Vinczeovou účinkuje v súťažno-zábavnej a vedomostnej šou Milujem Slovensko, vysielanej na Jednotke 
V STV účinkoval v humoristickej relácii S.O.S. Okrem iného účinkoval v zábavnej relácii Partička (v Markíze od 4. októbra 2009 do 31. decembra 2012), ktorá sa v Česku pod názvom Partička.cz vysiela od marca 2011 s jednou prestávkou doteraz. 
Je ženatý, má syna Olivera a dve dcéry Lauru a Siennu, s rodinou žije v Ivanke pri Dunaji.

</doc>
<doc id="33088" url="https://sk.wikipedia.org/wiki?curid=33088" title="Ján Gallovič">
Ján Gallovič

Mgr. art. Ján Gallovič (* 22. november 1960, Poprad – Spišská Sobota) je slovenský herec.
Detstvo a mladosť prežil v Poprade. Na gymnáziu, kde úspešne zmaturoval v roku 1979 sa zároveň zoznámil s divadlom v súbore OKO. Po absolvovaní štúdia na Divadelnej fakulte VŠMU pod vedením profesora Karola L. Zachara sa z neho stáva profesionálny herec. 
V rokoch 19831985 bol sólista spevohry Novej scény v Bratislave. V rokoch 19851988 bol členom Divadla Andreja Bagara v Nitre. Na Novej scéne pôsobil najmä v oblasti muzikálu v rokoch 19881996. V tom istom roku odišiel do činohry SND, kde pôsobí v stálom angažmán až dodnes. Popri divadle spolupracuje aj so Slovenským rozhlasom. Vďaka svojmu charizmatickému hlasu si našiel uplatnenie aj v dabingovej tvorbe, za čo bol aj v roku 1997 ocenený cenou Zlatá slučka za najlepší mužský výkon.
Na Divadelnej fakulte VŠMU pôsobil od roku 1998 do roku 2016, najprv ako pedagóg umeleckého prednesu v tíme s prof. E. Horváthom, v poslednom období aj ako pedagóg techniky reči a hereckej tvorby v tíme s prof. I. Timkovou.
Jeho manželka je bývalá primabalerína Nora Gallovičová, s ktorou má dcéru Alexandru.

</doc>
<doc id="33089" url="https://sk.wikipedia.org/wiki?curid=33089" title="Marián Geišberg">
Marián Geišberg

Marián Geišberg (* 23. december 1953, Piešťany – † 10. november 2018, Bratislava) bol slovenský herec, pesničkár, spisovateľ a humorista. Bol bratom herečky Jany Oľhovej.
Životopis.
Vyrastal na Myjave. Vyštudoval herectvo na VŠMU v Bratislave, absolvoval v roku 1979. Najskôr pôsobil v Divadle Jonáša Záborského v Prešove (19791984), potom v Divadle SNP v Martine a od roku 1988 v Trnavskom divadle. Od roku 1992 bol členom Činohry SND. Od začiatku svojej divadelnej kariéry hrával charakterové úlohy v dramaticky vypätých situáciách. Bratislavskí diváci ho poznajú ako hosťa Divadla a.ha. Okrem toho účinkoval v niekoľkých filmoch a viacerých televíznych inscenáciách.
Bol známy aj ako folkový pesničkár – autor aj interpret. Okrem CD "Nápoky" a "Neladí – nevadí" mu vyšli zbierky poviedok "Ono ma to poje" a "Prejsť prahom a zavrieť dvere".
Účinkoval aj ako glosátor v humoristickej relácii Sedem s r.o. v TV Markíza.
Bol ženatý, má synov Martina a Mareka. S rodinou žil vo Vlčkovciach pri Trnave.

</doc>
<doc id="33092" url="https://sk.wikipedia.org/wiki?curid=33092" title="Pavol Hammel">
Pavol Hammel

Pavol Hammel (* 7. december 1948, Bratislava) je slovenský spevák, skladateľ, gitarista a hudobný producent.
Pochádza z hudobníckej rodiny. V útlom veku ho k hudbe priviedol otec, huslista v Slovenskom národnom divadle. V mladosti študoval hru na husle. Ako člen orchestra Železničiarskeho umeleckého súboru hrával pod vedením dirigenta na vystúpeniach ľudové, klasické a moderné tanečné piesne. 
Ako šestnásťročný začal hrať na gitare, ktorá sa stala jeho hudobným nástrojom. V roku 1963 založil skupinu Prúdy. Prvú pieseň v skupine Prúdy s názvom „Spievam si pieseň“ zložil v roku 1965. O dva roky neskôr začína s Prúdmi hrať Marián Varga. Dvornými textármi kapely vtedy boli Kamil Peteraj a Boris Filan, s ktorými Pavol Hammel spolupracuje dodnes. Od roku 1972 nahral Hammel s Mariánom Vargom päť samostatných albumov.
V roku 1994 založil promotérsku agentúru Rock Pop Bratislava, v roku 1999 ďalšiu s názvom Rock Production Bratislava, v ktorej pracuje dodnes. Pôsobil aj v slovenskom hudobnom vydavateľstve Opus. 
Pavol Hammel v roku 1976 absolvoval Právnickú fakultu Univerzity Komenského v Bratislave. Žije v Bratislave-Devíne. Je druhýkrát ženatý, má dve dcéry: Veroniku (Kiku) a Lindu (Lindee), ktoré sa tiež zaoberajú hudbou (This Is Kevin, či ako DJ). Pavol Hammel sa amatérsky venuje výtvarnému umeniu – maľbe a sochárstvu a má na svojom konte viacero úspešných výstavných akcií.
Dňa 28. júla 1976 Pavol Hammel unikol pred takmer istou smrťou, keď po spoločensky prebdenej noci v Prahe zaspal a zmeškal dopoludňajší let do Bratislavy.
Ocitol sa tak na listine pasažierov leteckej tragédie na bratislavských Zlatých pieskoch, ktorá si vyžiadala 76 obetí, a nechtiac spôsobil šok a chvíle úzkosti svojim najbližším. O niekoľko hodín nato, nič netušiaci, priletel do Bratislavy nasledujúcim lietadlom.
Napriek tomu, že Pavol Hammel figuruje v registračných protokoloch Štátnej bezpečnosti ako dôverník, označovaný príslušnou nomenklatúrou ako „D“, nebol jej vedomým spolupracovníkom.
Diskografia.
LP.
So skupinou Prúdy
Ostatné štúdiové albumy
Exportné:
Soundtracky:
Koncertné:
Kompilačné:
Skladby pre iných interpretov.
(**) 
(****) 

</doc>
<doc id="33093" url="https://sk.wikipedia.org/wiki?curid=33093" title="Dušan Hanák">
Dušan Hanák

Prof. Dušan Hanák (* 27. apríl 1938, Bratislava) je slovenský filmový scenárista a režisér.
Vyštudoval gymnázium v Bratislave. V roku 1956 neúspešne absolvoval prijímacie pohovory na réžiu na FAMU v Prahe, podarilo sa mu to až o 4 roky neskôr. (V roku 1958 začali na FAMU študovať aj Juraj Jakubisko a Elo Havetta.) Od roku 1991 pracuje ako filmový pedagóg. Je profesorom na Filmovej a televíznej fakulte VŠMU v Bratislave.
Charakteristika tvorby.
Dušan Hanák je významným slovenským režisérom a dôležitým reprezentantom slovenskej, či československej kinematografie v zahraničí. Takmer všetky svoje filmy natočil období 1965 – 1980. V rokoch 1981 – 1996 to boli už len dve krátkometrážne dokumentárne a tri celovečerné snímky. Niektoré Hanákove filmy, ktoré vznikli v období 1965 – 1980, sa v Československu nesmeli premietať ani predávať do zahraničia. Napriek týmto prekážkam bol však v kultúre stále prítomný. Miera súhlasu či odporu predstaviteľov socialistického štátu voči jeho dielu sa menila.
O dvojznačnom postavení Hanáka v totalitnej kultúre svedčí fakt, že musel stále presviedčať vedenie o tom, že nový projekt je v súlade s kultúrnou politikou – inak by nemohol nič nové natočiť. V šesťdesiatych rokoch (1965 – 1969) ho podporovali nielen dramaturgovia, ale aj vedenie, v normalizačnom období 1970 – 1989 už patril medzi tých, ktorí boli podozriví.
Rozpornosť jeho postavenia najlepšie dokumentuje skutočnosť, že nielen niektoré filmy zo 60. ale aj zo 70. rokov skončili v trezore. Napriek tomu Hanák získal aj oficiálne uznania. Najmä filmy "Ružové sny" (1976) a "Tichá radosť" (1985) vedenie štúdia v akceptovalo a priradilo k svojim úspechom. Obidva filmy získali ceny na domácich i zahraničných festivaloch a až do roku 1986 to boli jediné Hanákove, ktoré sa premietali mimo Československa.
&lt;br&gt;V období rokov 1987 – 1988 sa podobne ako v okolitých štátoch (Poľsko, Maďarsko, Bulharsko) aj u nás objavili prvé hlasy, ktoré žiadali sprístupnenie trezorových filmov. Na zahraničné festivaly sa teda dostali aj ďalšie – najskôr "Obrazy starého sveta" (1972) a neskôr aj "Ja milujem, ty miluješ" (1980).
Dušana Hanáka možno zaradiť medzi autorov, ktorí netvoria masovo akceptované diela. Ako autor spontánne smeruje k výlučnosti. Nie je ľudovým rozprávačom, ktorý myslí na široké publikum, je skôr analytikom sústreďujúcim sa na individuálne konflikty.
Začiatky.
Jeho prvý film vznikol ešte na FAMU. "Šesť otázok pre Jana Wericha" (1963) natočil v prirodzenom dialógu s poetikou novej vlny, ale aj pod jej vplyvom. Vo filme nejde o interview. Werich rozpráva o šťastí, deťoch, rodičoch, o umení, hlúposti a pod. Film zachytáva atmosféru Werichovho súkromia a zároveň je prierezom jeho tvorby.
60. roky.
Na začiatku 60. rokov sa zásadne zmenil prístup k sexualite (napr. sexuálne revolúcie v demokratických krajinách Európy). Aj Dušan Hanák reagoval na tento generačný konflikt, a to filmom "Učenie" (1965). Film rozpráva o kaderníckych učňoch a učniciach, o ich učení v škole, ale aj o učení v „škole života“.
Film a fotografia.
Fotografia je organickou súčasťou viacerých Hanákových snímok. Niekedy aranžuje interiéry fotografickými plagátmi, inokedy – napríklad v "Obrazoch starého sveta" – vkladá fotografie do toku filmového rozprávania. Fotografia sa prvýkrát objavila už v "Učení", ale ako dominantný štylistický prvok až vo "Variáciách kľudu" (1966), potom v "Dni radosti" (1972) či v "Obrazoch".
"Variácie kľudu" sú jediným Hanákovým širokouhlým filmom. Dielo zobrazuje štyri ľudské obdobia: detstvo, mladosť, zrelosť, starobu – pominuteľné okamihy ľudského života na pozadí okamihov večnosti prírody. Dynamickej montáži fotografií domácich i svetových autorov (Bohumil Puskailer, Karol Kállay, Henri Cartier-Bresson) dominujú kontrast a kontrapunkt.
Začiatky filmovej avantgardy a experimentu.
Dušan Hanák realizoval tituly, ktoré patria k základným dielam tohto typu tvorby. Tri jeho televízne filmy z rokov 1965 – 1966 sa príznačne označujú ako experimentálne. Nielen preto, že ostali celkom osamotené a nemajú nasledovníkov, ale aj preto, lebo skutočne narušili tradičnú konvenčnú väzbu obrazu a hudby. V tituloch "Metamorfózy" (1965), "Impresia" (1966), "Sonáta alebo hľadanie šťastného čísla" (1966) je alfou a omegou hudba. Hanák potlačil záchytné epické či realistické momenty. Usiloval sa o „odmaterializovanie obrazu“.
V "Impresii" Hanák vytvoril „koláž“ z troch rôznych obrazových sekvencií. Prvú tvorí rad detailov hudobných nástrojov a rúk hrajúcich muzikantov; druhá obsahuje montáž detailov impresionistických obrazov; tretiu tvorí rad záberov tanca a baletu, ktoré sú natočené rozostrenou optikou.
V nasledujúcom titule trilógie "Metamorfózy" sa Hanák „pokúsil konkretizovať vetu: Všetko sa mení a ďalej trvá v inej podobe“.
V poslednom titule trilógie "Sonáta alebo hľadanie šťastného čísla" spája hudbu a výtvarné umenie. Je to filmová esej o vzťahu jednotlivca a masy, o hľadaní istoty, šťastia či o pocite hrozby a vyslobodenia.
Hanák sa dostal do oblasti experimentu. V jeho poetike sa celkom stratila tradičná logika rozprávania, nahradila ju logika hudobnej skladby či princíp surrealistickej koláže, v každom prípade princípy, ktoré nepochádzali ani z epickej, ani z dramatickej sféry.
Film "322".
Z najmladšej generácie debutujúcej na konci šesťdesiatych rokov iba Dušan Hanák prešiel viacročnou skúsenosťou dokumentaristu, preto sa jeho debut vo výraze najviac priblížil k štylistike civilizmu.
"322" z roku 1969 je adaptáciou prózy Jána Johanidesa "Potápača priťahujú pramene mora". Je príbehom o dobrom človeku, o kuchárovi Laukovi, bývalom funkcionárovi krajského národného výboru, ktorý trpí pocitom viny za spoluúčasť na násilnej kolektivizácii na začiatku päťdesiatych rokov. Lauko nevedel akceptovať amorálnosť ako normu a pokúsil sa vystúpiť z nalinkovanej úspešnej dráhy člena komunistickej strany. Uprednostnil miesto kuchára pred spoločenským úspechom, a preto ho opustila žena, ktorá jeho konanie pochopila ako znak slabosti a zlyhania. Lenže Lauko ani tak nenašiel stratenú rovnováhu a istoty. Stratil svoju vieru, ale neodvažuje sa neveriť, trpí, aby mu nakoniec jeho schopnosť súcitu a porozumenia pomohla nájsť nové miesto v živote, aby dostal šancu na nový začiatok, respektíve na nové možnosti. Keď nie viera, tak aspoň nádej.
Názov "322" odkazuje na zápletku. Číslo označuje diagnózu choroby hlavnej postavy. Zároveň je 322 cenou, ktorú jedna z postáv zaplatí v obchode za sveter. Pre jednu z postáv je číslo správou o pravdepodobne skorej smrti, pre druhú sumou peňazí. V jednom matematickom údaji sa prelína vznešené s triviálnym, existenciálne s konzumným. 
Na vizuálnej osobitosti filmu sa významne podieľal kameraman Viktor Svoboda, ktorý dokázal naplniť Hanákovu zdanlivo rozpornú požiadavku na artistnosť i autentickosť.
Hanák, Havetta, Jakubisko.
Vstup nových osobnosti do kinematografie na začiatku šesťdesiatych rokov a ich pôsobenie sa označuje pojmom „nová vlna“, v českej historiografii sa mu dáva prívlastok Česká nová vlna (diela Věry Chytilovej, Miloša Formana, Jana Němca, Jiřího Menzla, Ivana Passera, Pavla Juráčka, Jana Schmidta, Jaromila Jireša. Zo slovenských režisérov sa spomína len Štefan Uher.) Veľká trojica slovenskej kinematografie (Hanák – Havetta – Jakubisko) zavŕšila obsah pojmu „slovenská nová vlna“ rozsahom i početnosťou tvorby.
Hanák, Jakubisko i Havetta sú predstaviteľmi autorského filmového experimentu. Často sú spolutvorcami scenára, zasahujú do výtvarnej podoby filmu, presadzujú svoju víziu filmu vo väčšine jeho komponentov. 
Zatiaľ čo Jakubisko a Havetta sú extroverti, u Hanáka jestvuje bariéra medzi človekom a realitou, priepasť medzi vnútorným a verejným. Paradox Hanákovho postoja by sa dal zhrnúť do konštatovania: „realita klame, ale práve len jej prostredníctvom sa možno dozvedieť pravdu o človeku“. Pravda potom nie je vo fakte samom, ale v tom, čo všetko odkrýva, resp. čo všetko zahaľuje. Je to podobné častému symbolu zavretých dverí v Hanákových filmoch. Rozdiel je v tom, že Jakubisko a Havetta akoby sa napájali na pohanskú tradíciu našej kultúry, Hanák skôr na jej kresťanskú vetvu.
Film "Obrazy starého sveta".
Ako jeden z mála slovenských filmárov Hanák ani v období normalizácie nepoprel etické východiská svojej tvorby ani svoju osobnostnú umeleckú kontinuitu. V celej jeho tvorbe zostala prvoradou autentická výpoveď. Novým okolnostiam sa prispôsobil tým, že sa opäť vrátil k dokumentu. Tak začali v roku 1970 vznikať "Obrazy starého sveta" (1972). Film bol cenzurovaný a upravovaný, napriek tomu napokon skončil v trezore (1972). 
Inšpiračným východiskom dlhometrážnych "Obrazov starého sveta" sa stalo päť fotografických cyklov Martina Martinčeka, ktoré Dušan Hanák rozšíril o ďalšie portréty typovo príbuzných starých vrchárov. 
Autorské podanie života prostých ľudí odmieta aj tradičnú predstavu o kráse ako spojení duševnej a telesnej dokonalosti. Kľúčom k pochopeniu diela sú etické, nie estetické kategórie – vnímavosť voči postavám, ktoré si napriek „nízkemu“ sociálnemu štatútu a tvrdým životným podmienkam vedia vybojovať priestor pre vnútornú ľudskú slobodu.
Ďalší zdroj vnútorného napätia výpovede prináša bohato štruktúrovaná forma. Hanák tu prekračuje konvencie klasických filmových druhov a žánrov. Dielo charakterizuje humanistický pátos a vedomie osobnostnej záväznosti výpovede. O jeho význame svedčí množstvo ocenení, ktoré po uvoľnení z trezoru získalo.
Film "Ružové sny".
Rovnako ako v "Obrazoch starého sveta" aktérmi príbehov sú drobní ľudia z periférie dejín. Dramaturgický pôdorys filmu "Ružové sny" (1976) odkazuje na klasický príbeh Rómea a Júlie. Namiesto rozhnevaných Montekovcov a Kapuletovcov tu stoja proti sebe bieli „gadžovia“ a Rómovia, dva odlišné spôsoby života, dvojaká kultúrna tradícia. Každý z nich pritom siaha po hodnotách, pred ktorými ten druhý uteká. Náladovo protikladná „cigánska“ melodika hudby Petra Hapku spolu s lyrickým humorom dialógov Dušana Dušeka a výbornými výkonmi nehercov Juraja Nvotu a Ivy Bittovej, ktorí sú Hanákovým objavom, pomáhajú režisérovi opäť vytvoriť obrazovo-zvukový mnohohlas. Ružové sny sú lyrickou tragikomédiou a v kontexte sedemdesiatych rokov reprezentujú programový návrat k ľudskosti.
Film "Ja milujem, ty miluješ".
Vo filme "Ja milujem, ty miluješ" je hľadanie ľudského kontaktu sprevádzané otvorenou erotickou lascívnosťou i účelovým sexuálnym pragmatizmom. Stretávame sa tu s hrdinami zo sociálnej periférie, ktorí sú si vedomí svojich handicapov. Namiesto voľného výberu partnera sa priestor zužuje na odkázanosť v úzko vymedzenom priestore. Ani tento takmer naturalistický determinizmus však nedokáže postavy zbaviť ich životnej energie. Znovu a znovu sa pokúšajú prekročiť svoj tieň, ich konanie opäť riadi túžba zvrátiť koleso šťasteny.
Hlavným hrdinom príbehu je nepekný a nízky Pišta, ktorého čistá duša musí dennodenne zvádzať boj s nepatričnosťou svojej fyzickej schránky. Autorský uhol pohľadu sa presúva dovnútra postavy, odkrývanie jej duchovných rozmerov zvyšuje tragickosť, ale zároveň tvorí kontrapunkt krutého humoru vonkajšieho diania. 
V Hanákových filmoch nádej umiera posledná.
Film "Papierové hlavy".
Dušan Hanák sa v non-fiction filme "Papierové hlavy" (1995) vrátil k svojim najlepším dielam 70. rokov. Aj keď snímka môže na prvý pohľad pripomínať žáner strihového dokumentárneho filmu, predsa len je bližšia hybridnej štylizácii, ktorá spája hrané epizódy so subjektívne štylizovaným obrazovým komentárom, faktografickými informáciami a rozhovormi obetí komunistického režimu, prinášajúc hlboko osobný rozmer do zdanlivo objektívnej výpovede archívnych materiálov. Celovečerný projekt "Papierové hlavy" priniesol prenikavú a mrazivú správu o takmer polstoročia porušovania ľudských práv v Československu od roku 1945 do roku 1989.

</doc>
<doc id="33094" url="https://sk.wikipedia.org/wiki?curid=33094" title="Katarína Hasprová">
Katarína Hasprová

Katarína Hasprová (* 10. september 1972, Bratislava) je slovenská speváčka a herečka.
Zo života.
Narodila sa v rodine režiséra Pavla Haspru a herečky Sone Valentovej. Študovala na Janáčkovej akadémii muzických umení v Brne, odbor muzikál. Už počas štúdia účinkovala v muzikáli A. L. Webbera a T. Ricea "Jozef a jeho zázračný farebný plášť" v divadle Nová scéna v Bratislave, kde pod réžijným vedením Jozefa Bednárika stvárnila hlavnú ženskú rolu rozprávačky. 
Po absolvovaní JAMU odišla do Prahy, kde stvárnila dvojrolu kňažny Adriany a Sandry v muzikáli "Drakula". Potom prišla úloha Anity v klasickom muzikáli "West Side Story" v Brne a hlavná ženská úloha v rockovom muzikáli "Vlasy", opäť v Prahe. V roku 1997 víťazstvom na medzinárodnom festivale populárnej piesne Bratislavská lýra odštartovala svoju sólovú spevácku kariéru. Okrem Zlatej lýry získala s piesňou J. Lehotského a K. Peteraja "Jedno zbohom" aj cenu novinárov. Na základe tohto víťazstva reprezentovala Slovensko v roku 1998 na prestížnej súťaži Eurovízie v Birminghame s piesňou „Modlitba“. V roku 1999 vyšiel jej prvý sólový album pod názvom "Katarína Hasprová". Popritom naďalej účinkuje v muzikáloch ako: "Kráľ Dávid" (hlavná úloha kráľovny Betsabé), "Pomáda" (úloha Rizzo), "Cigáni idú do neba" (hlavná úloha cigánky Rady), aj v slávnej Bernsteinovej "Omši". V roku 2002 vydala v poradí druhý sólový albumu s názvom "Chvíľu so mnou leť".
V jubilejnom 25. ročníku udeľovania českých cen Thálie získala cenu Thálie za postavu pani Danversovej v muzikáli Rebecca, ktorý mal premiéru 9. marca 2017 v ostravskom Národnom divadle moravskosliezskom.

</doc>
<doc id="33095" url="https://sk.wikipedia.org/wiki?curid=33095" title="Jozef Žarnay">
Jozef Žarnay

Jozef Žarnay (* 14. február 1944, Humenné) je slovenský autor vedeckej fantastiky pre deti.
Životopis.
Vzdelanie získaval v rokoch 19611964 na Pedagogickej fakulte Univerzity P. J. Šafárika v Prešove, kde študoval odbor dejepis – ruština. V rokoch 19641971 pracoval ako učiteľ v Kluknave, v rokoch 19711979 v Radaticiach, v roku 1980 pracoval v Stavoprojekte a od roku 1981 do roku 2006 bol učiteľom a výchovným poradcom v Prešove. (ZŠ ul. Lesnícka, ZŠ ul. Zimná, CZŠ sv. Gorazda). Do dôchodku odišiel v roku 2006.
Tvorba.
Prvé literárne dielo uverejnil v roku 1969 v časopise pre mládež Kamarát, knižne debutoval v roku 1973 románom "Tajomstvo Dračej steny", kde opisuje dobrodružstvá troch žiakov základnej školy z Atómovej Lehoty, Fera, Vila a Stana, ktorí objavia v skalách neďaleko ich rodnej obce ukrytú mimozemskú kozmickú loď, pomocou ktorej sa dostanú na dve cudzie planéty. Vo voľnom pokračovaní románu s názvom "Prekliata planéta" zase objavia v horách ukryté transportné zariadenie inej mimozemskej civilizácie, čo ich privedie na planétu zničenú ekologickou katastrofou. Sci-fi románom ostal verný i v ďalšej tvorbe, keď mu v roku 1983 vyšiel román "Kolumbovia zo základne Ganymedes", v ktorom sa vinou zásahu meteoru neprebudí posádka z umelého spánku. Prebudí sa len niekoľko detí, ktoré sú po pristátí na planéte zničenej atómovou vojnou odkázané len na svoju šikovnosť a spoluprácu. V roku 1990 vydal román "Časolet". Okrem písania románov publikuje i sci-fi poviedky v rôznych časopisoch a zaoberá sa historiografiou vedeckej fantastiky. O svetovej science-fiction a staršej slovenskej fantastike vydával na pokračovanie seriály v časopisoch Zenit pionierov, Zenit a Elektrón. Taktiež spolupracuje s rozhlasom a televíziou.

</doc>
<doc id="33096" url="https://sk.wikipedia.org/wiki?curid=33096" title="Troposféra">
Troposféra

Troposféra (z gr. "τροπή, tropé" (obrat) a "σφαίρα, sfera" (guľa) ) je najspodnejšia vrstva atmosféry. S výškou tu teplota klesá priemerne o 0,65 stupňov Celzia na 100 m (definícia podľa ISA – International Standard Atmosphere). Jej teplota sa teda pohybuje v rozpätí približne 17 °C až -52 °C. 
Troposféra je najhustejšia časť atmosféry a tvorí 80% jej hmotnosti. Siaha do výšky 8-10 km nad pólmi, 11 km v miernom pásme a 16-18 km nad rovníkom. Obsahuje asi 78 % dusíka, 20 % kyslíka a malé množstvá ďalších plynov. Jej zloženie je pomerne stále. V troposfére existuje život (pozri biosféra), tvoria sa oblaky a prebieha v nej väčšina javov súvisiacich s počasím. Troposféra tiež obsahuje všetku vodnú paru. Priemerný tlak v spodnej časti atmosféry je približne 1000 milibarov, v hornej časti už len 200 mb. 
Troposféru zohrieva najmä zemský povrch a len málo Slnko. 
Ďalšou vrstvou je tropopauza, v ktorej teplota zrazu neklesá s výškou, a po nej stratosféra.

</doc>
<doc id="33097" url="https://sk.wikipedia.org/wiki?curid=33097" title="Stratosféra">
Stratosféra

Stratosféra (z lat. "stratum", prikrývka a gr. "σφαίρα, sfera", guľa) je druhá hlavná vrstva zemskej atmosféry po troposfére. Presnejšie leží medzi tenkými vrstvami tropopauza a stratopauza. 
Nachádza sa vo výške 9-17 km až 45-50 km. Možno v nej ešte pozorovať aj mierne meteorologické javy. 
Horná časť stratosféry je ozónosféra, čiže ozónová vrstva. 
V spodnej stratosfére (asi do 20 km) teplota veľmi mierne stúpa s výškou (prakticky sa nemení), vyššie – v ozónovej vrstve - už s teplotou stúpa citeľne (z asi –60 stupňov na tesne pod 0 stupňov), čo je spôsobené pohlcovaním ultrafialového žiarenia ozónom. 
Stratosféru – podobne ako tropopauzu – objavil roku 1902 francúzsky meteorológ Léon-Philippe Teisserenc de Bort.

</doc>
<doc id="33099" url="https://sk.wikipedia.org/wiki?curid=33099" title="Mezosféra">
Mezosféra

Mezosféra (z gr. "μέση, méssi" (stred) a "σφαίρα, sfera" (guľa)) je tretia hlavná vrstva zemskej atmosféry po stratosfére. Presnejšie leží medzi tenkými vrstvami stratopauza a mezopauza. Mezosféra tvorí spodnú časť ionosféry. Z hľadiska zloženia ešte patrí k homosfére.
Nachádza sa vo výške 45-50 km do 85-90 km. Charakterizovaná je poklesom teploty s výškou z asi 0 v stratopauze na priemerne asi –90 stupňov v mezopauze, čo je oblasť s najnižšou teplotou v celej atmosfére (vznikajú v nej oblaky ľadu). Treba však poznamenať, že v mezosfére sa teplota výrazne mení v závislosti od ročného obdobia. Dôvodom poklesu je extrémne riedky vzduch a takmer absencia ozónu. Pokles je však oveľa menej prudký ako v troposfére. 
Väčšina meteoritov padajúcich na Zem zhorí v tejto vrstve.

</doc>
<doc id="33100" url="https://sk.wikipedia.org/wiki?curid=33100" title="Termosféra">
Termosféra

Termosféra (z gr. "θερμός, thermós" (teplý) a "σφαίρα, sfera" (guľa)) je štvrtá hlavná vrstva zemskej atmosféry po mezosfére. Presnejšie leží za tenkou vrstvou mezopauza. Termosféra tvorí vrchnú časť ionosféry, podľa niektorých poňatí sa v hornej termosfére už začína magnetosféra (– od výšky 300 či ). Z hľadiska zloženia už termosféra nepatrí k homosfére. 
Nachádza sa vo výške medzi až (spravidla ). Oblasť vo výške asi sa označuje aj ako termopauza. 
Charakterizuje ju nárast teploty s výškou až asi na 1500 stupňov Celzia vo výške a vyššie potom približne nemeniacou sa teplotou. Termosféra je najredšia vrstva atmosféry – obsahuje len 0,001 % hmoty celej atmosféry. Keďže sú tu častice od seba veľmi vzdialené, tepelná výmena je veľmi malá a ani extrémne teploty tu pre astronautov nespôsobujú problémy. Napriek tomu však existuje istý odpor vzduchu, ktorý sa časom prejaví – napríklad vesmírnu stanicu ISS, ktorá sa pohybuje v termosfére vo výške asi , treba pravidelne raketovým pohonom zdvíhať do výšky, ktorú stratila.
Termosféra je známa aj polárnou žiarou (vo výške okolo ).
Z dôvodu prvých tepelných záťaží v tejto vrstve pri pohybe smerom z vesmíru, v termosfére prvýkrát vidno vracajúce sa raketoplány a v spodnej termosfére spravidla vidno meteory.
Exosféra sa často chápe ako časť termosféry. V tomto chápaní potom termosféra končí niekde vo výške .

</doc>
<doc id="33102" url="https://sk.wikipedia.org/wiki?curid=33102" title="Ionosféra">
Ionosféra

Ionosféra je vrstva zemskej atmosféry, prípadne atmosféry iného kozmického telesa s vlastným alebo indukovaným magnetickým poľom, ktorá je ionizovaná. Nad Zemou sa nachádza vo výške asi až . Zodpovedá približne vrstvám stratopauza, mezosféra a termosféra. Vyššie na ňu nadväzuje magnetosféra. 
Ionosféra je významná tým, že odráža na svojej spodnej strane krátke rádiové vlny, čo umožňuje vysielanie na dlhé vzdialenosti. Ionizácia pôvodne neutrálnych častíc atmosféry je spôsobená dopadom slnečného žiarenia do atmosféry. V tejto sfére slnečné lúče štiepia niektoré atómy plynov na častice s nábojom – ióny (= ionizácia). Množstvo ionizovaných častíc v ionosfére sa mení v závislosti od polohy Slnka, jeho aktivity, ročného obdobia a dennej doby. 
Podľa hustoty iónov a výšky nad Zemou sa ionosféra delí na niekoľko vrstiev. Pre každú je charakteristická medzná frekvencia – vlny s vyššou frekvenciou vrstvou prechádzajú.
Vrstva E je známa aj ako Kennyllyova-Heavisidova vrstva.

</doc>
<doc id="33103" url="https://sk.wikipedia.org/wiki?curid=33103" title="Zemská atmosféra">
Zemská atmosféra



</doc>
<doc id="33104" url="https://sk.wikipedia.org/wiki?curid=33104" title="Mahatma Gándhí">
Mahatma Gándhí



</doc>
<doc id="33105" url="https://sk.wikipedia.org/wiki?curid=33105" title="Administratívne členenie Indie">
Administratívne členenie Indie

India sa (na najvyššej úrovni) delí na 28 štátov (angl. states) a 8 zväzových teritórií (angl. union territories). Štáty a zväzové teritóriá sa ďalej delia na okresy (angl. districts).
Štáty majú svoju vlastnú volenú vládu, kým zväzovým teritóriám vládne správca menovaný zväzovou vládou (len niektoré majú volené vlády).
Zoznam.
Vysvetlivka: Na prvom mieste je uvedený slovenský názov štátu/teritória podľa ÚGKK SR (pričom pri položkách, ktoré nie sú uvedené v textoch ÚGKK SR, sú uvedené rôzne varianty slovenského mena z literatúry); v zátvorke je uvedený názov hlavného mesta (až na zaužívané slovenské názvy Hajdarábad, Bangalúr, Bombaj, Kalkata a Puttučéri sú to väčšinou názvy v hindčine, pričom prípadné hindské dlhé a na konci slova je upravené na krátke a). Za pomlčkou je uvedené to isté analogicky v angličtine.
Štáty.
Bývalý štát Džammú a Kašmír bol v roku 2019 premenený na dve zväzové teritóriá Džammú a Kašmír a Ladákh – porov nižšie.

</doc>
<doc id="33107" url="https://sk.wikipedia.org/wiki?curid=33107" title="Zoznam čínskych provincií podľa hustoty obyvateľstva">
Zoznam čínskych provincií podľa hustoty obyvateľstva



</doc>
<doc id="33109" url="https://sk.wikipedia.org/wiki?curid=33109" title="Administratívne členenie Číny">
Administratívne členenie Číny

Administratívne členenie Číny predstavuje správne rozdelenie Čínskej ľudovej republiky.
Administratívne členenie.
Čína sa skladá z:
Administratívu vykonávajú provinčné vlády, popri ktorých paralelne existujú provinčné výbory.

</doc>
<doc id="33111" url="https://sk.wikipedia.org/wiki?curid=33111" title="Zoznam čínskych provincií podľa počtu obyvateľov">
Zoznam čínskych provincií podľa počtu obyvateľov



</doc>
<doc id="33112" url="https://sk.wikipedia.org/wiki?curid=33112" title="Zoznam čínskych provincií podľa rozlohy">
Zoznam čínskych provincií podľa rozlohy



</doc>
<doc id="33120" url="https://sk.wikipedia.org/wiki?curid=33120" title="Friedrich Wöhler">
Friedrich Wöhler

Friedrich Wöhler (* 31. júl 1800, Eschersheim, Nemecko – † 23. september 1882, Göttingen) bol významný nemecký chemik, známy hlavne svojou syntézou močoviny.
Životopis.
V roku 1823 dokončil pod vedením profesora Leopolda Gmelina štúdium medicíny na Univerzite v Heidelbergu. Neskôr pôsobil pod Jönsom Jakobom Berzeliom v Štokholme. V rokoch 18231831 pracoval a vyučoval chémiu na polytechnike v Berlíne. Následne bol až do roku 1836 preradený na Vyššiu polytechnickú školu v Cassele. Stal profesorom chémie na Univerzite v Göttingene ("Georgia Augusta University of Göttingen"), kde pracoval až do svojej smrti.
Syntéza močoviny.
Najväčší význam má Wöhlerova práca v oblasti organickej chémie. V roku 1828 sa mu podarilo reakciou známou dnes ako Wöhlerova syntéza zahrievaním kyanatanu amónneho pripraviť močovinu, látku pomocou ktorej cicavce vylučujú zo svojho tela nepotrebný dusík.
 NH4OCN = (NH2)2CO
Dnes táto syntéza považuje za míľnik konca vitalistických predstáv o tom, že na vznik organických látok je potrebná akási životná sila ("vis vitalis") a preto sa nedajú pripraviť v laboratóriu.
Izoméria.
Zistením, že kyanatan amónny sa môže vnútornou zmenou štruktúry atómov bez zmeny hmotnosti premeniť na močovinu, Wöhler preukázal jeden z prvých a najlepších príkladov izomérie. V roku 1830, dva roky po syntéze močoviny, Wöhler publikoval spoločne s Justem von Liebigem výsledky výskumu kyseliny kyanúrovej, kyanatej a močoviny. Berzelius ju vo svojej správe pre Kráľovskú švédsku akadémiu vied označil za najvýznamnejší výskum toho roku. Výsledky boli na vtedajšiu dobu trochu nečakané a práca naznačovala ďalšie dôkazy v prospech izomérie.
Ďalšie veľké objavy.
Wöhler bol tiež spoluobjaviteľom berýlia, kremíka, karbidu vápnika a mnohých ďalších prvkov. Za zmienku stojí jeho objav hliníka. Wöhler ho získal z oxidu hlinitého, pred ním sa o to isté pokúšali Humphry Davy, Hans Christian Ørsted a Jöns Jakob Berzelius. Ďalej sa mu podarilo izolovať ytrium. Zistil, že kremík dokáže izolovať vo forme kryštálov. V ďalších rokoch prispel svojimi pokusmi k objaveniu titánu, vanádu, nióbu, tantalu a uránu. Ďalej uspel pri pokuse získať čistý nikel. S dvomi svojimi priateľmi založil v Cassele továreň na jeho výrobu. Študoval tiež chinóny, alkaloidy a acetylén.
Wöhler sa ešte zaoberal výskumom meteoritov. Uskutočnil analýzu mnohých meteoritov a zistil, že niektoré z nich obsahujú organické látky. Vlastnil veľmi rozsiahlu súkromnú zbierku a mnoho rokov písal pre odborný časopis "Jahresbericht der Chemie".
Spolu s Liebigom skúmal tiež benzolové zlúčeniny. Ich práca objasnila teóriu radikálov a substitúciu v chemických zlúčeninách.
Práce.
Medzi jeho najvýznamnejšie odborné diela patria:

</doc>
<doc id="33121" url="https://sk.wikipedia.org/wiki?curid=33121" title="Juan Bautista Alberdi">
Juan Bautista Alberdi

Juan Bautista Alberdi (* 29. august 1810, San Miguel de Tucumán, Argentína – † 19. jún 1884, Neuilly-sur-Seine, Francúzsko) bol argentínsky filozof, štátny činiteľ, spisovateľ a sociológ.
Zdôvodňoval tvrdenie, že agresívne útočné vojny sú zločinné z hľadiska práva i z hľadiska kresťanskej morálky.

</doc>
<doc id="33122" url="https://sk.wikipedia.org/wiki?curid=33122" title="Aspartám">
Aspartám

Aspartám alebo aspartam je umelé sladidlo, ktoré je 200
× sladšie ako cukor. Na trhu sa objavuje pod rôznymi obchodnými značkami (napríklad NutraSweet). Tento dipeptid je zložený z dvoch aminokyselín (-aspartátu a -fenylalanínu), ktoré sa bežne vyskytujú v prírode, a jeho tretia zložka je metanol. V tele sa metabolizuje na tieto tri zložky. Je tepelne nestály, preto sa nemôže používať na pečenie. Jeho kalorická hodnota je prakticky nulová.
Použitie.
Jeho použitie bolo pôvodne povolené v žuvačkách, v ktorých sa nachádza naďalej, než bolo rozšírené na iné potraviny. Nachádza sa napríklad v liekoch Septofort a Tantum verde. Toto náhradné sladidlo sa v súčasnej dobe používa vo väčšine „light“ nápojov a v potravinách. Takisto sa používa v cereáliách, niektorých práškových potravinách (instantná káva a čaj, želatína, pudi a iné). Na potravinách je toto náhradné sladidlo označované ako aspartám alebo E 951. 
Škodlivosť.
Aspartám je jedným z najviac testovaných potravinových doplnkov a celkom bolo vydaných viac ako 100 štúdií o jeho bezpečnosti. Žiadna štúdia nepreukázala jeho závadnosť, takže jeho použitie je bezpečné pre všetkých (okrem ľudí trpiacich fenylketonúriou). 
Od roku 2002 Európsky úrad pre bezpečnosť potravín (EFSA) udržiaval bezpečnosť aspartámu pravidelne a jeho vedecké pracovné skupiny vydali niekoľko stanovísk o štúdiách týkajúcich sa tohto sladidla. V súčasnosti za túto prácu zodpovedá Vedecký panel pre prídavné látky a arómy (FAF). EFSA potvrdila Akceptovatelnú dennú dávku (ADI) pre aspartám a jej hodnota je 40 mg/kg telesnej hmotnosti na deň.
Aspartám nespôsobuje zvýšenie telesnej hmotnosti, pretože je nízkokalorický. Podľa štúdií môže byť náhrada cukru aspartámom užitočná na zabránenie budúcemu prírastku hmotnosti.
Aspartámové sladidlo používané v Diet Coke je možným karcinogénom, tvrdí agentúra WHO pre výskum rakoviny 
Štúdie.
Štúdia z roku 2005 poukázala na možnosť, že veľmi vysoké dávky aspartámu môžu spôsobiť lymfóm a leukémiu u potkanov. Po preskúmaní štúdie však americká Správa potravín a liečiv (FDA) identifikovala mnohé nedostatky a nezmenila svoj predchádzajúci záver, že aspartam je bezpečný. V roku 2005 Národný toxikologický program v USA uviedol, že expozícia aspartámu nespôsobuje nádory ani neovplyvňuje prežitie dvoch typov geneticky modifikovaných myší. V roku 2006 Národný Onkologický Ústav v USA skúmal údaje o ľuďoch z veľkej štúdie NIH-AARP ktorej sa zúčastnilo viac ako pol milióna dôchodcov. Rastúca spotreba nápojov obsahujúcich aspartám nebola spojená s rozvojom lymfómu, leukémie alebo rakoviny mozgu. Revízia epidemiologických dôkazov z roku 2013 tiež nezistila konzistentnú súvislosť medzi používaním aspartámu a rizikom rakoviny. V decembri 2013 vydal Európsky úrad pre bezpečnosť potravín (EFSA) svoje prvé úplné hodnotenie rizík aspartámu. V stanovisku sa dospelo k záveru, že aspartám a jeho rozkladné produkty sú pre celú populáciu (vrátane dojčiat, detí a tehotných žien) bezpečné. Výnimkou sú jedinci trpiaci fenylketonúriou (PKU).

</doc>
<doc id="33126" url="https://sk.wikipedia.org/wiki?curid=33126" title="Thákur">
Thákur



</doc>
<doc id="33128" url="https://sk.wikipedia.org/wiki?curid=33128" title="Orlia hmlovina">
Orlia hmlovina

Orlia hmlovina (iné názvy: Messier 16, M 16, NGC 6611) je mladá otvorená hviezdokopa v súhvezdí Had. Súvisí s difúznou hmlovinou alebo oblasťou H II známou pod názvom IC 4703. Táto oblasť vzniku hviezd je vzdialená asi 7000 svetelných rokov.
Hviezdokopa M16 je veľká otvorená hviezdokopa, ktorá obsahuje asi 55 hviezd medzi 8. až 12. magnitúdou, na jej pozorovanie sa odporúča ďalekohľad s objektívom vyše 6 cm. Leží vo vzdialenosti asi 8 000 svetelných rokov. Obklopuje ju hmlovina s rovnakým označením M16. V slovenčine sa hmlovina M16 nazýva Orlia hmlovina, v češtine "Orlí hnízdo". Oba názvy sa vzťahujú na jej tvar. Táto hmlovina, len ťažko rozoznateľná v amatérskom ďalekohľade, však na snímkach z Hubblovho vesmírneho teleskopu odkrýva úchvatný pohľad. Jasná oblasť je v skutočnosti okno do stredu väčšej tmavej obálky prachu. Pri podrobnejšom preskúmaní aspoň 20-centimetrovým ďalekohľadom v nej nájdeme oblasť tmavých hmlovín nazývané podľa svojho tvaru aj „slonie choboty“. V jasnej hmlovine objavíme aj ojedinelé tmavé škvrny – globuly, ktoré sú tvorené tmavým prachom a studeným molekulárnym plynom. Vidíme tu aj niekoľko mladých modrých hviezd, ktorých svetlo a nabité častice vypaľujú a odtláčajú preč zostatkové vlákna a steny plynu a prachu. Zhustené mračná sa považujú za zárodok hviezd alebo celých hviezdnych systémov - otvorených hviezdokôp. Orlia hmlovina sa rozprestiera sa na ploche s priemerom 60 svetelných rokov. Dá sa pozorovať už triédrom.
Charakteristické stĺpy medzihviezdnej hmoty sa nazývajú "Stĺpy stvorenia". Najvyšší stĺp dosahuje dĺžku jeden svetelný rok, čo je 9 460 000 000 000 km – štvrtina vzdialenosti nášho Slnka od najbližšej hviezdy. Vo vnútri stĺpov sa najhustejšie oblasti vodíka a hélia spolu s prachovými časticami uhlíka a kremíka zhlukujú a zohrievajú, až vytvoria nové hviezdy. Napriek tomu mnohé z nich nie sú vo svetle viditeľné, lebo sú dosiaľ zahalené do prachových mrakov. Tieto hviezdy sa dajú ale pozorovať v infračervenom svetle. Zaoblené konce výbežkov na najvyššom stĺpe nazývame globuly – „hviezdne vajcia“ Stĺpy ožarujú mladé hviezdy, ktoré vznikli z hmloviny pred niekoľko stotisíc rokmi. Ultrafialové žiarenie hviezd zahrieva riedky plyn medzi hustými prachovými globulami vajcovitého tvaru. Nastáva fotónová erózia – vyparovanie a ionizácia plynovo prachovej materskej hmloviny. Objekt je tiež zdrojom rádiových vĺn. 
Podľa najnovších pozorovaní zo Spitzerovho vesmírneho teleskopu Stĺpy stvorenia už pravdepodobne celých 6000 rokov neexistujú. Deštrukciu pilierov spôsobila supernova, ktorá vybuchla v ich blízkosti. Kvôli konečnej rýchlosti svetla obyvatelia Zeme uvidia deštrukciu stĺpov až približne za 1000 rokov.

</doc>
<doc id="33129" url="https://sk.wikipedia.org/wiki?curid=33129" title="M16">
M16

M16 môže znamemať:

</doc>
<doc id="33130" url="https://sk.wikipedia.org/wiki?curid=33130" title="NGC 6611">
NGC 6611



</doc>
<doc id="33131" url="https://sk.wikipedia.org/wiki?curid=33131" title="Trifid (hmlovina)">
Trifid (hmlovina)

Trifid (iné názvy: Messier 20, M 20, NGC 6514) je oblasť H II v súhvezdí Strelec. Obklopuje jasnú trojnásobnú hviezdu CC 24537. Jej meno Trifid = trojklaný pochádza od Johna Herschela a vystihuje tri tmavé prachové pásy pred žiariacou hmlovinou, ktoré ju rozdeľujú na tri časti.
Jej jasnosť je len 9 magnitúd, preto ju voľným okom nemožno pozorovať a v malom ďalekohľade tiež len ťažko. Na oblohe má hmlovina rozmery 29 × 27 oblúkových minút, čo pri jej vzdialenosti najmenej 2 180 ly zodpovedá priemeru najmenej 18 ly. Modrá, severná časť hmloviny je reflexná hmlovina ožarovaná horúcou hviezdou spektrálneho typu O7 a jasnosti 6,9 mag. Časť jej žiarenia sa odráža od prachových mračien v podobe modrého svetla a časť okolité tmavé prachové mračná pohlcujú, zahrievajú sa a vyžarujú infračervené žiarenie. Jej červená farba je výsledkom vysokoenergetického žiarenia, ktoré sa odráža od vodíka v hmlovine. Tmavé prachové vlákna, ktoré pretkávajú strednú časť hmloviny Trifid, vznikali v atmosférach chladných obrích hviezd a v troskách po explóziách supernov. V infračervenom (tepelnom) žiarení má však hmlovina úplne iný vzhľad. Prach je teplejší než plyn, a preto infračervené snímky vyzerajú ako negatív svetelných snímok: prachové oblasti tmavé vo svetle sú na infračervených snímkach jasné.
Hmlovina je pravdepodobne pozostatok látky, z ktorej vznikala asociácia hviezd spektrálnych typov O a B v súhvezdí Strelec. Hviezdy ožarujúce Trifid sú členmi tejto asociácie označovanej Sgr OB 1. V hmlovine sa nachádza dvojhviezda HN 40, ktorej zložky sú jasné 6,9 a 8,0 mag vo vzdialenosti asi 10,6“. Na dve zložky sa rozloží vo väčších ďalekohľadoch.
Takmer kolmo južne pod hmlovinou Trifid sa nachádza ďalšia jasná hmlovina – M8 (NGC 6523) s menom Lagúna.

</doc>
<doc id="33132" url="https://sk.wikipedia.org/wiki?curid=33132" title="M20">
M20

M20 môže byť:

</doc>
<doc id="33133" url="https://sk.wikipedia.org/wiki?curid=33133" title="NGC 6514">
NGC 6514



</doc>
<doc id="33134" url="https://sk.wikipedia.org/wiki?curid=33134" title="Nový všeobecný katalóg">
Nový všeobecný katalóg

Nový všeobecný katalóg (, skrátene NGC) je najznámejší astronomický katalóg objektov hlbokého vesmíru v amatérskej astronómii. Obsahuje 7 840 objektov známych ako NGC objekty. "NGC" je jedným z najväčších všeobecných katalógov, pretože obsahuje všetky typy objektov hlbokého vesmíru a nie je špecializovaný napríklad iba na galaxie.
Katalóg bol zostavený v 80. rokoch 19. storočia J. L. E. Dreyerom s použitím pozorovaní najmä od Williama Herschela a potom sa rozdelil do dvoch Index katalógov (IC I a IC II) pridaním takmer 5000 objektov.
Objekty na južnej oblohe sú horšie skatalogizované, avšak mnoho z nich bolo pozorovaných Johnom Herschelom. "NGC" obsahoval mnoho chýb, ktoré boli z časti odstránené v revidovanej verzii "RNGC" () od Jacka W. Sulentica a Williama G. Tiffta z 1973. Nakoniec v "NGC2000.0" od Rogera W. Sinotta z 1988.

</doc>
<doc id="33135" url="https://sk.wikipedia.org/wiki?curid=33135" title="M32">
M32



</doc>
<doc id="33136" url="https://sk.wikipedia.org/wiki?curid=33136" title="Messier 32">
Messier 32

Messier 32 alebo M 32 alebo NGC 221 je malá galaxia v súhvezdí Andromeda, ktorú objavil Guillaume Le Gentil 29. októbra 1749.
Jej zdanlivá hviezdna veľkosť je 8,1. Je to sprievodná galaxia galaxie Androméda. Táto takmer guľová galaxia má priemer 8000 svetelných rokov a nachádza sa bližšie k jadru galaxie Andromeda.

</doc>
<doc id="33139" url="https://sk.wikipedia.org/wiki?curid=33139" title="Franz von Suppé">
Franz von Suppé

Franz von Suppé (* 18. apríl 1819, Split, Chorvátsko – † 21. máj 1895, Viedeň, Rakúsko) bol rakúsky operetný skladateľ a zakladateľ viedenskej operety. Celkovo pre divadlo skomponoval vyše 300 väčších či menších hudobných diel, z ktorých ho však preslávili najmä jeho operety.
Život.
Pôvodným menom Francesco Ezechielle Ermenegildo de Suppé-Demelli. Pochádzal pôvodom z belgickej rodiny, ktorá sa presťahovala najprv do talianskeho mesta Cremona a neskôr do Splitu, kde sa jeho otec stal okresným komisárom. Jeho matka bola z česko-poľskej rodiny žijúcej vo Viedni. Mladosť prežil v Zadare, kde sa učil hre na flautu a spieval v zbore. Hudobnú teóriu ho učil miestny vojenský kapelník. Ako 13-ročný skomponoval omšu, v ktorej sa jednoznačne prejavil jeho hudobný talent. Napriek tomu jeho otec nemal prílišné pochopenie pre synove hudobné ambície. Neskôr sa mladý Franz presťahoval do Padovy, kde mal pôvodne študovať právo, ale jeho viac priťahovalo štúdium hudby. 
Do Viedne sa dostal v roku 1835, keď mu zomrel otec. Pokračoval v štúdiu hudby a pokúšal sa komponovať opery, "Virginia" (1837) a "Gertrude della valle" (1841), ktoré však nikdy neboli uvedené. V roku 1840 ho riaditeľ divadla Theater in der Josefstadt zamestnal ako dirigenta. Istý čas pôsobil aj v Bratislave. Jeho prvé komické hudobné dielo "Jung lustig, im Alter traurig" uvedené v tomto divadle sa nestretlo s výrazným úspechom. Ako dirigent sa však skvelo osvedčil, keď v roku 1842 dirigoval operu "Nápoj lásky" od Gaetana Donizettiho, s ktorým ho viazal vzdialený príbuzenský vzťah. Donizettiho nadaný mladík zaujal, spriatelil sa s ním a ochotne mu pomohol v jeho kariére svojimi radami, skúsenosťami, ale aj svojím osobným vplyvom. V roku 1844 uviedli jeho dielo "Ein Morgen, ein Mittag und ein Abend in Wien". Stával sa vo Viedni čoraz známejším ako dirigent, ale aj ako skladateľ. V roku 1845 sa Suppé zamestnal v Theater an der Wien a v 60. a 70. rokoch pracoval v Carl Theater, kde boli uvedené aj jeho operety. 
V revolučnom roku 1848 skomponoval hymnickú pieseň "Das ist mein Österreich", ktorá sa stala druhou hymnou Rakúska. Po príchode Offenbachových operiet do Viedne, Suppé vycítil nové možnosti diel skladajúcich sa z príjemných melódií, rýchlych rytmov, spevu, tanca a istej ľahkosti. 
24. novembra 1860 mala premiéru jeho prvá opereta "Dievčenská škola" ("Das Pensionat"), ktorá už zaznamenala istý úspech a znamenala vlastne zrod Viedenskej operety. Suppé úspešne skĺbil Offenbachovskú operetu s viedenskou hudobnou tradíciou. Operetám doprial aj výrazné a kvalitné predohry, ktoré sa hrávajú dodnes ako orchestrálne skladby.
Rozhodný úspech však dosiahol Suppé v roku 1865 svojou operetou "Krásna Galatea" (nem. "Die schöne Galathée"), ktorá mala premiéru 9. septembra. Z ďalších autorových operiet sú najvýznamnejšie "Fatinitza" (1876) a "Boccaccio" (1879), preslávila sa tiež predohra k operete "Ľahká kavaléria".

</doc>
<doc id="33141" url="https://sk.wikipedia.org/wiki?curid=33141" title="Krásna Galatea">
Krásna Galatea

Krásna Galatea ("Die schöne Galathée") je opereta v jednom dejstve, ktorú zložil Franz von Suppé. Premiéra sa konala 9. septembra 1865 v Carl Theater vo Viedni, . Libreto napísal Poly Henrion (v spolupráci so skladateľom), v nemeckom jazyku. Text je prepracovaný z francúzskej komickej opery Galathée (1852) od Victora Massés.
Opereta bola nielen prvým autorovým svetovým úspechom, ale aj prvým svetovým úspechom Viedenskej operety.
Obsah.
Sochár Pygmalion vytvorí mramorovú sochu Galatey, ktorá je taká krásna, že sa do svojho diela zamiluje a preto ju obmietne predať svojmu mecenášovi, ktorým je zlatník Mydas. Poprosí Venušu, bohyňu lásky, aby soche vdýchla život. Venuša vypočuje jeho prosby a socha ožije. Avšak Galatea je svojráznym stvorením, ktorá si chce užívať nový život plnými dúškami. Pygmaliona podvedie s jeho sluhom Ganymedom, ktorý je k nej oveľa milší a ani Mydas jej nie je ľahostajný, pretože jej ponúka drahocenné šperky. Keď Pygmalion prichytí Galateu v kompromitujúcej situácii, je z jej správania natoľko znechutený, že požiada Venušu, aby z nej opäť urobila sochu. Galatea sa opäť mení na sochu spolu so šperkami, ktoré jej daroval Mydas. Ako isté zadosťučinenie mu ju Pygmalion už teraz neváha predať.

</doc>
<doc id="33142" url="https://sk.wikipedia.org/wiki?curid=33142" title="Dávidova hviezda">
Dávidova hviezda

Dávidova hviezda (, "magen David", čiže "Dávidov štít"), je jeden zo symbolov judaizmu a židovského národa. Má formu "hexagramu" – šesťcípej hviezdy pozostávajúcej z dvoch rovnostranných trojuholníkov. Podľa židovskej tradície bol tento symbol namaľovaný alebo vyrytý na štítoch bojovníkov kráľa Dávida. V skutočnosti je nežidovského pôvodu a s judaizmom začal byť spájaný až v stredoveku. Neskôr získal aj mesianistický význam. Dnes sa Dávidova hviezda nachádza na vlajke štátu Izrael. Je tiež symbolom sionistického hnutia.
Pôvod Dávidovej hviezdy.
Hexagram pôvodne nebol špecificky židovským symbolom, ale všeobecne používaným (a nábožensky interpretovaným) geometrickým obrazcom, podobne ako napríklad pentagram alebo svastika. V súvislosti s Židmi sa Dávidova hviezda po prvýkrát objavuje na židovskej pečati zo 7. storočia pred Kr., ktorá bola objavená v meste Sidon. Našla sa aj v niekoľkých synagógach z doby druhého Chrámu (515 pred Kr. – 70 po Kr.), tam však zrejme plnila skôr funkciu dekoratívneho motívu (v helenistickej dobe inak obľúbeného), než špecificky židovského symbolu.
V židovskom náboženskom kontexte sa Dávidova hviezda po prvýkrát objavuje na náhrobnom kameni z juhotalianskeho mesta Taranto, ktorý pochádza asi z 3. storočia po Kr. V rabínskej literatúre sa vôbec nespomína; prvá zmienka o nej sa nachádza v spise karaitu Jehudu Hadasiho "Eškol ha-kofer" z polovice 12. storočia. V kapitole 242 sa uvádza: "„Mezuzu chránia siedmi anjeli, Michael, Gabriel atď. (...) Hospodinovo meno ťa bude chrániť. A takisto onen symbol, ktorý sa nazýva Dávidov štít, (napísaný) pri každom anjelovi a na konci mezuzy...“" V ranom stredoveku bola teda Dávidova hviezda používaná – a nielen medzi Židmi, ale aj medzi kresťanmi a moslimami – ako talizman proti démonom. Začiatkom 14. storočia stotožnil David ben Jehuda, vnuk Rambana, vo svojom komentári k mystickému textu Zohar Dávidovu hviezdu so symbolom, ktorý používal na ochranu proti zlým duchom kráľ Dávid. Vďaka tomu sa na ňu nabalila ďalšia významová vrstva – kráľ Dávid je stelesnením židovskej nezávislosti a zároveň mesiášskeho očakávania.
Ako ochranný symbol sa Dávidova hviezda používala tiež v rukopisoch – možno ju nájsť aj v najstaršom dochovanom exemplári masoretského textu hebrejskej Biblie, tzv." Leningradskom kódexe" približne z roku 1010.
Dávidova hviezda a Praha.
Podľa rozšíreného názoru udelil v roku 1354 cisár Karol IV. pražským Židom právo používať vlastnú zástavu, na ktorej bola umiestnená Dávidova hviezda a pentagram, zvaný "Šalamúnova pečať". Túto domnienku vyvrátil český historik Alexander Putík, ktorému sa podarilo vystopovať jej pôvod až k nespoľahlivej "Kronike českej" Václava Hájka z Libočan. Podľa Putíka dostali Židia právo používať veľkú zástavu až za vlády Vladislava Jagelovského v rokoch 1471 – 1490. Obdobu tejto zástavy si o sto rokov neskôr (1592) vyvesil vo svojej súkromnej synagóge Mordechaj Maisl.
Putík sa domnieva, že Dávidova hviezda sa spolu so Šalamúnovou pečaťou dostala na zástavu pražskej židovskej obce až po roku 1527. Už predtým sa však používala v tlači – prvá modlitebná kniha (sidur) vôbec, pochádzajúca z pražskej Gersonidovskej tlačiarne z roku 1512, má na obale veľkú Dávidovu hviezdu. Neskôr bol do centra hviezdy vkladaný tzv. „židovský klobúk“; takúto formu možno doložiť až od roku 1620, je však nepochybne staršieho pôvodu. Putíkovi sa podarilo spochybniť pravdivosť historky, ktorá hovorí, že právo používať zástavu s Dávidovou hviezdou a klobúkom udelil Židom cisár Ferdinand III. za zásluhy pri obrane Prahy proti švédskemu vojsku roku 1648.
Dávidova hviezda v modernej dobe.
V priebehu 17. storočia sa Dávidova hviezda rozšírila z Prahy do celej Európy. Od 18. storočia sa začala používať ako symbol židovského náboženstva, nachádzame ju na židovských náhrobkoch a v tlači. Stala sa všeobecne uznávaným náprotivkom kresťanského kríža a moslimského polmesiaca. Ruku v ruke s postupnou emancipáciou Židov v 19. storočí kráčal aj rozmach antisemitizmu. Reakciou naň bol vznik sionistického hnutia, ktoré si stanovilo za cieľ vytvorenie nezávislej židovskej domoviny. Hnutie prijalo za svoj emblém Dávidovu hviezdu ako sekulárny symbol židovského národa.
Ani v 20. storočí však Dávidova hviezda neprišla o svoju náboženskú symboliku. Nemecký židovský filozof Franz Rosenzweig použil obrazec hexagramu ako schému pre svoj dvojnásobne trojuholníkovitý model vzťahov medzi "Bohom", "človekom" a "svetom", ktoré nazýva "stvorením" (Boh-svet), "zjavením" (Boh-človek) a "vykúpením" (človek-svet).
V nacistickom Nemecku a na ním okupovaných územiach slúžila Dávidova hviezda ako tzv. „židovské znamenie“: od 6. septembra 1941 museli byť všetci Židia starší ako 6 rokov povinne označení žltou hviezdou so slovom "Jude" (nem. "Žid") uprostred.
Po vzniku štátu Izrael sa rozhodnutím Dočasnej štátnej rady z 28. októbra 1948 ocitla modrá Dávidova hviezda na štátnej vlajke Izraela medzi dvoma modrými pruhmi, ktoré symbolizujú obrubu židovského modlitebného plášťa, talitu.
Magen David Adom "(Červená Dávidova hviezda)" je izaelskou obdobou Červeného kríža.

</doc>
<doc id="33143" url="https://sk.wikipedia.org/wiki?curid=33143" title="Židovská hviezda">
Židovská hviezda



</doc>
<doc id="33145" url="https://sk.wikipedia.org/wiki?curid=33145" title="Čína (rozlišovacia stránka)">
Čína (rozlišovacia stránka)

Čína môže byť:

</doc>
<doc id="33146" url="https://sk.wikipedia.org/wiki?curid=33146" title="Luna 3">
Luna 3

Luna 3 bola kozmická sonda určená na výskum Mesiaca.
Táto sonda poskytla ľudstvu prvý pohľad na odvrátenú stranu Mesiaca. Na Mesiaci však nepristála, jej minimálna vzdialenosť od povrchu bola 7940 km. Štartovala 4. októbra 1959 a 7. októbra na povel zo Zeme začala fotografovať odvrátenú stranu. Fotografovanie trvalo štyridsať minút a po vyvolaní filmu priamo na sonde posielala snímky na Zem. Okrem toho ešte skúmala plynnú zložku medziplanetárneho priestoru, kozmické žiarenie a mikrometeority. Po oblete Mesiaca potom pokračovala naspäť k Zemi a v apríli 1960 zhorela v zemskej atmosfére.

</doc>
<doc id="33147" url="https://sk.wikipedia.org/wiki?curid=33147" title="Luna 9">
Luna 9

Luna 9 bola prvá kozmická sonda, ktorá mäkko pristála na Mesiaci.
Na povrch dosadla 3. februára 1966 o 19:45:45 stredoeurópskeho času vo východnej oblasti Oceánu búrok ("Oceanus Procellarum"). Luna 9 poskytla svojho času kvalitné detailné snímky povrchu.
Odštartovala 31. januára 1966 z kozmodrómu Bajkonur s raketou Molnija-M. Dosiahla parkovaciu dráhu, z ktorej potom pokračovala k Mesiacu. Úspešne prebehla korekcia jej dráhy aj zapojenie brzdiaceho raketového systému tri dni po štarte vo výške iba 75 km nad povrchom Mesiaca. Tesne pred dopadom na povrch motor dohorel a oddelilo sa od neho guľaté puzdro s prístrojmi chránené nafúknutým obalom. 3. februára 1966 v čase 18:45:30 UT uskutočnila Luna 9 prvé mäkké pristátie na povrchu iného telesa než Zem. Stalo sa tak na západnom okraji Oceánu búrok, v blízkosti krátera "Cavalerius". Dôležitým poznatkom bolo už to, že povrch Mesiaca je dosť pevný na to, aby puzdro udržal – čo pred týmto testom vôbec nebolo isté. Ochranný obal sa oddelil od prístrojov a sonda sa dala do práce. Zhotovila a na Zem odoslala panoramatické snímky svojho okolia. Odmlčala sa 5. februára.

</doc>
<doc id="33148" url="https://sk.wikipedia.org/wiki?curid=33148" title="Astrid Lindgrenová">
Astrid Lindgrenová

Astrid Lindgrenová, rod. Astrid Anna Emilia Ericssonová (* 14. november 1907, Vimmerby, Švédsko – † 28. január 2002, Štokholm) bola úspešná švédska autorka kníh pre deti. Okrem príbehov pre deti písala aj romány, poviedky, divadelné hry, poéziu, filmové a divadelné scenáre. Jej knihy boli preložené do 70 jazykov v 100 krajinách sveta. V roku 1958 dostala "cenu Hansa Christiana Andersena", ktorá je považovaná za najvyššie možné ocenenie autorov detských kníh.
Život.
Astrid Lindgrenová vyrastala v obci Vimmerby vo Švédsku. Mnoho jej kníh bolo inšpirovaných vlastným detstvom, ktoré strávila na farme svojho otca Samuela Augusta Ericssona († 1969). Astrid bola druhým dieťaťom, narodila sa rok po Gunnarovi (1906), po nej mali rodičia ešte dve dcéry Stinu (1911) a Ingegerd (*1916–†1997).
V roku 1923 začala pracovať v lokálnych novinách, ale do dvoch rokov otehotnela so ženatým kolegom a bola nútená pod tlakom okolia odísť z domova. V Kodani 4. decembra 1926 porodila syna Larsa, ktorého pre nedostatok financií dala do pestúnskej rodiny. Potom odišla do Štokholmu, kde začala pracovať ako sekretárka. V apríli 1931 sa vydala za Stura Lindgrena (†1952), čo jej umožnilo zobrať si späť svojho syna. 21. mája 1935 sa jej narodila dcéra Karin. Od roku 1937 pracovala ako stenografka pre švédskeho profesora kriminalistiky Harry Södermana. Táto práca ju inšpirovala k románu o Kalle Blomkvistovi.
Najslávnejšia Lindgrenovej postava Pipi Dlhá Pančucha vznikla z príbehov, ktoré rozprávala svojej dcére pred spaním. Kniha sa rýchlo stala veľmi úspešnou a urobila z Lindgrenovej medzinárodne známu spisovateľku.
Astrid Lindgrenová aktívne podporovala detské práva a práva zvierat, ako aj práva menšín. Za túto činnosť dostala v roku 1993 cenu Right Livelihood Award.
V roku 2002 po jej smrti švédska vláda zaviedla cenu Astrid Lindgrenovej pre spisovateľov detskej literatúry.
Diela (výber).
Značka šv. označuje pôvodný názov diela.

</doc>
<doc id="33150" url="https://sk.wikipedia.org/wiki?curid=33150" title="Andrej Hryc">
Andrej Hryc

Andrej Hryc, známy aj pod menom Andy Hryc (* 30. november 1949, Bratislava – † 31. január 2021, Bratislava) bol slovenský herec, diplomat a podnikateľ. Bol členom VPN a zakladajúcim členom HZDS".
Životopis.
V roku 1971 absolvoval štúdium herectva na VŠMU v Bratislave. Hereckú kariéru začal v Štátnom divadle v Košiciach (19711978). V rokoch 19781981 bol v slobodnom povolaní a od roku 1981 členom súboru bratislavskej Novej scény.
Po Nežnej revolúcii najprv vstúpil do politiky a potom založil nezávislé Rádio Twist, ktorého riaditeľom bol do konca roku 2004 (licenciu získalo v roku 1991, začalo vysielať vo februári 1993 a vysielalo do apríla 2006). Od roku 2005 bol podpredsedom predstavenstva a. s. Rádio Twist. V roku 2002 krátky čas pôsobil ako riaditeľ Novej scény.
Účinkoval v množstve filmov, televíznych a rozhlasových inscenácií. V českom televíznom seriáli "Černí baróni" (2004) v réžii Juraja Herza hral hlavnú úlohu legendárneho majora Terazkyho.
Politika.
Andrej Hryc bol tiež signatárom Anticharty.
Po revolúcii bol súčasťou Verejnosti proti násiliu, ktorému prepožičal svoju populárnu tvár. Svoju účasť pri zrode HZDS Vladimíra Mečiara v roku 1991 neskôr označil za grandiózny omyl a po odchode z politiky založil Rádio Twist, ktoré začalo vysielať vo februári 1993 a ktoré prispelo ku koncu mečiarizmu.
V rokoch 19992002 pôsobil ako poradca ministra kultúry.
Od Petra Pčolinského v novembri 2018 prevzal stranu Náš kraj, aby ohlásil kandidatúru do Európskeho parlamentu. K 31. decembru 2018 evidovala strana jediného člena – Hryca. V májových eurovoľbách 2019 získal 8 460 hlasov (0,85 %).
Diplomacia.
Pôsobil ako honorárny konzul Seychelskej republiky v Slovenskej republike. Honorárny konzul je podľa Viedenského dohovoru o konzulárnych stykoch osobou, ktorá je vyňatá z jurisdikcie súdnych a správnych orgánov prijímacieho štátu.
Súkromný život.
Hryc vyrastal v neúplnej rodine z dôvodu väznenia otca. V roku 1976 sa oženil s manželkou Veronikou, rodáčkou z Uble, pôvodom gréckokatolíčkou. Hryc sa hlásil k pravosláviu. Spolu mali dve deti: dcéru Wandu a syna Huga. V rozhovore v roku 2010, po smrti syna Huga, otvorene hovoril o strate viery.

</doc>
<doc id="33152" url="https://sk.wikipedia.org/wiki?curid=33152" title="Česká hokejová extraliga">
Česká hokejová extraliga

Extraliga ledního hokeje, nazývaná podľa súčasného najväčšieho sponzora Tipsport extraliga, je najvyššia česká klubová súťaž v ľadovom hokeji.

</doc>
<doc id="33153" url="https://sk.wikipedia.org/wiki?curid=33153" title="Ruská hokejová superliga">
Ruská hokejová superliga

Ruská hokejová superliga, (), bola najvyššia ruská klubová súťaž v ľadovom hokeji. Po sezóne 2007/2008 zanikla a nahradila ju Kontinentálna hokejová liga.

</doc>
<doc id="33154" url="https://sk.wikipedia.org/wiki?curid=33154" title="Vavrín pravý">
Vavrín pravý

Vavrín pravý (lat. "Laurus nobilis", L.) je stálezelený strom alebo ker z čeľade vavrínovité ("Lauraceae"). Pochádza z teplých oblastí. 
Charakteristika.
Listy sú pomerne tvrdé, kožovité, predĺžené, kopijovité až oválne. Sú 10 – 50 mm dlhé a 20 – 50 mm široké. Majú vyvýšené a charakteristicky zvlnené okraje. Líce listov je tmavšie ako rub. Kvitne od marca do apríla, má biele, žlté až modročervené kvety. Je slabo aromatický, má trpkú až horkú chuť.
Biotop a pestovanie.
Prirodzeným areálom výskytu je stredomorské pobrežie, u nás neznesie hlbšie mrazy, preto pestované kry na zimu prenášame do vhodných priestorov, kde nie je mráz. Vavrín má rád slnko až polotieň, strednú zálievku, na pôdu nie je náročný. 
Používanie.
Sušené listy vavrínu sa pod názvom "bobkový list" používajú ako korenina. Jeho výhodou je, že ani pri dlhšom skladovaní nestráca podstatne na kvalite. Ako korenina sa používajú listy alebo prášok z nich. Používa sa do smotanových omáčok, polievok, kyslých jedál, pri nakladaní mäsa, uhoriek alebo húb, ale aj na pečenie mäsa a zvlášť zveriny. Má ľahké sedatívne účinky, podporuje trávenie, má aj antiseptické (protizápalové) účinky. Môže sa používať aj do liekov a do lekárskych sirupov.

</doc>
<doc id="33155" url="https://sk.wikipedia.org/wiki?curid=33155" title="Riadok rýchlej vyrovnávacej pamäte">
Riadok rýchlej vyrovnávacej pamäte

Riadok alebo blok rýchlej vyrovnávacej pamäte (angl. "cache line" resp. "cache block") je najmenšia jednotka pamäte, ktorá môže byť prenesená medzi operačnou pamäťou a rýchlou vyrovnávajúcou pamäťou.
Namiesto jednotlivých bajtov resp. slov, obsahuje obvykle každý záznam hlavnej vyrovnávacej pamäte určitý počet slov, označovaných ako riadok alebo blok rýchlej vyrovnávacej pamäte. Tento sa číta resp. zapisuje do rýchlej vyrovnávacej pamäte v jednom kroku.

</doc>
<doc id="33156" url="https://sk.wikipedia.org/wiki?curid=33156" title="Riadok RVP">
Riadok RVP



</doc>
<doc id="33157" url="https://sk.wikipedia.org/wiki?curid=33157" title="Cache line">
Cache line



</doc>
<doc id="33158" url="https://sk.wikipedia.org/wiki?curid=33158" title="Blok rýchlej vyrovnávacej pamäte">
Blok rýchlej vyrovnávacej pamäte



</doc>
<doc id="33161" url="https://sk.wikipedia.org/wiki?curid=33161" title="Bobkový list">
Bobkový list



</doc>
<doc id="33164" url="https://sk.wikipedia.org/wiki?curid=33164" title="HC Slavia Praha">
HC Slavia Praha

HC Slavia Praha (celým názvom: Hockey Club Slavia Praha) je český klub ľadového hokeja, ktorý sídli v Prahe|Praha]. Založený bol v roku 1900 pod názvom SK Slavia Praha. Svoj súčasný názov nesie od roku 1993. Od roku 1994 do roku 2015 bol klub pravidelným účastníkom najvyššej českej súťaže, v ktorej doteraz získal dva majstrovské tituly. Slavia mala tiež významnú úlohu pri zakladaní Českého zväzu hokejového. Od augusta 2007 používa HC Slavia Praha nový klubový znak. Od sezóny 2015/16 pôsobí v 1. lige, druhej českej najvyššej súťaži ľadového hokeja. Klubové farby sú červená a biela.
História.
Klub vznikol v roku 1900 ako SK Slavia. Prvé stretnutie v bandy hokeji odohralo mužstvo 6. januára 1901 s BZK Praha 11:4. Ľadový hokej sa hral v klube od roku 1909. V 20-tych rokoch patril klub medzi najlepšie v Česko-Slovensku. Slavia bola aj jedným z prvých účastníkov prvého ročníka Česko-Slovenskej hokejovej ligy. Po druhej svetovej vojne nastal útlm a klub patril medzi účastníkov prvej a druhej národnej hokejovej ligy. Opätovný návrat medzi elitu prišiel v prvej sezóne samostatných českých súťaží, keď si klub v baráži vybojoval postup.
Pozri aj.
HC Slavia Praha (ženy)

</doc>
<doc id="33165" url="https://sk.wikipedia.org/wiki?curid=33165" title="HC Sparta Praha">
HC Sparta Praha

HC Sparta Praha je český hokejový klub, ktorý ma na konte celkovo 8 majstrovských titulov (je štvornásobným majstrom Česka a držiteľom štyroch česko-slovenských titulov). Od roku 1936, s výnimkou roku 1951, až do súčasnosti pôsobí Sparta Praha v najvyššej súťaži nepretržite. Od sezóny 2014/2015 je klub pravidelným účastníkom Hokejovej ligy majstrov.
História klubu.
Bandy hokej.
Sparta je jedným z najstarších hokejových klubov našej planéty, jej vznik sa datuje k 6.12. 1903. Vtedy prvýkrát vyšli hráči bandy hokeja na tréning na ľad pod hlavičkou AC Sparta a pod vedením Jaroslava Petráka, vtedy ešte len s gumovou loptičkou. 
Kanadský hokej.
Začiatky.
Od roku 1909 však Sparta začala definitívne hrať kanadský hokej a od tej chvíle si klub vybudoval zvučné renomé doma i v zahraničí. Medzi najznámejšie mená tejto éry patrili športoví obojživelníci Karel Pešek či Karel Koželuh, ktorí svoju vlasť okrem hokeja reprezentovali aj vo futbale a v tenise.
Do vývoja hokeja v Česku, ako aj inde v Európe, nepriaznivo zasiahli obe svetové vojny. Počas tej prvej pôsobili oddiely v značne oklieštenej zostave, po jej skončení sa hokej opäť začal rozvíjať. V novembri 1932 bola slávnostne otvorená „Štvanice“, prvý zimný štadión s umelou ľadovou plochou, kde Sparta pôsobila v podnájme spoločne s ďalšími pražskými klubmi.
V sezóne 1936/1937 sa uskutočnil premiérový ročník celoštátnej ligy, Sparta v ňom nechýbala a 3.1. 1937 dokonca v Ostrave proti Vítkoviciam odohrali vôbec prvý ligový zápas, ktorý skončil remízou 1:1. Po odohraní dvoch sezón boli ligové boje až do roku 1945 prerušené vplyvom druhej svetovej vojny. V februári 1950 Sparta prvýkrát a naposledy zostúpila. Hneď v sezóne 1950/1951 si vybojovali návrat späť medzi elitu a od tej doby už v najvyššej súťaži nikdy nechýbali.
Prvé úspechy.
V sezóne 1952/1953 získala Sparta historicky prvý majstrovský titul, keď pod vedením hrajúceho trénera Vladimíra Zábrodského ovládla finálový turnaj pred Vítkovicami a Budějovicami. Hneď o rok neskôr si radosť z triumfu zopakovali, titul obhájili o skóre pred Brnom. To už bol súčasťou tímu, ktorý niesol názov Spartak Praha Sokolovo, okrem Zábrodského aj ďalší člen All Star tímu klubu Karel Gut.
Blízko prvého miesta bola Sparta aj na jar roku 1957, na Brno nakoniec v konečnom súčte stratilia iba dva body. Významný zlom v histórii klubu nastal v roku 1962, keď sa Sparta po takmer tridsiatich rokoch delenia sa o „Štvanici“ konečne dočkala sťahovania „do svojho“. Vtedy do „Sportovní haly na holešovickém Výstavišti“. Prvý zápas v nej odohrala 11.10. 1962, keď prišiel Spartak ZKL Brno, na zápas sa prišlo pozrieť 18 a 
pol tisíc divákov.
Na prelome 60. a 70. rokov sa Sparte v lige vôbec nedarilo. Od sezóny 1968/1969 do sezóny 1972/1973 si pripísali dve šieste, dve siedme a jedno dokonca až ôsme miesto. V sezóne 1973/1974 ale nastal zvrat k lepšiemu, a to s príchodom brankára Jiřího Holečka z Košíc. Ten sa stal ako vôbec prvý gólman víťazom ankety Zlatá hokejka, ktorú vyhlasoval týždenník Gól, Sparta sa vrátila na popredné priečky a skončila druhá za Duklou Jihlava.
Pred zánikom Česko-Slovenska.
V sezónach 1976/1977 a 1977/1978 pridali sparťania do svojej medailovej zbierky ďalšie dve bronzové medaily, potom nastal v 80. rokoch ústup na priečky v strede tabuľky. Od jara roku 1986 sa liga dočkala trvalého zavedenia play-off, ktoré „Holešovičtí“ prvýkrát opustili už v štvrťfinále. Potom sa ale začali postupne posúvať nahor a v ročníku 1989/1990 dosiahli po dlhých 36 rokoch na majstrovský titul. Štvrtý triumf pridala Sparta hneď o tri roky neskôr, keď na jar roku 1993 získala posledný federálny titul.
Od rozdelenia až po súčasnosť.
V sezóne 1994/1995, keď započal svoju pät-ročnú nadvládu suverénny Vsetín, sa Praha po dlhých 57 rokoch dočkala obnovenia tradície derby medzi Spartou a Slaviou. Naposledy sa spolu pražské "S" stretli v premiérovom ligovom ročníku 1936/1937, v ktorom Slávia zostúpila a na návrat čakala až do roku 1994.
Víťaznú sériu „Valachů“ dokázali sparťania prerušiť až v sezóne 1999/2000, počas ktorej k mužstvu nastúpil tréner František Výborný. Jeho zverenci dokázali ovládnuť základnú časť a rovnako suverénne prešli aj vyraďovacími boji, v ktorých neutrpeli ani jedinú porážku a po Pardubiciach a Litvínove vo finále zdolali práve obhajcov titulu zo Vsetína. Naviac si Sparta zároveň pripísala taktiež druhé miesto v štvrtom ročníku Európskej hokejovej ligy, a dosiahla tak na historicky najlepší výsledok českého tímu.
Na jar roku 2001 sa Sparta opäť stretla vo finále so Vsetínom a tentokrát na neho nestačila. Už o rok neskôr sa ale na trón vrátili a získali šiesty majstrovský titul v histórii klubu. Cesta tentokrát viedla cez suverénne víťazstvá v základnej časti a úspešné série play-off proti Třincu, Slavii a Vítkoviciam, práve v Ostrave zdvihol kapitán Richard Žemlička nad hlavu vytúženou trofej.
Po nevydarenom ročníku 2004/2005, keď Sparta posilnená vďaka výluke NHL o hviezdy zo zámoria nečakane vypadla už v štvrťfinále, prišiel ďalší triumf. Aj keď tomu úvod sezóny vôbec nenasvedčoval. Počas novembra ale nahradili trénera Šindela Výborný s Jelínkom a zmeny prebehli aj vo vedení, do ktorého sa zapojil Viliam Sivek. Sparťania síce do vyraďovacích bojov prekĺzli až na poslednú chvíľu zo šiesteho miesta, ale v play-off ich už nikto nedokázal zastaviť. Po finálovej výhre nad Sláviou mohli znovu oslavovať.
A ako jediný tím okrem Vsetína dokázali v samostatnej českej najvyššej súťaži o rok neskôr titul aj obhájiť! Po štvrtej priečke v základnej časti dokráčali cez Zlín, Liberec a vo finále aj cez Pardubice k už ôsmemu triumfu. V nasledujúcich rokoch sa sparťania dočkali dvoch vyradení v štvrťfinále, jedného bronzu a v ročníku 2010/2011 aj historického neúspechu v podobe účasti v play-out.
Hneď v ďalšom ročníku, ktorý načali súbojom so zámorským New York Rangers, dokázali sparťania pod vedením trénera Josefa Jandača suverénne ovládnuť základnú časť a získali Prezidentský pohár. Potom však vypadli už v štvrťfinále, kde nestačili na Kometu Brno. Do sezóny 2012/2013 vstupovala Sparta ako súčasť „Sportovního holdingu Praha“. Počas ročníkov sa vyškriabali z posledného miesta až k priamemu postupu do play-off, už v štvrťfinále im ale vystavil stopku Třinec. V následujúcej sezóne dokázali s rekordným ziskom 110 bodov získať Prezidentský pohár, po postupe cez Vítkovice im ale zavrela cestu do finále opäť Kometa Brno. Sparťania tak po piatich rokoch dosiahli na bronzovú medailu. V ročníku 2014/2015 sparťania dokráčali do semifinále, kde vypadli s Oceláři Třinec, a obsadili konečné štvrté miesto.
Ročníkom 2015/2016 bola odštartovaná nová kapitola klubovej histórie. Sparta sa presunula z Holešovic do libeňské O2 Areny a na domácom ľade odišla bez bodov iba raz. Partia okolo legendárneho Jaroslava Hlinku zakončila základnú časť so 110 bodmi na konte a s najväčším počtom výhier celkovo aj na domácom ľade v histórii klubu. Cez Zlín a Plzeň dokráčali do finále, kde sa predstavili po deviatich rokoch. V šesť-zápasovej partii s Bílými Tygřy nakoniec neuspeli, ale na krk si zavesili strieborné medaile.
Umiestnenia v jednotlivých sezónach.
Protektorát Čechy a Morava.
 Národní liga - 6. ročníkov
Česko-Slovensko.
 Česko-slovenská hokejová liga - 49. ročníkov
 Česko-slovenská druhá hokejová liga - 1. ročník
Česko.
 Česká hokejová extraliga - 19. ročníkov
Súčasný káder (2016/17).
Tréneri
Klub legiend Sparty Praha.
Klub legiend bol založený preto, že viac než storočnú históriu Sparty pomáhalo tvoriť mnoho výrazných osobností a práve im chcel klub touto cestou veľmi poďakovať, uctiť si ich a ukázať im, že si ich váži. Ich prínos, nasadenie a práca, ktorú tu odviedli sa nezmazateľne zapísali do histórie klubu.
22.2.2012 bolo uvedených do tohto klubu 19 bývalých hráčov, trénerov či funkcionárov:
All Star tím Sparty.
V roku 2004 pri 100. výročí založenia klubu vyhlásila Sparta svoj All Star tím. Na počesť vybraných hráčov boli ich dresy slávnostne vyvesené pod strop haly.
V roku 2008 k nim pribudol:
V roku 2012 k nim pribudol:
Slávni hráči.
Hráči, ktorí už ukončili aktívnu kariéru a hrali v NHL, v reprezentácií alebo boli stálicami klubu:
Olympijskí medailisti, ktorí hrali za Spartu:
- Robert Lang, Milan Hnilička, František Kučera
- Jiří Holeček, Vladimír Zábrodský, Jan Havel, Pavel Richter, Jiří Bubla, Josef Horešovský, Jiří Kochta, Jaromír Šindel 
- Jiří Holeček, František Tikal, Jan Havel, Jiří Hrdina, Richard Žemlička, 2-krát Robert Lang, Petr Nedvěd, David Výborný, Petr Bříza, Leo Gudas, Milan Hnilička, Josef Horešovský, Petr Hrbek, Tomáš Jelínek, Jiří Kochta 
Majstrovské kádre.
Česko-Slovensko.
Tréner: Vladimír Zábrodský - hrajúci tréner
Brankári: Jiří Hanzl, Vladimír Mangl
Obrancovia: Kristián Cee, Zdeněk Ujčík, František Tikal, .Podrázsky, .Karban
Útočníci: Jan Hanzl, Vladimír Zábrodský, Miloslav Pospíšil, .Kameník, Václav Prchal, Miloslav Pecko, .Kus, Jan Ziegler
Tréner: Vladimír Zábrodský - hrajúci tréner
Brankári: Jiří Hanzl, Vladimír Mangl
Obrancovia: Kristián Cee, Zdeněk Ujčík, Karel Gut, Miroslav Kubera, .Podrázsky, .Karban
Útočníci: Jan Hanzl, Vladimír Zábrodský, Miloslav Pospíšil, .Kameník, Václav Prchal, Miloslav Vecko, .Matys, Jan Ziegler
Tréneri: Josef Horešovský, Stanislav Berger
Brankári: Petr Bříza, Ivo Čapek
Obrancovia: Leo Gudas, Jiří Kročák, Robert Kostka, Jaromír Látal, Martin Maškarinec, Jan Reindl, Pavel Táborský, Jiří Vykoukal, Milan Černý
Útočníci: Jiří Doležal, Pavel Geffert, Pavel Gross, Jaroslav Hlinka, Martin Hosták, Jaromír Kverka, Milan Kastner, Evžen Musil, Ľuboš Pázler, Vladimír Petrovka, Martin Rousek, Ladislav Svoboda, Jan Tlačil, Richard Žemlička
Tréneri: Pavel Wohl, Josef Horešovský
Brankári: Ivo Čapek, Radek Tóth
Obrancovia: Leo Gudas, Jiří Kročák, Robert Kostka, Pavel Šrek, Zdeněk Toužimský, Václav Burda, Pavel Táborský, Jiří Vykoukal, Jan Boháček
Útočníci: Jiří Doležal, Pavel Geffert, Pavel Gross, Jaroslav Hlinka, Martin Hosták, Jaromír Kverka, Milan Kastner, Evžen Musil, Ľuboš Pázler, Vladimír Petrovka, Martin Rousek, Ladislav Svoboda, Jan Tlačil, Richard Žemlička
Česko.
Tréneri: František Výborný, Pavel Hynek
Brankári: Petr Bříza, Petr Přikryl
Obrancovia: Michal Sýkora, František Kučera, František Ptáček, Pavel Šrek, Jaroslav Nedvěd, Ladislav Benýšek, Miha Rebolj, Martin Holý
Útočníci: David Výborný, Patrik Martinec, Martin Chabada, Jaroslav Hlinka, Jiří Zelenka, Vladimír Vůjtek ml., Michal Broš, Václav Novák, Ondřej Kratěna, Václav Eiselt, Pavel Kašpařík, Petr Havelka, Josef Slanec, Richard Žemlička
Tréneri: Václav Sýkora, Pavel Hynek
Brankári: Petr Bříza, Petr Přikryl
Obrancovia: František Ptáček, Jan Srdínko, Radek Hamr, Pavel Šrek, Jaroslav Nedvěd, Martin Richter, Valdemar Jiruš, Jan Hanzlík, Libor Zábranský
Útočníci: Tomáš Netík, Robert Tomík, Martin Chabada, Jaroslav Hlinka, Jiří Zelenka, Radek Bělohlav, Michal Broš, Václav Novák, Ondřej Kratěna, Jan Tomajko, Pavel Kašpařík, Petr Havelka, Michal Sivek, Richard Žemlička
Tréneri: František Výborný, Marian Jelínek
Brankári: Petr Bříza, Marek Schwarz
Obrancovia: František Ptáček, Karel Pilař, Jiří Vykoukal, Richard Stehlík, Marek Černošek, Ján Tabaček, Milan Toman, Jan Hanzlík
Útočníci: Tomáš Netík, Josef Straka, Martin Chabada, Jaroslav Hlinka, Petr Ton, Jan Marek, Jakub Langhammer, Martin Štrba, Ondřej Kratěna, Michal Dragoun, Pavel Kašpařík, Michal Sivek, Martin Růžička, Martin Špaňhel
Tréneri: František Výborný, Marian Jelínek
Brankári: Tomáš Duba, Dušan Salfický
Obrancovia: František Ptáček, Karel Pilař, Jiří Vykoukal, Richard Stehlík, Marek Černošek, Ján Tabaček, Ladislav Benýšek, Jan Hanzlík, Tomáš Protivný
Útočníci: Tomáš Netík, Jiří Zelenka, Jan Hlaváč, Jaroslav Hlinka, Petr Ton, Karel Hromas, Jakub Langhammer, Martin Štrba, Ondřej Kratěna, Michal Dragoun, Michal Sivek, David Vrbata, Ľuboš Rob, Martin Podlešák

</doc>
<doc id="33166" url="https://sk.wikipedia.org/wiki?curid=33166" title="HC Dynamo Pardubice">
HC Dynamo Pardubice

HC Dynamo Pardubice je český hokejový extraligový klub z Pardubíc. 
História.
Organizovaný hokej bol v Pardubiciach založený v roku 1925 keď vznikol hokejový klub v LTC Pardubice. Po postupe do najvyššej súťaže v roku 1950 Pardubice nikdy nezostúpili. Prvá ligová medaila prišla v roku 1960. V Česko-slovenskej hokejovej lige získal klub celkovo 10 medailí z toho 3 zlaté (1973, 1987, 1989). K tomu pridal aj 7 medailí z Českej extraligy s tromi titulmi (2005, 2010, 2012).

</doc>
<doc id="33168" url="https://sk.wikipedia.org/wiki?curid=33168" title="PSG Berani Zlín">
PSG Berani Zlín

PSG Berani Zlín je hokejový klub hrajúci v meste Zlín na Morave. Bol založený robotníkmi Baťových továren v roku 1929 pod názvom SK Baťa Zlín. Súčasný názov je už osemnástym v poradí. Súčasne je klub účastníkomv druhej najvyššej českej hokejovej sútaže Chance Liga.
Štadión.
Klub hráva svoje zápasy na Zimnom štadióne Luďka Čajky v Zlíne. Bol uvedený do prevádzky v roku 1957 a neskôr v 60. rokoch zatrešený. Bol pomenovaný po Luďkovi Čajkovi, ktorý tragicky zomrel na následky zranenia zo zápasu v Košiciach.

</doc>
<doc id="33169" url="https://sk.wikipedia.org/wiki?curid=33169" title="Rytíři Kladno">
Rytíři Kladno

Rytíři Kladno je český hokejový prvoligový klub, ktorý 6x vyhral najvyššiu domácu súťaž, naposledy v sezóne 1979/80
V Sezóne 2019/2020 postúpili do Extraligy ale hneď aj prvý rok vypadli. O rok neskôr v sezóne 2021/2022 sa vrátili späť do Extraligy. 
Sezóna 2021/2022 hrali baráž o záchranu skončili na 14. miestne z 15. miest. Pritom 15. šiel automaticky do Chance Ligy 
Sezóna 2022/2023 skončili na poslednom 14. mieste takže znovu hrali baráž o udržanie a znovu sa udržali na úkor Zlínu ktorý porazili 4:0 na zápasy 
Zlatú éru klub zažil v sedemdesiatych rokoch, kedy vyhralo 5 titulov a vyhral Pohár majstrov európskych zemí. Taktiež si zahral proti klubom NHL, Chicago Blackhawks a Toronto Maple Leafs.
História.
Vznikol v roku 13. novembra 1924 ako hokejový odbor SK Kladno. Prvý zápas odohrali kladnianski hokejisti 26. decembra 1925 proti AFK Union Žižkov 1:15. V sezóne 1949/1950 sa zlúčili kladnianske kluby SK Letná a Sparta Kladno a vytvorili SONP Kladno. V sezóne 1950/1951 si Kladno vybojovalo postup do najvyššej súťaže. Vo svojej histórii získal klub šesť titulov majstra Česko-Slovenska, prvý v sezóne 1958/1959 a ďalších päť vo svojej zlatej ére druhej polovice sedemdesiatych rokov 20. storočia: 1974/1975, 1975/1976, 1976/1977, 1977/1978 a 1979/1980. 

</doc>
<doc id="33171" url="https://sk.wikipedia.org/wiki?curid=33171" title="Laurus nobilis">
Laurus nobilis



</doc>
<doc id="33173" url="https://sk.wikipedia.org/wiki?curid=33173" title="Jozef Zarnay">
Jozef Zarnay



</doc>
<doc id="33174" url="https://sk.wikipedia.org/wiki?curid=33174" title="Registračné číslo CAS">
Registračné číslo CAS

Registračné číslo CAS je jednoznačný numerický identifikátor, používaný v chémii pre chemické látky, polyméry, biologické sekvencie, zmesi a zliatiny. Bolo zavedené redakciou svetovo najrozšírenejšieho chemického referátového časopisu "Chemical Abstracts", vydávaného Americkou chemickou spoločnosťou ("American Chemical Society"). "Chemical Abtracts Service" udržuje databázu chemických zlúčenín popísaných vo vedeckej literatúre, v patentoch a v iných publikáciach (tzv. "CAS registry"). 
V súčasnej dobe táto databáza obsahuje približne 23 miliónov zlúčenín a denne ich pribúda v priemere 4-tisíc. Rôzne izoméry a stereoizoméry zlúčenín dostávajú rôzne registračné čísla. Databáza je tiež najautoritatívnejším zdrojom informácii o anglických názvoch zlúčenín. Preto prakticky všetky špecializované chemické databázy pri identifikácii zlúčenín používajú toto registračné číslo ako jeden z vyhľadávacích prvkov. 
Formát.
Číslo je rozdelené pomlčkami do troch zón, kde prvá zóna má premenný počet číslic, ďalšia má vždy práve dve číslice a posledná zóna obsahuje jedinú číslicu, ktorá slúži ako kontrolný súčet pre umožnenie automatickej kontroly správnosti zápisu registračného čísla. Číslo CAS má maximálne desať cifier. 
Výpočet tohto kontrolného čísla sa vytvára nasledujúcim spôsobom:
Napríklad voda má registračné číslo 7732-18-5, výpočet je preto nasledovný:
(8×1 + 1×2 + 2×3 + 3×4 + 7×5 + 7×6) mod 10 = 105 mod 10 = 5.
Keďže zvyšok po delení desiatkou odpovedá kontrolnej číslici, je jasné, že číslo je správne.

</doc>
<doc id="33175" url="https://sk.wikipedia.org/wiki?curid=33175" title="CAS">
CAS

CAS môže byť:

</doc>
<doc id="33177" url="https://sk.wikipedia.org/wiki?curid=33177" title="Program Viking">
Program Viking

Program Viking agentúry NASA zahŕňal dve misie kozmických sond na planétu Mars, Viking 1 a Viking 2. Obidve misie sa skladali z družicových sekcií, ktoré snímkovali povrch z obežnej dráhy a sprostredkovávali komunikáciu pre povrchové moduly obidvoch misií. Obe misie boli veľmi úspešné. 
Viking 1 odštartoval 20. augusta 1975 a Viking 2 9. septembra 1975, obidva pomocou rakety Titan III-E a urýchľovacieho stupňa Centaur. Obe planetárne sondy sa skladali z družicového a povrchového modulu. Po navedení na obežnú dráhu Marsu, bolo vyhotovených niekoľko snímok oblastí vytipovaných na pristátie, povrchové moduly sa oddelili a pristáli na vybraných miestach. Družicové moduly ďalej pokračovali v snímkovaní. 
Hlavnými úlohami družicového modulu bolo priniesť v ochrannom puzdre povrchový modul k Marsu, vyhotoviť snímky miest pre pristátie s vyšším rozlíšením ako sa dovtedy podarilo, prenášať komunikáciu medzi Zemou a povrchom a tiež uskutočňovať vlastné vedecké pozorovania.
Povrchový modul Viking Lander I pristál na "Chryse Planitia" a Viking Lander II na "Utopia Planitia".
Biologické experimenty.
Na povrchových moduloch prebehlo niekoľko experimentov či sú v pôde Marsu prítomné živé organizmy. Ich výsledky nie sú jednoznačné. Podľa oficiálneho výkladu boli niektoré pozitívne reakcie spôsobené chemickými procesmi. Existencia života na Marse teda nebola preukázaná, ale ani úplne vyvrátená.

</doc>
<doc id="33179" url="https://sk.wikipedia.org/wiki?curid=33179" title="Fatinitza">
Fatinitza

Fatinitza je opereta v troch dejstvách, ktorú zložil Franz von Suppé.
Premiéra sa konala 5.januára 1876, v divadle Carl Theater vo Viedni. Libreto v nemeckom jazyku napísali F. Zell a Richard Genée. Opereta sa dočkala svetového úspechu.
Obsah.
Pre operetu príliš popretkávaný a prekomplikovaný dej sa odohráva počas Rusko-Tureckej vojny na Kryme. Prvé dejstvo sa začína v ruskom tábore, kde na zažehnanie nudy si vojaci zahrajú komédiu, v ktorej sa Wladimír prezlečie za bulharskú ženu - Fatinitzu. V druhom dejstve sa „Fatinitza“ dostáva do tureckého háremu pašu Izzeta. Keď pred ženami prezradí pravdu, tie jej (mu) pomôžu ujsť. V treťom dejstve sa počas uzatvárania mieru po mnohých nedorozumeniach a prekvapivých odhaleniach všetko vysvetlí a Wladimír si vezme Lidiu, dcéru ruského veliteľa, za ženu.

</doc>
<doc id="33181" url="https://sk.wikipedia.org/wiki?curid=33181" title="Franz Lehár">
Franz Lehár

Franz Lehár, pokrstený ako Ferenc Kristóf Lehár, (* 30. apríl 1870, Komárno – † 24. október 1948, Bad Ischl, Rakúsko) bol operetný skladateľ.
Lehárova rodina.
Lehárov otec bol kapelníkom rakúskej armády, pôvodom z Moravy, jeho starí rodičia boli sklári alebo roľníci. So svojím plukom stále musel sťahovať po území celej Rakúsko-Uhorskej monarchie. Zúčastnil sa vojenských ťažení na talianskom území a proti Prusku. V roku 1868 bol preložený do Komárna, ktoré bolo v tom čase dôležitým obchodným strediskom s veľkou vojenskou posádkou. Vojenskí kapelníci Rakúsko-Uhorska v tom čase dosahovali slušnú umeleckú úroveň, usporadúvali často koncerty pre verejnosť a stali sa tam významnými šíriteľmi kultúry. V Komárne sa Lehárov otec oženil s Kristínou Neubrandt z miestnej maďarsko-nemeckej obchodníckej rodiny.
Mladší brat Antal ako profesionálny dôstojník po skončení prvej svetovej vojny presunul svoj pluk na maďarské územie, kde zohral dôležitú úlohu v kontrarevolúcii a neskôr podporil neúspešný pokus o návrat kráľa Karola IV. na uhorský trón.
Životopis.
Mladosť a začiatok kariéry.
Krátko po Franzovom narodení sa rodina presťahovala do Bratislavy, v roku 1875 do Šoprona a o päť rokov neskôr do Budapešti. Franz Lehár prejavil talent k hudbe už vo svojich štyroch rokoch. K hudbe ho viedol jeho otec a bol na neho prísny. Napriek synovmu talentu považoval za nedôstojné predvádzať ho na verejnosti. Gymnázium navštevoval Franz Lehár v Budapešti, kde bol skôr slabým žiakom. Súčasne navštevoval aj hudobnú školu, kde sa učil hrať na klavíri. Neskôr ho rodina poslala k strýkovi Antalovi do Šternberku, aby sa Lehár okrem rodnej maďarčiny naučil rozprávať aj po nemecky a navyše, strýko Antal viedol mestskú kapelu, takže mladý Lehár sa mohol naďalej venovať hudbe. Ako 12 ročný zložil v roku 1882 skúšky na konzervatórium v Prahe (viedenské konzervatórium bralo len žiakov nad 14. rokov), kde študoval hru na husle. V Prahe sa naučil po česky. Najprv tam žil sám, ale o dva roky bol preložený do Prahy aj jeho otec so svojou kapelou. V roku 1887, ako 17. ročný začal komponovať (a aj učiť kompozícii u Fibicha). Musel to robiť tajne, lebo školský poriadok konzervatória zakazoval súkromné hodiny komponovania pre svojich žiakov. Jeho talent spoznal aj A. Dvořák a Lehárovu sonátu "à l'Antique G-dur" ocenil aj Johannes Brahms, ale Lehárov otec bol toho názoru, že by si jeho syn mal najprv zabezpečiť pomerne istý príjem ako huslista, či kapelník. Konzervatórium ukončil v roku 1888 koncertom v sále Rudolfinum.
Zamestnal sa ako 1. huslista v divadle v meste Elberfeld-Barmen (dnes súčasť mesta Wuppertal), kde sa zoznámil s divadelným prostredím. Zakrátko ho otec zavolal do svojej vojenskej kapely, ktorá v tom čase pôsobila vo Viedni. Kvôli tomu musel porušiť zmluvu s divadlom a pred prenasledovaním ho zachránilo len to, že vstúpil do vojska. Počas deviatich mesiacov strávených vo Viedni skomponoval jeden valčík, 2 pochody a 1 hymnickú pieseň a spriatelil sa so skladateľom L. Fallom.
Ako 20 ročný sa dostal na čelo malého vojenského orchestra 25. pešieho pluku v Lučenci a stal sa tak najmladším vojenským kapelníkom Rakúsko-Uhorska (predtým držal rekord jeho otec, ktorý sa stal kapelníkom 24 ročný). Plukovník Fries ho angažoval ako učiteľa spevu pre svoju dcéru Vilmu. Lehár sa v tejto úlohe veľmi neosvedčil, ale skomponoval pre ňu pesničku.
Na druhej strane ako vojenský kapelník si získal Franz Lehár v Lučenci slávu a obdiv. V riadení svojej kapely mal viac-menej voľné ruky a tak s ňou skúšal svoje skladby a získaval cenné skúsenosti. Pre verejnosť komponoval hlavne pochody a slovenské piesne. Zložil svoje prvé divadelné dielo, operu "Rodrigo", s ktorým sa prihlásil do súťaže vypísanej kniežaťom Coburg-Gotha. Súťaž nevyhral.
Jeho pôsobenie v Lučenci ukončila v roku 1894 hádka s jedným majorom, ktorý mu počas večere po čašníkovi odkázal, aby zahral jeho obľúbenú pieseň. Lehár mu na to odkázal, že on nie je cigánsky primáš, aby hral na takýto príkaz. Jeho nadriadení trvali na tom, aby sa ospravedlnil, on dal radšej výpoveď.
Následne sa mu podarilo vyhrať konkurz (spomedzi 120 uchádzačov) do oveľa profesionálnejšieho námorného orchestra v Pule. Jediný námorný orchester Rakúsko-Uhorska mal 110 členov a hneď prvé vystúpenie mal pred samotným cisárom. V roku 1895 sa zúčastnil cesty loďou "Maria Teresia", ktorá išla do Kielu na slávnostné otvorenie prieplavu medzi Baltickým a Severným morom (6. jún 1895).
V Pule skomponoval operu "Kukuschka", ktorú uviedlo mestské divadlo v Lipsku. Rozhodol sa vzdať prestížneho zamestnania, aby sa mohol zúčastniť premiéry. Opera mala len mierny úspech a dosiahla len 7 predstavení. Franz Lehár vyčerpal všetky finančné prostriedky a musel sa vrátiť k vojsku, do 87. pešieho pluku do Triestu.
Operu "Kukuschka" neskôr uviedli aj v Budapešti, ale bez väčšieho úspechu. Jeho prvým úspechom sa stala až opereta „Wiener Frauen“, ktorá mala premiéru 21. novembra 1902 v Theater an der Wien. O necelý mesiac neskôr 20. decembra 1902 mala premiéru tentoraz v Carl Theater ďalšia Lehárova opereta, Drotár ("Der Rastelbinder"). Táto opereta sa odohráva v slovenskom prostredí, odkiaľ bral autor inšpiráciu a mala veľký úspech. V nasledujúcom roku, 21. apríla 1903 sa konala jej premiéra pod taktovkou autora v „Magyar Színház“ v Budapešti, ktorá bola po Viedni druhým najdôležitejším operetným centrom Rakúsko-Uhorska.
Lehárov svetový úspech.
Lehárov svetový úspech začal v roku 1905, keď mala premiéru jeho najúspešnejšia opereta Veselá vdova (Die lustige Witwe). Jej hudobné kvality najprv riaditeľ v Theater an der Wien nespoznal, rovnako priebeh premiéry a ani kritiky spočiatku neveštili veľký úspech. Čoskoro sa však nálady publika zmenili a opereta dosiahla spolu takmer 20 000 predstavení počas nasledujúcich 5 rokov. Dodnes je najčastejšie hraným autorovým dielom.
Počas svojej kariéry komponoval Lehár čoraz vážnejšie hudobné diela, ktoré sa postupne približovali opere. Počnúc operetou Paganini začal písať operety, ktoré nemali šťastný koniec (čo je pre operety veľmi netypické, aj keď už aj predtým sa vyskytli také – napr. Krásna Galatea). Aj keď tieto operety nemajú vyslovene tragický koniec, prinajmenšom je smutný, pretože láska hlavných hrdinov nemôže byť naplnená kvôli rôznym prekážkam či nedorozumeniam. Okrem Paganiniho sa z týchto operiet preslávili najmä Zem úsmevov (Das Land des Lächelns), Cárovič (Zarewitsch) alebo Giuditta. Významnú úlohu v týchto operetách zohral výborný tenorista Richard Tauber, ktorému Lehár svoje hlavné postavy doslova "ušil na mieru".
Vo svojich operetách Lehár rozvinul tematiku citov a vášne do nebývalých rozmerov. Niekedy sa preto označuje za majstra molových stupníc. Vo veľkej miere uplatňoval aj národné hudobné motívy podľa toho, kde sa dej operety odohrával. Dokázal ich vždy vhodne skĺbiť s viedenským operetným žánrom.
Niektoré operety boli sfilmované. Operetu "Clo-clo" autor natoľko pozmenil pre potreby kinematografie, že sa z nej stalo nové dielo „Celý svet sa krúti okolo lásky“.
Okrem operiet komponoval aj valčíky, najznámejší je „Gold und Silber“, skomponovaný v roku 1901 na bálovú sezónu Paulíny von Metternich (každý rok dominovali na bále iné farby, v onú sezónu to bola zlatá a strieborná – odtiaľ názov valčíka). Mnohé z jeho valčíkov boli skomponované na motívy jeho operiet. Napísal aj hudbu k viacerým filmom, napr. „Veľká atrakcia“, alebo „Bol raz jeden valčík“.
Lehárove posledné roky.
Po nástupe Hitlera k moci sa do popredia dostávali aj fašisti v Rakúsku. Od júla 1934 zaviedli teror v dôsledku čoho krachovali a zatvárali aj divadlá. V roku 1935 muselo zavrieť aj Theater an der Wien. Jeho majiteľka Marischka Hubert odcudzila Lehárovi peniaze. Lehár ju nezažaloval pod podmienkou, že mu vráti práva na všetky jeho diela. Tak sa aj stalo a to mu umožnilo aby 25. februára 1935 Lehár založil vydavateľstvo "Glocken-Verlag" a odvtedy sa venoval jeho vedeniu, dolaďovaniu svojich diel, ako aj ich dirigovaniu v rôznych divadlách.
Vplyvom fašizmu bol Lehár postavený do neľahkej situácie, pretože manželka Sophie mala židovský pôvod. Lehár však na rozdiel od mnohých iných umelcov váhal s emigráciou. Na rakúske prostredie si príliš zvykol a nechcel ísť do neznáma. Navyše vlastnil letohrádok v Bad Ischl, a malý zámok vo Viedni, ktoré mu príliš prirástli k srdcu. Pravdepodobne tiež podcenil nebezpečenstvo, ktoré Európe hrozilo. V noci z 11. na 12. marca 1938 vtrhli nemecké vojská do Rakúska a fašistický režim sa prejavil v plnej sile. Lehárovi židovskí libretisti Fritz Grunbaum a Fritz Lohner boli zatknutí a neskôr zahynuli v koncentračných táboroch. V lete 1939 si gestapo prišlo do Bad Ischlu po Lehárovu manželku. Zachránil ju Lehárov telefonát s ríšskym miestodržiteľom Jozefom Brüchlom. Pravdepodobne prispelo k záchrane aj to, že sám Hitler bol obdivovateľ "Veselej vdovy" a Franz so Sophiou mohli stráviť zvyšok vojny doma v Bad Ischli. V sezóne 1942/1943 uviedli "Potulného študenta" v budapeštianskej opere, čo bola v podstate opereta "Cigánska láska" značne prepracovaná do opernej podoby. Premiéra sa konala za účasti Lehára, ktorý však v Budapešti veľmi ochorel a musel sa rýchlo vrátiť do Bad Ischlu. V roku 1945 obsadili Bad Ischl Američania. Lehár mal podlomené zdravie a zdravotníctvo bolo v Rakúsku v rozklade. Rozhodol sa teda odísť do na istý čas do Zürichu. Pri oslobodení Viedne nastal chaos a Lehárov dom v Nussdorfe bol vykradnutý. Zlodeji zničili aj Lehárov hudobný archív.
Lehárova manželka Sofia umrela v roku 1947. Lehár sa tesne pred smrťou stal čestným občanom Bad Ischlu . Zomrel 24. októbra roku 1948 vo svojej vile v Bad Ischli a je pochovaný na miestnom cintoríne. Podľa jeho poslednej vôle sa jeho dom aj so zariadením zachoval a stal sa Lehárovým múzeom.
Lehárov dom.
Lehárov dom v Bad Ischl, dnes Lehárovo múzeum. Vila sa nachádza na nábreží rieky Traun, oproti niekdajšiemu hotelu pre prominentov. Nábrežná ulica, na ktorej stojí vila bola pomenovaná po Lehárovi v roku 1930 na počesť jeho 60. narodenín. Bad Ischl je kúpeľné mestečko kde kedysi trávila leto cisárska rodina, preto vlastniť vilu v tomto meste bolo aj vecou prestíže. Franz Lehár kúpil vilu v roku 1912 od kňažnej Sabrani a odvtedy vo vile strávil väčšinu letných sezón. Umiestnil v nej zbierku rôznych umeleckých predmetov (obrazy, starožitný nábytok a iné) a tiež mnohé dary od svojich priaznivcov. Vo vile ukončil aj svoj život 24. októbra 1948. Vila je podľa jeho priania dodnes udržiavaná v takom stave, v akom ju zanechal.

</doc>
<doc id="33182" url="https://sk.wikipedia.org/wiki?curid=33182" title="M40">
M40



</doc>
<doc id="33183" url="https://sk.wikipedia.org/wiki?curid=33183" title="WNC4">
WNC4

Winnecke 4 alebo WNC4 (iné názvy: Messier 40, M 40) je dvojhviezda v súhvezdí Veľká medvedica. Bola objavená Charlesom Messierom v roku 1764, počas hľadania hmloviny, ktorá sa podľa Hevelia mala nachádzať na tomto mieste. Keď ju nenašiel, zahrnul do katalógu namiesto nej túto dvojhviezdu.
V roku 1863 ju Winnecke potvrdil.
V roku 1991 bola uhlová vzdialenosť medzi zložkami 51.7″, čiže zväčšenie oproti hodnote zmeranej Messierom. Všeobecný konsenzus je, že pravdepodobnejšie ide o optickú dvojhviezdu než o fyzicky spojený systém.
Spektrálna trieda primárnej hviezdy je G0. Predpokladajúc, že ide o hviezdu hlavnej postupnosti, mala by byť viac-menej rovnako jasná ako Slnko, čo dáva odhad vzdialenosti (na základe magnitúdy) asi 300 svetelných rokov.

</doc>
<doc id="33184" url="https://sk.wikipedia.org/wiki?curid=33184" title="Winnecke 4">
Winnecke 4



</doc>
<doc id="33185" url="https://sk.wikipedia.org/wiki?curid=33185" title="M41">
M41

M41 môže byť

</doc>
<doc id="33186" url="https://sk.wikipedia.org/wiki?curid=33186" title="NGC 2287">
NGC 2287



</doc>
<doc id="33187" url="https://sk.wikipedia.org/wiki?curid=33187" title="Messier 41">
Messier 41

Messier 41 alebo M 41 alebo NGC 2287 je otvorená hviezdokopa v súhvezdí Veľký pes.

</doc>
<doc id="33188" url="https://sk.wikipedia.org/wiki?curid=33188" title="M42">
M42



</doc>
<doc id="33189" url="https://sk.wikipedia.org/wiki?curid=33189" title="NGC 1976">
NGC 1976



</doc>
<doc id="33190" url="https://sk.wikipedia.org/wiki?curid=33190" title="Orión (hmlovina)">
Orión (hmlovina)

Hmlovina Orión alebo Veľká hmlovina v Orióne, známa tiež ako M42 a NGC 1976, je známa žiariaca emisná hmlovina v súhvezdí Orión pod Oriónovým pásom. Je to jedna z najjasnejších hmlovín pozemskej oblohy a je viditeľná voľným okom. Od Slnka je vzdialená asi 1350 – 1600 svetelných rokov a jej šírka je 33 svetelných rokov.
V skutočnosti je to len najjasnejšia a k nám bližšia časť obrovského molekulárneho mraku, ktorý pokrýva väčšinu Orióna. Vďaka polohe vo výraznom Oriónovom meči ju možno nájsť veľmi ľahko, aj keď pri pohľade voľným okom môžu pozorovatelia považovať za hmlovinu len skupinu veľmi slabých hviezd ležiacich veľmi blízko seba. M42 je našou najbližšou emisnou hmlovinou a hviezdotvornou oblasťou a preto je významným predmetom výskumov. Leží v rovnakom špirálovom ramene našej Galaxie ako Slnko – v ramene Orióna.
Charakteristika.
Veľkú hmlovinu v Orióne tvorí prevažne ionizovaný vodík. Žiari vďaka tomu, že ultrafialové žiarenie viacnásobného hviezdneho systému Trapéz je hmlovinou pohlcované, jej atómy sú ionizované a excitované. Pri opätovnom návrate elektrónov do atómov a ich poklesu na pôvodné hladiny hmlovina vyžaruje svetlo a iné elektromagnetické žiarenie: rádiové, infračervené a röntgenové. V infračervenom spektre okolia Trapézu sú dve výrazné emisie, ktoré boli pri porovnávaní v laboratóriách prisúdené silikátovému prachu.
Priemer hmloviny je 30 až 50 svetelných rokov, čo nám pri vzdialenosti 1600 svetelných rokov javí ako 85 x 60 oblúkových minút. To je štyrikrát viac ako priemer Mesiaca v splne, napriek tomu, že to je len zlomok celého systému molekulárnych mrakov, do ktorých hmlovina Orión patrí.
Zloženie.
Keďže ide o oblasť zrodu hviezd, okrem mladých dospelých hviezd na hlavnej postupnosti, ktoré sú členmi Oriónovej asociácie sú v nej ešte hviezdy v rôznych vývojových štádiách: temné hmloviny, globuly, protohviezdy, nedospelé hviezdy typu T Tauri, hnedé trpaslíky, osamotené planéty a iné. Množstvo protohviezd v nej je obklopených protoplanetárnymi diskami. Počet mladých hviezd identifikovaných vo Veľkej hmlovine v Orióne je viac ako 150. Na základe infračerveného žiarenia horúceho prachu bolo detegovaných až zhruba 2300 protohviezd obklopených protoplanetárnymi diskami spolu s asi 200 hviezdnymi embryami, objektmi zatiaľ príliš mladými na to, aby sa u nich vyvinuli disky. Protoplanetárne disky sa z 99% skladajú z plynu a 1% tvorí prach.
Z hmloviny vylietavajú zatiaľ z nie celkom známych príčin „strely“ plynu, ktoré sa pohybujú rýchlosťou asi /s. Každá má zhruba veľkosť slnečnej sústavy a vek menej ako 1000 rokov. Malé množstvo železného plynu spôsobuje, že špičky striel žiaria modro. Prvý z týchto útvarov bol objavený v roku 1983.
Trapéz.
Trapéz alebo Théta Orionis je viacnásobná hviezda viditeľná voľným okom, ktorá sa v malom ďalekohľade javí ako štvorhviezda v tvare lichobežníka. V skutočnosti je to systém minimálne desiatich hviezd, preto sa niekedy považuje za hviezdokopu. Nachádza sa vnútri hmloviny a hlavne tento hviezdny systém budí hmlovinu k žiareniu.
Trapéz obklopuje otvorená hviezdokopa viditeľná na infračervených snímkach. Táto hviezdokopa obsahuje okrem mladých nedávno zrodených hviezd aj protohviezdy, hnedých trpaslíkov a mladé osamotené planéty, doteraz žeravé a emitujúce infračervené žiarenie. Hmota unikajúca zo vznikajúcich hviezd rýchlosťou /h vytvára líniu rázových vĺn, ktoré sú v hmlovine dobre viditeľné. Energetickým hviezdam v hmlovine vďačíme tiež za odfúknutie prachu a plynu, ktorý by nám inak pohľad do hmloviny M 42 zakrýval.
Kleimannova-Lowova hmlovina.
Kleinmanova-Lowova hmlovina alebo KL hmlovina
V roku 1967 bola objavená rozsiahla prachová oblasť bezprostredne (asi 1 ly) za Veľkou hmlovinou v Orióne, približne 1´na severozápad od Trapézu. V jej vnútri sa nachádza zdroj silného infračerveného žiarenia (chladný zdroj &lt; 600 K). Takéto zdroje sú považované za protohviezdy a za nedávno vzniknuté hviezdy. Spolu tvoria hviezdokopu s niekoľkými stovkami protohviezd a mladých hviezd vyžarujúcich ultrafialové žiarenie. Ultrafialové žiarenie hviezd zahrieva prach hmloviny na teplotu niekoľko stoviek Kelvinov a z tohto dôvodu prach vyžaruje infračervené žiarenie. Táto hmlovina sa nazýva Kleimannova-Lowova hmlovina a je, rovnako ako Veľká hmlovina v Orióne, súčasťou Oriónovho komplexu. Je najjasnejším infračerveným zdrojom tohto komplexu a jeden z najjasnejších infračervených zdrojov oblohy vôbec. Žiarivosť celej hmloviny je 100 000-násobkom slnečnej žiarivosti. V tejto hmlovine bola tiež pozorovaná prvá hviezda v infračervenom žiarení. Objavili ju v roku 1967 Eric Becklin a Gerry Neugebauer. Po nich nesie pomenovanie "Becklinov-Neugebauerov objekt". Nachádza sa 12“ severne od Kleinmannovej-Lowovej hmloviny. Je to novonarodená hviezda spektrálneho typu O alebo B zahalená do zvýšeného prachu. Jej ultrafialové žiarenie typické pre mladé horúce hviezdy je týmto prachom pohlcované a vysielané ako silné infračervené žiarenie. Kleinmannove-Lowove objekty zodpovedajú prvotnému štádiu vývoja protohviezdy a ich teplota je len asi −200 °C. Vo Veľkej hmlovine v Orióne objavil Hubblov vesmírny ďalekohľad množstvo podobných objektov s povrchovou teplotou len okolo 430 °C. Nachádzajú sa aj v iných hmlovinách bohatých na prach. Ich rozmery sú asi 12 000 AU. Je pravdepodobné že táto hmlovina je kolabujúce mračno s hmotnosťou 10²-10³ Mסּ.
Pozorovanie a astrofotografia.
Veľká hmlovina v Orióne je pravdepodobne astrofotografmi fotografovaná častejšie ako ktorákoľvek iná hmlovina. Prvá fotografia M42 vznikla už v septembri 1870 a o jej vznik sa zaslúžil priekopník astrofotografie, americký vedec Henry Draper. Jeho prvá fotografia bola pomerne nekvalitná, no o 12 rokov neskôr získal pomocou 28-centimetrového ďalekohľadu oveľa lepšiu snímku. Fotografické snímky ukážu aj vonkajšie veľmi slabé časti hmloviny, ktoré sa vizuálne nedajú pozorovať. Ďalekohľadom s vyše objektívom sa dajú celkom dobre rozoznať určité štruktúry v hmlovine, napr. tmavý útvar, ktorý zasahuje do hmloviny od severu. Hoci na snímkach má hmlovina rôzne odtiene ružovej a červenej, pri pohľade cez ďalekohľad pôsobí ako modrastá až sivozelená, pretože zrakom nie sme schopní rozlišovať farby takých svetelne slabých objektov. V roku 2006 zhotovil Hubbleov vesmírny ďalekohľad jej nádhernú, podrobnú snímku.
Tmavá medzera prachu niekedy nazývaná „Rybia papuľa“ oddeľuje Veľkú hmlovinu v Orióne od menšej emisnej hmloviny M43. M43 je v skutočnosti súčasťou hmloviny v Orióne. Severne od tejto dvojice hmlovín sa nachádza modrá reflexná hmlovina NGC 1977.

</doc>
<doc id="33191" url="https://sk.wikipedia.org/wiki?curid=33191" title="M45">
M45



</doc>
<doc id="33192" url="https://sk.wikipedia.org/wiki?curid=33192" title="Fujara">
Fujara

Fujara je slovenský ľudový drevený dychový nástroj. Fujaru používali pastieri na holiach pri pasení oviec a tiež pri rozličných slávnostných a smutných príležitostiach. Používala sa aj ako signálny komunikačný nástroj. Hra na fujare si vyžaduje, aby mal hráč hudobný sluch. Hráč na fujare striedal svoju hru so spevom.
Oblasť používania fujary bola oblasť Podpoľania na ploche cca. . Jej melodický zvuk použili vo svojej hudobnej tvorbe i slovenskí hudobní skladatelia (Svetozár Stračina, Norbert Bodnár, Jozef Grešák, Jana Kmiťová a ďalší). „Nikde inde, u žiadneho národa, spoločenstva či kmeňa sa s nástrojom zhodným s našou fujarou nestretneme. Preto je detvianska fujara považovaná za nástrojovú raritu a skvost slovenského ľudového inštrumentára.“
Fujara a fujarová hudba bola v roku 2005 zapísaná do Zoznamu majstrovských diel ústneho a nehmotného dedičstva ľudstva (súčasný Reprezentatívny zoznam nehmotného kultúrneho dedičstva Slovenska) a v roku 2008 bola zapísaná na Zoznam nehmotného kultúrne dedičstva ľudstva UNESCO.

</doc>
<doc id="33193" url="https://sk.wikipedia.org/wiki?curid=33193" title="Plejády (hviezdokopa)">
Plejády (hviezdokopa)

Plejády (iné názvy: NGC 1435, Kuriatka, Sedem sestier, M45, Subaru) sú otvorená hviezdokopa v súhvezdí Býk. Dnes v nej poznáme vyše tisíc hviezd, z ktorých asi 250 je do 17. mag. Hviezdokopa zaberá na oblohe 3 stupne a jej celková jasnosť je 1,4 mag. Hviezdokopa je zahalená do zvyšku mraku, z ktorého kedysi vznikla, má skutočný priemer 20 ly (light year - svetelný rok) a je od Slnka vzdialená 380 ly.
Nádherná, voľným okom bez problémov pozorovateľná otvorená hviezdokopa, patrí podľa záznamov k najstarším známym objektom na oblohe. V roku 1999 bol v blízkosti mesta Nebra objavený disk, na ktorom je možno najstaršie semirealistické zobrazenie nočnej oblohy. Je starý vyše 3600 rokov a zobrazuje kosák Mesiaca, Mesiac v splne, nepravidelne roztrúsené hviezdy a zhluk siedmich zlatých bodov, ktorý sa interpretuje ako obraz hviezdokopy Plejády. Aj keď autentickosť disku z Nebry nie je istá, môže byť dôkazom, že túto hviezdokopu poznali ľudia už v dobe bronzovej. V mnohých mytológiách boli Plejády samostatným a významným súhvezdím určujúcim chronologické cykly. Súčasťou Býka sa stali až neskôr, ale dodnes sa niekde stretneme s názorom, že ide o súhvezdie. 
Mytologický pôvod.
Vznik Plejád vysvetľuje niekoľko rôznych legiend, pričom podobne ako v prípade Hyád nemá ich pôvod nič spoločné s obrazcom Býka. Podľa gréckej báje to bolo sedem sestier: Maia, Meropé, Élektra, Taygeté (Taygeta), Alkyoné, Kelaino (Celaeno) a Steropé (Asterope). V mýtoch z nich mali významnejšiu úlohu najmä prvé tri. Maia sa stala manželkou boha Herma, Merope manželkou korintského kráľa Sizyfa a Elektra matkou kráľa Dardana, praotca zakladateľa Tróje Ila. Keď sa ich sestry Hyády usúžili zármutkom nad smrťou brata Hyanta, od žiaľu si vzali život aj Plejády. V inej verzii si vzali život zo smútku nad osudom svojho otca Atlanta, ktorý sa premenil na kamenný vrch pri pohľade na hlavu Medúzy zabitej Perzeom. Najvyšší boh Zeus ich potom preniesol na nebo a premenil na hviezdokopu. Ďalšia verzia zase hovorí, že Plejády premenené na holubice umiestnil Zeus na oblohu preto, lebo ich dlho prenasledoval lovec Orión. On ich však neprestal prenasledovať ani na oblohe. Každá z voľných okom viditeľných hviezd Plejád nesie meno jednej zo sestier. Merope je z nich najslabšia, pretože sa hanbí, že sa vydala iba za smrteľníka. Podľa inej verzie sa hanbí za osud svojho manžela, ktorý musí ako trest za urážku bohov navždy kotúľať kameň na vysoký vrch. V skutočnosti je však zo sestier najslabšia Asterope. Elektra si údajne po páde Tróje rozpustila zo zármutku vlasy a blúdi po nebi ako kométa. Keďže voľným okom možno v tejto hviezdokope vidieť až 9 hviezd, astronómovia pridali k siedmim sestrám aj ich rodičov: Titana Atlanta a okeanidu Pleioné. 
Podľa inej legendy naši predkovia vysvetľovali vznik Plejád takto: Jedného dňa išiel Ježiš Kristus okolo pekárne, ktorá voňala čerstvo upečeným chlebom. Poslal preto jedného zo svojich učeníkov, aby chlieb vyprosil. Lakomý pekár však učňa vyhnal, ale pekárka Kristovi potajomky priniesla čerstvý chlieb. Preto sa dostala so svojimi šiestimi dcérami na oblohu ako „sedemhviezdie“. Podľa amerických Indiánov boli zase Plejády sestrami, ktoré pri prechádzke stratili cestu domov a zostali uväznené medzi hviezdami.
Pôvod názvu Plejády sa vysvetľuje aj jeho odvodenina od gréckeho „pleó“, čo znamená plávam, plavím sa. Ich prechod na dennú oblohu vtedy v polovici mája, označoval priaznivý čas na moreplavbu. Naopak, keď koncom októbra prešla hviezdokopa na nočnú oblohu, plavba sa stala pre búrky nebezpečnou. „Pleiades“ zase znamená v gréčtine holubice, ktoré skupina svojím zoskupením pripomína. 
Pozorovanie.
Plejády je vhodné pozorovať triédrom alebo poľným ďalekohľadom s dobrou svetelnosťou. Triédrom sa dajú rozlíšiť hviezdy Altas a Pleione, ktoré sú k sebe dosť blízko. Vizuálny dojem vo väčších teleskopoch nie je až taký pôsobivý, lebo kvôli malému zornému poľu sa zobrazí iba časť otvorenej hviezdokopy. Plejády sú blízko ekliptiky, takže často dochádza k ich zákrytu Mesiacom. Pre triéder alebo malý ďalekohľad je ich zákryt zaujímavý pohľad. 
Pozorovanie voľným okom.
Voľným okom možno bežne v Plejádach uvidieť 6-7 hviezd. Dobrý zrak ich uvidí 9, výborný zrak v kombinácii s ideálnymi pozorovacími podmienkami ich rozlíši až 12. Skutočný počet hviezd v hviezdokope sa udáva veľmi rôzne, v rozsahu od 120 do vyše 1000. Z toho 250 má vyššiu jasnosť ako 17. magnitúda. Najjasnejšia z nich je 57 Alcyone s jasnosťou 2,9 magnitúd. Nasleduje 27 Atlas (3,6 mag.), 17 Electra (3,7 mag.), 20 Maia (3,9 mag.), 23 Merope (4,2 mag.), 19 Taygeta alebo Taygette (4,3 mag.) a 19 Pleione (5,0 mag.). Niektorí ľudia voľným okom rozlíšia aj 13 Celaeno (5,4 mag.) a 21-22 Asterope (5,6 + 6,4 mag.). Spolu dávajú jasnosť celej hviezdokopy 1,5 magnitúd, čiže je to najjasnejší objekt Messierovho katalógu a druhá najjasnejšia hviezdokopa na našej oblohe (hneď po Hyádach).
Charakteristika hviezdokopy.
Deväť najjasnejších hviezd je rozložených v priestore s priemerom 7 svetelných rokov, priemer celej hviezdokopy je asi 20 svetelných rokov. Uhlový priemer hviezdokopy na oblohe je 3°. 
Plejády sú pohybovou hviezdokopou, ale ich pohyb nie je až taký výrazný ako pohyb Hyád. Ako každá otvorená hviezdokopa aj ony časom zaniknú - po asi 250 miliónoch rokov sa rozpadnú na jednotlivé hviezdy. Ich vzdialenosť od nás je okolo 380 ly, sú teda o viac než 200 svetelných rokov ďalej než Hyády. Plejády sú veľmi mladá otvorená hviezdokopa. Vznikli asi pred 80 až 100 miliónmi rokov. 
Zloženie.
Jej najjasnejšie hviezdy sú modrobiele žeravé nadobry, častý je spektrálny typ B. Červené obry sa tu na rozdiel od Hyád nevyskytujú, všetky hviezdy hviezdokopy patria do hlavnej postupnosti vývojového diagramu. Hviezdy zahaľujú oblaky medzihviezdnej hmoty, ktorá je pozostatkom látky, z ktorej vznikali. Vďaka odrazenému svetlu hviezd od prachových častíc ju môžeme vidieť ako modrú reflexnú hmlovinu zvlášť na snímkach s dlhou expozíciou. Vo vzdialenosti 1´ severne od Plejád je útržok materskej hmloviny IC 353 bez hviezdy. Podľa iných zdrojov medzihviezdna hmota pozorovaná v Plejádach so vznikom hviezdokopy nesúvisí, ale ide len o hmotu, ktorá sa náhodou stretla s hviezdokopou. Pohybuje sa voči Plejádam rýchlosťou 40 000 km za hodinu, časom cez ňu prejde a bude putovať ďalej vesmírom, kde sa opäť stane tmavou a neviditeľnou.
Infračervené pozorovania Plejád odhalili množstvo objektov s tzv. podhviezdnou hmotnosťou, čiže hnedých trpaslíkov. V spektrách týchto objektov s hmotnosťou 50 – 70 hmotností Jupitera (napr. PPI 15, Teide 1 a Calar 3) bolo nájdené lítium, čo je pre hnedých trpaslíkov typické. Podrobný prieskum najslabších hviezd v Plejádach ukázal, že počet hnedých trpaslíkov je porovnateľný s celkovým počtom hviezd v tejto hviezdokope. PPI 15 je dvojnásobný hnedý trpaslík, ktorého zložky obehnú ťažisko len za 6 dní. Röntgenové observatórium Chandra objavilo, že niektoré z Plejád sú intenzívnymi röntgenovými zdrojmi. Vo viditeľnom spektre sú však tieto röntgenové hviezdy pomerne slabé. Zdrojom röntgenového žiarenia sú rozsiahle žeravé koróny, vrchné a veľmi horúce časti atmosféry hviezd. Asi 600 hviezd občas exploduje.

</doc>
<doc id="33201" url="https://sk.wikipedia.org/wiki?curid=33201" title="Banes Motor České Budějovice">
Banes Motor České Budějovice

Banes Motor České Budějovice je hokejový klub z Českých Budějovíc. 
História.
Prvý zápas hrali Juhočesi 28. decembra 1924 s SK Písek 2:1. AC Stadión hral už v prvom ročníku česko-slovenskej ligy. V sezóne 1950/51 získal klub jediný titul majstra. V sezóne 2003/2004 skončil klub na poslednom mieste v extralige, ale v nasledujúcej sezóne sa cez baráž vrátil do extraligy. Pred sezónou 2013/14 sa spoločnosť Mountfield rozhodla ukončiť spoluprácu s klubom a odišla do Hradca Králové. Skupine okolo bývalého hokejistu Radka Bělohlava sa následne kúpou licencie v 1. českej hokejovej lige podarilo zachrániť českobudějovický hokej.

</doc>
<doc id="33202" url="https://sk.wikipedia.org/wiki?curid=33202" title="Leopold II. (Svätá rímska ríša)">
Leopold II. (Svätá rímska ríša)

Leopold II. Habsburský (* 5. máj 1747, Viedeň – † 1. marec 1792, Viedeň) bol rakúsky arcivojvoda, toskánsky veľkovojvoda (v r. 17651790), rímsko-nemecký cisár (od r. 1790), uhorský a český kráľ (od r. 1790), syn cisára Františka I. Štefana Lotrinského a Márie Terézie.
Mladosť.
Leopold bol tretím synom Márie Terézie, a preto sa nepredpokladalo jeho nástupníctvo. Bol preto určený na cirkevnú kariéru a tým smerom sa uberalo i jeho vzdelávanie a výchova.
Teologické vzdelanie, do ktorého bol prinútený, určitým spôsobom negatívne ovplyvnilo jeho náhľad na cirkev.
Toskánsky veľkovojvoda.
Po smrti staršieho brata Karola bolo rozhodnuté, že by mal byť nasledovníkom svojho otca vo Veľkovojvodstve Toskánskom, ktoré bolo určené pre „druhorodeného“ alebo ako apanáž pre druhého syna. Toto „zaopatrenie“ bolo podmienené jeho sobášom. Preto sa 5. augusta 1764 oženil s Máriou Ludovikou, dcérou španielskeho kráľa Karola III. Po smrti otca (1765) sa stáva veľkovojvodom toskánskym.
Matka mu určila niekoľko poradcov, ktorí mali plniť úlohy riadenia veľkovojvodstva. Po piatich rokoch mal tohto „tútorstva“ dosť, a preto sa vybral do Viedne. Odtiaľ sa vrátil do Florencie s voľnými rukami.
Počas 20 rokov, ktoré uplynuli od jeho návratu do smrti jeho najstaršieho brata Jozefa II. (1790), pracoval na reformách a úpravách vlády svojho malého štátu. Postupne rušil obmedzenia rozvoja priemyslu a osobnej slobody zavedené jeho predchodcami (zavedenie nového daňového systému, zrušenie cechov, zrušenie toskánskej armády a jej nahradenie občianskou milíciou a iné). Aplikoval reformy v postupných krokoch a pokiaľ možno v takej podobe, aby nevyvolával konflikty. Nebol zástancom budovania mohutného centrálneho aparátu, aký vznikal vo Viedni. V Taliansku nebol príliš obľúbený pre jeho uzavretosť a chlad. Jeho návyky boli jednoduché, na hranici biedy.
Jeho pevná, dôsledná a inteligentná vláda priniesla postupne veľkovojvodstvu zvýšenie prosperity. Jeho duchovná politika, ktorá porušovala hlboko zakorenené zásady jeho ľudu, ho priviedla do konfliktu s pápežom a nebola úspešná.
V posledných rokoch jeho vlády v Toskánsku sa začal obávať zväčšujúcich sa nepokojov v Nemecku a Uhorsku, domíniách jeho rodiny, ktoré boli priamym dôsledkom metód vládnutia jeho brata. Leopold a Jozef boli k sebe citovo pripútaní a často sa stretávali pred i po smrti svojej matky. No keď ho Jozef už ťažko chorý požiadal, aby prišiel do Viedne a stal sa spoluvládcom, Leopold sa chladne vyhol odpovedi. Vedel, že bude musieť nastúpiť po bezdetnom bratovi, no nechcel zdediť jeho nepopulárnosť. Keď brat zomrel (20. februára 1790), bol stále vo Florencii a odišiel až 3. marca.
Cisár.
Po príchode do Viedne, ako následne korunovaný cisár Svätej ríše rímskej a uhorský kráľ (korunovaný 11. novembra 1790), sa rozhodol rýchle riešiť zdedené problémy, ktoré sa nahromadili predovšetkým v poslednom roku. Pre upokojenie šľachty potvrdil zrušenie berného a urbariálneho patentu, a cirkev si priblížil, keď vrátil výchovu kňazov z generálnych seminárov do jej rúk. Uvoľnil tiež poriadanie pre ľud skôr obvyklých procesií a pútí.
Pokoj sa snažil Leopold II. nastoliť i na ďalších miestach, kde jeho predchodca vyvolal rozpory. Rýchlo ukončil mierom vo Sviščove vojnu na Balkáne proti Turkom, pretože potreboval upokojiť Prusko. Podarilo sa mu rýchlo zvládnuť nepokojnú situáciu na území Uhorska a povstanie na území Rakúskeho Holandska (dnešné Belgicko). 
Časom stále viac upieral zrak k Francúzsku, kde zúrila revolúcia, ktorá sa dotýkala jeho sestry Márie Antoinetty a predovšetkým hrozila prekročením hraníc i do iných krajín. Vydal teda s pruským kráľom Fridrichom Viliamom II. a saským kurfirstom Fridrichom Albertom II. v Pilnitzi (blízko Drážďan) v auguste 1791 Pilnickú deklaráciu, na ktorej základe bola na ďalší rok vo februári medzi Pruskom a Habsburskou monarchiou uzatvorená spojenecká zmluva namierená proti revolučnému Francúzsku.
Leopold II. sa od svojho brata odlišoval aj tým, že vrátil Čechom svätováclavské klenoty do Prahy a 6. septembra 1791 prijal pri obrade v katedrále sv. Víta titul českého kráľa. Cisár rozumel po česky a v centre Čiech vtedy dokonca pobudol niekoľko týždňov. Nielen Praha žila touto udalosťou niekoľko mesiacov. Technika sa pri príležitosti takejto vzácnej návštevy predháňala s umením, keď sa v Klementine konala prvá česká priemyselná výstava a v Nosticovom divadle pre zmenu bola hraná objednaná Mozartova opera La Clemenza di Tito.
Smrť a nástupníctvo.
Cisár Leopold II. zomrel nečakane rýchlo, sotva stačil stabilizovať pomery v krajine a jej vonkajšie vzťahy. Na cisársky stolec zasadol jeho syn František Jozef Karol, ako František II.
Rodinné pomery.
Leopold II. sa v r. 1765 oženil so španielskou infantkou Máriou Ludovikou, dcérou španielskeho kráľa Karola III. a Márie Amálie Saskej. Počas ich dvadsaťsedemročného manželstva sa im narodilo šestnásť detí:

</doc>
<doc id="33203" url="https://sk.wikipedia.org/wiki?curid=33203" title="Leopold II.">
Leopold II.

Leopold II. môže byť:

</doc>
<doc id="33204" url="https://sk.wikipedia.org/wiki?curid=33204" title="HC Verva Litvínov">
HC Verva Litvínov

HC Verva Litvínov je český hokejový extraligový klub sídliaci v Litvínove. 
Od roku 1959 je pravidelným účastníkom najvyššej súťaže a po 56. rokoch sa v sezóne [2014]/[2015]stal prvýkrát majstrom.

</doc>
<doc id="33205" url="https://sk.wikipedia.org/wiki?curid=33205" title="HC Energie Karlovy Vary">
HC Energie Karlovy Vary

HC Energie Karlovy Vary je český hokejový extraligový klub. 
História.
Klub bol založený v roku 1932. V prvých rokoch Česko-slovenskej najvyššej súťaže patril klub k pravidelným účastníkom. Potom však vypadol hrával prvú aj druhú národnú ligu. Od roku 1995 hral klub v prvej lige. V českej extralige hrá od roku 1997 (pod názvom HC Becherovka). Vtedy odkúpil extraligové práva od HC Olomouc. Dnešný názov HC Energie klub používa od roku 2002. V sezóne 2007/08 skončil v základnej časti na 4. mieste, ale v play-off sa prekvapujúco prebojoval až do finále súťaže, kde podľahol Slavii Praha (v základnej časti druhá) 3:4 na zápasy. V sezóne 2008/09 si obidvaja súperi svoju finálovú účasť zopakovali. Karlovy Vary (v základnej časti až šieste) si tentoraz príležitosť získať historický prvý titul už nenechali ujsť a víťaza základnej časti HC Slavia Praha zdolali 4:2 na zápasy. V sezóne 2009/10 išli však výsledkami výrazne ku dnu tabuľky. V základnej časti skončili na 11. mieste, čo znamenalo, že o štyri body im unikla postupová desiata priečka. V skupine o záchranu klesli napokon až na konečné 13. (predposledné) miesto. Ani v nasledujúcich sezónach sa klubu nepodarilo postúpiť do play-off. Mládežnícke družstvo hrávalo zápasy v nadnárodnej MHL. 
Umiestnenia v jednotlivých sezónach.
Česko-Slovensko.
 Česko-slovenská hokejová liga - 5. ročníkov
Česko.
 Česká hokejová extraliga - 16. ročníkov
Majstrovský káder.
Brankári: Lukáš Mensator, Lukáš Sáblík
Obrancovia: František Bombic, Kamil Černý, Jakub Čutta, Michal Dobroň, Miroslav Duben, Jakub Grof, Jiří Hanzlík, Vojtěch Kloz, Petr Mudroch, Ondřej Němec, Roman Prošek, Josef Řezníček, Tomáš Schmidt
Útočníci: Jakub Bauer, Vít Budínský, Rastislav Dej, Milan Hluchý, Jan Košťál, Jaroslav Kristek, Pavel Kuběna, Petr Kumstát, Marek Melenovský, Lukáš Pech, Milan Procházka, Petr Sailer, František Skladaný, Václav Skuhravý, Martin Zaťovič, David Zucker
Tréneri: Josef Paleček

</doc>
<doc id="33206" url="https://sk.wikipedia.org/wiki?curid=33206" title="Bílí Tygři Liberec">
Bílí Tygři Liberec

Bílí Tygři Liberec je český hokejový extraligový klub, ktorý v sezóne 2015/16 získal historicky prvý titul majstra republiky.
História.
S hokejom sa na severe Čiech začalo v roku 1934, kedy vznikol klub SK Rapid Horní Růžodol, ktorý vydržal len do druhej svetovej vojny. Po nej vznikli v Liberci tri kluby Rapid, Slavia a SNB, z ktorých vzikli dva Jiskra Kolora a Tatran. Tie sa v roku 1956 zlúčili do jedného s názvom Lokomotiva. Klub hral dhodobo tretiu najvyššiu súťaž. Až v roku 1995 postúpil klub do druhej najvyššej súťaže a v roku 2002 aj do extraligy keď v baráži porazil Kladno 3:1 na zápasy. Odvtedy je klub nepretržite v najvyššej súťaži. Sezónu 2015/2016 ovládli Bílí Tygři s prehľadom a vyhrali svoj prvý historický titul majstra republiky. Vo finálovej sérii porazili Spartu Prahu 4:2. 

</doc>
<doc id="33207" url="https://sk.wikipedia.org/wiki?curid=33207" title="HC Škoda Plzeň">
HC Škoda Plzeň

HC Škoda Plzeň je český hokejový extraligový klub z Plzne. 
História.
Klub vznikol v roku 1929 ako hokejový odbor Sportovního klubu Viktoria. Najskôr hrával na tenisových dvorcoch na Lúčnej ulici neskôr na cvičisku DTJ Plzeň IV-Roudná. Do najvyššej súťaže sa klub prebojoval prvýkrát v sezóne 1950/51. Trikrát z najvyššej súťaže vypadol v rokoch 1966, 1971 a 1978. V poslednom prípade to bolo až po dodatočnom zápase v Brne, ktorý trval 3 hodiny a 44 minút a rozhodol sa až po trestných strieľaniach.V roku 1979 sa opäť prebojovali do najvyššej súťaže po víťazstve nad Spartakom Dubnica v baráži 3:1 .. V sezóne 2012/13 sa klubu podarilo získať majstrovský titul v českej Tipsport extralige po 62. rokoch od vstupu do najvyššej súťaže. Dovtedajšie úspechy dosiahlo družstvo troma druhými miestami v sezónach 1958, 1959 a 1992.
Umiestnenie v jednotlivých sezónach.
Česko-Slovensko.
 Česko-slovenská hokejová liga - 37. ročníkov
Česko.
 Česká hokejová extraliga - 20. ročníkov

</doc>
<doc id="33210" url="https://sk.wikipedia.org/wiki?curid=33210" title="HC Oceláři Třinec">
HC Oceláři Třinec

HC Oceláři Třinec je český hokejový extraligový klub, šesťnásobný majster Česka v sezónach 2010/11, 2018/19, 2020/21, 2021/22, 2022/23 a 2023/24.
História.
Klub vznikol v roku 1929 ako SK Železárny. Nikdy neštartoval v najvyššej Česko-slovenskej súťaži. V sezóne 1969/1970 sa prvýkrát objavil v 1. národnej hokejovej lige no po reorganizácii v roku 1973 opäť zostúpil o súťaž nižšie. Na dlhšie sa v druhej najvyššej súťaži objavil klub v sezóne 1986/1987 a patril k najlepšim v súťaži. V prvom roku samostatných českých súťaží si klub vybojoval v baráži postup medzi elitu.
Umiestnenia v jednotlivých sezónach.
Česko.
 Česká hokejová extraliga – 24. ročníkov
 1. národní hokejová liga – 2. ročníky

</doc>
<doc id="33212" url="https://sk.wikipedia.org/wiki?curid=33212" title="VHK ROBE Vsetín">
VHK ROBE Vsetín

Valašský hokejový klub ROBE Vsetín je český hokejový klub. 
História.
Klub vznikol v roku 1905 a hrával v regionálnej moravskej lige. Po druhej svetovej vojne hrával v krajskej súťaži. Od sezóny 1969/1970 do sezóny 1972/1973 hrával Vsetín v 1. ČNHL. Po zostupe nasledovalo obdobie pôsobenia v 2. ČNHL a Krajských súťažiach. Návrat do 1. ČNHL zažil klub v sezóne 1991/1992. V sezóne 1993/1994 sa stal jej víťazom a postúpil tak do Extraligy. V nej získal 6 majstrovských titulov a jedno druhé miesto. V sezóne 2006/2007 klub skončil na poslednom mieste a pred novou sezónou neobdržal licenciu pre Extraligu. Nasledujúcu sezónu sa nezúčastnil seniorských súťaží, aby od sezóny 2008/2009 opäť začal hrávať v 2. hokejovej lige. 

</doc>
<doc id="33214" url="https://sk.wikipedia.org/wiki?curid=33214" title="HC Orli Znojmo">
HC Orli Znojmo

HC Orli Znojmo je český hokejový klub zo Znojma. Aktuálne (od sezóny 2024/2025) pôsobí v súťaži 2. liga.
História.
Prvá zmienka o znojemskom hokeji je z roku 1933, keď pri miestnom TJ Sokol Znojmo vzniká klub kanadského hokeja. Tento klub potom hrá 60 rokov až do roku 1993 na úrovni krajského preboru. V roku 1994 klub postupuje do 2. ligy. V roku 1997 postupuje i do 1. ligy. O dva roky neskôr klub opäť v roku 1999 postupuje do Extraligy. Po 10-tich sezónach, kúpil licenciu od klubu tím z Brna a Znojmo sa stalo jeho farmou v 1. lige. Od sezóny 2011/12 sa klub zúčastňuje nadnárodnej ligy Österreichische Eishockey-Liga, najvyššej profesionálnej hokejovej súťaže Rakúska. V nasledujúcej sezóne bol tím nominovaný aj do Hokejovej ligy majstrov.
Umiestnenia v jednotlivých sezónach.
Česko.
 Česká hokejová extraliga - 10. ročníkov
 1. národní hokejová liga - 4. ročníky
Rakúsko.
 Österreichische Eishockey-Liga - 5. ročníkov
Slávni hráči.
Peter Pucher, Marek Uram, Oldřich Svoboda, Marek Vorel, Jiří Dopita, Patrik Eliáš, Martin Havlát, Tomáš Vokoun, Karel Rachůnek, Bryan Bickell, Jiří Heš, Petr Kaňkovský, Patrik Fink, Jiří Trvaj

</doc>
<doc id="33217" url="https://sk.wikipedia.org/wiki?curid=33217" title="Eklekticizmus (umenie)">
Eklekticizmus (umenie)

Eklektizmus alebo eklekticizmus (gr. "eklegein" - "vyberať", "voliť si") sa v architektúre prejavuje používaním a napodobňovaním prvkov z viacerých často i protikladných slohov a štýlov, ba dokonca aj prvkov z diel iných umelcov a ich následným spájaním do nových celkov a nových kompozícií.
Charakteristika.
Rozlišujeme eklektizmus simultánny, syntetický a formálny. Eklektizmus simultánny je prvou etapou vývoja od roku 1830, kedy rozdielne štylistické prostriedky či stavby existujú popri sebe a sú vo vzájomnej konfrontácii, kontrastujú si svojou rozličnosťou. Základy simultánneho eklekticizmu položili nemeckí architekti Karl Friedrich Schinkel, Friedrich von Gärtner a Leo von Klenze.
Druhou fázou bol eklektizmus syntetický, ktorý usiluje o zmiernenie opozičných štýlov prostredníctvom ich spájania v jednom objekte. Najtypickejším príkladom bol projekt tzv. syntetickej katedrály architekta Augusta Boileaua, kde sa autor snažil spojiť byzantské, klasické a gotické prvky v kombinácii s kovom. Rozvíjal sa najmä v Rakúsku a Francúzsku či Nemecku (napr. Kreuzkirche v Berlíne od Johannesa Otzena). Cielený syntetický eklekticizmus môžeme vnímať ako nedokonalú estetickú kompozíciu, ktorá nemá jednoznačný charakter a vzájomnú kompozičnú previazanosť. Popri týchto tzv. nepodarkoch však existujú aj vydarené stavby najmä teda postmoderný radikálny eklektizmus, ktorého predstaviteľom bol aj Robert Venturi. V týchto prípadoch bol výsledok pozitívny, a to v tom zmysle, že architekti resp. umelci v postmoderne nenarábali s týmito prvkami ako s historickou hodnotou, ale využívali ich ako prostriedok svojho osobného pohľadu na architektúru.
Poslednou fázou je eklektizmus formálny zdôrazňujúci štýl krásnych umení. Uplatnil sa najmä v USA. V Európe sa eklektizmus prejavil najmä na prelome 19. a 20. storočia pre potrebu vytvárania reprezentatívnych prepychových budov využívaním historických slohov.
Eklektizmus na Slovensku.
Na Slovensku historizujúce neoslohy vyústili do eklektizmu na prelome 70-tych a 80-tych rokov. Môžeme ho chápať ako neskorý historizmus, ktorý zdôrazňoval bohaté plastické členenie a bohatosť architektonických článkov. Eklekticizmus je často interpretovaný ako neschopnosť doby vytvoriť si vlastný sloh či štýl, no dnes už vieme oceniť jeho prínos vystihujúci atmosféru doby. Aj napriek rozvoju stavebných technológií (železo, železobetón) sa architekti snažili zakryť tektoniku stavby a investori chceli často reprezentačné a nie „holé“ stavby.
Prechod od historizmu a k eklektizmu bol na Slovensku kontinuálny. Najskôr kombinácie gotických a románskych prvkov na sakrálnych objektoch v ktorej bol postavený aj bratislavský Blumentálsky kostol od architekta Friedricha (Fritza) Rumpelmayera, neskôr kombinácia baroka a renesancie, ktorého príkladom je budova Slovenského národného divadla v Bratislave od autorov F. Fekinera a H. Helmera, ktorá ako predstaviteľ kultúrno-spoločenských stavieb nie je zďaleka jediná. Do tejto skupiny patrí aj reduta a divadlo v Spišskej novej Vsi podľa projektu K. Gerstera, divadlo v Košiciach od architektov A. Langa a A. Steinhardta. Ešte aj na začiatku 20. storočia, kedy bola secesia v plnom rozkvete, nájdeme na Slovensku eklektické stavby v podobe bratislavskej reduty Dezidera Jakaba a Marcela Komora, reálneho gymnázia na Zochovej ulici v Bratislave I. Alpára či košickej železničnej stanice od autora J. Huberta. Uplatnenie eklektizmu nachádzame na mnohých typologicky odlišných objektov ako napr. administratívny blok radnice v Ružomberku, obytné domy v Bratislave, župný dom v Rimavskej Sobote alebo liečebný dom Branisko v Bardejovských kúpeľoch. Koniec eklektizmu je spojený s nástupom nevýraznej secesie a potom sa už otvoril priestor funkcionalistickej architektúre.

</doc>
<doc id="33218" url="https://sk.wikipedia.org/wiki?curid=33218" title="Vladislav Müller">
Vladislav Müller

Vladislav Müller, známy ako Vlado Müller (* 19. marec 1936, Bratislava – † 20. jún 1996, Bratislava) bol slovenský herec. Otec speváka Richarda Müllera.
V roku 1954 absolvoval Odborný divadelný kurz pri Štátnom konzervatóriu v Bratislave. V rokoch 19541956 a 19561966 bol členom Krajského divadla v Nitre. Vojenčinu vykonával ako herec Armádneho divadla v Martine (19561958). V rokoch 19661990 bol členom činohry Novej scény v Bratislave. Od roku 1990 podnikateľ, majiteľ denného baru a reštaurácie. V divadle vytvoril desiatky výrazných charakterových postáv vážneho a komediálneho charakteru. Popri divadelnej činnosti sa od začiatku 60. rokov 20. storočia uplatnil výrazným spôsobom v českom a slovenskom filme, televízii, rozhlase a dabingu. Významné herecké príležitosti mu poskytla televízia vo filmoch (napr. "Bašta" – 1969, "Americká tragédia" – 1977, "Chlap prezývaný Brumteles" – 1982) a v seriáloch "Straty a nálezy" (1975), "Louis Pasteur" (1979), "Přátelé zeleného údolí" (1979). V roku 1979 dostal titul zaslúžilý umelec.

</doc>
<doc id="33219" url="https://sk.wikipedia.org/wiki?curid=33219" title="Roman Kukumberg">
Roman Kukumberg

Roman Kukumberg (* 8. apríl 1980, Bratislava) je slovenský hokejový útočník. Zaraďuje sa medzi konštruktívne typy s presnou rozohrávkou.
Klubový hokej.
S hokejom začínal v rodnom meste v klube HK Ružinov. V extralige debutoval počas sezóny 2000/01 v Dukle Trenčín, kde sa zaradil medzi opory. V ročníku 2003/04 pomohol klubu vybojovať majstrovský titul. V roku 2004 ho draftoval v úvodnom drafte NHL klub Toronto Maple Leafs v 4.kole ako 113. v poradí. Počas ročníka 2004/05 pôsobil v ruskom klube Neftechimik Nižnekamsk. Pred sezónou 2005/06 podpísal pomerne prekvapujúco dvojcestnú zmluvu s klubom NHL Toronto Maple Leafs. Hral vo farmárskom mužstve v AHL za Toronto Marlies, výraznejšie sa nepresadil. 
V októbri 2006 ho angažoval HC Slovan Bratislava. V priebehu play-off bol centrom produktívneho útoku s Martinom Kuľhom a Marekom Uramom. Po zdolaní Dukly Trenčín vo finále získal svoj druhý majstrovský titul. Ďalšiu sezónu hral za ruský Neftechimik Nižnekamsk, následne sa vrátil do Slovana Bratislava.
27. mája 2009 podpísal zmluvu s klubom KHL Lada Togliatti.
 Klub mal finančné problémy, hráčom meškali výplaty, 29. januára 2010 mu vedenie oznámilo, že sa stal hráčom obhajcu titulu Ak Bars Kazaň 
V tomto mužstve získal ako prvý slovenský hráč Gagarinov pohár, keď vo finále play-off jeho klub porazil MVD Balašicha. Kukumberg nehral posledné dva zápasy kvôli zraneniu kolena. Ďalší rok začal v klube Traktor Čeľabinsk v rovnakej súťaži, v priebehu sezóny prestúpil do Amuru Chabarovsk. 
V sezóne 2011/12 hrával opäť za Slovan Bratislava, klub získal majstrovský titul, keď vo finále zdolal HC Košice 4:3 na zápasy. V Slovane pôsobil aj ďalší ročník, keď klub účinkoval v KHL, v prvom kole play-off vypadol s favorizovaným mužstvom Dinamo Moskva.
V Slovane pôsobil aj v ročníku 2013/14. Kvôli dištancu za jazdu pod vplyvom alkoholu vynechal jeden zápas, pre zranenie hornej časti tela ďalších 15, do zostavy sa vrátil 19. januára 2014. Klub sa neprebojoval do play-off.
Reprezentácia.
Reprezentoval na MS 2004 (štvrté miesto), 2007, 2010 a 2013. Spolu za slovenskú reprezentáciu odohral 113 zápasov, zaznamenal 22 gólov. 
MS 2013.
Vladimír Vůjtek ho nominoval na svetový šampionát vo Štokholme a Helsinkách. Slovensko sa prebojovalo do štvrťfinále, v ktorom prehralo s Fínskom 3:4. Kukumberg zaznamenal na podujatí sedem asistencií, bol najproduktívnejším hráčom Slovenska.
Štatistika na významných podujatiach.
"(štatistické údaje v článku sú z 1. júna 2014)"
Jazda pod vplyvom alkoholu.
10. októbra 2013 ho v skorých ranných hodinách zadržala na Vajanského nábreží polícia, keď šoféroval automobil Toyota Land Cruiser pod vplyvom alkoholu (0,56 mg/l = 1,17 promile). Klub mu udelil nešpecifikovanú pokutu a dištanc na jeden zápas. Okresný súd Bratislava I ho odsúdil na peňažnú pokutu 1 000 eur a zákaz šoférovania na jeden rok. V prípade, ak by pokutu nezaplatil, musel by stráviť vo väzbe štyri mesiace. V júni 2014 mu tento súd odpustil zvyšok trestu a podmienečne vrátil vodičský preukaz.

</doc>
<doc id="33220" url="https://sk.wikipedia.org/wiki?curid=33220" title="Juraj Kolník">
Juraj Kolník

Juraj Kolník (* 13. november 1980, Nitra) je bývalý slovenský hokejový útočník.
Klubový hokej.
K hokeju ho priviedli jeho starší bratia Ľubomír Kolník a Ivan Hrtús, je odchovancom nitrianskeho klubu. V sezóne 1997/98 debutoval v slovenskej extralige, keď za Nitru odohral 28 zápasov. Od ďalšieho roka pôsobil v zámorských súťažiach, spočiatku v kanadskej juniorskej Quebec Major Junior Hockey League (QMJHL). V roku 1999 bol draftovaný tímom New York Islanders v úvodnom drafte NHL v 4. kole ako 101. v poradí. 
Premiéru v NHL zaznamenal v ročníku 2000/01, odohral 29 zápasov, ďalší rok nastúpil v 7 stretnutiach, väčšinu pôsobil na farme. Pred nasledujúcou sezónou 2002/03 prestúpil do klubu Florida Panthers. Väčšiu časť prvého roka pôsobil opäť vo farmárskom tíme v AHL (San Antonio Rampage). V ďalšej sezóne sa dokázal presadiť v hlavnom mužstve, odohral 53 zápasov a so 14 gólmi sa stal tretím najlepším strelcom klubu. Počas lockoutu v NHL (sezóna 2004/05) hrával opäť za San Antonio Rampage. Pred ročníkom 2005/06 podpísal ročnú zmluvu s Floridou na 450 tisíc USD, pričom hrával s ďalšími dvoma Nitranmi - Jozefom Stümpelom a Branislavom Mezeiom. Aj v ročníku 2006/07 bol ich spoluhráčom, po ňom mu vedenie neponúklo predĺženie kontraktu. 
Následne uzavrel ročnú zmluvu so švajčiarskym prvoligovým mužstvom HC Servette Ženeva, kde sa stal oporou v útoku. Prvú sezónu bol v rámci súťaže po základnej časti tretí v počte kanadských bodov, v ročníku 2008/09 bol v tomto ukazovateli najlepší, keď dosiahol 25 gólov a 44 asistencií. Nasledujúcu sezónu sa dostal do All-star zostavy turnaja Spenglerov pohár.
Po troch sezónach za Ženevu sa rozhodol podpísať zmluvu s účastníkom Kontinentálnej hokejovej ligy Dinamo Moskva. Utrpel zranenie kolena dostal aj zápal pľúc. V novembri 2011 s klubom predčasne ukončil zmluvu. Následne sa vrátil do Švajčiarska, hrával za ZSC Zürich Lions.Mal podpísaný krátkodobý kontrakt, na konci sezóny však spolu s klubom získal majstrovský titul. Nasledujúce dve sezóny hral vo Švajčiarsku za Rapperswil Jona Lakers a v druhej lige za SC Langau.
Na sezónu 2014/15 sa rozhodol pre svoj návrat do zámoria, podpísal zmluvu s klubom Prédateurs de Laval, ktorý hrával v lige LNAH. V 37 zápasoch strelil 24 gólov a bol oporou mužstva. Na konci sezóny získal ocenenie pre najdžentlmenskejšieho hráča sezóny. Ako skúsený hráč následne pôsobil v anglickom klube Nottingham Panthers. S klubom sa prebojoval do finále lige, kde hrali proti Coventry Blaze. Kolník výrazne dopomohol klubu k zisku titulu.
Juraj Kolník svoju kariéru ukončil pôsobením v zámorí, dva roky odohral v LNAH za klub Marquis de Jonquière, pričom v prvej sezóne získal ligový titul.
Reprezentácia.
V slovenskej reprezentácii odohral 25 zápasov, zaznamenal 4 góly.
Reprezentoval na MS 2004, mužstvo obsadilo 4. miesto, nebodoval. Pred MS 2007 odmietol pozvánku Júliusa Šuplera z rodinných dôvodov (sťahovanie do Kanady za manželkou a synom). Ďalší rok pozvanie prijal a reprezentoval Slovensko na MS 2008, ktoré sa konali v Kanade. V piatich stretnutiach strelil 3 góly a na 4 prihral, Slovensko obsadilo končené 13. miesto.
Osobný život.
Juraj Kolník je ženatý, jeho manželka Karin je Kanaďanka, spolu majú syna Samuela (* 2002). 

</doc>
<doc id="33221" url="https://sk.wikipedia.org/wiki?curid=33221" title="NGC 5195">
NGC 5195

NGC 5195 je nepravidelná galaxia v súhvezdí Poľovné psy. Objavil ju Pierre Méchain v roku 1781. Niekedy je považovaná za súčasť Messierovho objektu M51 alebo za jeho spoločníka. Obe galaxie sú spojené medzigalaktickým mostom.

</doc>
<doc id="33223" url="https://sk.wikipedia.org/wiki?curid=33223" title="Kostol">
Kostol

Kostol (zo starej hornej nemčiny "Kastel", z latinského "Castellum") sa najčastejšie definuje ako kresťanská budova určená primárne na bohoslužby (v užšom zmysle len na verejné bohoslužby). Existujú však aj iné definície - podrobnosti pozri v kapitole Definícia.
Definícia.
V literatúre sa vyskytujú nasledujúce definície slova kostol:
A. Kostol ako budova (definície sú zoradené približne od najširšej po najužšie, najčastejšie sa vyskytuje definícia č. 2a ): 
B. Kostol ako obrady: 
C. Kostol ako organizačná jednotka (tieto významy sú len historické):
Nasledujúci text článku sa zaoberá iba kostolom ako kresťanskou budovou (t. j. definície č. 2-7 hore, primárne definícia č. 2a). O chráme všeobecne (t. j. definícia č. 1 hore) pozri článok chrám; o obradoch (t. j. definícia č. 9 hore) pozri v článku bohoslužba; o cirkvi (t. j. definícia č. 10) pozri článok cirkev; o farnosti (t. j. definícia č. 11) pozri článok farnosť.
Kostol ako kresťanská budova.
Kostol v Kódexe kánonického práva.
Podľa Kódexu kánonického práva (§ 1214) je kostol „posvätná budova, určená na božský kult, do ktorej veriaci majú právo prichádzať, aby v nej najmä verejne vykonávali božský kult“. Opakom je kaplnka a súkromná kaplnka. Pozri aj vyššie uvedené poznámky k definícii č. 3.
Kostol u slovenských východných kresťanov.
Východní kresťania (čiže gréckokatolíci a pravoslávni) nepoužívajú slovo kostol a označujú svoje kostoly ako cerkev alebo chrám. Jeden typ pravoslávneho a gréckokatolíckeho chrámu sa volá sobor.
Kostoly na Slovensku.
Na Slovensku je vyše 4000 kostolov (vrátane cerkví). Za najstarší sa považuje kostol sv. Margity Antiochijskej v Kopčanoch. 
O dejinách kostolov na Slovensku pozri:

</doc>
<doc id="33225" url="https://sk.wikipedia.org/wiki?curid=33225" title="Avicena">
Avicena



</doc>
