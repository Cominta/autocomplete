<doc id="564065" url="https://sk.wikipedia.org/wiki?curid=564065" title="Crittall">
Crittall

Crittall (iné názvy: Crittal, crittal) je druh nízkoteplotného veľkoplošného sálavého ústredného kúrenia s rozvodom teplovodného média, zabudovaným priamo vo vodorovných konštrukciách stavby.
Patent na tento spôsob vykurovania získali v roku 1927 američania Richard Godfrey Crittall a Leslie Joseph Musgrave. Vykurovacími telesami sú hady z kovových rúrok, zaliate spolu s betonárskou výstužou v monolitických stropoch. Systém je možné počas letného obdobia využiť aj na chladenie budovy.
Medzi výhody systému patrí „neviditeľnosť“ vykurovania, nízka povrchová teplota, dobrý horizontálny aj vertikálny gradient teploty, hlavne vo vyšších priestoroch. Nevýhody boli vysoké realizačné náklady, pracnosť pri výstavbe, problematická regulácia a nízka energetická efektívnosť.
Priekopníkmi tejto technológie v medzivojnovom Česko-Slovensku boli firma Skokan a projektanti Antonín Zeman a Karel Kalous. Prvé významné aplikácie boli Vinohradská nemocnica (1936) a obchodný dom Bílá labuť (1938) v Prahe. V Bratislave bol vykurovací systém Crittall prvýkrát použitý v terajšom Obchodnom dome Dunaj, ďalej napr. vo vežových domoch v Ružovej doline, vežových domoch na Miletičovej ulici, v Dome odborov Istropolis či vo výškovej budove Stavebnej fakulty STU.

</doc>
<doc id="564069" url="https://sk.wikipedia.org/wiki?curid=564069" title="Gustáv Alexander Luczy">
Gustáv Alexander Luczy

Gustáv Alexander Luczy (* 5. október 1900, Gelnica, Slovensko† 26. august 1977, Vysoké Tatry, Slovensko), bol spišský Nemec, obchodník, vynikajúci horolezec, skialpinista, znalec Vysokých Tatier.
Životopis.
Žil so svojou rodinou v Poprade, kde mal obchod s potravinami. Po druhej svetovej vojne bol prenasledovaný novými povojnovými predstaviteľmi verejnej a štátnej moci. V januári 1945 bol v Poprade, pravdepodobne na udanie, že spolupracoval s fašistami, spolu s bratom Jánom - lekárnikom naložený do transportu smerujúceho na nútene práce v Rusku. Z vlaku sa im podarilo dostať von. Boli to partizáni, ktorí ich oslobodili, lebo ich Gustáv Luczy, počas Slovenského národného povstania, podporoval a zdarma zásoboval potravinami. Partizáni potrebovali potraviny aj keď sa po bojoch vrátili do Popradu. Preto sa Luczyovci zachránili. V transporte do Ruska, ktorý napokon odišiel, bol otec tatranského horolezca a kameramana Juraja Weinczillera, ktorý sa už domov nevrátil a v ruskom gulagu zomrel. Bol tam, okrem iných aj tatranský lekár Fiedler. Z transportu sa po desiatich rokoch domov vrátilo asi 20 % odvlečených.
Udávanie sa však neskončilo. V októbri 1947 Luczyovcov obvinili z nepriateľského postoja k novej Československej republike. Gustáv Luczy a jeho brat Ján boli medzi 43 občanmi Popradu, štátnymi úradníkmi a obchodníkmi maďarskej a nemeckej národnosti, ktorých vtedajší miestni predstavitelia moci v Poprade dali na pranier a žiadali odstrániť z politického a verejného života. Bol perzekvovaný aj napriek tomu, že bol zarytým nepriateľom fašizmu a jeho manželka bola Židovka. Doma sa rozprávali po nemecky, nie po maďarsky, ale ani to úradom nebránilo, aby ho zaradili k maďarským šovinistom. Odobrali mu živnosť, zlikvidovali obchod a poslali ho pracovať do Železorudných baní v Kišovciach pri Poprade. Neskôr sa zamestnal ako kvalitár v potravinárskom veľkoobchode v Poprade.
Gustáv Alexander Luczy mal dvoch synov Gustáva a Alexandra. Alexander emigroval do Švajčiarska (je horský vodca s medzinárodným patentom UIAGM), Gustáv ostal na Slovensku. Ich otec od mladosti navštevoval Vysoké Tatry a podnikal v nich náročné i menej náročnejšie horolezecké a turistické túry. V jeho horolezeckom zápisníku je zaznamenaných vyše 600 horolezeckých, skialpinistických a vysokohorských túr, ktoré podnikal so svojou rodinou, manželkou, bratom Jánom a synmi Gustávom a Alexandrom.
Patril medzi priekopníkov skialpinistického športu na Slovensku. S lyžami do vysokohorského prostredia chodieval už v 20-tych rokoch 20. storočia. V tej dobe uskutočnil unikátne zjazdy na lyžiach do dolín z Volieho chrbta, Dračieho sedla, Patrie, Slavkovského štítu JZ žľabom, Malého Závratu, urobil prechod z Veľkej Studenej doliny do Mengusovskej doliny cez Prielom a mnohé iné. Skialpinizmu zostal verný po celý život. Ako 75 ročný zlyžoval zo Zbojnickej chaty na Hrebienok.
Horolezectvu venoval nemenej času. Podnikal výstupy Mengusovským hrebeňom cez Martinov komín na Veľký Mengusovský štít, južnou stenou na Žabieho koňa, Broclekmannovou cestou na Ostrý štít, na Gerlachovský štít. Medzi inými urobil s bratom Jánom prvovýstup na Zbojnícke veže (V. stupeň horolezeckej obťažnosti). Horolezectvu sa venoval aj v pokročilom veku. Vystúpil ako 77 ročný na Gerlachovský štít, Rysy, Vysokú, Ždiarsku vidlu, Kôprovský štít, Slavkovský štít a mnohé iné. Nevynechal ani Belianske Tatry a Západné Tatry.
Osudnou sa mu stala takmer každoročná túra na Širokú vežu. Dňa 28. augusta 1977 pri zostupe zo štítu na Priečne sedlo sa mu rozviazali šnúrky na topánkach. Keď si ich išiel zaviazať tak sa mu zatočilo v hlave a po 20 - 30 metrovom páde na mieste zahynul.

</doc>
<doc id="564070" url="https://sk.wikipedia.org/wiki?curid=564070" title="Paul J. Flory">
Paul J. Flory



</doc>
<doc id="564071" url="https://sk.wikipedia.org/wiki?curid=564071" title="Paul Flory">
Paul Flory



</doc>
<doc id="564072" url="https://sk.wikipedia.org/wiki?curid=564072" title="Crittal">
Crittal



</doc>
<doc id="564073" url="https://sk.wikipedia.org/wiki?curid=564073" title="Fest Anča">
Fest Anča

Fest Anča je medzinárodný festival animácie, jediný slovenský multimediálny festival zameraný na animovaný film predovšetkým pre dospelého diváka.
Cieľom Fest Anče je zvyšovať povedomie o animovanom filme ako o plnohodnotnej umeleckej forme a vzdelávať o rôznych podobách animácie. Hlavný program festivalu zahŕňa výber tých najdôležitejších animovaných filmov za posledné dva roky a predstavuje umelecky, produkčne, či historicky významné diela súčasnosti a histórie animovaného filmu. Okrem medzinárodnej súťaže, tematických a špeciálnych fokusov ponúka prednášky, výstavy, workshopy, koncerty, premietania pre deti a ďalšie sprievodné akcie. 
Fest Anča sa každoročne koná v Žiline, v kultúrnom centre Stanica Žilina-Záriečie, v Novej Synagóge a ďalších kultúrnych priestoroch mesta. Využíva ich unikátne, neformálne prostredie, čím presahuje zaužívaný koncept filmového festivalu a zároveň búra pomyselné bariéry medzi divákom, organizátormi a festivalovými hosťami.
Aktuálnou (údaj z roku 2016) riaditeľkou festivalu je Žofia Bosáková, programovým riaditeľom Maroš Brojo. V priebehu roka sa organizujú projekcie filmov a besedy s tvorcami pod názvom "Kino Fest Anča" a distribuujú víťazné filmy Medzinárodného festivalu animácie Fest Anča pod názvom "Best of Fest Anča".
História.
Fest Anča 2008.
Prvý ročník festivalu sa uskutočnil v žilinskom kultúrnom centre Stanica v dňoch 1. - 3. augusta 2008. Jeho cieľom bolo presvedčiť návštevníkom o mylnom presvedčení, že animované filmy sú určené iba pre detské publikum či infantilných jedincov. Na prvom ročníku bola širokej verejnosti predstavená svetová animácia, klasická i súčasná. Špeciálnymi hosťami festivalu boli švédsky tvorca komiksov Max Andersson a slovenský spisovateľ, scenárista a výtvarník Albert Marenčin. Súčasťou festivalu boli aj večerné open-air projekcie, živá hudba, performance, párty a worshopy animácie. Posledný deň festivalu bolo na radnici v Žiline udelených 5 ocenení: 
Fest Anča 2009.
Druhý ročník festivalu sa uskutočnil v žilinskom kultúrnom centre Stanica v dňoch 31. júla - 2. augusta 2009. Novinkou bola sekcia súčasného slovenského animovaného filmu a rozšírenie festivalu o premietaciu sálu S2. Premiéru mala sprievodná akcia Animation Karaoke Battle. Na festivale sa tiež uskutočnila výstava francúzskeho nízkonákladového vydavateľstva komiksov a sieťotlačí Le Dernier Cri! Špeciálnymi hosťami boli britský výtvarník Phil Mulloy a francúzsky výtvarník Pakito Bolino. V medzinárodnej súťaži animovaných filmov kratších ako 30 minút rozhodovala porota v zložení Ivana Zajacová (SK), Wiola Sowa (PL), Phil Mulloy (GB), Mihai Mitrica (RO) a Pakito Bolino (FR) o udelení troch cien a o udelení zvláštneho uznania. 
Fest Anča 2010.
Tretí ročník festivalu bol zameraný na nezávislých režisérov USA. Uskutočnil sa opäť v žilinskom kultúrnom centre Stanica 30. júla - 1. augusta 2010. Novinkou bol festivalový videodenník s názvom Festivalové sekundy. Krstilo sa DVD Animation is not mŕtva - kompilácia 14 slovenských animovaných filmov mladej generácie súčasných režisérov. Špeciálnym hosťom bola izraelská ilustrátorka Rutu Modan, ktorá bola spolu s Michalom Strussom a Igorom Prasselom členkou poroty rozhodujúcej o víťazoch Anča Award a udelení zvláštneho uznania. 
Fest Anča 2011.
Štvrtý ročník festivalu zameraný na retrospektívu legendy slovenskej animovanej tvroby Viktora Kubala, sa uskutočnil v žilinskom kultúrnom centre Stanica 1. - 3. júla 2011. Okrem Stanice festival prebiehal v centre mesta Žilina a premietalo sa aj v nákupnom centre Mirage. Uskutočnila sa svetová premiéra experimentálneho filmu "Konzerva" Rudolfa Urca, pribudlo nové ocenenie Anča Music Video Award. Špeciálnymi hosťami festivalu boli ruský výtvarník Ivan Maximov a Američan Pip Chodorov zameraný na experimentálny film. Členovia poroty boli Ivan Maximov (Rusko), Eva Michalková (Slovensko) a Veljko Popović (Chorvátsko). 
Fest Anča 2012.
Piaty ročník festivalu sa uskutočnil okrem žilinského kultúrneho centra Stanica aj v Novej Synagóge 28. júna - 1. júla 2012. Súčasťou festivalu bola výstava Frejm Baj Frejm, ktorá predstavila médium animácie v tvorbe súčasných výtvarných umelcov. Špeciálnymi hosťami boli estónsky výtvarník Matti Kütt, slovenská scenáristka a dramaturgička Zuzana Gindl-Tatárová, švajčiarsky programový riaditeľ nezávislých umeleckých kín Riffraff Frank Braun a Španielka Anna Solanas venujúca sa bábkovej animácii. Hlavnú cenu Anča Award udeľovali porotcovia Frank Braun, Zuzana Gindl-Tatárová a Anna Solanas. 
Fest Anča 2013.
Šiesty ročník festivalu s retrospektívnou prehliadkou História slovenského animovaného videoklipu, sa uskutočnil v Stanici Žilina-Záriečie v dňoch 27. - 30. júna 2013. Novinkami boli vznik oficiálnej kategórie Anča Student Award - cena za najlepší študentský animovaný film, výber najbizarnejších filmov prihlásených do súťaže Anča in Wonderland, vznik fóra We Need to Talk About Animation! v spolupráci s Asociáciou producentov animovaného filmu (APAF), zameraného na diskusiu a výmenu skúseností z oblasti výučby animovanej tvorby. Prvýkrát sa tiež uskutočnil tzv. Detský deň, venovaný programu pre deti. Špeciálnymi hosťami festivalu boli nemecký umelecký riaditeľ rôznych nemeckých festivalov experimentálneho a animovaného filmu Mike Reiss, česká režisérka animovaných a hraných filmov Michaela Pavlátová a Belgičanka Emma de Swaef, ktorá vyrába a animuje bábky do reklamných spotov, filmov a dokumentov. 
Fest Anča 2014.
Siedmy ročník festivalu zameraný na nemecky hovoriace krajiny sa uskutočnil 18. - 22. júna 2014 v Žiline. Súčasťou festivalu bola slovenská premiéra Raná animácia v sovietskej Ukrajine a retrospektívna prehliadka Československé večerníčky 60. a 70. rokov. Pribudli tri nové ocenenia: Anča Slovak Award (udelenie ceny za najlepší slovenský animovaný film, ktorý vznikol za posledné dva roky), Di Award (ocenený film sa dostane priamo do slovenských kín ako predfilm jedného z distribučných titulov spoločnosti Film Europe) a Anča Kids Award (cena za najlepší animovaný film pre deti). Novinkou boli tiež Fest Anča Game Days (oboznámenie širokej verejnosti so slovenskou a českou videohernou tvorbou a spájanie slovenských a českých vývojárov formou prednášok a neformálneho stretnutia), Industry program Fest Anča Nové talenty a sekcia Webseriály. Špeciálnymi hosťami festivalu boli švajčiarsky tvorca animovaných filmov Georges Schwizgebel a nemecký tvorca filmov, videí a inštalácií Max Hattler. 
Fest Anča 2015.
Ôsmy ročník festivalu zameraný na estónsky animovaný film sa uskutočnil 24. - 28. júna 2015 v Žiline. Novinkou bol Alternatívny Kontajner stage s experimentálnou hudbou. Po uliciach mesta jazdili na trojkolkách dvaja brazílski umelci VJ Suave a svojimi projekciami oživovali náhodne vybrané budovy alebo priestory. Špeciálnymi hosťami festivalu bolo svetoznáme estónske animátorské duo Priit &amp; Olga Pärn a írsky režisér a dvojnásobný držiteľ nominácie na Oscara za najlepší celovečerný animovaný film Tomm Moore. 

</doc>
<doc id="564075" url="https://sk.wikipedia.org/wiki?curid=564075" title="Naya Riverová">
Naya Riverová

 
Naya Riverová (neprechýlene: Naya Marie Rivera; * 12. január 1987, Santa Clarita, Kalifornia, Spojené štáty - † 8. júl 2020, Piru, Kalifornia, Spojené štáty) bola americká herečka a speváčka. Preslávila ju rola Santany Lopezovej v seriáli televízie FOX, "Glee". Keď mala 4 roky, stvárnila rolu Hillary Winstonovej v seriáli "The Royal Family", za ktorý získala nomináciu Young Artist Award. 17. septembra 2013 vydala prvý sólo single s názvom „Sorry“, na ktorom spolupracovala s americkým raperom, Big Seanom. 8. júla 2020 z nezistených príčin zmizla z člnu, po tom, ako sa vybrala na výlet so svojím synom, pri jazere Lake Piru. Na vodnom člne našli spať jej 4-ročného syna, ktorý povedal, že si bol s mamou zaplávať. Ihneď bolo po nej vyhlásené pátranie. Jej telo sa našlo počas záchrannej akcie, dňa 13.7.2020 bola vyhlásená za mŕtvu. Pravdepodobnou príčinou smrti bolo utopenie.
Detstvo.
Riverová sa narodila a vyrástla vo Valencii v Kalifornii a väčšinu života prežila v alebo popri Los Angeles. Má portorické, africko-americké a nemecké korene. Jej rodičia sú Yolanda, bývalá modelka a George Rivera. Jej mladší brat, Mychal Rivera, hrá americký futbal a mladšia sestra, Nickayla Riverová, je modelka. V 8 alebo 9 mesiacoch začala byť zastupovaná rovnakým agentom ako jej matka, ktorá sa presťahovala do Los Angeles kvôli modelingu.
Zmiznutie a úmrtie.
8. júla 2020 bola Riverová vyhlásená za nezvestnú osobu po tom, ako sa jej štvorročného syna Joseya objavili samého v prenajatej lodi pri jazere Piru. Hľadanie Rivery a Joseyho sa začalo o 04.00 miestneho času, čo bolo tri hodiny potom, čo sa nevrátili na prístavisko. Okolo 05.00 miestneho času bol objavený jej syn, Josey, ktorý spal na lodi so svojou záchrannou vestou. Loď sa nachádzala v oblasti Narrows, čo je oblasť na severe jazera, ktorá môže byť dosť hlboká. Na palube sa našla záchranná vesta Rivery. Josey vyšetrovateľom povedal, že jeho matka mu pomohla vyliezť späť na loď, ale nedokázala vyliezť s ním na palubu a zmizla pod vodou. Jazero Piru je známe pre silné, nepredvídateľné prúdy vody, ktoré v minulosti zapríčinili smrť niekoľkých plavcov. 
Na nasledujúci deň, pátranie po Rivere pokračovalo.
11. a 12. júla sa k prieskumnému tímu pri jazere pripojili rodičia Rivery, brat, bývalý manžel Ryan Dorsey aj jej kolegyňa zo seriálu "Glee", Heather Morris. Dňa 13. júla bolo oznámené, že potápači našli plávajúce telo v jazere Piru, zhruba okolo 9:30 ráno miestneho času, ktoré patrilo Rivere. 13. júla bola oficiálne vyhlásená za mŕtvu. Šerif z okresu Ventura prišiel s teóriou, že Riverová a Josey sa mohli ocitnúť v silnom prúde vody, ktorý je v tejto oblasti bežný najmä v popoludňajších hodinách, a že zhromaždila energiu na záchranu svojho syna, ale nie na záchranu seba samej.
Posledná rozlúčka s Riverovou sa konala 24. júla 2020 na cintoríne Forest Lawn Memorial Park v Hollywood Hills.

</doc>
<doc id="564077" url="https://sk.wikipedia.org/wiki?curid=564077" title="Koh-i-Noor">
Koh-i-Noor

Koh-i-Noor (z perzštiny: "Hora svetla", tiež vyslovované Koh-i-Nur alebo Kooh-e Noor) je veľký bezfarebný diamant, ktorý bol nájdený v Kollur Mine v dnešnom štáte Ándhrapradéš v Indii pravdepodobne v 13. storočí. Pôvodne vážil 793 karátov (158,6 g). Počas nasledovných niekoľko storočí viackrát zmenil vlastníka medzi rôznymi feudálnymi panovníkmi v Južnej Ázii, maharadža Ranjit Singh, v záveti odovzdal diamant hinduistickému chrámu Džagannáth v Puri v dnešnom Uríši v Indii. Po jeho smrti v roku 1839 však Východoindická spoločnosť jeho závet nevykonala, až nakoniec skončil v rukách kráľovnej Viktórie po britskom dobytí Pandžábu v roku 1849.
V roku 1852 bol princ Albert – manžel kráľovnej Viktórie – nespokojný s jeho tupým a nepravidelným vzhľadom a nechal ho obrúsiť z pôvodných 186 karátov (37,2 g). Výsledkom bol o 42 percent ľahší oslňujúci, oválne orezaný briliant s váhou 105,6 karátov (21,12 g) a s rozmermi 3,6 cm x 3,2 cm x 1,3 cm. Podľa moderných štandardov má rez ďaleko k dokonalosti v tom, že zadná časť je nezvyčajne široká, čo vyvoláva dojem čiernej diery, keď sa dívame na diamant natočený čelnou stranou, avšak gemológovia ho považujú za plný života. Vzhľadom na históriu diamantu, ktorá zahŕňa veľké boje medzi mužmi, Koh-i-Noor si získal reputáciu v rámci britskej kráľovskej rodiny nositeľa nešťastia, keď ho nosí muž. Od príchodu do krajiny ho nosia len členovia rodiny ženského pohlavia. 
Dnes sa diamant nachádza v prednej časti koruny Kráľovnej matky, súčasti britských korunovačných klenotov a každý rok ho vidia milióny návštevníkov v londýnskom Toweri. Vlády Indie, Pakistanu, Iránu a Afganistanu však tvrdia, že sú právoplatnými majiteľmi diamantu, a v posledných desaťročiach žiadajú jeho návrat. Avšak raná história diamantu je už bohužiaľ stratená v čase a britská vláda dala najavo, že Koh-i-Noor neopustí Spojené kráľovstvo.

</doc>
<doc id="564078" url="https://sk.wikipedia.org/wiki?curid=564078" title="Parmenides z Poseidónie">
Parmenides z Poseidónie

Parmenides alebo Parmenidés ("Parmenides", iný prepis: "Parmenidés") bol olympijský víťaz v behu na jedno stadion a na dve stadiá v roku 468 pred Kr.
Parmenida z Poseidónie korunovali v Olympii na 78. hrách olivovými vencami za víťazstvá v behu na jedno stadion a na dve stadiá. Beh na jedno stadion bol najstaršou (podľa tradície ho zaviedli v roku 776 pred Kr.) a aj hlavnou olympijskou disciplínou. Menom jeho víťaza sa označovala celá olympiáda. Beh na dve stadiá (diaulos) sa stal olympijskou disciplínou v roku 724 pred Kr.
Záznam o olympijskom víťazstve Parmenida je uvedený v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch.
Olympijské víťazstvo Sófróna uvádza aj historik Dionysios z Halikarnasu, a to v súvislosti s datovaním udalostí, ktoré sa v tom roku udiali v starovekom gréckom svete.

</doc>
<doc id="564084" url="https://sk.wikipedia.org/wiki?curid=564084" title="Jazero Úhorná">
Jazero Úhorná



</doc>
<doc id="564085" url="https://sk.wikipedia.org/wiki?curid=564085" title="Značenie lietadiel v česko-slovenskom letectve po druhej svetovej vojne">
Značenie lietadiel v česko-slovenskom letectve po druhej svetovej vojne

Po skončení druhej svetovej vojny sa na česko-slovenskom území vyskytlo mnoho lietadiel rôzneho typu a pôvodu zo Spojeného kráľovstva cez Nemecko až po Sovietsky zväz. Mnoho z nich bolo vyrábaných práve v Čechách a na Morave, iné zostali ako vojnová korisť a ďalšie obdržali československé jednotky bojujúce v zahraničných armádach, ktoré zostali po vojne vo vlastníctve Česko-Slovenska. Kvôli sprehľadneniu dostali lietadlá československé typové označenia.

</doc>
<doc id="564094" url="https://sk.wikipedia.org/wiki?curid=564094" title="Hofberg">
Hofberg

Hofberg je prírodná pamiatka ev. č. 2102 západne od obce Jetřichovice na juhozápadnom okraji dediny Vysoká Lípa v okrese Děčín. Oblasť spravuje AOPK ČR Správa CHKO Labské pískovce.
Predmetom ochrany je zachované lúčne spoločenstvo.

</doc>
<doc id="564097" url="https://sk.wikipedia.org/wiki?curid=564097" title="Interbrigáda">
Interbrigáda

Interbrigáda () bola vojenská jednotka tvorená výlučne zo zahraničných dobrovoľníkov, ktorá bojovala v rokoch 1936 - 1939 v španielskej občianskej vojne na strane Druhej španielskej republiky (republikáni) proti jednotkám generála Franka. Ich nábor organizovali komunistické strany, viac či menej kontrolované Kominternou.
Celkom sa v interbrigádach počas vojny vystriedalo medzi 32 000 - 35 000 dobrovoľníkov a ďalších 10 000 dobrovoľníkov sa zúčastnilo vojny ako nevojenský personál. Niekoľko tisíc cudzincov (3 000 - 5 000) bolo priamo členmi CNT (Confederación Nacional del Trabajo) alebo POUM ("Partido Obrero de Unificación Marxista"). Na pomoc republikánom boli na Stalinov rozkaz poslaní taktiež poradcovia zo ZSSR (2000 - 3000 mužov). Frankovi falangisti zase mohli počítať s podporou jednotiek nacistického Nemecka a fašistického Talianska.
Vznik brigád a nábor dobrovoľníkov.
Počiatok.
S myšlienkou používať zahraničné komunistické strany k náboru dobrovoľníkov do Španielskej občianskej vojny prišiel ako prvý v roku 1936 Wilhelm Münzenberg, nemecký komunista, ktorý bol vedúcim propagandy Kominterny pre západnú Európu. V septembri 1936 sa Komunistická strana Francúzska a Talianska komunistická strana rozhodli konať. Taliansky komunista Luigi Longo dohodol potrebné opatrenia so španielskou vládou za pomoci sovietskeho Ministerstva obrany (Rusi mali rozsiahle skúsenosti s organizáciou zahraničných jednotiek z čias Ruskej občianskej vojny). Španielsky premiér Largo Caballero bol spočiatku proti vytvoreniu zahraničných jednotiek v Španielsku, ale počiatočné vojnové neúspechy ho donútili situáciu prehodnotiť. Oficiálne schválil tvorbu interbrigád 22. októbra 1936.
Propagácia.
Ako významná propagácia interbrigád poslúžil otvorený list Josifa Stalina španielskemu komunistickému vodcovi José Díazovi, ktorý bol publikovaný v periodiku "Mundo Obrero" 17. októbra 1936. List konštatoval, že víťazstvo republikánov vo vojne nie je iba záležitosťou Španielov, ale vecou "celého pokrokového ľudstva". Následne začali vo väčšine štátov vznikať organizácie podporujúce Druhú španielsku republiku. Všetky boli viac či menej kontrolované Kominternou.
Organizácia.
Hlavné náborové centrum interbrigadistov vzniklo tajne v Paríži pod vedením plukovníka Świerczewského, poľského komunistu a veterána z Ruskej občianskej vojny. Pre dobrovoľníkov z východnej Európy sprostredkovával pomoc, peniaze a cestovné pasy Josip Broz Tito, neskoršia hlavná postava protinacistického odboja a juhoslovanský prezident. Po nábore boli interbrigadisti posielaní buď loďou alebo po železnici do Španielska. Hlavný základňou a zhromaždiskom sa stalo Albacete nachádzajúce sa 278 km juhovýchodne od Madridu. Do velenia celej operácie boli zvolení významní členovia Kominterny. Francúzsky komunista André Marty zastával pozíciu hlavného veliteľa, Luigi Longo ("Gallo") bol generálnym inšpektorom a taliansky komunista Giuseppe Di Vittorio ("Nicoletti") bol politickým komisárom. Francúzska komunistická strana poskytovala interbrigadistom uniformy a Sovietsky zväz dodával vojenský materiál.
Motivácia interbrigadistov bola veľmi rôznorodá. Niektorí prišli bojovať do Španielska za demokraciu, ďalší videli v boji prvý krok v ceste k rozpútaniu revolúcie v ich domovine. Do interbrigád sa hlásili nezamestnaní robotníci (prevažne z Francúzska) či dobrodruhovia. Nemalú časť tvorili komunisti, ktorí museli vďaka svojej komunistickej činnosti emigrovať do ZSSR. Tak sa dostali do Španielska velitelia ako veterán Ruskej občianskej vojny Manfred Stern (zvaný "Kléber"), neskorší veliteľ východonemeckej Stasi Wilhelm Zaisser ("Gomez"), maďarský revolucionár Máté Zalka ("Lukács") alebo János Gálicz ("Gal").
Bojové nasadenie.
Obliehanie Madridu.
Madrid, hlavné mesto Španielska, bol od začiatku vojny v rukách republikánov. Falangisti s cieľom dobyť hlavné mesto, a tak rýchlo ukončiť vojnu vo svoj prospech, naň zaútočili 8. novembra 1936. Narazili ale na húževnatý odpor republikánskych vojsk spojených s Interbrigadistami. Po viac ako dvojmesačnom obliehaní sa nakoniec museli v polovici januára 1937 stiahnuť. Republikánom sa podarilo odraziť najvýraznejší falangistický pokus o dobytie Madridu a udržať ho až do úplného konca vojny v roku 1939.
Zásluhy interbrigadistov pri obrane Madridu sú všeobecne uznávané. Propaganda Kominterny ale úlohu a dôležitosť interbrigadistov účelne zveličovala a ubránenie Madridu bolo nakoniec prezentované ako čisto víťazstvo interbrigadistov. V skutočnosti bránilo Madrid na 40 000 republikánskych vojakov a počet interbrigadistov nepresiahol 3 000 mužov. Hlavný prínos interbrigadistov bol v zlepšovaní morálky republikánskeho vojská vďaka ich nadšenému a odhodlanému nasadeniu v boji. Úplne neoceniteľnými sa stali bojové skúsenosti niektorých dobrovoľníkov z Prvej svetovej vojny (Španielsko zostalo po dobu celej vojny neutrálne).
Bitka na Jarame.
Dňa 8. februára 1937 padla do rúk falangistom Málaga. Po tomto významnom víťazstva sa falangisti sa rozhodli prerušiť spojenie medzi hlavnými centrami republikánov Madridom a Valenciou. Prebehli veľmi tuhé boje, ktoré priniesli ťažké straty na oboch stranách. Príkladom sú boje na tzv. "Samovražednm kopci" (anglicky: "Suicide Hill"), kde britský batalión tvorený prevažne britskými a írskymi dobrovoľníkmi stratil 375 mužov z celkového počtu 600. Republikáni nakoniec spoločne s Interbrigadistami zastavili falangistický postup a cesta z Madridu do Valencie zostala v rukách republikánov. Operácia skončila 27. februára 1937.
Vo svete medzitým 21. februára 1937 nadobudol účinnosť zákaz Spoločnosti národov sa miešať do konfliktu a poskytovať Španielsku dobrovoľníkov. Od tohto okamihu Spoločnosť národov vyvíjala veľmi silný tlak na odchod interbrigadistov zo Španielska.
Bitka o Guadalajara.
Po neúspechu pri Jarame sa rozhodli falangisti opäť zaútočiť na Madrid. Vopred stanoveným cieľom sa stalo mestečko Guadalajara vzdialené 50 km od Madridu. Na operáciu boli vyčlenené všetky talianske expedičné jednotky o sile 35 000 mužov. Taliansky vodca Mussolini chcel, aby víťazstvo pripadlo iba Taliansku. Dňa 9. marca 1937 prelomili talianskej jednotky republikánskej línie a falangisti začali rýchlo postupovať k Madridu. Republikáni rýchlo zostavili tie najlepšie jednotky vrátane 11. a 12. medzinárodnej brigády a do protiútoku boli poslaní talianski interbrigadisti z Garibaldiho bataliónu, takže bez toho aby o tom obe strany vedeli, obe hovorili rovnakým jazykom. Nakoniec to využili ako republikáni, tak falangisti a získali od protivníka cenné informácie bez akéhokoľvek prezradenia. Nemeckí interbrigadisti z Thälmannovho bataliónu sa pri operácii vyznamenali a za cenu veľkých strát udržali cestu medzi Trijueque a Torijou.
Rozpustenie interbrigád.
V júni 1938 sa Stalin rozhodol prestať podporovať republikánsky režim, ktorému za španielske zlaté rezervy dodával vojenský materiál. V októbri 1938 nariadila Spoločnosť národov úplné stiahnutie interbrigadistov zo Španielska. Španielsky premiér Juan Negrín nakoniec ich zrušenie v septembri 1938 odsúhlasil s nádejou, že Spoločnosť národov dohliadne i na stiahnutie Talianov a Nemcov bojujúcich na strane falangistov a zruší zbrojné embargo. Interbrigadisti boli nútení prekročiť Pyreneje do Francúzska, kde boli následne internovaní v táboroch Argeles a GURS.
Československí interbrigadisti.
Nábor československých dobrovoľníkov (neskôr sa im začalo hovoriť "Španěláci") do španielskej občianskej vojny bol organizovaný za pomoci KSČ a niektorých sociálnych demokratov. V októbri 1936 vznikol "Výbor pre pomoc demokratickému Španielsku", ktorého predsedom bol v rokoch 1936 - 1937 sociálny demokrat Emanuel Viktor Voska. Za členov "Výboru" sa prihlásilo cez 40 československých organizácií a inštitúcií (Červené odbory, Solidarita, Voľná myšlienka, Robotnícka akadémia, Zväz československých učiteľov). V novembri 1937 bol "Výbor", ktorý mal dovtedy charakter voľného združenia, reorganizovaný a legalizovaný ako "Spoločnosť priateľov demokratického Španielska" (predseda doc. PhDr. Josef Fischer, podpredsedovia Marie Pujmanová a Jaroslav Kratochvíl).
"Výbor pre pomoc demokratickému Španielsku" zaisťoval dobrovoľníkom pasy, finančne ich zaistil a sprostredkoval cestu do náborového centra v Paríži. Heslom celej operácie sa stalo známe "Pri bránach Madridu sa bojuje tiež za Prahu!". Zložením neboli dobrovoľníci len členovia komunistickej strany. Tí tvorili z počiatku len 20% z celkového počtu dobrovoľníkov. Časom ich počet rástol, ale nikdy nepresiahol 50%.
Z počiatku boli Čechoslováci priradzovaní do národnostne rôznorodých jednotiek. Časom ale vznikli v Španielsku prevažne československé jednotky ako napríklad "Pešia čata Klementa Gottwalda" alebo "prápor TG Masaryk", ktorý združoval iba slovanských dobrovoľníkov. Celkové počty československých interbrigadistov sa rôznia. Odhaduje sa počet okolo 2 000 (800 boli československí krajania z USA, Kanady, Francúzska a iných krajín), počet padlých a nezvestných je ešte ťažšie odhadnúť. Všeobecne sa hovorí o niekoľkých stovkách mŕtvych. Medzi najznámejších československej Interbrigadistov patrili napríklad lekári Karel Holubec a František Kriegel, Artur London, komunistický činiteľ odsúdený v inscenovanom procese s Rudolfom Slánskym, Vendelín Opatrný, československý veliteľ, ktorý padol pri bojoch o Dukliansky priesmyk, Josef Pavel, minister vnútra ČSSR v roku 1968, Leopold Pokorný, ktorého obeť pri záchrane jednotky amerických dobrovoľníkov získala obdiv ako medzi Interbrigadistov, tak doma v ČSR, Jaroslav Kovanda, československý letec RAF, a mnoho ďalších. Po rozpustení brigád sa československí dobrovoľníci väčšinou stiahli do Francúzska. Po zrušení internačných táborov vo francúzskom GURS vstúpili do vznikajúcej československej vojenskej zahraničnej jednotky vo Francúzsku (z necelých 550 dobrovoľníkov v internačných táboroch sa do vznikajúcej jednotky prihlásilo cez 440 interbrigadistov). Odtiaľ viedla ich cesta po páde Francúzska do Anglicka alebo sa aktívne zúčastnili francúzskeho odboja.
Po Druhej svetovej vojne v rokoch 1945 - 1948 využívala KSČ vrátených interbrigadistov vďaka ich jazykovým schopnostiam a bojovým skúsenostiam na ministerstvách zahraničia či obrany. Všetko sa ale obrátilo po februári 1948, kedy KSČ začala na povel ZSSR hľadať vnútorného nepriateľa. Interbrigadisti boli označení za francúzskych či amerických špiónov a boli plošne perzekvovaní. Prišli o zamestnanie, členstvo v strane a mnoho z nich strávilo mnoho rokov vo väzení. Ich rehabilitácia prišla až s 60. rokmi a postupným uvoľňovaním komunistického režimu. Mnoho z nich sa potom podieľalo na aktivitách reformného hnutia v KSČ, ktoré neskôr viedlo k Pražskej jari.
Posledným výrazným hromadným počinom československých interbrigadistov bolo ich vyslanie na Kubu po tzv. Kubánskej revolúcii, kde vďaka znalosti jazyka a prostredia boli cennými poradcovia pre vznikajúcu vládu vedenú Fidelom Castrom.
Intebrigadisti po vojne.
Osudy Interbrigadistov boli po občianskej vojne veľmi rozličné. Interbrigadisti z Nemecka, Talianska a Maďarska sa nemohli vôbec vrátiť domov, pretože by boli miestnym fašistickým režimom kruto perzekvovaní. V mnohých demokratických krajinách na ne bolo pozerané ako na politicky nespoľahlivé osoby a boli vystavení mnohým sankciám. Napríklad belgickým, holandským a poľským dobrovoľníkom bolo odobraté občianstvo, pretože slúžili v armáde cudzej krajiny. Kanadskí dobrovoľníci boli po návrate domov vyšetrovaní políciou, boli im odopreté zamestnania a ako politicky nespoľahliví nemohli slúžiť počas druhej svetovej vojny v armáde. Americkí dobrovoľníci vo vojne slúžiť mohli, ale bolo im odmietnuté akékoľvek povýšenie. Najhoršie dopadli švajčiarski interbrigadisti, ktorí boli po návrate domov postavení pred vojenský súd a odsúdení až na štyri roky do väzenia.
Interbrigadistom sa dostalo uznania až so začiatkom druhej svetovej vojny, kedy sa jednotlivé štáty dostávali do vojny so silami podporujúcimi falangistov. Po vojne boli v západnej Európe interbrigadisti účelne zabúdaní z obáv z potenciálnej podpory komunizmu. Vo východnej Európe, kde sa sformovali komunistické režimy, boli naopak interbrigadisti oslavovaní ako prvý bojovníci proti fašizmu. Vo Východnom Nemecku, kde komunisti hľadali, ako vykorčuľovať z nacistickej minulosti krajiny, sa stali nemeckí interbrigadisti skoro až mýtom a boli oslavovaní na každoročných spomienkových akciách.

</doc>
<doc id="564103" url="https://sk.wikipedia.org/wiki?curid=564103" title="Martin Kollár (umelec)">
Martin Kollár (umelec)

Martin Kollár (* 23. november 1971, Žilina) je slovenský fotograf, kameraman, režisér a producent. V priebehu kariéry spolupracoval na viacerých významných dokumentárnych i hraných filmoch Generácie 90 a za svoju fotografickú činnosť získal viacero ocenení.
Životopis.
Narodil sa v roku 1971 v Žiline do lekárskej rodiny. V rokoch 19921997 študoval v Ateliéri kameramanskej tvorby a fotografie na FTF VŠMU v Bratislave, ktorú ukončil teoretickou diplomovou prácou s názvom Super 16 mm formát a ostatné existujúce formáty. Ešte počas štúdia pracoval ako kameraman na dvoch krátkometrážnych študentských filmoch – "O troch dňoch v Jasovskom kláštore" (1995) a "Milenci bez šiat" (1996). Už od roku 1997 vystavoval svoje diela v Dome fotografie v Bratislave, Prahe a Ostrave. Po absolvovaní školy začal fotografovať ešte intenzívnejšie, k čomu prispelo štipendium luxemburskej vlády pre mladých umelcov Pépiniéres Européennes, ktoré získal v roku 1999. V ňom sa zameriaval na dokumentovanie života v západnej Európe. Popritom sa venoval aj kameramanskej činnosti. Pracoval na oceňovaných filmoch začínajúcej Generácie 90, ako napr. "Ladomirovské morytáty a legendy" (1998) a "Most Marie Valérie" (2000) v réžii Petra Kerekesa, "Otvorené okná" (2000) a "Hej, Slováci" (2002) pod taktovkou Roberta Kirchhoffa či na poviedkovom filme viacerých začínajúcich autorov s názvom "Šesť statočných" (1999). V roku 2001 získal ročné štipendium Inštitútu pre verejné otázky na vypracovanie obrazovej správy o stave Slovenska a o dva roky neskôr bol členom tímu Joop Swart Masterclass pri súťaži World Press Photo. Od roku 2003 je zastupovaný fotografickou agentúrou Agence VU. Dlhé obdobie sa venoval zachytávaniu života na Slovensku a vo Východnej Európe, následne odišiel fotografovať do USA, neskôr mapoval dianie v Európskom parlamente a naposledy skúmal prostredníctvom obrovského grantu This place predstavy izraelských obyvateľov o blízkej budúcnosti. V oblasti filmu spolupracoval na celovečerných filmoch Petra Kerekesa "66 sezón" (2003), "Ako sa varia dejiny" (2009) a poviedkovom filme "Zamatoví teroristi" (2013) i na hranom celovečernom debute Ivana Ostrochovského "Koza" (2015). V roku 2012 nakrútil ako režisér dokument s názvom "Autoportrét – Martin Kollár", ktorý vznikol v rámci cyklu FOTOGRAFI. V súčasnosti žije v Paríži, pracuje na svojom prvom stredometrážnom dokumente s názvom "5. október" a prednáša fotografiu na Staatliche Akademie der Bilden Kunste v Stuttgarte.
V roku 2001 mu vyšla fotografická kniha Slovensko 2001. Obrazová správa o stave krajiny (2001), následne Nothing special (2008), potom Cahier (2011) a napokon Fild Trip (2013). Za svoje fotografie získal viacero ocenení, ako napríklad prvú cenu v národnom kole FujiFilm Euro Press Award (2000), Oskar Barnack Award, ktorú mu odovzdali na festivale Rencontres Internationales de la Photographie vo francúzskom Arles, Grant 3PPP Photography, Prix Elysée švajčiarskeho Musée de l´Elysée v Lausanne, alebo aj Backlight Photography Award vo Fínsku, ktorú získal dvakrát. Viackrát bol ocenení aj v rámci súťaže Czech Press Photo vrátane prvej ceny v kategórii Portrét. Viacero ocenení získal aj v oblasti filmu, napr. Zvláštnu cenu poroty na súťaži Kamera 2015 za film "Koza" a cenu Kamera 2003 v kategórii televízny film a videofilm za "66 sezón".
Svoje fotografie vystavoval na viacerých významných výstaviskách, ako napríklad v parížskom Maison Europeen de la Photography, na festivale Recontres des Arles, vo francúzskom Le Château d’Eau Toulouse, v šanghajskom MOCA, v čínskom Guandong museum of art, v berlínskom Martin-Gropius-Bau Berlín na Krakovskom mesiaci fotografie, pražskom Biennale i v Pražskom a Stredoeurópskom dome fotografie.
Kinematografická činnosť.
Martin Kollár sa podobne ako pri fotografii venuje aj vo svojej kinematografickej činnosti filmom na pomedzí dokumentu a hraného filmu, fikcie a reality. Keďže je jedným zo súputníkov a členov Generácie 90, ktorá tieto hranice často stiera, je to pomerne pochopiteľné. Väčšina jeho kariéry je spojená s Petrom Kerekesom, ktorého filmovej realite dodáva zvláštny punc absurdity. Aj vo filmoch sú jeho zábery plné až chirurgicky presných centrálnych kompozícií, ktoré v dokumentárnom žánri pôsobia zvláštnym umelým dojmom upozorňujúcim na vykonštruovanosť samotného média. Zároveň ozvláštňujú žáner dokumentu obchádzaním estetiky hovoriacich hláv, subjektivitou a vysokou estetickou hodnotou diel.
Ladomírske morytáty a legendy (1998).
Najvýraznejším filmom dvojice Kerekes – Kollár z 90. rokov sú Ladomírske morytáty a legendy, ktoré z časti nadväzujú na Hanákovskú poetizáciu vidieka z "Obrazov starého sveta," avšak svojim mystifikátorstvom ho posúvajú do úplne inej roviny. Predovšetkým ide o ozvláštňovanie žánru dokumentu fikčnými postupmi a často pochybnými subjektívnymi spomienkami niektorých zúčastnených. Už v tomto filme tak Kerekes spoločne s Kollárom rozvinuli svoje typické štylistické postupy. Tie spočívajú v nechuti ku estetike hovoriacich hláv, dômyselné vyberanie si mizanscény a kompozície, zapojením subjektívnych spomienok do „objektívneho“ dokumentárneho rozprávania a miernu iróniu a sebareflexivitu zobrazovaného. 
66 sezón (2003).
Vo svojej ďalšej spolupráci rozprávajú Kerekeš s Kollárom o šesťdesiatich šiestich sezónach jednej plavárne v Košiciach. Celý príbeh plavárne je však skôr katalyzátorom pre sériu spomienok rôznych postáv viac či menej spojených so samotnou plavárňou. Rozprávanie nápríklad rámcujú obrazové spomienky režiséra na svojho starého otca a jeho námornícke sny i do ďalších rozprávačských mikropríbehov, ktoré nás zavedú do obdobia komunizmu či 2. svetovej vojny. Kerekesovi v subjektivizácii celého rozprávania zdatne asistuje práve Kollár, ktorý svojou manipuláciou s mizanscénou až do absurdných rozmerov a opätovným chirurgicky presným snímaním „obyčajných ľudí a vecí, v obyčajných situáciách za okolností, ktoré obyčajné nie sú“, dotvára sebareflexívnu mystifikáciu.
Ako sa varia dejiny (2009).
Vyvrcholením snaženia Kerekesa a Kollára je snímka Ako sa varia dejiny, v ktorej dotiahli všetky predchádzajúce postupy do dokonalosti. Mizanscéna tu často dosahuje až barokovú bohatosť, scény prípravy jedál sú mimoriadne absurdné a zároveň vypointované a hranica medzi fikciou a realitou skutočne tenká. Už tradične je film plný na stred komponovaných postáv a sebareflexivity.
Koza (2015).
V sociálnej dráme Koza mohol Kollár konečne pristúpiť ku hranici medzi hraným a dokumentárnym filmom aj z druhej strany. Zatiaľčo v dokumentárnych filmoch pomáhal budovať zdanie fiktívneho a subjektívneho, v snímke Koza zasa výrazne prispel k objektivizácii a zdaniu autenticity. Kollárova kamera zároveň výborne prispievala aj ku estetizácii celého filmu výtvarnými a geometricky pôsobiacimi kompozíciami i ku umocneniu surovosti prostredia chladnými farbami a upozorňovaním na zničené periférne prostredie. 
Fotografická činnosť.
Martin Kollár sa venuje predovšetkým dokumentárnej fotografii, sústredenej na každodenný život obyčajných ľudí v obyčajných situáciách za okolností, ktoré obyčajné nie sú: "„Nevyhľadávam špeciálne fenomény. Skôr hľadám umelé svety, ktoré si vytvárame – napríklad les na tapete steny dedinskej krčmy alebo živý Betlehem medzi panelákmi.“" Na rozdiel od vládnuceho trendu teda nefotografuje dramatické situácie, hľadá zdanlivo to najbanálnejšie. Fascinujú ho predovšetkým miesta s väčšou koncentráciou ľudí, čo azda vyplýva aj z estetiky masovosti socialistického umenia, v ktorej vyrastal. Ďalším špecifikom jeho tvorby je to, že jeho fotografie pôsobia ako fragmenty príbehov, čím divákov doslova vyzývajú, aby pri nich strávil dlhší čas: "„Moje fotografie majú v sebe príbehy, ktoré však nie sú dokončené. Takže divák, ktorý má chuť sa s nimi zabávať, si môže voľne vytvárať vlastné príbehy. Sú otvorené voľným interpretáciám, väčšinou si však do nich každý projektuje seba samého, svoje zážitky či pocity. Človek si môže sám vytvárať významy, môže sa k fotografiám emocionálne vymedzovať, reagovať na to, čo vidí.“" To pre zmenu vyplýva z jeho kameramanskej tvorby, akéhosi druhého oka: "„Do kamery sa pozerám pravým okom, do okienka fotoaparátu ľavým. Neviem to urobiť naopak. Jedno oko je statické, čiastkové, druhé má rado pohyb.“" Fotografie Martina Kollára sú pestré a farebné, ale líšia sa od vizuálne prepjatej estetiky reklám, vizuálneho smogu či banálnych, masovo tvorených fotografií dnešnej masovej spoločnosti. Farby síce na seba upozorňujú a majú v Kollárových fotografiách mimoriadne podstatné miesto, ale skôr ešte zvýrazňujú naliehavosť fotografovanej udalosti. Aj napriek zdanlivej všednosti sú tak mimoriadne príťažlivé, pohybujúce sa akoby na pomedzí reality a fikcie, obyčajného a absurdného. Jeho kompozície sú až matematicky presné a zaujmú síce malým počtom, ale jasne rozvrhnutých a významovo pointovaných prvkov. 
Slovensko 001. Obrazová správa o stave krajiny (2001).
Publikácia, ktorá vznikla vďaka Inštitútu pre verejné otázky v roku 2001 nazerá na stav Slovenska a jeho historickej pamäte dokumentárnym spôsobom spracovania. Martinovi Kollárovi sa podarilo zachytiť genius loci a vďaka svojmu unikátnemu autorskému prístupu priniesť podobne hodnotný analytický obraz našej krajiny. Nevyberá si pritom ani fotogenické menšiny či médiami sledované fenomény a prostredia. "„Slovensko je pre mňa exotickou krajinou,“" hovorí. Slovensko na jeho fotografiách je krajinou postmodernej éry prázdnoty, do ktorej vstúpilo rovno z bezčasovej nudy socialistickej éry. 
Nothing special (2008).
Túto tému ešte viac rozvinul vo svojej ďalšej knihe s názvom Nothing special, kde okrem Slovenska skúmal aj ostatné krajiny bývalého východného bloku. Kniha je reakciou na to, čo sa v postsocialistickom priestore deje počas posledných 25 rokov: "„V čase revolúcie som mal osemnásť. Ja a moji kamaráti sme vyrastali alebo existovali v dvoch systémoch. V rámci dospievania sme sa pohybovali na zlome, už niekoľkokrát sme zažili radikálnejšiu alebo menej radikálnu spoločenskú zmenu.“" Výsledná kniha s názvom Nothing special je opakom svojho názvu. Kollár v nej síce opäť fotografuje zdanlivo banálne veci, avšak neobyčajným spôsobom. Výsledné fotografie sú tragikomickým obrazom krajín rozpoltených medzi východom a západom, bývalým socializmom a súčasným kapitalizmom, minulosťou a budúcnosťou.
Field trip (2013).
V období od novembra 2009 do januára 2011 strávil vďaka veľkolepému grantu This place dlhší čas v Izraeli, kde mal za úlohu dokumentovať fungovanie obyvateľov jednej z najspornejších geografických zón novodobej histórie. Výsledná situácia pritom mimoriadne pripomína život v socialistickej spoločnosti, keďže jeho pohyb sprevádzali náhodné policajné prehliadky a neustály dohľad. Reprezentácia života v Izraeli ukazuje krajinu, kde nie je jasný predel medzi vojenským a civilným. Namiesto snímania miest poznačených vojnou zobrazuje Kollár, ako to má vo zvyku, "menej" dramatické následky, ich dlhodobý dosah. "„V Kollarových záberoch nenájdeme ľudské obete – pocit ohrozenia a všadeprítomnej devastácie vyplynie viac z klaustrofobických priestorov (skladíšť, hál, laboratórií, vymedzených teritórií), z rôznych tvarovo bizarných aparátov s ťažko určiteľnou funkciou, alebo z početných snímok mŕtvych zvierat, zrejme obetí vedeckých experimentov.“"

</doc>
<doc id="564107" url="https://sk.wikipedia.org/wiki?curid=564107" title="Kew Bridge">
Kew Bridge

Kew Bridge je oblúkový cestný most cez rieku Temža spájajúci londýnske časti Richmond a Hounslow. 
Prvý most na mieste súčasného mosta bol navrhnutý Johnom Barnardom a postavený Robertom Tunstallom, majiteľom kompy, ktorá bola prevádzkovaná na mieste mosta. Výstavba mosta prebiehala v rokoch 1758 – 1759 a otvorený bol 1. júla 1759 Jurajom, Princom z Walesu. Most mal deväť oblúkov, dva kamenné pri brehoch a sedem drevených cez rieku. Najdlhšie rozpätie malo dĺžku . Nahradený bol druhým mostom, ktorý bol postavený Robertom Tunstallom, synom pôvodného staviteľa. Architektom druhého mosta bol James Paine, ktorý sa podieľal aj na návrhu neďalekého Richmond Bridge. Výstavba bola začatá 4. júna 1783 a stála 16 500 libier. Druhý most bol otvorený 22. septembra 1789 taktiež Jurajom, ktorý sa medzitým stal kráľom. Podobne ako na prvom moste, aj na druhom bolo vyberané mýto; v roku 1873 bolo zrušené.
Druhý most bol zničený v roku 1899 a na jeho mieste stál medzi októbrom a decembrom 1899 dočasný drevený most. Súčasný tretí most bol otvorený 20. mája 1903 kráľom Eduardom VII. a jeho manželkou Alexandrou Dánskou. Architektmi mosta boli John Wolfe Barry a Cuthbert A. Brereton. Celková dĺžka mosta je , najdlhšie z troch hlavných rozpätí má dĺžku . Šírka mosta je , vozovka má šírku a chodníky . Výška mosta nad hladinou Temže pri nízkom prílive je . 
V jeho blízkosti sa nachádza rovnomenná železničná stanica a múzeum "Kew Bridge Steam Museum".

</doc>
<doc id="564109" url="https://sk.wikipedia.org/wiki?curid=564109" title="Ithaca (New York)">
Ithaca (New York)

Ithaca je správne mesto okresu Tompkins County v štáte New York v USA. 
K roku 2010 tu žilo 30 014 obyvateľov. S celkovou rozlohou 15,7 km² bola hustota zaľudnenia 2 071 obyvateľov na km².
Sídli tu Cornell University. 

</doc>
<doc id="564125" url="https://sk.wikipedia.org/wiki?curid=564125" title="Waterford (grófstvo)">
Waterford (grófstvo)

Grófstvo Waterford (, ) je grófstvo v Írsku. Grófstvo je súčasťou juhovýchodného regiónu a nachádza sa v provincii Munster. Je pomenované podľa mesta Waterford. Na juhozápade grófstva sa nachádza oblasť kde sa ešte rozpráva írčinou s názvom Gaeltacht na nDéise. Miestnou vládou pre grófstvo je Rada mesta a grófstva Waterford. Podľa sčítania obyvateľstva v roku 2011 je počet obyvateľov grófstva vrátane mesta 113 795. 

</doc>
<doc id="564126" url="https://sk.wikipedia.org/wiki?curid=564126" title="Top Spin 4">
Top Spin 4

Top Spin 4 je česká videohra z roku 2011. Bola vytvorená štúdiom 2K Czech a vydaná 2K Sports na konzoly PlayStation 3, Xbox 360 a Wii. Ide o o tenisový simulátor a štvrtý diel z videohernej série Top Spin. Predchádzajúce diely však vytvorili iné štúdia. Hra bola v ankete BOOOM zvolená za najlepšiu českú hru roka 2011.
Turnaje.
V hre sa vyskytuje 39 turnajov.

</doc>
<doc id="564127" url="https://sk.wikipedia.org/wiki?curid=564127" title="Splash Cars">
Splash Cars

Splash Cars je česká arkádová hra z roku 2015. Vytvorilo ju štúdio Craneballs. Hra je určená pre iOS a Android.
Popis hry.
Hráč ovláda autíčko, ktoré vracia svetu farby. Každý level je zasadený do mesta, kde hráč jazdí so svojím autíčkom, ktoré vypúšťa farby. Keď tesne prejde okolo nejakého objektu, tak mu vráti farbu. V plnení cieľa však hráčovi bránia policajné vozidlá, ktoré ho naháňajú. Hráč si musí tiež dávať pozor na ukazovateľ paliva. To si môže doplniť zelenými kanistrami, ktoré sa dajú nájsť po leveloch. Vedľa toho sa dajú nájsť ďalšie rôzne power-upy a mince, za ktoré sa dajú kúpiť nové vozidlá a vylepšenia.

</doc>
<doc id="564132" url="https://sk.wikipedia.org/wiki?curid=564132" title="Diaktorides (olympionik)">
Diaktorides (olympionik)

Diaktorides alebo Diaktoridés ("Diaktorides", iný prepis: "Diaktoridés") bol olympijský víťaz v tethrippe v roku 456 pred Kr.
Meno Diaktorida, olympijského víťaza v tethrippe, je zaznamenané na papyruse (P. Oxy. 222), ktorý bol v roku 1897 objavený britskými archeológmi Bernardom Grenfellom a Arthurom Huntom na egyptskom nálezisku v Oxyrhynchu. Predná strana tohto papyrusu uvádza zoznam olympijských víťazov od 75. do 78. a od 81. do 83. olympijských hier. Diaktorides je na tomto značne poškodenom papyruse uvedený v pätnástom riadku vpravo. Posledné štyri písmená jeho mena a názov jeho domovskej krajiny na papyruse chýbajú (Διακτο[ρίδης]... Diakto[ridés]...).
Olympijský program hier sa o túto disciplínu rozšíril na 25. hrách v roku 680 pred Kr. Jazdecké preteky na dvojkolesových vozoch so štvorzáprahom boli privilégom bohatých občanov (majiteľov vozov), za ktorých v preteku váčšinou súťažil vozataj, a to v mene svojho pána. Víťazný veniec si vždy odniesol iba majiteľ voza. 
Olympionik Diaktorides podľa súťažnej disciplíny musel patriť do vplyvnej rodiny, historici sa preto prikláňajú k verzii, že bol pravdepodobne otcom "Eurydamy", druhej manželky spartského kráľa Leótychida II. z kráľovskej rodiny Eurypontovcov, ktorý je chronologicky súčasný s obdobím jeho víťazstva v Olympii. Keďže v Sparte vládli dvaja králi (diarchia) vždy z dvoch rodov, Agiovcov a Eurypontovcov a uzatváranie manželstiev medzi týmito kráľovskými rodmi bolo zakázané, Diaktorides musel byť členom kráľovskej rodiny Eurypontovcov. Historik Herodotos o jeho rode zaznamenal: „"Tento Zeuxidemos sa nestal kráľom Sparty; zomrel pred Leótychidom a ostal po ňom syn Archidamos. Leótychidas potom ako stratil Zeuxidema, prijal za druhú manželku Eurydamu, sestru Meniovu, dcéru Diaktoridovu, s ktorou sa mu mužský potomok nenarodil, ale dcéra "Lampito", ktorú Archidemos, syn Zeuxidemov, z rúk jej otca za ženu prijal. "" 

</doc>
<doc id="564134" url="https://sk.wikipedia.org/wiki?curid=564134" title="Alstom Konstal">
Alstom Konstal

Alstom Konstal (predtým Konstal) je poľská spoločnosť, ktorá vyrába električky a vozidlá metra.
Spoločnosť Alstom Konstal bola založená v poľskom meste Chorzów. Ich najpopulárnejší typ električky je Konstal 105Na. Výzorom sa podobá na električku Tatra T6 so svojimi hranami a úzkym vzhľadom. Ich vnútorná stavba je taktiež veľmi podobná.

</doc>
<doc id="564135" url="https://sk.wikipedia.org/wiki?curid=564135" title="Diaktorides">
Diaktorides

Diaktorides alebo Diaktoridés ("Diaktorides", iný prepis: "Diaktoridés") môže byť:

</doc>
<doc id="564139" url="https://sk.wikipedia.org/wiki?curid=564139" title="Sam Smith">
Sam Smith

Samuel Frederick „Sam“ Smith (* 19. máj 1992, Londýn, Anglicko) je anglický spevák-skladateľ. V októbri 2012 ho preslávila spolupráca na prelomovom singli „Latch“ od skupiny Disclosure, ktorá dosiahla 11. priečku v britskom singlovom rebríčku. Ďalej s Naughty Boy spolupracoval na singli „La La La“, ktorý sa stal ich prvým singlom číslo jeden, v máji 2013.
V decembri 2013 bol nominovaný na Brit Critics' Choice Award 2014 a v ankete BBC's Sound of 2014, vyhral. V máji 2014 vydal pod vydavateľstvom Capitol Records UK svoj debutový štúdiový album s názvom "In the Lonely Hour." Vedúci singel, „Lay Me Down“ bol vydaný pred „La La La“. Druhý singel s názvom „Money on My Mind“, sa stal jeho druhým singlom číslo jeden v Spojenom kráľovstve. Jeho tretí singel s názvom „Stay with Me“ dosiahol medzinárodný úspech a obsadil prvú priečku v britskom rebríčku a druhú v americkom rebríčku "Billboard" Hot 100. Pieseň, „I'm Not the Only One“ sa stala štvrtým singlom a dosiahla číslo päť v oboch krajinách. Piaty singel, „Like I Can“, obsadil deviate miesto v Spojenom kráľovstve. 
V decembri 2014 obdržal šesť nominácií Grammy Awards, a na 57. ročníku udeľovania cien Grammy vyhrali štyri z nich: Najlepší nováčik, Nahrávka roka, Pieseň roka („Stay with Me“), a Najlepší vokálny popový album ("In the Lonely Hour"). Na Brit Awards, vyhral ceny v kategórii „Britský objav roka“ a „Cena za celosvetový úspech“. V októbri 2015 vydal pieseň s názvom „Writing's on the Wall“, ako ústrednú pieseň k filmu Jamesa Bonda, "Spectre." Sam za túto pieseň dosiahol Guinnessov rekord, pretože sa stala prvou Bondovou piesňou, ktorá obsadila prvú priečku v Spojenom kráľovstve. V januári 2016 vyhral za túto pieseň aj Zlatý glóbus za najlepšiu filmovú pieseň.
Osobný život.
V máji 2014 verejne vyhlásil, že je gej.
V októbri 2017 vyhlásil, že je genderqueer, a v septembri 2019 uviedol, že pre seba (v angličtine) uprednostňuje zámená "they/them" namiesto "he/him". V slovenských textoch sa používajú oba varianty.

</doc>
<doc id="564140" url="https://sk.wikipedia.org/wiki?curid=564140" title="Oxid olovnato-olovičitý">
Oxid olovnato-olovičitý

Oxid olovnato-olovičitý (niekedy nazývaný aj mínium) je jasno-oranžový kryštalický alebo amorfný pigment. Chemický vzorec oxidu olovnato-olovičitého je Pb3O4. Používa sa na výrobu batérií, krištáľového skla a hrdziodolnej penetračnej farby.
Štruktúra.
Oxid olovnato-olovičitý má pri izbovej teplote tetragonálnu sústavu, ktorá sa pri teplote 170K (−103,15 °C) mení na rombickú sústavu. Táto zmena ovplyvní iba symetriu kryštálov a mierne ovplyvní medziatómové vzdialenosti a uhly.
Výroba.
Oxid olovnato-olovičitý sa vyrába kalcináciou oxidu olovnatého s prísunom vzduchu pri teplotách približne 450 °C až 480 °C
 6 PbO + O2 → 2 Pb3O4
Oxid olovnato-olovičitý je tiež možné pripraviť pomocou žíhania uhličitanu olovnatého (ceruzitu) s prísunom vzduchu.
6 PbCO3 + O2 → 2 Pb3O4 + 6 CO2
Ďalším spôsobom je žíhanie olovenej beloby
3 Pb2CO3(OH)2 + O2 → 2 Pb3O4 + 3 CO2 + 3 H2O
Ako roztok sa dá Oxid olovnato-olovičitý pripraviť napríklad reakciou olovičitanu draselného a octanu olovnatého.
K2PbO3 + 2 Pb (OCOCH3)2 + H2O → Pb3O4 + 2 KOCOCH3 + 2 CH3COOH
Vlastnosti a reakcie.
Oxid olovnato-olovičitý je takmer nerozpustný vo vode a etylalkohole. Je rozpustný v kyseline chlorovodíkovej, ktorá sa nachádza aj v žalúdku a preto je toxický pokiaľ je prehltnutý. Je takisto rozpustný v kyseline octovej a zriedenej zmesi kyseliny dusičnej a peroxidu vodíka.
Pri zohriatí na teplotu 500 °C sa začne rozkladať na oxid olovnatý a kyslík, pri teplote 580 °C je rozklad hotový.
2 Pb3O4 → 6 PbO + O2
Využitie.
Oxid olovnato-olovičitý je najčastejšie používaný ako pigment do penetračných náterov na železné objekty. Kvôli svojej toxicite ale má limitované využitie. V minulosti bol používaný spolu s ľanovým olejom ako hrubý, dlhotrvajúci anti-korozívny náter. Využíva sa aj v amatérskej pyrotechnike. Najväčšie využitie ale má pri výrobe olovnatého (krištáľového) skla.
Fyziologické efekty.
Keď je oxid olovnato-olovičitý vdýchnutý, dráždi pľúca. Pokiaľ ide o vyššie množstvo obeť pocíti kovovú chuť, bolesť v hrudi a brušnú bolesť. Pokiaľ je prehltnutý, rozloží sa v žalúdočných šťavách čo vedie k otrave. Pri vysokých koncentráciách môže byť absorbovaný aj cez kožu. Dlhodobé vystavenie môže v organizmoch viesť k nahromadeniu zlúčenín olova zo symptómami akútnej otravy olovom. Oxid olovnato-olovičitý je karcinogén pre laboratórne zvieratá, nie je ale potvrdené či má karcinogénne účinky aj na ľudí.

</doc>
<doc id="564143" url="https://sk.wikipedia.org/wiki?curid=564143" title="ČSNR">
ČSNR



</doc>
<doc id="564152" url="https://sk.wikipedia.org/wiki?curid=564152" title="Kew Railway Bridge">
Kew Railway Bridge

Kew Railway Bridge je priehradový most mrežovanej sústavy preklenujúci Temžu, ktorý sa nachádza medzi londýnskymi časťami Richmond a Chiswick.
Most je využívaný systémom London Overground, v rámci ktorého sa nachádza na linke North London Line medzi stanicami "Kew Gardens" a "Gunnersbury" a od 1. januára 1877 linkou District londýnskeho metra. Autorom návrhu mosta bol W. R. Galbraith a most bol postavený v rokoch 1864 – 1869 ako súčasť rozšírenia železničnej trate North and South Western Junction Railway do Richmondu. Celková dĺžka mosta je a každé z piatich rozpätí je dlhé. Výška mosta nad hladinou Temže pri nízkom prílive je .
V blízkosti mosta sa z richmondskej strany Temže nachádza britský národný archív The National Archives.

</doc>
<doc id="564153" url="https://sk.wikipedia.org/wiki?curid=564153" title="Norwegian Singles Chart">
Norwegian Singles Chart



</doc>
<doc id="564154" url="https://sk.wikipedia.org/wiki?curid=564154" title="Euro Floorball Tour 2013">
Euro Floorball Tour 2013

Euro Floorball Tour 2013 bola v poradí 7. florbalová súťaž Euro Floorball Tour. V apríli sa konala vo fínskom meste Tampere, v novembri vo Švajčiarsku v Schaffhausene.

</doc>
<doc id="564157" url="https://sk.wikipedia.org/wiki?curid=564157" title="Oľga Májovská-Stručková">
Oľga Májovská-Stručková

Oľga Májovská (* 18. máj 1943, Obsolovce† 14. február 2022) bola slovenská divadelná a televízna herečka.
Narodila sa v roku 1943 v dedinke Obsolovce (od r. 1976 súčasť Horných Obdokoviec) v okrese Topoľčany, asi 6 km od Radošiny. Vyštudovala Pedagogický inštitút v Nitre. Učiteľskú prax začala v obci Dubodiel, neskôr učila na ZDŠ vo Veľkých Ripňanoch. V rokoch 19781998 pôsobila na ZŠ Horné Obdokovce.
Ako talentovaná recitátorka zaujala Stanislava Štepku. Ponúkol jej spoluprácu a stala sa tak zakladajúcou členkou Radošinskeho naivného divadla. Účinkovala v prvých hrách Divadla, neskôr zaujala v hrách "Jánošík", "Človečina" a stvárnila hlavnú postavu v hre "Alžbeta Hrozná". Účinkovala v televíznom projekte "Trpaslíci s rodokmeňom" (1973). V roku 1975 sa znova vydala a narodila sa jej dcéra Anna. Rodičovské povinnosti jej už nedovolili naďalej aktívne pracovať v divadle. No v roku 1983 si s radošincami ešte spolu s dcérkou zahrala v TV filme "Víno vinovaté". Predtým prijala malú úlohu susedy v rodinnom filme "Otec ma zderie tak či tak" (1980).
Zomrela po dlhej a ťažkej chorobe 14. februára 2022. Pochovaná je na cintoríne v Obsolovciach.

</doc>
<doc id="564158" url="https://sk.wikipedia.org/wiki?curid=564158" title="Polymnastos">
Polymnastos

Polymnastos ("Polymnastos") môže byť:

</doc>
<doc id="564161" url="https://sk.wikipedia.org/wiki?curid=564161" title="Oľga Májovská">
Oľga Májovská



</doc>
<doc id="564168" url="https://sk.wikipedia.org/wiki?curid=564168" title="Overkill">
Overkill

Overkill je thrash metalová skupina založená v roku 1980 v New Jersey. Zo začiatku hrali prebraté skladby skupín ako Motörhead, Kiss alebo Twisted Sister. Boli bez speváka. Potom sa k nim pridal Bobby „Blitz“ Ellsworth. Prva zostáva bola D. D. Verni basgitara, Bobby Gustaffson gitara, Rat Skates bicie a Bobby Blitz spev. V hudbe Overkillu je možné nájsť rôzne odtiene iných štýlov. Napríklad v "The Killing Kind". Overkill prešiel cez obdobie ked thrash metalove skupiny hrali pomalšie čo je výsledkom "I Hear Black". Od albumu "W.F.O." si držia štandard typického thrash metalu. Najuspenejsie albumy sú "Under The Influence", "The Years of Decay", "Horrorscope", "Ironbound", "The Electric Age", "White Devil Armory". Overkill vydali veľmi veľa albumov ktoré sú raz experimentálne alebo progresívne. Ale celkovo to znie ako typický Overkill. Typické znaky sú D. D. Verniho basgitara a hlas Bobbyho Blitza. Overkill prešiel cez mnoho personálnych zmien. Jediné D. D. Verni a Bobby Blitz sú od začiatku. 
Ich maskotom je netopier "Chaly", ktorý je na takmer každom albume. Overkill o ňom píše v piatich verziách skladby "Overkill". Najlepšie je popisany v "Overkill III." Overkill sa pravdepodobne inšpiroval záhadným tvorom z New Jersey — takzvaným newjerskym diablom.
Texty.
Overkill písali texty typické pre thrash metal. Od doby albumu "Under The Influence" si ponechali svoju vlastnu filozofiu. Hlavným textarom je Bobby „Blitz“ Ellsworth. Používa rôzne metafory a prirovnania a frázy. Napríklad v skladbe "Nothing To Die For" je fráza "old enough to know better" (dosť starý aby vedel lepšie). V drunken wisdom je fráza Why dont you get yourself a life, just get the dick out here. Overkill napísal aj skladbu o živote v New Jersey "Hello From The Gutter" (Ahoj z odkvapovej rury). Overkill napísal aj príbeh v piatich verziách. "Overkill I. II. III. IV. V."

</doc>
<doc id="564169" url="https://sk.wikipedia.org/wiki?curid=564169" title="Polymnastos z Kyrény">
Polymnastos z Kyrény

Polymnastos ("Polymnastos") bol olympijský víťaz v behu na jedno stadion v roku 456 pred Kr.
Polymnasta z Kyrény korunovali v Olympii na 81. hrách olivovým vencom za víťazstvo v behu na jedno stadion. Beh na jedno stadion bol najstaršou (podľa tradície ho zaviedli v roku 776 pred Kr.) a zároveň hlavnou udalosťou hier. Meno ich víťaza sa používalo na označenie celej olympiády. 
Záznam o olympijskom víťazstve Polymnasta je uvedený v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch.
Olympijské víťazstvo Polymnasta uvádzajú aj historici Diodóros Sicílsky a Dionysios z Halikarnasu. Diodóros v súvislosti s datovaním udalostí, ktoré sa v tom roku udiali v starovekom Grécku a Dionysios s datovaním rímskych udalostí.

</doc>
<doc id="564181" url="https://sk.wikipedia.org/wiki?curid=564181" title="NGC 5712">
NGC 5712

NGC 5712 je eliptická galaxia v súhvezdí Malá medvedica, ktorú objavil William Herschel 20. decembra 1797.
Jej zdanlivá hviezdna veľkosť je 14,5.

</doc>
<doc id="564189" url="https://sk.wikipedia.org/wiki?curid=564189" title="Führer">
Führer

Führer (v doslovnom preklade z nemčiny „vodca“), bol v dobách vlády nacistickej strany NSDAP v Nemecku titul pre Adolfa Hitlera, ktorý v podstate vládol ako diktátor. Der Führer bol označenie Hitlera, bez toho aby bolo potrebné uviesť jeho meno. Podobne sa vtedy v Nemecku zaužívali "Führerpartei" (vedúca úloha strany NSDAP) a "Führerkult" (kult osobnosti Hitlera). 
Nacistické tituly.
Hitler ako vodca štátu a strany.
Führer bol titul, ktorý si kancelár Hitler udelil zákonom po smrti posledného ríšskeho prezidenta Weimarskej republiky Paula von Hindenburga 2. augusta 1934. Nová pozícia s plným názvom "Führer und Reichskanzler" (vodca a ríšsky kancelár) spojila úrady prezidenta a kancelára a formálne urobila Hitlera nemeckou hlavou štátu a aj najvyšším predstaviteľom vlády.
Nacistické Nemecko zaviedlo tzv. Führerprinzip (vodcovský princíp) a Hitler bol všeobecne nazývaný ako "der Führer" („Vodca“). Jeden z najčastejšie opakovaných nacistických sloganov znel "Ein Volk, ein Reich, ein Führer" - 'jeden ľud, jedna ríša, jeden vodca'.
Vo vojenských záležitostiach užíval Hitler titul "Führer und Oberster Befehlshaber der Wehrmacht" ('Vodca a najvyšší veliteľ Wehrmachtu') až do mája 1942, kedy bol tento prídavok výnosom Hitlera zrušený. V zahraničných záležitostiach užíval titul "Führer und Reichskanzler" (Vodca a ríšsky kancelár) do 28. júla 1942, kedy bol titul zmenený na "Führer des Großdeutschen Reichs" (Vodca Veľkonemeckej ríše).
(Polo) vojenské použitie slova Führer.
Führer bol v Nemecku užívaný ako vojenský titul prinajmenšom do 18. storočia.
Kontext použitia slova na označenie Adolfa Hitlera ako najvyššieho vládcu Nemecka sa javí ironickým v porovnaní s tým, že v rámci vojenskej podjednotky nemeckej armády sa termín "Führer" vzťahoval na veliteľa postrádajúceho kvalifikáciu pre trvalé velenie. Napríklad veliaci dôstojník roty bol nazývaný "Kompaniechef", ak však nemal dostatočnú hodnosť alebo skúsenosti alebo mu bolo velenie zverené iba dočasne, bol oficiálne titulovaný ako "Kompanieführer".
Operačné príkazy rôznych stupňov vojenského velenia sa zvyčajne sprevádzali titulom odvodených od názvu jednotky nasledované titulom "Führer" s prihliadnutím na taktické zásady nemeckej armády používané v rôznych druhoch misií.
Výraz Führer bol používaný aj na nižších úrovniach hierarchie nezávisle na skúsenosti alebo hodnosti; napríklad "Gruppenführer" bol veliteľom pechotnej čaty (9 alebo 10 mužov). Okrem obvyklého významu bol Gruppenführer tiež oficiálnou generálskou hodnosťou vo Waffen-SS (SS-Gruppenführer), ktorá bola treťou najvyššou hodnosťou a dnes zodpovedá hodnosti Generálmajor"."
Slovo "Truppenführer" sa všeobecne užívalo na označenie akéhokoľvek veliteľa alebo vodcu jednotky alebo jednotiek a mohlo sa týkať dôstojníkov mnohých rôznych úrovní velenia.
Za nacistov sa titul "Führer" užíval tiež v polovojenských tituloch. Takmer všetky nacistické polovojenskej organizácie, hlavne SS a SA mali polovojenské hodnosti postavené na titule Führer.

</doc>
<doc id="564192" url="https://sk.wikipedia.org/wiki?curid=564192" title="Fingal">
Fingal

Fingal (, čo znamená "cudzí kmeň") je grófstvo v Írsku. Nachádza sa v provincii Leinster a je časťou grófstva Dublin. Jeho názov je odvodený od stredovekého územia škandinávskych cudzincov, ktorý sa usadili v tejto oblasti. Miestnou vládou grófstva je Rada grófstva Fingal. Podľa sčítania obyvateľstva v roku 2011 má grófstvo 273 991 obyvateľov čím je druhým najľudnatejším grófstvom v Írsku. 

</doc>
<doc id="564197" url="https://sk.wikipedia.org/wiki?curid=564197" title="Michael Neuman">
Michael Neuman

Michael Neuman (* 3. jún 1990, Štokholm, Švédsko) je slovenský krasokorčuliar súťažiaci v mužskej sólovej kategórii. Je majster Slovenska v sezóne 2015/2016, čo mu umožnilo reprezentovať Slovensko na majstrovstvách Európy 2016.
Kariéra.
Neuman sa narodil vo švédskom Štokholme v rodine česko-slovenských emigrantov. Má dvoch bratov (Daniel, Marcel) a dve sestry (Nicole, Sara).
V roku 2015 získal slovenské občianstvo a požiadal o možnosť reprezentovať Slovensko, čo mu Slovenský krasokorčuliarsky zväz umožnil.

</doc>
<doc id="564199" url="https://sk.wikipedia.org/wiki?curid=564199" title="Majstrovstvá Európy vo vodnom póle 1966">
Majstrovstvá Európy vo vodnom póle 1966

Majstrovstvá Európy vo vodnom póle 1966 boli v poradí 11. majstrovstvá Európy vo vodnom póle, ktoré organizuje Európska plavecká liga (LEN). Konali sa v Utrechte, v Holandsku v dňoch od 20.28. augusta 1966, za účasti rekordných 17 mužských tímov. Nováčikmi turnaja boli družstvá Írska a Turecka. Zápasy sa odohrali v Zwembad Den Hommel. Titul získal , ktorý sa vo finálovej skupine umiestnil pred a . 

</doc>
<doc id="564201" url="https://sk.wikipedia.org/wiki?curid=564201" title="Chiswick Bridge">
Chiswick Bridge

Chiswick Bridge je oblúkový cestný most cez Temžu spájajúci Mortlake v londýnskej časti Richmond a Chiswick v londýnskej časti Hounslow.
Most bol postavený na mieste bývalej kompy, ktorá tu existovala už od 17. storočia, ako súčasť cesty "Great Chertsey Road" (A316), podobne, ako aj neďaleký most Twickenham Bridge. Výstavba prebiehala v rokoch 1930 – 1933 a stála 208 284 libier. Otvorený bol Eduardom, Princom z Walesu 3. júla 1933, rovnako ako ďalšie dva londýnske mosty cez Temžu – Hampton Court Bridge a Twickenham Bridge. Most je železobetónový a obložený je vápencom z ostrova Portland. Architektom mosta bol Sir Herbert Baker a hlavným inžinierom Alfred Dryland. Celkovo má most 5 rozpätí, tri z nich preklenujú Temžu a bočné dve s dĺžkou preklenujú chodníky na jej brehoch. Hlavné rozpätie sa s dĺžkou stalo po dokončení najdlhším betónovým rozpätím na Temži. Ďalšie dve rozpätia na rieke majú dĺžku . Výška mosta nad hladinou Temže pri nízkom prílive je . Celková dĺžka mosta je a jeho šírka je , vozovka má šírku a zvyšok sú chodníky.
Most je známy najmä vďaka tomu, že sa nachádza od miesta, ktoré označuje koniec veslárskych pretekov The Boat Race.

</doc>
<doc id="564207" url="https://sk.wikipedia.org/wiki?curid=564207" title="Majstrovstvá Európy vo vodnom póle 1970">
Majstrovstvá Európy vo vodnom póle 1970

Majstrovstvá Európy vo vodnom póle 1970 boli v poradí 12. majstrovstvá Európy vo vodnom póle, ktoré organizuje Európska plavecká liga (LEN). Konali sa v mestách Barcelona a Sabadell, v Španielsku v dňoch od 4.12. septembra 1970, za účasti 15 mužských tímov. Nováčikmi turnaja boli družstvá Fínska a Grécka. Pôvodne bolo prihlásených 16 družstiev, už po vyžrebovaní skupín odstúpilo Turecko. Zápasy sa odohrali v 3 dejiskách: Piscine Bernat Picornell, Piscina San Jorge de Barcelona a Piscina Municipal de Sabadell. Titul obhájil , ktorý sa vo finálovej skupine umiestnil pred a .

</doc>
<doc id="564210" url="https://sk.wikipedia.org/wiki?curid=564210" title="Euthymenes">
Euthymenes

Euthymenes alebo Euthymenés ("Euthymenes", iný prepis: "Euthymenés") môže byť:

</doc>
<doc id="564213" url="https://sk.wikipedia.org/wiki?curid=564213" title="Hunfalvyho chata">
Hunfalvyho chata

Hunfalvyho chata (, , ) bola chata na "Vyšnej velickej poľane" zo severnej strany dnešnej magistrály. Dnes miesto kde bola postavená pretína Tatranská magistrála.
História chaty.
Chatu postavil Uhorský karpatský spolok. S projektom sa začali jeho členovia zaoberať v roku 1875. Chceli tu postaviť veľkú chatu, ale nemali dostatok finančných prostriedkov. Nakoniec sa uspokojili s menším objektom. Na stavbu chaty prispeli riaditeľstvá kúpeľov v Novom Smokovci a v Starom Smokovci. Drevenú chatu, v ktorej bola okrem veľkej obytnej miestnosti kuchyňa s komorou a izba chatára, postavili a odovzdali verejnosti roku 1878. Pomenovali ju podľa veľkoslavkovského rodáka, historika, cestovateľa a zakladateľa uhorskej vedeckej geografie Jána Hunfalvyho (18201888). Hufalvy bol zakladateľom budapeštianskej odbočky spolku.
V chate až do otvorenia Sliezskeho domu cez letné mesiace hospodáril chatár z radov niektorých starších horských vodcov. Neponúkala veľký komfort. Keďže zvýšený turistický ruch potreboval lepšie služby Sliezska sekcia Uhorského karpatského spolku postavila na začiatku Velickej doliny Sliezsky dom. Za účasti viac ako 100 ľudí ho otvorili 2. júna 1895. Hufalvyho chata pomaly chátrala a v roku 1913 vyhorela.

</doc>
<doc id="564216" url="https://sk.wikipedia.org/wiki?curid=564216" title="Euthymenes z Mainalu">
Euthymenes z Mainalu

Euthymenes alebo Euthymenés ("Euthymenes", iný prepis: "Euthymenés") bol olympijský víťaz v zápasení v rokoch 400 a 392 pred Kr.
Euthymenes z arkádskej obce Mainalos bol na 95. olympijských hrách korunovaný olivovým vencom za víťazstvo v zápasení dorastencov a o osem rokov neskôr za víťazstvo v zápasení mužov. Zápasenie ("palé") zaviedli v Olympii na 18. hrách v roku 708 pred Kr. a zápasenie dorastencov ("palé paidón") na 37 hrách roku 632 pred Kr. 
Na pamiatku jeho olympijského triumfu mu jeho rodáci dali zhotoviť sochu, ktorú potom slávnostne umiestnili k sochám olymionikov v olympijskej "Altide". Jeho sochu si ešte v druhom storočí mohol prezrieť staroveký cestovateľ a spisovateľ Pausanias, ktorý zaznamenal, že bola dielom sochárskeho majstra Alypa zo Sikyónu 

</doc>
<doc id="564219" url="https://sk.wikipedia.org/wiki?curid=564219" title="Železničná trať České Budějovice – Černý Kříž">
Železničná trať České Budějovice – Černý Kříž

Železničná trať (České Budějovice) Odbočka Rožnov - Černý Kříž (v cestovnom poriadku pre cestujúcich označená číslom 194). Trať vedie cez (České Budějovice) Odbočka Rožnov, Černý Kříž. Je to jednokoľajová regionálna trať. 
Dejiny.
Prevádzka na úseku do Kájova bola zahájená v roku 1891, do Novej Pece v roku 1892 a do Volarov v roku 1910. Úsek do Nového Údolia viedol na štátnu hranicu a ďalej do Haidmühle, kde v dôsledku politického usporiadania Európy po 2. svetovej vojne bola prevádzka v roku 1951 zastavená; teraz je časť za Novým Údolím múzejná s "ľudským pohonom". Na úseku Stožec - Nové Údolí nebola od roku 1977 do roku 1990 prevádzkovaná osobná doprava. V roku 1958 bola trať pri Lipne preložená ako dôsledok výstavby priehrady a pôvodná trať je čiastočne pod vodou.

</doc>
<doc id="564220" url="https://sk.wikipedia.org/wiki?curid=564220" title="Ján Hunfalvy">
Ján Hunfalvy

Ján Hunfalvy (; * 9. jún 1820, Veľký Slavkov, Habsburská monarchia† 6. december 1888, Budapešť, Maďarsko) bol geograf, univerzitný profesor a člen Maďarskej akadémie vied. Bol bratom Pavla Hunfalvyho – etnografa a lingvistu.
Životopis.
Narodil sa v rodine spišských Nemcov ako Johann Hunsdorfer. Jeho otec bol Ján Hunsdorfer a matka Mária rod. Wester. Neskôr, si meno pomaďarčil spolu s bratom Pavlom. Podobne ako jeho brat Pavol, študoval v polovici 30. rokov 19. storočia na lýceu v Kežmarku, potom v Miškolci, kde sa naučil po maďarsky, v Prešove, neskôr filozofiu, štatistiku, históriu a teológiu na univerzite v Berlíne a Tübingene.
Po vzniku katedry práva na kežmarskom lýceu sa v roku 1846 stal jej profesorom. Učil štatistiku a dejepis. Stal sa aktívnym účastníkom maďarskej revolúcie v rokoch 18481849 za čo bol v roku 1851 uväznený a pozbavený profesorského miesta.
Po prepustení z väzenia v roku 1853 odišiel zo Spiša do Pešti. Tu pracoval ako redaktor viacerých novín, od roku 1870 začal účinkovať na katedre geografie Kráľovskej univerzity v Pešti a v rokoch 18871888 bol rektorom univerzity.
Bol spoluzakladateľom Uhorskej geografickej spoločnosti (1872) a jej predsedom. Bol členom mnohých zahraničných geografických spoločností. Vydal okolo 50 samostatných prác (v zemepise Uhorska venoval časť Tatrám, zemepis Afriky, a Európy) a bol zakladateľom vedeckého zemepisu Uhorska.
Účinkovanie na Slovensku.
Cestoval po okolí Kežmarku, po Spiši a Vysokých Tatrách. Výlety opísal v miestnych časopisoch, okrem iného publikoval aj článok o klimatológii Oravy. Jeho meno niesla Hunfalvyho chata vo Velickej doline vo Vysokých Tatrách.
V roku 2008 bratom Hunfalvyovcom na budove kežmarského lýcea odhalili pamätnú tabuľu: „Kežmarskí profesori, bratia Hunfalvovci, vedci európskeho formátu”. Pamätnú tabuľu majú aj vo svojom rodisku na obecnom úrade vo Veľkom Slavkove.

</doc>
<doc id="564221" url="https://sk.wikipedia.org/wiki?curid=564221" title="Hotel Radisson SAS Carlton">
Hotel Radisson SAS Carlton



</doc>
<doc id="564237" url="https://sk.wikipedia.org/wiki?curid=564237" title="Čabel (prírodná rezervácia)">
Čabel (prírodná rezervácia)

Čabel je prírodná rezervácia ev. č. 583 juhovýchodne od obce Bynovec v okrese Děčín. Oblasť spravuje AOPK ČR Správa CHKO Labské pískovce.
Ochrana.
Účelom ochrany je zachovanie typického rašeliniska so vzácnou flórou na pieskovcovom podklade. V najvlhkejších miestach rastú podrasty páperníku, brusnice barinnej, kľukvy močiarnej a rosičky okrúhlolistej.
V centrálnej časti rašelinového bôru sa nachádza zníženina, v ktorej sa hromadia dažďové zrážky. Zníženina sa periodicky zapĺňa a znova vysychá. Preto bolo nutné obmedziť výpar vody úpravou lesného porastu. Ďalej bolo nutné obmedziť rast invazívnej borovice hladkej.
Geológia.
V oblasti sa vyskytujú prevažne humolity.
Medzi horniny patrí pieskovec, hliny, slieň, prípadne pevná forma slieňovca.

</doc>
<doc id="564252" url="https://sk.wikipedia.org/wiki?curid=564252" title="HSV">
HSV



</doc>
<doc id="564253" url="https://sk.wikipedia.org/wiki?curid=564253" title="South Dublin">
South Dublin

South Dublin () je grófstvo v Írsku. Je súčasťou grófstva Dublin a nachádza sa v provincii Leinster. Je pomenované po bývalom grófstve Dublin. Miestnou vládou pre grófstvo je Rada grófstva South Dublin. Podľa sčítania obyvateľstva v roku 2011 žije v grófstve 265 205 obyvateľov čím je South Dublin tretie najľudnatejšie grófstvo v štáte. 

</doc>
<doc id="564257" url="https://sk.wikipedia.org/wiki?curid=564257" title="Teodor Augustín Sauter">
Teodor Augustín Sauter

Teodor Augustín Sauter (Theodor August Sauter) (* 15. august 1886, Kežmarok, Rakúsko-Uhorsko† 30. jún 1949, Český Krumlov, Česko-Slovensko) bol kežmarský rodák, vydavateľ, tlačiar.
Životopis.
Narodil sa v rodine Teodora Pavla Sautera a jeho manželky Hedvigy Alžbety rodenej Wahlissovej. Študoval v Kežmarku na evanjelickom lýceu. Strednú odbornú školu vychodil v Kežmarku. V rokoch 19031904 bol praktikantom v kožiarskej fabrike v Liptovskom Mikuláši, potom pracoval v otcovom podniku, ktorý v roku 1908 prevzal a riadil.
V rokoch 19081942 bol šéfredaktorom a vydavateľom týždenníka Karpathen Post (Kartpatská pošta), v rokoch 19221937 aj jeho prílohy "Zipser Heimat" (Spišská vlasť), roku 1922 "Zipser Landwirt" (Spišský roľník).
Aktívne spolupracoval so "Spolkom obchodníkov a živnostníkov" v Kežmarku, bol jeho tajomníkom. Účinkoval v spišskonemeckej politickej strane "Zipserdeutche Partei", v školstve a v iných verejnoprávnych združeniach. Bol novinárom a vydavateľom, podporoval niektorých spišských básnikov. V novinách, ktoré vydával a viedol sa po prvej svetovej vojne zasadzoval za ochranu záujmov spišských Nemcov, udržanie nemeckých škôl a nemeckej kultúry. Noviny Karpathen Post, ktoré viedol (šéfredaktorom bol Julius Andreas Hefty) sa zasadzovali za vytvorenie samostatnej "Spišskej republiky", boli proti vzniku novej Československej republiky.
Bol zakladateľom a predsedom "Sociálnej demokracie na Spiši" a v Kežmarku, potom podporoval "Zipser Deutsche Partei" (Spišsko – nemeckú stranu). Po roku 1942 bolo vydávanie jeho novín Karpathen Post zastavené pre nesúhlas s nacistickou politikou "Karpathendeutsche partei" (Karpatskonemeckej strany), ktorú viedol Franz Karmasin.
Roku 1921 sa oženil s Margarétou Helenou, rodenou Kopp. Mali spolu tri deti. Starší syn Erhard pokračoval v otcovej práci, bol autorom hudobného diela "Zipser Volktänze" (Spišské tance). Padol ako 21 ročný na fronte.
Roku 1945 ho s celou rodinou evakuovali a až do svojej smrti žil s rodinou v ubytovni pre vysídlených v Českom Krumlove. Pracoval tu ako pastier oviec. Ich mladší syn Kurt Sauter žil v nemeckom Herne.

</doc>
<doc id="564260" url="https://sk.wikipedia.org/wiki?curid=564260" title="Grófstvo Limerick">
Grófstvo Limerick



</doc>
<doc id="564261" url="https://sk.wikipedia.org/wiki?curid=564261" title="Grófstvo Galway">
Grófstvo Galway



</doc>
<doc id="564262" url="https://sk.wikipedia.org/wiki?curid=564262" title="Grófstvo Waterford">
Grófstvo Waterford



</doc>
<doc id="564267" url="https://sk.wikipedia.org/wiki?curid=564267" title="Helena Gmucová-Zahradníková">
Helena Gmucová-Zahradníková

Helena Gmucová-Zahradníková (* 23. marec 1922, Levoča† 18. marec 2009, Bratislava) bola slovenská operná speváčka.
Životopis.
Narodila sa 23. marca 1922 v Levoči. Jej profesionálna dráha sa začala po absolvovaní štúdia na Štátnom konzervatóriu v Bratislave. Ako sólistku opery Národného divadla v Košiciach, neskôr premenovaného na Štátne divadlo, ju angažoval nestor slovenského divadelníctva, jeho vtedajší šéf Janko Borodáč. S touto divadelnou scénou, na ktorej pôsobila v rokoch 19491982, bola spojená celý svoj umelecký život.
Počas tohto obdobia vytvorila vyše 70 nezabudnuteľných postáv. Už ako mladá operná speváčka upútala priebojným hlasom - dramatickým sopránom. Debutovala s titulnou postavou v Moniuszkovej opere "Halka", spievala Tatianu v "Eugenovi Oneginovi", Katrenu v "Krútňave", Miladu v "Daliborovi", bola prvou slovenskou Šárkou v rovnomennej opere.
Postupne jej dramatický soprán našiel uplatnenie v úlohách talianskeho repertoáru. Bola Aidou, Toscou, Giorgettou v opere "Plášť", Santuczou v opere "Sedliacka česť". Vynikala aj v náročných nemeckých partoch opernej tvorby, ako Alžbeta i Venuša v opere "Tannhäuser" alebo Leonóra vo "Fideliovi". Vytvorila tiež Jenúfu v opere "Jej pastorkyňa", Rusalku i Cudziu kňažnú v opere "Rusalka", Káťu v "Káti Kabanovej" aj Ľutomíru vo "Svätoplukovi".
S doskami sa po 30 troch rokoch rozlúčila ako Santuzza v Mascagniniho opere "Sedliacka česť". Po odchode z košického divadla žila v Bratislave, kde bola členkou Senior klubu pri Slovenskom národnom divadle.
Vo veku nedožitých 87 rokov zomrela 18. marca 2009.

</doc>
<doc id="564269" url="https://sk.wikipedia.org/wiki?curid=564269" title="Grófstvo Tipperary">
Grófstvo Tipperary



</doc>
<doc id="564272" url="https://sk.wikipedia.org/wiki?curid=564272" title="Grófstvo Dublin">
Grófstvo Dublin



</doc>
<doc id="564273" url="https://sk.wikipedia.org/wiki?curid=564273" title="Grófstvo Clare">
Grófstvo Clare



</doc>
<doc id="564274" url="https://sk.wikipedia.org/wiki?curid=564274" title="Zoznam írskych grófstiev podľa počtu obyvateľov">
Zoznam írskych grófstiev podľa počtu obyvateľov

Toto je zoznam írskych grófstiev podľa počtu obyvateľov. Grófstva v Írsku sú písané normálnym štýlom, kým severoírske sú písané "kurzívou". Netradičné administratívne grófstva majú krémové pozadie.
Zdroj údajov:

</doc>
<doc id="564278" url="https://sk.wikipedia.org/wiki?curid=564278" title="Barnes Railway Bridge">
Barnes Railway Bridge

Barnes Railway Bridge je dvojica železničných oblúkových mostov s lávkou nachádzajúca sa na hraniciach mestských častí Londýna Richmond a Hounslow.
Most je súčasťou železničnej trate Hounslow Loop Line a v rámci nej sa nachádza medzi stanicami "Barnes Bridge" a "Chiswick". Výstavba pôvodného mosta bola začatá v roku 1846 a autormi jeho návrhu boli britskí inžinieri Joseph Locke a J. E. Errington, ktorí boli aj autormi návrhu neďalekého mosta Richmond Railway Bridge. Otvorený bol 22. augusta 1849. V roku 1891 bolo po zrútení liatinového mosta pri železničnej stanici "Norwood Junction" rozhodnuté o stavbe nového mosta Barnes Railway Bridge. Nový most bol postavený v rokoch 1894 – 1895 na rozšírených pylónoch starého mosta. Hlavným inžinierom nového mosta bol Edward Andrews. Hounslow Loop Line bola premiestnená na nový most a od jeho otvorenia 6. júna 1895 je starý most nevyužívaný. Hlavné rozpätia oboch mostov majú dĺžku . Pylóny sú z tehiel a sú obložené kameňmi z Bramley Fall. Výška mostov nad hladinou Temže pri nízkom prílive je . Oblúky oboch mostov sú liatinové.
Pri rozširovaní mosta v rokoch 1894 – 1895 bola kvôli veslárskym pretekom The Boat Race postavená aj široká lávka. V súčasnosti sú Barnes Railway Bridge, Fulham Railway Bridge a Hungerford Bridge jedinými tromi železničnými mostami v Londýne cez Temžu, ktoré slúžia aj pre železničnú dopravu aj pre peších.

</doc>
<doc id="564279" url="https://sk.wikipedia.org/wiki?curid=564279" title="Overkill (hudobná skupina)">
Overkill (hudobná skupina)



</doc>
<doc id="564281" url="https://sk.wikipedia.org/wiki?curid=564281" title="Majstrovstvá Európy vo vodnom póle 1974">
Majstrovstvá Európy vo vodnom póle 1974

Majstrovstvá Európy vo vodnom póle 1974 boli v poradí 13. majstrovstvá Európy vo vodnom póle, ktoré organizuje Európska plavecká liga (LEN). Konali sa vo Viedni, v Rakúsku v dňoch od 18.25. augusta 1974, za účasti 16 mužských tímov. Zápasy sa odohrali v 2 dejiskách: Wiener Stadionbad a Stadthallenbad. Svoj deviaty titul získalo , ktoré sa v skupine umiestnilo pred obhajcom titulu zo a .
Oproti predchádzajúcim turnajom sa zmenil systém súťaže. Družstvá sa rozdelili do 2 skupín v rámci výkonnostných kategórií, ktoré sa spoločne organizovali v rovnakom dejisku, a svoje zápasy odohrali iba v týchto skupinách.
Konečné poradie.
Pozn: Pôvodne si mal na nasledujúcom turnaji ME víťaz B kategórie vymeniť miesto z posledným družstvom A kategórie. Pravidlo sa neskôr zmenilo a družstvá museli absolvovať kvalifikáciu o A/B kategóriu.

</doc>
<doc id="564287" url="https://sk.wikipedia.org/wiki?curid=564287" title="Chránená krajinná oblasť Labské pískovce">
Chránená krajinná oblasť Labské pískovce

Chránená krajinná oblasť Labské pískovce bola vyhlásená 27. júna 1972 výnosom ministerstva kultúry č.j. 4.946 / 72 - II / 2 o zriadení Chránenej krajinnej oblasti Labské pískovce, okres Děčín a Ústí nad Labem na rozlohe , po vyčlenení jej najzachovalejšej severnej časti vyhlásenej k 1. januáru 2000 ako Národný park České Švýcarsko je súčasná rozloha CHKO .
Umiestnenie.
Geograficky zaberá spolu s NP České Švýcarsko prakticky celú geografickú jednotku Děčínská vrchovina s najvyšším vrcholom Děčínský Sněžník - . Zaberá plochu severne od Českého stredohoří zhruba od obce Petrovice a Tiských stien na západe cez Děčín až po Chřibskú na východe.
Prírodné pomery.
Prírodné pomery sú rovnaké ako v NP České Švýcarsko, avšak hustejšie osídlenie zanechalo svoj vplyv v menšej rozmanitosti fauny a flóry. Povrch tvoria pieskovce kriedového obdobia. Počet skalných útvarov v krajine je porovnateľný s národnými parkmi v USA v Arizone a Utahu. Na západe USA sú skalné útvary vplyvom suchého podnebia obnažené, v Labských pieskovcoch sú pokryté lesmi.
Veľmi cenná je zachovaná ľudová architektúra v podobe zrubových domov.

</doc>
<doc id="564289" url="https://sk.wikipedia.org/wiki?curid=564289" title="Selfí">
Selfí

Selfí alebo selfie je fotografický autoportrét, najčastejšie zhotovený digitálnym fotoaparátom alebo telefónom s fotoaparátom (smartfón), pričom fotoaparát nemusí byť držaný v ruke ale na rozšírenie uhľa pohľadu sa môže použiť selfí palica, napríklad pre skupinové selfí. Menej často je používané zrkadlo alebo samospúšť. Selfí sa často vyskytujú na sociálnych sieťach, akými sú napríklad Facebook, Instagram alebo X.
Pojem selfie sa začal zjavovať okolo roku 2000 a postupne sa masovo rozšíril.

</doc>
<doc id="564290" url="https://sk.wikipedia.org/wiki?curid=564290" title="Vakcína proti besnote">
Vakcína proti besnote

Vakcína proti besnote je vakcína používaná na prevenciu besnoty. Existuje množstvo dostupných vakcín, ktoré sú bezpečné aj účinné. Môžu byť použité na prevenciu besnoty pred, a na určitú dobu aj po vystavení vírusu pohryznutím psom alebo netopierom. Imunita, ktorá sa vyvinie, je dlhodobá po troch dávkach. Zvyčajne sú podávané injekciou do kože alebo svalu. Po nakazení vírusom je vakcinácia zvyčajne používaná spolu s antirabickým imunoglobulínom. Pre ľudí s vysokým rizikom nákazy je odporúčaná vakcinácia. Vakcína je účinná pre ľudí aj zvieratá. Imunizácia psov je vysoko efektívna v prevencii ľudského nakazenia.
Vakcína môže byť bezpečne podaná pre všetky vekové kategórie. U okolo 35 až 45 percent ľudí vyvolá krátkodobé začervenanie a bolesť v mieste injekcie. Okolo 5 až 15 percent ľudí môže mať horúčku, bolesti hlavy alebo nevoľnosť. Po vystavení besnote nie sú žiadne kontraindikácie pre jej použitie. Väčšina vakcín neobsahuje thiomersal. Vakcíny pripravené z nervového tkaniva sú používané v niektorých krajinách, hlavne v Ázii a Latinskej Amerike, ale sú menej účinné a majú väčšie množstvo vedľajších účinkov. Ich použitie nie je odporúčané Svetovou zdravotníckou organizáciou.
Milióny ľudí celosvetovo bolo zaočkovaných proti besnote a predpokladá sa, že vakcína zachraňuje život viac ako 250 000 ľuďom ročne. Nachádza sa na zozname esenciálnych liekov Svetovej zdravotníckej organizácie, čo sú najdôležitejšie lieky odporúčané pre základný zdravotný systém. V roku 2014 sa veľkoobchodná cena liečby pohybuje medzi 44 a 78 americkými dolármi. V Spojených štátoch amerických stojí terapia vakcínou proti besnote viac než 750 amerických dolárov.

</doc>
<doc id="564292" url="https://sk.wikipedia.org/wiki?curid=564292" title="Zoznam chránených území v okrese Ústí nad Labem">
Zoznam chránených území v okrese Ústí nad Labem

Toto je zoznam chránených území v okrese Ústí nad Labem aktuálny k decembru roku 2015, v ktorom sú uvedené chránené územia v oblasti okresu Ústí nad Labem.
Zdroje.
"(Prírodné rezervácie Černá louka a Malhostický rybník uvedené v databáze AOPK ČR, sú zaradené v zozname chránených území v okrese Teplice)"

</doc>
<doc id="564293" url="https://sk.wikipedia.org/wiki?curid=564293" title="Mikojan-Gurevič Skat">
Mikojan-Gurevič Skat

Skat predstavuje projekt bojového bezpilotného prostriedku vyvíjaného spoločnosťou Mikojan-Gurevič v spolupráci s firmou Klimov. Dron pripomína americký projekt X-47 Pegasus, ktorý sa začal ešte v roku 2001. Vývoj projektu Skat bol podľa predstaviteľov firmy MiG prerušený.
Vznik a vývoj.
Práce na programe Skat sa začali v roku 2005 a maketa lietadla v živej veľkosti bola prvýkrát predstavená na výstave MAKS-2007. Je otázne, v akom stave sa program v súčasnosti nachádza. Podľa vyjadrenia generálneho riaditeľa spoločnosti „Mig“ Sergeja Korotkova, bol vývoj bezpilotného lietadla Skat z finančných dôvodov pozastavený. V roku 2011 bolo zverejnené, že na vývoji bojového bezpilotného prostriedku bude Mig pracovať spoločne s firmou Suchoj, pričom využijú skúsenosti z programu Skat. 22. decembra 2015 v rozhovore pre noviny Vedomosti Sergej Korotkov povedal, že práce na bojovom drone pokračujú a sú financované Ministerstvom priemyslu a obchodu.
Konštrukcia a vlastnosti.
Lietadlo by malo byť bojovým dronom, schopným útočiť na pozemné stacionárne, ale aj mobilné ciele. Zámerom bolo vytvoriť bezpilotný prostriedok, ktorý by vykonával bojové operácie buď autonómne alebo v súčinnosti s inými lietadlami. 
Z hľadiska konštrukcie ide o tzv. lietajúce krídlo zostavené plne z kompozitných materiálov, aby sa minimalizoval radarový odraz. Keďže lietadlo nemá chvostové riadiace plochy, riadenie by mali zabezpečovať iba klapky na odtokovej hrane krídla. Absencia chvostových plôch bude vyžadovať elektronický systém riadenia letu. To môže v súčasnosti predstavovať pre Rusko významný problém vzhľadom k jeho obmedzeným schopnostiam, vyvíjať svoj vlastný software takéhoto typu, uvádza sa v komentári Strategic Forecasting. 
Trup lietadla by mal byť dlhý , vysoký a rozpätie krídel by malo dosahovať . Tieto rozmery by mali umožniť zabudovanie dvoch vnútorných šácht s dĺžkou , ktoré sú určené na nesenie požadovanej výzbroje. Skat má byť vyzbrojený dvojicou striel typu vzduch-zem alebo dvomi navádzanými bombami do hmotnosti . Na verejnej prezentácie dronu boli vystavené aj protirádiolokačné strely Ch-31P a bomby KAB-500Kr, ktoré zrejme majú byť primárnou výzbrojou stroja. Integráciou rakiek Ch-31P by lietadlo získalo schopnosť pôsobiť predovšetkým proti systémom protivzdušnej obrany protivníka, ale hovorí sa i o výzbroji proti hladinovým cieľom. 
Trojbodový zaťahovací podvozok má umožniť vzlet a pristátie na konvenčných letiskách. Na každej podvozkovej nohe je osadené jedno koleso. 
Spoločnosť Klimov začala vyvýjať prúdový motor RD-5000B bez prídavného spaľovania, ktorý je založený na motore RD-33. Vďaka tomuto pohonu by mal mať dron maximálnu vzletovú hmotnosť vynikajúcich 10 ton, z čoho 2 tony pripadajú na výzbroj. Pôsobivý je aj plánovaný dolet dostup .

</doc>
<doc id="564298" url="https://sk.wikipedia.org/wiki?curid=564298" title="Ján Juraj Rainer">
Ján Juraj Rainer

Ján Juraj Rainer (Johann Georg Rainer, Rajner, Reiner; * 3. apríl 1800, Spišská Sobota, Habsburská monarchia† 23. február 1872, Spišská Sobota, Rakúsko-Uhorsko) bol uhorský podnikateľ, nájomca Starého Smokovca, vybudoval Rainerovu chatu.
Životopis.
Narodil sa v rodine Eliáša Rainera a jeho manželky Anny Kataríny rod. Johannÿovej. Základné školy vyštudoval v Spišskej Sobote, potom študoval na evanjelickom lýceu v Kežmarku. Tu ostal len dva roky. Vrátil sa do Spišskej Soboty a po vyučení prevzal otcovo mäsiarstvo. Po sobáši s podnikavou Alžbetou Bartschovou si mladí manželia prenajali hostinec v Poprade a zásobovali ho vlastnými mäsiarskymi výrobkami.
Tatranské aktivity.
Jeho meno sa spája predovšetkým s Vysokými Tatrami. Veľkoslavskovský evanjelický farár Tomáš Mauksch poradil veľkostatkárovi grófovi Štefanovi Csákymu, ktorý vlastnil pozemky pod Slavkovským štítom, aby v roku 1793 vybudoval na mieste, kde vyvieral prameň kyselky, poľovnícku chatu. Onedlho, na Maukschov podnet, tam v roku 1797 vyrástli nové budovy pre hostí. Tomáš Mauksch po nezhodách s Csákym sa utiahol do Kežmarku. O prevádzku osady sa starali rôzni nájomníci. Gróf Csáky v roku 1833 prenajal Smokovec manželom Rainerovcom. Podmienkou bolo, aby osadu pretvoril na kúpele, ako grófovi radil hlavný fyzikus distriktu XVI spišských miest Samuel Posewitz. Rainerovi sa to nie veľmi páčilo. Prvá jeho nájomná zmluva bola na šesť rokov. Za ročné nájomné 240 zlatých. V zmluve mal zakotvené, že bude v letných sezónach (zimné vtedy ešte neboli) hospodárom Smokovca.
Na jar roku 1839 si Rainer v prospekte prečítal, že Samuel Posewitz, chce v Smižanoch postaviť vodoliečebné kúpele. Zmenil názor a rozhodol sa, že priláka do Smokovca hostí, ktorí si zvykli chodiť za podobnými aktivitami do rakúskych Álp. Rainerovci sa rozhodli využiť vysokohorské prostredie a kvalitnú kyselku na kúpeľnú liečbu a oddych. Pustili sa do pretvárania zanedbaného prostredia, o ktoré sa jeho predchodcovia nestarali, lebo si mysleli, že v tatranskom letovisku sa výhodne speňažuje len nocľah a strava.
Postavili chodníky na Hrebienok, k "Slavkovskej" a "Peknej vyhliadke" i na "Karlov posed," stavali altánky na najlepších vyhliadkových miestach, upravili pramene, vysúšali mokriny, postavili vodovod. Veľa času venovali renovácii zanedbaných budov. Postavili nový hostinec a zriadili turistické ubytovne v štyroch zruboch. Odkúpili ich v roku 1839 od zlikvidovanej cholerovej základne v Kvetnici pri Poprade. V jednej z týchto stavieb Rainerovci zriadili vodoliečbu, podľa nového systému sliezskeho balneológa Vincenta Priessnitza (17991851), prvú svojho druhu vo Vysokých Tatrách, ale aj na uhorskej pôde. Rainer zvýšil ubytovaciu kapacitu. Do roku 1839 vyrástli v Smokovci okrem "Vily Flóra", "Švajčiarsky dom" (Schweitzer Haus, Sváczi ház – ale nie ten, ktorý stojí dodnes), "Rigi" a "Čarovný dom" (Tűndérlak). Dodnes tu stojí "Vila Flóra", pamiatka na tú dobu, ktorá je najstaršou zachovanou budovou v osade. Hostia nazývali manželov „pán brat“ (Herr Bruder; uram bátyám) a „pani sestra“ (Frau Schwester; nénem asszóny).
Nájomnícky pomer Rainerovcov s grófom Csákym netrval dlho. Hospodársky dobre fundovaní spišskí Nemci z Mlynice, ktorí si prenajímali pasienky v chotári Veľkého Slavkova, vzali roku 1841 za 15 000 rýnskych zlatých na 32 rokov do zálohu csákyovské benefíciá, práva a pozemky a všetky budovy v Mlynici a v Smokovci, aj s predkupným právom a s právom ich prenajatia ďalším záujemcom. Dňa 1. januára 1842 uzavreli s Rainerovcami novú nájomnú zmluvu na 30 rokov. Týkala sa letoviska a 50 katastrálnych jutár okolitých lesov. Podľa týchto dohôd sa Rainerovcom výslovne povolilo podľa vlastných potrieb hospodáriť v urbárskych lesoch. Mlyničania kuli železo za horúca a po vyplatení ďalších 12 000 zlatých rodine Czákyovej sa stali výlučnými majiteľmi kuriálnych majetkov v Mlynici, vrátane „kúpeľov Šmeks so všetkými budovami a s priľahlým lesom v karpatských vrchoch“. Reinerovci mali spoločensky bližšie k Mlyničanom, ako k Csákyovcom. Ale ani to Rainerovi nebránilo, aby sa proti nim v roku 1847 vzbúril, lebo boli pomalí vo svojich vlastníckych rozhodnutiach a prekážali mu v jeho rozhodných krokoch smerujúcich k zveľadeniu osady. Usiloval sa o zrušenie zmluvy. Chvíľu spravoval Smokovec istý Lajoš Kuszka, ale potom, ako sa Rainer s Mlyničami udobril, vrátil sa späť. Vďaka tejto epizóde sa vie, že Rainer sa zaujímal o zoológiu, lebo keď plánoval opustiť Smokovec, ponúkol Národnému múzeu v Budapešti desiatky vypchatých cicavcov a vtákov, liehové preparáty s hadmi a obojživelníkmi i rybami.
Smokovecké kúpele boli bohaté. Ich hodnota bola vypočítaná v roku 1844 na 2 865 zlatých, v roku 1849 už na 4 627 zlatých. Za krátkych päť rokov stúpla o viac ako 60%. Až do roku 1867, kedy prestal byť nájomcom, Starý Smokovec prežíval zlaté časy. Rainerovci počas svojho pôsobenia dbali o životné prostredie, úpravu parkov, iniciovali výstavbu cesty medzi Smokovcom, Mlynicou, Veľkou Lomnicou a Kežmarkom. Po smrti jeho životnej partnerky v roku 1867 Rainer sa stiahol do úzadia. Prenajal si v Starom Smokovci dom, v ktorom prežil, ako osamelý vdovec štyri letné sezóny, potajomky pomáhajúc svojmu nástupcovi.
Rainerova útulňa.
Návštevnosť Starého Smokovca, počas pôsobenia Juraja Rainera, rástla. Kúpeľní hostia sa vyberali na turistické vychádzky do blízkeho okolia i smerom do "Studenej doliny", ktorá bola dobrým východiskom na túry do Veľkej i Malej Studenej doliny na Skalnaté pleso a Lomnický štít. Rainer prišiel na dobrú myšlienku postaviť kamennú útulňu v ústí "Studených dolín" na "Starolesnianskej poľane". Myšlienku zrealizoval v roku 1863. Bola to prvá priekopnícka útulňa v Tatrách. Mala len jednu izbu. 
V roku 1884 postavili urbárnici zo Starej Lesnej hneď vedľa chatu Kamzík. Význam Rainerovej útulne poklesol, ale naďalej slúžila ako nocľaháreň pre vodcov, nosičov a študentov, neskôr ako sklad paliva i garáž. Chata Kamzík slúžila verejnosti do roku 1980, kedy ju zbúrali. Na poľane ostala len kamenná Rainerova útulňa. Dlho stála ako pomník minulých čias.
V roku 1983 Správa TANAPu dala Rainerovu útulňu ako pamiatkový objekt zrekonštruovať. Peter Petras, učiteľ z Kežmarku sa v roku 1997 podujal zrekonštruovať interiér chaty. V roku 1998 začala slúžiť turistom. Dodnes ju postupne so synom, novým nájomcom chaty, vylepšuje. Z útulne stala Rainerova chata

</doc>
<doc id="564314" url="https://sk.wikipedia.org/wiki?curid=564314" title="Majstrovstvá Európy vo vodnom póle 1977">
Majstrovstvá Európy vo vodnom póle 1977

Majstrovstvá Európy vo vodnom póle 1977 boli v poradí 14. majstrovstvá Európy vo vodnom póle, ktoré organizuje Európska plavecká liga (LEN). Konali sa v mestách Jönköping a Falköping, vo Švédsku v dňoch od 14.21. augusta 1977, za účasti 15 mužských tímov. Svoj desiaty titul získalo , ktoré sa v skupine umiestnilo pred a .

</doc>
<doc id="564322" url="https://sk.wikipedia.org/wiki?curid=564322" title="Otis Laubert">
Otis Laubert

Otis Laubert, vlastným menom Otto Laubert (* 8. január 1946, Valaská, Česko-Slovensko) je slovenský výtvarník, žijúci a tvoriaci v Bratislave.
Životopis.
Narodil sa 8. januára 1946 vo Valaskej pri Brezne. V rokoch 19611965 študoval na Strednej škole umeleckého priemyslu v Bratislave odbor rezbárstvo. Vystavoval v Mattress Factory v Pittsburghu, Slovenskej národnej galérii, Národní galerii v Prahe, Galérii Sonia Rosso v Toríne, Milano Flash Art Show, Pulse New York, Pulse Miami, Galérii 19, SPACE Gallery a ďalších. Je držiteľom ceny nadácie Tatra banky za výtvarné umenie za rok 2015.
Dielo.
Ťažiskovou umeleckou stratégiou Otisa Lauberta je stratégia zbierania. Zberateľstvo uňho funguje ako vrcholne individulána metóda uchopenia sveta, ktorá v sebe obsahuje celú škálu osobitej komunikácie s realitou. Od pasívneho pozorovania, ktoré spontanne prerastá do zaznamenávania a vyhľadávania materiálových stôp reality, až po ich systematické uchovávanie a obradné vystavovanie. Motívom tejto formy zberateľstva nie je hromadenie, ale vytváranie poriadku v zmysle Foucaultovho "vnútorného zákona, ktorý sa predkladá vo veciach." Proti vlastníckemu pudu stojí altruistická potreba ochraňovania, konzervovania, rekonštrukcie a recyklácie.
Z charakteru umelcovej tvorby môžeme dedukovať, že Laubert zberateľ existoval v latentnej podobe omnoho skôr, ako sa objavil Laubert výtvarník. Z tohto pohľadu je jeho zberateľstvo predovšetkým spôsob videnia sveta, z ktorého sa vygenerovala originálna výtvarná stratégia. Ak sa pozrieme na Laubertove zberateľstvo v širších historických súvislostiach, objavíme spriaznenosť jeho tvorby s ranou avantgardou 20. storočia, s Kurtom Schwittersom, Marcelom Duchampom, surealistickým nájdeným predmetom (objet trouvé), dadaistickým readymadom, s neskoršími princípmi hnutia Fluxus, neodadaizmu, pop-artu alebo nového realizmu a v perspektíve vzdialenejšej minulosti aj spriaznenosť s tradičným zberateľstvom, ktoré sa v európskom kontexte spája s obradným uchovávaním drahocenností najrôznejšieho charakteru od rarít a kuriozít cez umelecké predmety až k samotným umeleckým dielam. "(Jana Geržová, 2000)"
Múzeum Otisa Lauberta.
V roku 2015 vzniklo v Bratislave OTIS LAUBERT MUSEUM (Múzeum Otisa Lauberta). Stála expozícia ponúka prierez tvorby Otisa Lauberta od menej známych 60. rokov po súčasnosť. Predstavuje časť tematických okruhov, ktorým sa dlhodobo venuje ako sú textil, fotografia, vlajky, mapy, interpretácie ako aj priestorové objekty. Návštevník múzea môže zhliadnuť jednu z najatraktívnejších expozícií u nás.

</doc>
<doc id="564334" url="https://sk.wikipedia.org/wiki?curid=564334" title="Orlan-10">
Orlan-10

Orlan-10 je prieskumné bezpilotné lietadlo, určené na prevádzku v extrémnych klimatických podmienkach. Pomocou vstavanej kamery umožňuje tento dron sledovať rozsiahle územia. Je poháňané dvojlistou vrtuľou umiestnenou v prednej časti. Vzlet je zabezpečený pomocou katapultu a pristátie pomocou padáku. Systém Orlan-10 je ovládaný dvoj alebo trojčlennou posádkou. Orlan-10 bol vyvinutý Špeciálnym technologickým centrom v Petrohrade.
Konštrukcia.
Pri stavbe dronu Orlan-10 bola použitá modulárna architektúra, ktorá umožňuje veľmi rýchlo meniť vybavenie lietadla a prepravovať ho v rozloženom stave. Dron je vybavený fotoaparátom a gyroskopicky stabilizovanou televíznou kamerou. Pozemná riadiaca stanica umožňuje ovládať až 4 drony súčasne. Jeden z týchto dronov môže byť použitý na retransmisiu signálu z riadiacej stanice smerom k ďalším dronom, ktoré už nie sú v dosahu stanice. Dosah signálu z riadiacej stanice je .
Po vyplnení stanovenej úlohy je dron navedený operátorom do určitej oblasti, kde pristane pomocou zabudovaného padáku. Okrem toho má integrované ešte dva bezpečnostné systémy, ktoré chránia palubné prístroje v prípade tvrdého pristátia. 
Benzínový motor umožňuje dronu letieť maximálnou rýchlosťou /h a vydržať vo vzduchu až 18 hodín. Maximálna vzletová hmotnosť stroja je , z toho užitočné zaťaženie predstavuje . 
Nasadenie.
V apríli 2015 Rusko dislokovalo drony Orlan-10 v Arktíde. Používajú sa tam na sledovanie námorných trás a na pomoc pri záchranných operáciách. Pri teplotách klesajúcich až na -30 oC je Orlan-10 jedným z mála dronov, schopných operovať v arktickom prostredí. 
Vojna na Donbase.
Podľa vyhlásení ukrajinskej armády boli viackrát pozorované ruské drony nad oblasťou protiteroristickej operácie na Donbase. V máji 2014 bolo zostrelené jedno z týchto prieskumných zariadení, ktoré je údajne modifikáciou ruského bezpilotného lietadla Orlan-10. Bolo vybavené prístrojmi na 3D mapovanie územia a monitorovanie bojov v reálnom čase. Podľa ukrajinských záznamov bolo od začiatku konfliktu na Donbase zostrelených alebo spadlo celkovo osem týchto bezpilotných lietadiel.
Ruská intervencia v Sýrii.
Ako potvrdil hovorca ruskej armády Igor Konašenkov, ruské drony monitorujú zo vzduchu územie bojov v Sýrii. 16. októbra 2015 zostrelila turecká stíhačka na sýrsko-tureckej hranici lietadlo Orlan-10. 

</doc>
<doc id="564336" url="https://sk.wikipedia.org/wiki?curid=564336" title="Pod lesem">
Pod lesem

Pod lesem je prírodná pamiatka ev. č. 1890 na severnom okraji mesta Jílové v okrese Děčín. Oblasť spravuje AOPK ČR Správa CHKO Labské pískovce. Lokalita bola do roku 2013 vedená ako prírodná rezervácia, v tomto roku však došlo k prekvalifikovaniu lokality na prírodnú pamiatku a na zväčšenie ochraňovaného územia z na .
Ochrana.
Predmetom ochrany je fragment zachovalých kvetnatých lúk. Z významných a vzácnych druhov tu rastú napr.: vstavačovec májový, čertkus lúčny, túžobník obyčajný, ostrica prosová.

</doc>
<doc id="564345" url="https://sk.wikipedia.org/wiki?curid=564345" title="Bárczyovský kaštieľ">
Bárczyovský kaštieľ

Bárczyovský kaštieľ je jeden z troch kaštieľov z historickej Radvane je situovaný pod vyvýšeninou Hôrka, na ľavom brehu potoka Malachovka (Malachovský potok) západne od mestskej komunikácie vedúcej od Zvolena do centra Banskej Bystrice. Skladá sa z dvoch častí, vstupnej časti a kaštieľa. Vstupná časť je v zachovalom stave a je tu aj herňa a vináreň. Kaštieľ je v súčasnosti v ruinách a pravdepodobne ho v najbližšej dobe čaká asanácia.
História.
Kaštieľ postavila rodina Radvanskovcov ako svoj druhý. Nazýval sa aj horný pretože bol trošku vyššie ako prvý kaštieľ. V roku 1917 prevzal kaštieľ po Kolomanovi Radvanskom Dr. Emil Bárczy. Koncom 60. rokov prešiel kaštieľ strednou opravou a do konca 80. rokov tu bola krčma nazývaná aj „"Furmanská"“. Kaštieľ bol postavený okolo 15. – 16. storočia.
Zaujímavosti.
Na vstupnej časti kaštieľa na stene nad vstupom do areálu sa nachádzal latinský názov „"CELSA CADVINT VIIIIS CRESCVNT VIRTVTE TENELLA TVRRIS LAXA IACET PONDERE PRESSA SVO"“ ktorý datuje kaštieľ do roku 1751, neznamená to však dátum vzniku. Tento nápis bol pri rozsiahlej rekonštrukcii vstupnej časti v roku 1965 odstránený a nahradený nápisom „"Furmanská krčma"“.
Časti.
Kaštieľ sa delí na dve časti: prednú - vstupnú a zadnú - kaštieľ. Predná časť je v dobrom stave. Napravo tu stále sídli herňa a vináreň. Kaštieľ je v zdevastovanom stave. V súčasnosti sa tu nenachádza nič a je v takom zlom stave, že ho čaká asanácia, aj v prípade opravy by musela prebehnúť asanácia a následná celková stavebná rekonštrukcia.

</doc>
<doc id="564352" url="https://sk.wikipedia.org/wiki?curid=564352" title="Tisikrates z Krotónu">
Tisikrates z Krotónu

Tisikrates alebo Tisikratés ("Tisikrates", iný prepis: "Tisikratés") bol olympijský víťaz v behu na jedno stadion v rokoch 496 a 492 pred Kr.
Tisikrates z Krotónu bol na 71. a na 72. olympijských hrách korunovaný olivovými vencami za víťazstvá v behu na jedno stadion. Beh na jedno stadion bol najstaršou (podľa tradície ho zaviedli v roku 776 pred Kr.) a aj hlavnou olympijskou disciplínou. Menom jeho víťaza sa označovala celá olympiáda. 
Záznam o olympijských víťazstvách Tisikrata je uvedený v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch.
Olympijské víťazstvá Tisikrata uvádzajú aj antickí autori Dionysios a Pausanias. Dionysios zaznamenal jeho prvé a aj druhé víťazstvo v súvislosti s datovaním udalostí, ktoré sa v tých rokoch udiali v starovekom Ríme a Pausanias uvádza jeho druhé víťazstvo v súvislosti s datovaním opanovania Syrakúz tyranom Gelónom (stalo sa to až v roku 485 pred Kr., nie ako uvádza Pausanias).

</doc>
<doc id="564356" url="https://sk.wikipedia.org/wiki?curid=564356" title="Sandor Petőfi">
Sandor Petőfi



</doc>
<doc id="564361" url="https://sk.wikipedia.org/wiki?curid=564361" title="Železničná trať Číčenice – Volary">
Železničná trať Číčenice – Volary



</doc>
<doc id="564362" url="https://sk.wikipedia.org/wiki?curid=564362" title="Trať 198">
Trať 198



</doc>
<doc id="564366" url="https://sk.wikipedia.org/wiki?curid=564366" title="Majstrovstvá Európy vo vodnom póle 1981">
Majstrovstvá Európy vo vodnom póle 1981

Majstrovstvá Európy vo vodnom póle 1981 boli v poradí 15. majstrovstvá Európy vo vodnom póle, ktoré organizuje Európska plavecká liga (LEN). Konali sa v Splite, v Juhoslávii v dňoch od 5.12. septembra 1981, za účasti 19 mužských tímov. Nováčikmi turnaja boli družstvá Dánska a Malty. Titul získalo , ktoré sa v skupine umiestnilo pred a .

</doc>
<doc id="564369" url="https://sk.wikipedia.org/wiki?curid=564369" title="Líbyjské more">
Líbyjské more

Líbyjské more (po novogrécky "Λιβυκό Πέλαγος"Livyko Pelagos; po starogrécky "Λιβυκόν πέλαγος"Livykon pelagos; po latinsky "Libycum Mare") je more v Stredozemnom mori medzi Krétou, africkým pobrežím a deltou Nílu, pričom presná západná hranica mora je neistá, obyčajne sa uvádza Tunisko. Východne od Líbyjského mora leží Levantské more a na severe susedí s Iónskym morom.. Líbyjské more je primárne staroveký termín, dnes sa používa pomerne zriedkavo, napríklad Medzinárodná hydrografická organizácia takéto more v Stredozemnom mori nepozná.
Líbyjské more v staroveku.
More sa v staroveku rozkladalo v užšom zmysle od hraníc Egypta po západné hranice starovekej Líbye, t. j. po Veľkú Syrtu, a južne of Kréty. V širšom zmysle Líbyjské more zahŕňalo aj tzv. Africké more (lat. Africum mare, Mare Africanum), t. j. územie od Veľkej Syrty po ústie rieky Oued el-Kebir v dnešnom Alžírsku, alebo podľa iných zdrojov iba územie po dnešné východné pobrežie dnešného Tuniska.
V najširšom zmysle sa ako Líbyjské more alebo Africké more označovalo celé Stredozemné more na pobreží Afriky až po Maroko.
Grécka časť Líbyjského mora.
Líbyjské more obmýva južné pobrežie Kréty v oblasti Messarskej nížiny (roviny) a pohoria Asterusia. Táto oblasť je významná pamiatkami zo sídiel bronzovej doby, ako sú Kommos, Aja Triada a Faistos. 
Okrem Kréty sa v Líbyjskom mori nachádzajú ostrovy Gavdos, Gavdopula, Kufonisi a Chrysi.

</doc>
<doc id="564373" url="https://sk.wikipedia.org/wiki?curid=564373" title="Iránska kríza z roku 1946">
Iránska kríza z roku 1946

Iránska kríza z roku 1946, tiež známa ako Iránsko-azerbajdžanská kríza, sa udiala po skončení druhej svetovej vojny a bola spôsobená odmietnutím Sovietskeho zväzu vzdať sa okupovaného územia Iránu a to aj napriek opakovaným uisteniam, že tak urobí. V roku 1941 Irán spoločne okupovali spojené sily sovietskej Červenej armády na severe a Britov v centre a na juhu. Irán používali Američania a Briti ako dopravnú cestu na dopravu zásob na podporu vojnového úsilia vtedy spriateleného Sovietskeho zväzu.
Po okupácii Iránu spojenecké sily súhlasili, že sa stiahnu z Iránu do šiestich mesiacov po ukončení nepriateľských akcií. Avšak keď táto lehota na začiatku roka 1946 vypršala, Sovieti, pod vedením Stalina, zostali v Iráne a miestni prosovietsky orientovaní Iránci vyhlásili separatistickú Azerbajdžanskú ľudovú republiku. 

</doc>
<doc id="564377" url="https://sk.wikipedia.org/wiki?curid=564377" title="Majstrovstvá Európy vo vodnom póle 1983">
Majstrovstvá Európy vo vodnom póle 1983

Majstrovstvá Európy vo vodnom póle 1983 boli v poradí 16. majstrovstvá Európy vo vodnom póle, ktoré organizuje Európska plavecká liga (LEN). Konali sa v Ríme, v Taliansku v dňoch od 20.27. augusta 1983, za účasti 15 mužských tímov. Taliansko bolo organizátorom európskeho šampionátu štvrtýkrát, predtým hostilo toto podujatie v rokoch 1927, 1947 a 1954. Svoj tretí titul získal , ktorý sa v skupine umiestnil pred a . Pre bronzové Španielsko to bola prvá medaila.

</doc>
<doc id="564379" url="https://sk.wikipedia.org/wiki?curid=564379" title="Žiar (vrch v Žiari)">
Žiar (vrch v Žiari)

 
Žiar () je vrch v pohorí Žiar. Leží nad Poleriekou, približne severozápadne od mesta Turčianske Teplice.
Poloha.
Nachádza sa v severnej časti pohoria, v geomorfologickom podcelku Vyšehrad. Vrchol leží na území Žilinského kraja, v okrese Turčianske Teplice a v katastrálnom území obce Abramová. Nachádza sa v rázsoche, vybiehajúcej juhovýchodným smerom zo Sokola a nevedie naň značená trasa. 
Opis.
Vrch Žiar leží mimo hlavného hrebeňa, od ktorého je oddelený sedlom. Najmä južné svahy sú z veľkej časti poznačené ťažbou dreva. Severným susedom sú v hlavnom hrebeni situované Chlieviská (), severozápadne susedí vrch Sokol (), na západe sú Závozy () a Čierny diel (), južne sa nachádza Tlstý vrch () a Bukovec (). Celý masív vrchu odvodňuje potok Polerieka a jej prítok Trstenec, smerujúce do rieky Turiec. Najbližším sídlom je juhovýchodným smerom ležiaca osada Polerieka, miestna časť Abramovej, južne leží Brieštie a Slovenské Pravno a východným smerom obec Ondrašová. 
Výhľady.
Vrchol Žiaru je husto zalesnený, no blízke svahy sú po ťažbe pokryté nízkym porastom, umožňujúcim dobrý rozhľad. Viditeľné sú okolité vrchy pohoria a blízka Turčianska kotlina, no pri dobrých podmienkach je pozorovateľná i Veľká Fatra, Kremnické vrchy a časť Vtáčnika.
Prístup.
Na vrchol nevedie značená turistická trasa, preto prístup naň vedie lesnými chodníkmi z blízkej Polerieky a okolia.

</doc>
<doc id="564380" url="https://sk.wikipedia.org/wiki?curid=564380" title="Protesty na Námestí Tchien-an-men">
Protesty na Námestí Tchien-an-men

Protesty na Námestí Tchien-an-men boli protesty obyvateľov na Námestí Nebeského pokoja/mieru v čínskom hlavnom meste Peking medzi 15. aprílom a 4. júnom 1989, ktoré násilne potlačila armáda. 
Demonštrujúci požadovali demokratizáciu spoločnosti, rovnako ako sa tomu dialo v rovnakej dobe vo východnej Európe. Protesty ukončila armáda; podľa čínskej vlády tu bolo zabitých 200 až 300 civilistov; 7 000 – 10 000 ich potom malo byť zranených. Podľa vyjadrenia študentskej organizácie a Čínskeho Červeného kríža zomrelo 2 000 – 3 000 ľudí.
Medzi niektorými historikmi je udalosť označovaná ako Pekinský masaker. Protestujúci na námestí pochádzali z najrôznejších sociálnych vrstiev (intelektuáli, robotníci atď.). Potlačené povstanie obsahovalo mnoho socialistických elementov, demonštranti napríklad spievali "Internacionálu". Niektorí z nich, ako napr. Wang Chuej, ďalej aktívne rozvíjajú kritiku vlády zľava v tzv. Čínskej Novej ľavici.
Dňa 20. mája vyhlásila čínska vláda stanné právo a v noci 3. júna a v ranných hodinách 4. júna začala armáda konať. Na Námestie Nebeského pokoja boli vyslané tanky a ozbrojená pechota, aby protesty ukončili. Oficiálne údaje o počtoch obetí pri potláčaní povstania sa rôznia, rozchádzajú sa od 23 osôb (podľa Komunistickej strany Číny), 400 – 800 (podľa americkej CIA) až po 2 600 osôb (podľa Čínskeho Červeného kríža). Po zásahu bola z krajiny vyhostená zahraničná tlač a domáca tlač bola pod starostlivou kontrolou a cenzúrou, takže o ich krvavom potlačení sa čínsky ľud dozvedal len veľmi ťažko.
Svetový politický a kultúrny ohlas.
Európske štáty na masaker zareagovali vyhlásením embarga na vývoz zbraní do Číny. Pôvodný úplný zákaz však postupne nahradila regulácie vývozu; je možné exportovať len určité druhy zbraní a každý jednotlivý obchod podlieha schváleniu vlády príslušnej krajiny. Napríklad česká vláda v roku 2008 udelila súhlas s predajom súčiastok pre lietadlá L-39 v cene 190 tisíc eur; najvyššieho rozsahu v tom roku dosiahol vývoz z Francúzska (227 miliónov eur). 
Zábery z demonštrácií boli použité v klipe k piesni "Power to the People" od Johna Lennona. Dňa 12. júna 2007 bola vo Washingtone, D. C. predstavená bronzová socha napodobňujúca sochu "Bohyne demokracie", ktorá sa objavila na záznamoch z revolty krátko pred potlačením.

</doc>
<doc id="564381" url="https://sk.wikipedia.org/wiki?curid=564381" title="Martin Kubena">
Martin Kubena

Martin Kubena (* 7. jún 1993, Žilina) je slovenský futbalista, reprezentant Slovenska v kategóriách „U 15“ a „U 18“. Obsadzuje pozície pravého a stredného obrancu. Po ukončení trojročného hosťovania v klube MFK Tatran Liptovský Mikuláš (2. liga, na hosťovaní z MŠK Žilina), sa vo februári 2016 po dlhom rokovaní o prestupe stal hráčom MFK Tatran Liptovský Mikuláš.
Kariéra.
Je odchovanec MŠK Žilina, kde začal ako 5 ročný. Profesionálne začal hrať futbal od roku 2012. Vo februári 2016 po prestupe do MFK Tatran Liptovský Mikuláš podpísal profesionálnu zmluvu.
Kubena hral v mládežníckych kategóriach od U9 až do U19 v MŠK Žilina. V lete 2012 odišiel na hosťovanie do Liptovského Mikuláša. Počas pôsobenia v MFK Tatran Liptovský Mikuláš ako obranca strelil 9 gólov. V roku 2013 klubu pomohol k udržaniu sa v druhej lige. V sezóne 2013/14 sa opäť dostal do baráže o udržanie, kde Kubena poslednou úspešnou penaltou zachránil pre MFK 2. slovenskú ligu. Od roku 2014 bol označovaný za "ťahúňa mužstva".
V jesennej časti 2015 v MFK TATRAN sa popri vlastných tréningoch venoval aj mladším žiakom kategórie U8.
Úspechy a ocenenia :
Slovenský národný tím U 18.
V reprezentačnom výbere sa Kubena v dorasteneckej kategórií U18 v sezóne 2010/11 objavil 6 krát. Zúčastnil sa medzinárodného turnaja dorastencov kategórií U18 Niigata cup 2010 v Niigate v Japonsku. Po návrate z Japonska sa mu na základe jeho výkonov na turnaji ozvalo viacero záujemcov o jeho služby, no MŠK Žilina žiadnu ponuku neprijala. V roku 2011 sa zúčastnil reprezentačného turnaja v Severnom Írsku, kde po úraze lakťa turnaj nedohral. V marci 2011 bol nominovaný na reprezentačné sústredenie v Národnom tréningovom centre v Senci spojené s prípravnými zápasmi slovenskej reprezentácie do 18 rokov. V roku 2012 sa zúčastňoval zimnej prípravy A-mužstva MŠK Žilina. V tomto období prebiehali aj zrazy a reprezentačné tréningy dorastencov. Po tom, čo MŠK Žilina odmietla Kubenu pustiť na reprezentačné sústredenie U19 do Senca, ktoré nadväzovalo na reprezentačný turnaj Trofej Hrvatska v Umagu, ho nominovali len ako náhradníka.
Prehľad sezón.
Sezóna 2012/13.
Prvá sezóna hosťovania, ktorú Kubena začínal už ako muž. V rozhovore pre denník Šport uviedol, že začiatky preňho neboli najľahšie a bol to dosť veľký skok z mládežníckej kategórie do 2. najvyššej slovenskej ligy. V tejto sezóne sa klub MFK Liptovský Mikuláš umiestnil na 10. mieste a získal iba o 2 body viac ako Dolný Kubín, ktorý zostúpil do 3. slovenskej ligy. Kubena odohral celkovo 30 zápasov a stal sa jedným z oporných pilierov obrany.
Sezóna 2013/14.
V roku 2013 došlo k predĺženiu jeho hosťovania v MFK Liptovský Mikuláš o 1 rok. V klube došlo k zmenám na poste trénera, čo sa odrazilo aj na výsledkoch mužstva. Mužstvo bolo značne oslabené, priemerný počet hráčov nepresahoval 15. Po sezóne sa Liptovský Mikuláš dostal s počtom bodov 28 do baráže o udržanie v 2. lige. Zápas po pokutových kopoch skončil pre MFK Liptovský Mikuláš víťazne po tom, ako Kubena premenil poslednú penaltu. V tejto sezóne Kubena odohral celkom 32 zápasov a zaradil sa do skupiny hráčov druhej ligy s najvyšším počtom odohraných zápasov.
Sezóna 2014/15.
V tejto sezóne sa začalo hrať podľa nového systému a došlo k rozdeleniu ligy na východnú a západnú skupinu. Po úspešnej základnej časti sa Mikuláš dostal do nadstavbovej časti – skupiny o postup do 1. ligy. O Kubenu bol opäť záujem z viacerých strán, no rozhodol sa zostať v MFK. Liptovský Mikuláš sa nakoniec umiestnil na 4. priečke.
Sezóna 2015/16.
Jesenná časť sezóny 2015/2016 bola pre Kubenu veľmi úspešná. Získal 3. miesto v ankete Najlepší hráč. Celkovo odohral 18 zápasov a strelil 3 góly. V tejto sezóne mal podpísanú zmluvu s Mikulášom len na pol roka. Od januára 2016 sa zúčastnil skúšky v MFK Zemplín Michalovce a v Sandecii Nowy Sacz. Záujem o Kubenu prejavil aj FK Senica, no ani s jedným z nich sa nepodarilo uzavrieť zmluvu, pričom najväčšou prekážkou bola cena výchovného, na ktoré má MŠK Žilina do dovŕšenia 23. roku hráča nárok. Žilina sa dokázala dohodnúť len s MFK Tatran Liptovský Mikuláš. Martin Kubena sa teda od februára 2016 stal hráčom tohto klubu.
Sezóna 2016/2017.
V tejto sezóne odohral celkovo 10 zápasov a strelil dva góly. V decembri 2016, po skončení zmluvy s MFK Tatran Liptovský Mikuláš, sa stal opäť voľným hráčom. Záujem o prestup opäť prejavil MFK Zemplín Michalovce, s ktorým sa však nedohodol na podmienkach. Záujem prejavil aj MFK Ružomberok, kde sa začiatkom januára zapojil do prípravy. Na základe spokojnosti s výsledkami Kubena vycestoval s Ružomberkom na týždenné sústredenie do Prahy, kde odohral zápasy so Sláviou Praha, Spartou Praha a Karvinou. K podpisu zmluvy aj napriek výborným Kubenovým výsledkom však nedošlo a februárový zápas so Sigmou Olomouc bol jeho posledným v drese Ružomberku.

</doc>
<doc id="564382" url="https://sk.wikipedia.org/wiki?curid=564382" title="Piata francúzska republika">
Piata francúzska republika

Piata francúzska republika je ústavný systém Francúzskej republiky platný od 5. októbra 1958. Popísaný je v Ústave z roku 1958 a nahradil systém štvrtej republiky z roku 1946.
Dejiny.
Ako predseda Ústavnej rady (od 1. júna 1958) poveril Charles de Gaulle tím vedený Michelom Debré (budúci predseda vlády), aby pripravil projekt ústavy, ktorá mala byť schválená v referende 28. septembra 1958. Táto ústava býva označovaná ako "Ústava zo 4. októbra 1958" alebo "Ústava Piatej republiky".
Ústava piatej republiky udeľuje prezidentovi väčšiu moc. Až do roku 2002 bola dĺžka prezidentského mandátu stanovená na sedem rokov (dnes na päť), prezident takisto disponuje vyššou výkonnou mocou (Charles de Gaulle toto neúspešne požadoval už pri zostavovaní ústavy štvrtej republiky).
Text predstavil o. i. nový volebný systém: prezident už nemal byť volený na spoločnom hlasovaní Senátu a Národného zhromaždenia (pri zložitej voľbe v roku 1954 bolo treba viac ako trinásť volebných kôl, než sa poslanci aj senátori zhodli na voľbe prezidenta René Cotyho). Voľba prezidenta republiky mala byť zverená do rúk kolégia asi 80 000 zvolených predstaviteľov (poslancov, senátorov, generálnych radcov, starostov a splnomocnencov komunálnych zastupiteľstiev). Tento systém bol však použitý len raz a to 10. októbra 1958 pri voľbe Charlesa de Gaulle.
V roku 1962 bolo zorganizované referendum o zmenách systému voľby prezidenta republiky. Presadilo voľbu všeobecnú a priamu. Prvýkrát bola bolo použitá v roku 1965 (a zvolený bol opäť Charles de Gaulle). Tento spôsob prezidentskej voľby viedol (spolu s prejavom tzv. Prezidentskej väčšiny) k veľkým inštitucionálnym zmenám.
V máji 1968 bol režim na niekoľko týždňov paralyzovaný ľudovými búrkami. Generálny štrajk zasiahol celú krajinu. Hnutie z mája 1968 bolo ovplyvnené mnohými krajne ľavicovými myšlienkami (maoizmus, trockizmus, anarchizmus, luxemburgizmus), ktoré následne ovplyvnili celé sedemdesiate roky. Bolo súčasťou revolučného hnutia prakticky v celej vtedajšej západnej Európe.
Od roku 1984 sa politická scéna piatej republiky vyznačuje stúpajúcim vplyvom Le Penovej Národného frontu (s výnimkou volieb v roku 2007). V prezidentských voľbách v roku 2002 získala 16,8 % a Jean-Marie Le Pen postúpil do druhého kola. Zhruba v rovnakej dobe klesajú preferencie komunistickej strany. Príliv hlasov je však zaznamenávam hlavne v raste menších trockistických zoskupení (Lutte ouvrière, Ligue communiste républicaine, Parti des travailleurs), ktoré získali v prezidentských voľbách 2002 dohromady 10 %.
Od roku 1995 je Francúzsko poznamenané novým rozkvetom štrajkového hnutia. V januári 1987 bola najväčšia francúzska železničná spoločnosť SNCF paralyzovaná mesiacom generálneho štrajku francúzskych železničiarov. Paralelne dochádzalo k formovaniu ďalších hnutí: robotníci oceliarní (19821984), robotníci automobilových závodov (1983), gymnazisti (1990, 1994, 1995, 1999, 2005), vysokoškolskí študenti (1983, 1986, 1995, 2006), učitelia (1995, 2003) a i.
Zoznam prezidentov Piatej republiky.
René Coty, posledný prezident 4. republiky, zostal vo funkcii až do 7. januára 1959.
Alain Poher, predseda Senátu, bol dočasným prezidentom Francúzskej republiky od 28. apríla do 20. júna 1969.
Alain Poher, predseda Senátu, bol opäť dočasným prezidentom Francúzskej republiky od 2. apríla do 27. mája 1974.
Prezidentský rozpočet.
Štátne rozpočtové reformy viedli k navýšeniu rozpočtu o položky, ktoré predtým neboli súčasťou kompetencií prezidenta republiky. K daným zmenám došlo počas prezidentovania Jacquesa Chiraca.

</doc>
<doc id="564384" url="https://sk.wikipedia.org/wiki?curid=564384" title="Nad Dolským mlýnem">
Nad Dolským mlýnem

Nad Dolským mlýnem je prírodná pamiatka ev. č. 595 východne od dediny Kamenická Stráň, súčasti obce Růžová v okrese Děčín. Oblasť spravuje Správa NP České Švýcarsko.
Ochrana.
Predmetom ochrany je rašelinisko s rojovníkom močiarnym na artézskom prameni v pieskovcoch.

</doc>
<doc id="564387" url="https://sk.wikipedia.org/wiki?curid=564387" title="Pythagoras z Magnésie na Meandri">
Pythagoras z Magnésie na Meandri



</doc>
<doc id="564388" url="https://sk.wikipedia.org/wiki?curid=564388" title="Protesty na námestí Tchie-an-men">
Protesty na námestí Tchie-an-men



</doc>
<doc id="564391" url="https://sk.wikipedia.org/wiki?curid=564391" title="Salatín (chránené územia)">
Salatín (chránené územia)

Salatín je označenie troch chránených území v časti Nízkych Tatier. Okolo turisticky atraktívneho vrcholu Salatín () sa nachádzajú až tri chránené územia: Národná prírodná rezervácia Salatín a dve územia európskeho významu Salatín (SKUEV0197 a SKUEV1197). Tieto tri územia majú rozdielne pokrytie a rozlohu, NPR má strednú veľkosť a pokrýva hlavne hrebeň Salatína, pričom územie NATURA 2000 (SKUEV0197) je najväčšie a pokrýva aj západný svah smerom do Ludrovskej doliny. Druhé územie NATURA 2000 (SKUEV1197) je najmenšie má rozlohu iba 19,07 ha a nachádza sa mimo dvoch spomínaných území v doline potoka Ráztočná smerom z dediny Liptovská Lúžna.
Chránené územia.
Národná prírodná rezervácia Salatín.
Národná prírodná rezervácia Salatín je chránené územie, ktoré sa nachádza v Nízkych Tatrách. Rozkladá sa na vrcholoch Salatín () a Malý Salatín () s rozlohou a 5. stupňom ochrany.
Predmetom je ochrana zachovalej časti Nízkych Tatier. Má zaujímavý georeliéf, krasové formy, prealpínske a dealpínske rastlinné druhy, endemity a relikty.
Vyhlásená bola v roku 1982 uznesením Ministerstva kultúry SSR č. 2958/1982-32 z 30.4.1982. Zasahuje do katastrálnych území obcí: Partizánska Ľupča, Liptovská Štiavnica, Liptovská Lúžna.
Územie európskeho významu Salatín (SKUEV0197).
S rozlohou 3 345 ha ide o najväčšie chránené územie v oblasti Salatína. Chránený je hrebeň aj západný svah. Zasahuje do katastrálnych území obcí: Partizánska Ľupča, Liptovská Štiavnica, Liptovská Lúžna a Ružomberok. Do tohto územia patrí aj najvyšší vodopád v Nízkych Tatrách Brankovský vodopád (55 m).
Územie európskeho významu Salatín (SKUEV1197).
S rozlohou 19,07 ha ide o najmenšie chránené územie v oblasti Salatína. Chránená je časť lúky na západnom svahu vrcholu Tlstá () v doline potoka Ráztočná. Zasahuje do katastrálneho územia obce Liptovská Lúžna.
Geológia.
Toto územie má zaujímave geologické členenie s krasovými útvarmi ako jaskyne, vyvieračky a tiesňavy. Nachádza sa tu vápencovo-dolomitový komplex krížnanského i chočského príkrovu a obalová séria Červenej Magury. Významné miesto je zachovalá tiesňava Hučiaky.
Flóra.
Výlučne tu, alebo v blízkom okolí sa vyskytuje lomikameň okrúhlolistý ("Saxifraga rotundifolia"), žerušnica trojlistá ("Cardamine trifolia"), alebo starček tôňomilný ("Senecio umbrosus"). Je jediným miestom na Slovensku s výskytom lomikameňa pozmeneného ("Saxifraga mutata"). Medzi západokarpatské endemické druhy patria klinček lesklý ("Dianthus nitidus"), poniklec slovenský ("Pulsatilla slavica") a stračonôžka tatranská ("Delphiniumoxysepalum"). Cenné sú aj kvetnaté pasienky v oblasti vrchu Veľký Brankov (). Bučiny v nízkych polohách striedajú smerom do vyšších prirodzené smrečiny. Kosodrevina lemuje iba najvyšší vrchol Salatín.
Fauna.
Medzi významné druhy patrí: fúzač alpský ("Rosalia alpina"), veľké šelmi ako medveď hnedý ("Ursus arctos"), rys ostrovid ("Lynx lynx") a vlk dravý ("Canis lupus"). Dravce ako orol skalný ("Aquila chrysaetos"), sokol sťahovavý ("Falco peregrinus"), včelár lesný ("Pernis apivorus") a sokol myšiar ("Falco tinnunculus") tu majú na skalných bralách vhodné podmienky na hniezdenie. Zo sov tu žijú kuvičok vrabčí ("Glaucidium passerinum"), sova obyčajná ("Strix aluco"), pôtik kapcavý ("Aegolius funereus") a výr skalný ("Bubo bubo"). Na tomto území má útočisko aj miznúci tetrov hlucháň ("Tetrao urogallus") a jariabok hôrny ("Bonasa bonasia").

</doc>
<doc id="564392" url="https://sk.wikipedia.org/wiki?curid=564392" title="Národná prírodná rezervácia Salatín">
Národná prírodná rezervácia Salatín



</doc>
<doc id="564397" url="https://sk.wikipedia.org/wiki?curid=564397" title="Martinet (Vendée)">
Martinet (Vendée)



</doc>
<doc id="564399" url="https://sk.wikipedia.org/wiki?curid=564399" title="Futbalista storočia (Slovensko)">
Futbalista storočia (Slovensko)

Futbalista storočia bola anketa o najlepšieho futbalistu Slovenska 20. storočia. Konečné poradie vzniklo na základe hlasovania futbalových odborníkov, trénerov, novinárov a fanúšikov. Víťazom ankety sa stal Ján Popluhár, 62-násobný reprezentant Česko-Slovenska, strieborný medailista z MS 1962 v Čile, v roku 1963 si zahral vo Výbere sveta proti Anglicku pri píležitosti 100. výročia založenia "Futbalovej asociácie Anglicka". 
Druhé a tretie miesto obsadili dvaja hráči zlatej éry Spartaka Trnava, jeden z najlepších kanonierov v histórii slovenského futbalu Jozef Adamec, takisto finalista z Čile a dvojnásobný najlepší futbalista Česko-Slovenska Karol Dobiaš.

</doc>
<doc id="564410" url="https://sk.wikipedia.org/wiki?curid=564410" title="Chránená krajinná oblasť České středohoří">
Chránená krajinná oblasť České středohoří

Chránená krajinná oblasť České středohoří sa rozkladá medzi mestami Louny a Česká Lípa. Je súčasťou podkrušnohorskej subprovincie. Rozloha je (celé pohorie ), čo ju radí čo do veľkosti na druhé miesto v Česku. Prirodzene ju delí rieka Labe. CHKO bola založená v roku 1976.
Zaberá časti územia siedmich okresov (Česká Lípa, Děčín, Litoměřice, Louny, Most, Teplice a Ústí nad Labem) Najvyšším bodom je vrchol Milešovky () a naopak najnižším je hladina Labe v Děčíne ().
Správa CHKO České středohoří sídli v Litoměřiciach. Medzi hlavné body, ktoré viedli k vyhláseniu CHKO patrí stredoeurópska jedinečnosť krajinného reliéfu mladotreťohorného vulkanického pohoria, pestrosť geologickej stavby, druhové bohatstvo rastlinstva a zodpovedajúce oživenie krajiny charakteristickou faunou. Génové lesné základne v CHKO sú zamerané predovšetkým na buk, avšak je tu ďalej udržiavaný a reprodukovaný genetický materiál brestu, javora, lipy a jarabiny.
Založenie, sídlo CHKO.
CHKO České středohoří bola založená 19. marca 1976 výnosom Ministerstva kultúry ČSR č.j. 6.883 / 76. Pri svojom založení mala vo svojej pôsobnosti a sídlo v Litoměřiciach, Michalskej ulici. Mala na starosti 21 SPR - Štátnych prírodných rezervácií, 2 CHN - chránené náleziská, 10 CHPV - chránený prírodný výtvor a 2 náučné chodníky.
Terajší stav.
Správa CHKO České středohoří sa stará o rad maloplošných chránených území. Prevažná väčšina lokalít v správe CHKO České středohoří sa nachádza v Českom středohoří, ale niektoré aj v susedných oblastiach (napr. V Lužických horách). Uvedený zoznam nie je kompletný.
Národná prírodná rezervácia (NPR).
Veľmi cenné sú tieto lokality: Lovoš, Milešovka, Oblík, Raná, Sedlo
Národná prírodná pamiatka (NPP).
Rad ďalších je zaradená tu: Biele stráne, Boreč, Březinské tisy, Dubí hora, Jánský vrch, Kamenná slunce, Panská skála v okrese Česká Lípa a Vrkoč.
Prírodná rezervácia (PR).
Predmetom ochrany sú ďalej: Bohyňská lada, Březina (prírodná rezervácia), Číčov (prírodná rezervácia), Holý vrch, Hradišťanská louka, Kalvárie, PR Kamenná hůra, Kozí vrch, Lipská hora, PR Milá, Sluneční stráň a Vrabinec
Prírodná pamiatka (PP).
Posledný zo skupín patriacich pod maloplošné ochranné územia: Babinské louky, Bobří soutěska v okresoch Česká Lípa a Děčín, Divoká rokle, Farská louka v okrese Česká Lípa, PP Hradiště, Jílovské tisy, Košťálov, Kuzov, Loupežnická jeskyně, Lužické šipáky, Magnetovec - Skalní hřib, Nebočadský luh, Plešivec, Radobýl,
Stříbrný roh, Štěpánovská hora, Tobiášův vrch, Třtěnské stráně
Náučné chodníky.
V starostlivosti CHKO je (stav 2013 podľa webu) deväť náučných chodníkov:
V Českom stredohorí je rad ďalších chodníkov, ktoré vybudovali iné organizácie.
Turistika.
Oblasť má veľmi dobré a husté turistické značenie, najmä v časti na západ od spojnice Litoměřice-Velké Březno. Na významnejších vrcholoch sú rozhľadne a turistické reštaurácie. Autobusové a železničné spojenia sú taktiež na dobrej úrovni, aj keď plánované prerušenia prevádzky na tratiach Čížkovice-Obrnice a Lovosice-Teplice spojenie zhorší. Trate z Velkého Března do Verneříc a Úštěku boli zrušené už v roku 1978. Na časti tejto trati je snaha o obnovu prevádzky.
Turisticky významnými bodmi sú napríklad Opárenské údolí, Milešovka alebo Vaňovský vodopád.
Diaľnica D8.
Veľké spory (vrátane odporu niekoľkých mimovládnych organizácií) sa viedli o trasovanie diaľnice D8, ktorá mala v úseku Lovosice - Řehlovice pretnúť západnú časť CHKO České středohoří. Stavba diaľnice bola nakoniec zahájená v roku 2007, podľa posledných plánov by k jej sprevádzkovaniu malo prísť v roku 2016.
Ťažba kameňa.
V CHKO České středohoří sa na niekoľkých miestach ťaží kameň. Lomy ohrozujú, alebo už z veľkej časti zlikvidovali niektoré vrchy.

</doc>
<doc id="564428" url="https://sk.wikipedia.org/wiki?curid=564428" title="Sire Records">
Sire Records

Sire Records je americká nahrávacia spoločnosť, ktorú vlastní Warner Music Group. Nahrávky distribuuje firma Warner Bros. Records. 
História.
Firmu založili Seymour Stein a Richard Gottenhrer v roku 1966. Pôvodne sa spoločnosť volala "Sire Productions". Jej prvé nahrávky distribuovala spoločnosť "London Records". Na začiatku svojej kariéry firma otvorila dvere na americký trh mnohým britským underground umelcom. 
V rokoch 1970 ~ 1971 obstarala distribúciu firma Polydor Records. Počas tejto éry bolo vytvorené logo spoločnosti.

</doc>
<doc id="564432" url="https://sk.wikipedia.org/wiki?curid=564432" title="Majstrovstvá Európy vo vodnom póle mužov 1985">
Majstrovstvá Európy vo vodnom póle mužov 1985

Majstrovstvá Európy vo vodnom póle mužov 1985 boli v poradí 17. majstrovstvá Európy vo vodnom póle mužov, ktoré organizuje Európska plavecká liga (LEN). Konali sa v Sofii, v Bulharsku v dňoch od 4.11. augusta 1985, za účasti 16 mužských tímov. Titul obhájil , ktorý sa v skupine umiestnil pred a .

</doc>
<doc id="564435" url="https://sk.wikipedia.org/wiki?curid=564435" title="Prótofanes z Magnésie nad Maiandrom">
Prótofanes z Magnésie nad Maiandrom

Prótofanes alebo Prótofanés ("Prótofanes", iný prepis: "Prótofanés") bol olympijský víťaz v zápasení a v pankratiu v roku 92 pred Kr.
Prótofanes z maloázijskej Magnésie nad Maiandrom bol na 172. olympijských hrách korunovaný olivovými vencami za víťazstvá v zápasení a pankratiu. Zápasenie (palé) sa v Olympii zaviedlo už v roku 708 pred Kr. a prvým víťazom tejto disciplíny bol Eurybatos zo Sparty. Prvým víťazom v pankratiu bol v roku 648 pred Kr. Lygdamis zo Syrakúz.
Záznam o olympijských víťazstvách Prótofana je uvedený v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch.
Olympijské víťazstvá Prótofana uvádza aj antický cestovateľ a spisovateľ Pausanias, ktorý v súvislosti s ním zaznamenal aj zvláštnu historku: „"Z Magnésanov pri Léthaiu (Léthaios, prítok rieky Maiandros) si Prótofanés odniesol víťazstvo v Olympii v ten istý deň v pankratiu a v zápasení. Do jeho hrobu raz vnikli lupiči v túžbe po koristi, po lupičoch tam potom vošli ľudia pozrieť sa na mŕtvolu, ktorá nemala rozdelené rebrá, ale zrastené od pliec až po najmenšie rebrá, lekármi zvané nepravé."" (Išlo pravdepodobne o degeneratívný proces na hrudníku, prejavujúci sa stuhnutím svaloviny až do stupňa tvrdosti kosti [myositis ossificans]. Vo vyššom štádiu je svalové tkanivo podobné kostnému tkanivu). 

</doc>
<doc id="564437" url="https://sk.wikipedia.org/wiki?curid=564437" title="Lužické šipáky">
Lužické šipáky

Lužické šipáky (na niektorých mapách uvedené ako "Lužické Šípáky") je prírodná pamiatka na katastri obce Lužice v okrese Most v Úsťanskom kraji. Rozkladá sa 300 metrov východne od obce Lužice a zhruba 9 km od mesta Most na príkrom svahu nad cestou spájajúcou Lužice a Dobrčice.
Ochrana.
Prírodná pamiatka bola vyhlásená 30. júna 1993 v I. zóne Chránenej krajinnej oblasti České středohoří z dôvodu ochrany predovšetkým dubu plstnatého (tzv. šipak), ktorého sa v mieste vyskytuje viac ako 200 exemplárov všetkých vekových kategórií od najmladšej generácie až po veľmi staré jedince mimoriadnej veľkosti a zaujímavých tvarov. Pôvodne tu boli chránené len vzrastom najväčšie exempláre formou pamätných stromov. Súbor, ktorý na území rastie, je však tak mimoriadny, že bol vyhlásený prírodnou pamiatkou. Vedľa duba je tu zaznamenaný výskyt i vzácnejších druhov rastlín, ako napr. kavyľ Ivanov, kozinec rakúsky a ľalia zlatohlavá.
Oblasť je tiež dôležitou paleontologickou lokalitou. Geologický podklad tvorí čadič a kriedové sedimenty. Pôda je tu bohatá na ílové minerály, čo zapríčiňuje relatívne časté zosuvy pôdy. Zosúvaním je značne poškodená aj cesta Lužice-Dobrčice, ktorá tvorí južnú hranicu prírodnej pamiatky a ktorá je preto pre automobily neprejazdná.

</doc>
<doc id="564439" url="https://sk.wikipedia.org/wiki?curid=564439" title="Milan Sečánsky">
Milan Sečánsky

JUDr. Milan Sečánsky (* 20. január 1929, Vysočany, okr. Bánovce nad Bebravou† 13. december 2017, Topoľčany) bol bývalý poslanec Slovenskej národnej rady a Národnej rady Slovenskej republiky, politik HZDS a bývalý kandidát na prezidenta Slovenska. Patrí medzi spoluautorov Ústavy Slovenskej republiky.
Vzdelanie a kariéra.
Milan Sečánsky absolvoval po skončení základnej školy vzdelanie na Štátnej vyššej lesníckej škole v Banskej Štiavnici. Lesnícku prísahu zložil 21. augusta 1950. Po absolvovaní vojenskej služby sa zamestnal na okresnom národnom výbore v Topoľčanoch, a to na odbore pôdohospodárstva Rady ONV Topoľčany. Pôsobil aj na čele daného odboru. Neskôr externe študoval na Právnickej fakulte Univerzity Komenského v Bratislave. Pre svoje postoje k udalostiam v roku 1968 bol vylúčený z KSČ, a tiež prišiel aj o zamestnanie, ktoré ho – ako lesníka – veľmi napĺňalo. Od roku 1969 pôsobil ako pedagóg na Strednej ekonomickej škole v Topoľčanoch, kde vyučoval právo a hospodársku korešpondenciu. V roku 1989 bol zvolený do funkcie tajomníka Západoslovenského krajského Národného výboru.
Poslanec parlamentu.
V prvých slobodných parlamentných voľbách v júni 1990 bol zvolený za poslanca Slovenskej národnej rady za VPN v Západoslovenskom kraji. Na ustanovujúcej schôdzi SNR, ktorá sa konala 26. júna 1990 bol zvolený za predsedu Ústavnoprávneho výboru a člena predsedníctva SNR. Po rozporoch premiéra Vladimíra Mečiara s vedením VPN sa ako člen predsedníctva parlamentu zúčastnil na hlasovaní o jeho odvolaní z postu predsedu slovenskej vlády, spolu s ďalšími piatimi členmi predsedníctva SNR hlasoval Milan Sečánsky proti odvolaniu. Na jar 1991 11 poslancov VPN (R. Hofbauer, M. Miček, R. Žingor, A. M. Húska...) vytvorili nový poslanecký klub HZDS, ktorého sa stal predsedom a viedol ho až do najbližších volieb. Zúčastnil sa ustanovujúceho snemu HZDS, ktorý sa konal 22. júna 1991 v Banskej Bystrici. V júli 1991 je zvolený do 15-členného politického grémia HZDS.
V parlamentných voľbách v roku 1992 je po druhýkrát zvolený za poslanca SNR v Západoslovenskom kraji, teraz už za HZDS. 23. júna 1992 na ustanovujúcej schôdzi SNR je opäť zvolený za predsedu Ústavnoprávneho výboru a člena predsedníctva SNR. 17. júla 1992 svojím hlasom podporil Deklaráciu SNR o zvrchovanosti Slovenska. Podieľal sa aj na tvorbe Ústavy SR, za ktorú 1. septembra 1992 aj zahlasoval. Po vzniku samostatného Slovenska pri voľbe prezidenta v NR SR bol predsedom volebnej komisie, ktorá regulovala jej priebeh.
V predčasných parlamentných voľbách, ktoré sa konali na jeseň 1994 je po tretí raz zvolený za poslanca za Západoslovenský kraj, za koalíciu HZDS – RSS. Opäť pôsobil v Ústavnoprávnom výbore NR SR, no teraz už ako podpredseda. V tomto volebnom období bol spolu s Petrom Brňákom a Milanom Ftáčnikom autorom zákona o rokovacom poriadku NR SR, na základe ktorého sa parlament riadi dodnes.
Kandidát na prezidenta SR.
V apríli 1998 ho HZDS nominovalo na funkciu prezidenta SR. V tej dobe išlo už o tretie kolo volieb, pretože sa poslancom stále nepodarilo zvoliť hlavu štátu. Jeho protikandidátmi boli Brigita Schmögnerová (SDĽ) a Zdeno Šuška (kandidát nezaradeného poslanca Miroslava Kočnára). V prvom skrutíniu získal najviac hlasov (59) a spolu s Brigitou Schmögnerovou postúpil do druhého, ktoré sa konalo 30. apríla 1998. V ňom ale žiadny z kandidátov nezískal potrebných 90 hlasov. V Národnej rade zotrval do konca volebného obdobia v septembri 1998. V ďalších parlamentných voľbách už nekandidoval.
Ocenenie.
V roku 1998 mu bolo udelené štátne vyznamenanie Rad Andreja Hlinku I. triedy za mimoriadne zásluhy o vznik samostatnej Slovenskej republiky.

</doc>
<doc id="564443" url="https://sk.wikipedia.org/wiki?curid=564443" title="Denník Pravda">
Denník Pravda



</doc>
<doc id="564476" url="https://sk.wikipedia.org/wiki?curid=564476" title="František Mrázik">
František Mrázik

František Mrázik (* 12. apríl 1914, Žilina, Rakúsko-Uhorsko – † 22. september 2001, Poprad, Slovensko) bol slovenský horolezec, horský vodca, funkcionár horskej služby, znalec Vysokých Tatier.
Životopis.
Vyrástol v rodine železničiara so šiestimi súrodencami. Vyštudoval obchodnú akadémiu. Zamestnal sa v Sporiteľni a neskôr v podniku Slovena v Žiline. Tú sa spoznal s jedným zo zakladateľov horolezeckého spolku JAMES Mikulášom Mlynarčíkom. Pravdepodobne práve on ho ovplyvnil a priviedol do hôr. V roku 1951 sa zamestnal v podniku Tatranské chaty v Tatranskej Lomnici. Mal dostatok príležitostí, aby sa začal venovať horolezectvu a lyžovanie. Nové skúsenosti mu pomohli začleniť sa medzi dobrovoľných členov Tatranskej horskej služby. V roku 1952 ho prijali za profesionálneho záchrancu a od roku 1954 bol náčelníkom Tatranskej horskej služby. V rokoch 19561976 bol náčelníkom Horskej služby Československého zväzu telesnej výchovy na Slovensku. Od roku 1968 predsedal Rade celoštátnej horskej služby bývalej Československej socialistickej republiky, od roku 1978 bol jej čestným predsedom.
Zaslúžil sa o vznik Strediska lavínovej prevencie v Jasnej a bol pri začlenení Horskej služby na Slovensku v roku 1968 do medzinárodnej organizácie horských služieb IKAR. Poľskí dobrovoľní horskí záchranári (GOPR) ho poctili čestným členstvom v ich organizácii. Na Slovensku ho ocenili mnohými vyznamenaniami Horskej služby a zlatým odznakom JAMES. V roku 1997 mu poľský prezident Aleksander Kwaśniewski udelil vyznamenanie "Oficiersky kríž" za rozvoj poľsko-slovenskej spolupráce.
Horolezecké aktivity.
Bol horským vodcom I. triedy. Na Gerlachovskom štíte bol s klientmi viac ako stokrát. Bol členom horolezeckých expedícií na Pirin, v Alpách, na Kaukaze a v roku 1969 himalájskej expedície na Nanga Parbat.
Publikačná činnosť.
Bol autorom stoviek článkov v slovenských i českých masmédiách. Vydal knižku "Priekopníci horskej služby na Slovensku" (1993), bol autorom knižky "Strechy nad oblakmi" (o histórii horských chát vo Vysokých Tatrách), ktorá vyšla v roku (1998). V roku 1998 mu redakcia "Tatranského dvojtýženníka", na základe ankety čitateľov, pri príležitosti jeho 85 narodenín, udelila titul „Človek Tatier 1998“. František Mrázik je pochovaný na cintoríne v Novom Smokovci.

</doc>
<doc id="564477" url="https://sk.wikipedia.org/wiki?curid=564477" title="Interregnum">
Interregnum

Interregnum (z lat. "inter" = medzi, "regnum" = vláda, kráľovstvo) alebo medzivládie je historické obdobie bez organizovanej politickej moci, resp. obdobie vlády slabého panovníka.
Počas Rímskeho kráľovstva bolo interregnum obdobie medzi úmrtím kráľa a nastúpením nového, počas republiky odbobie medzi skončenia vlády konzulov do zvolenia nových (posledný prípad sa stal 52 pred Kr.) a počas cisárstva obdobie medzi smrťou cisára a nástupom nového.
V stredoveku interregium znamenalo obdobie keď bol trón bez panovníka alebo existovalo viacero kandidátov na panovníka bez centrálnej moci.
V súčasnosti interregnum môže znamenať:

</doc>
<doc id="564480" url="https://sk.wikipedia.org/wiki?curid=564480" title="Majstrovstvá Európy vo vodnom póle 1934">
Majstrovstvá Európy vo vodnom póle 1934

Majstrovstvá Európy vo vodnom póle 1934 boli v poradí 4. majstrovstvá Európy vo vodnom póle, ktoré organizuje Európska plavecká liga (LEN). Konali sa v Magdeburgu, v Nacistickom Nemecku v dňoch od 12.19. augusta 1934, za účasti 10 mužských tímov. Dejiskom zápasov bol Europakampfbahn. Svoj štvrtý titul v rade získalo , ktoré sa vo finálovej skupine umiestnilo pred domácim a . Pre strieborné Nemecko to bola prvá medaila.

</doc>
<doc id="564483" url="https://sk.wikipedia.org/wiki?curid=564483" title="Katarína Mišíková">
Katarína Mišíková

Doc. Mgr. Katarína Mišíková, PhD. (* 25. apríl 1979, Bratislava) je slovenská filmová vedkyňa, historička, publicistka, bývalá programová dramaturgička v RTVS a pedagogička na Filmovej a televíznej fakulte VŠMU v Bratislave. Počas svojej kariéry publikovala texty vo väčšine významných slovenských periodík a na viacerých česko-slovenských i medzinárodných konferenciách, vytvorila elektronické skriptá a publikovala vedeckú monografiu "Mysl a příběh ve filmové fikci".
Štúdium a pedagogická činnosť.
Katarína Mišíková sa narodila v Bratislave, kde dodnes žije a pracuje. Po dokončení štúdia na gymnáziu Vazovova v Bratislave začala študovať na Katedre filmovej vedy, kde úspešne absolvovala bakalárske a v roku 2002 i magisterské štúdium. V tom istom roku nastúpila na doktorandské štúdium, ktoré v roku 2006 ukončila dizertačnou prácou venujúcou sa kognitívnym prístupom k naratívnej teórii. Svoju dizertačnú prácu následne rozvinula do vedeckej monografie "Mysl a příběh ve filmové fikci" (2009), ktorá sa zároveň stala jej habilitačnou prácou a za ktorú získala titul docentky. V rámci doktorandského štúdia začala v roku 2005 na Katedre audiovizuálnych štúdií (predtým Filmovej vedy) aj pedagogickú činnosť, kde dodnes prednáša Dejiny svetového filmu a vedie semináre Filmovej analýzy a Súčasnej filmovej teórie. Vo svojej pedagogickej činnosti sa venuje problémom naratívneho porozumenia a analýze filmu a zameriava sa primárne na kognitivizmus a štylistickú analýzu. Spoločne s Evou Filovou a Monikou Mikušovou tiež vytvorila elektronické skriptá ku predmetu Dejiny svetového filmu s názvom Kapitoly z dejín svetového filmu, ktoré mapujú obdobie od vzniku kinematografie až po rané 70. roky. V súčasnosti je členkou Vedeckej a umeleckej rady FTF VŠMU a vedúcou Katedry audiovizuálnych štúdií.
Publikačná činnosť.
Kognitivizmus a naratívne porozumenie filmu.
Jej teoretickú činnosť by sme mohli rozdeliť do dvoch oblastí. Rovnako ako v pedagogickej činnosti, sa aj vo svojich publikačných výstupoch venuje primárne kognitívnym teóriám vo vzťahu k filmu, naratívnej a štylistickej analýze, poetológii Davida Bordwella a neoformalizmu Kristin Thompsonovej. Čo sa týka tohto súboru teórií je rozhodne ich najvýraznejšou predstaviteľkou a zároveň popularizátorkou na Slovensku. Ako spomína v rozhovore pre Film.sk: "„Už od školy ma zaujímala štylistická analýza. V rámci doktorandského štúdia som bola nútená venovať sa teórii, ku ktorej som dovtedy veľmi neinklinovala, a to bola pre mňa šťastná náhoda. Vďaka tomu som sa začala venovať témam, ktoré sú na priesečníku kritiky a teórie. Aj moje vedecké výstupy sú orientované takto, venujú sa problémom vzťahu rozprávania a štylistických prostriedkov.“"
Svoju dizertačnú prácu následne pretavila do svojej zatiaľ jedinej vedeckej monografie s názvom "Mysl a příběh ve filmové fikci" (2009), v ktorej sa venuje práve filmu z pohľadu kognitivizmu a neoformalistických teórií. Jej publikácia prináša jednak stručný prehľad myslenia o filme v súbore kognitívnych vied, kde sa zameriava na ich vývoj a vzťah s filmom a následne ich aplikuje na špecifického filmového diváka a jeho naratívne porozumenie a emócie. V ďalej kapitole predstavuje ešte konkrétnejší Bordwellov poetologický prístup, ktorý následne aplikuje na vybrané témy a filmy. Jej kniha prináša do slovenského, filmovo-vedného diskurzu mimoriadne podstatný a ucelený prehľad kognitívnych teórií. Jej publikácia sa stretla s viacerými recenzentskými posudkami. Pozitívne sa o knihe vyjadril Miroslav Petříček: "„Práce, jakkoli po odborné stránce velmi důkladná, je přehledná a z pohledu čtenáře přístupná, v neposlední řadě i proto, že velmi často pracuje s konkrétními příklady. Přitom se ale poučeně dotýká aktuálních teoretických problémů nejen v oblasti kognitivních věd, nýbrž právě tak i v souvislosti s teorií recepce, sémiologií, psychoanalytickou (lacanovskou) teorií filmu apod. Hlavním přínosem práce je proto nejen určitý přehled o současném myšlení o filmu, nýbrž nárys syntetické koncepce, která do angloamerického kontextu integruje „kontinentální“ myšlení, což není bez významu pro současný stav tzv. humanitních věd.“" Naopak pomerne negatívnu recenziu napísal Radomír D. Kokeš, ktorý knihe vytýka terminologické, citačné, teoreticko-historické prehrešky a neprehľadnosť. Na Kokešove argumenty následne reagovali Václav Macek i prekladateľ Ján Bernard, ktorí podobne ako Petříček neprehľadnosť publikácie nepostrehli, vo viacerých prípadoch „teoreticko-historických prehreškov“ poukázali na neadekvátnosť Kokešových výčitiek (nenávisť medzi Bordwellom a Deleuzem, používanie psychoanalytických termínov a pod.) a tiež na fakt, že viaceré chyby vznikli pri preklade, tzn. nezávisle na Mišíkovej, pričom Kokeš na tieto namietky eště raz reagoval.
Ďalšie texty o naratívnom porozumení a neoformalizme publikovala Katarína Mišíková napr. v časopise Kino-Ikon ("Naratívne myslenie a (po) rozumenie"), v Zborníku príspevkov československej filmologickej konferencie ("Analýza kontra interpretácia?") a na konferencii Súčasný film, problémy filmového dejepisectva a teórie predniesla príspevok "Kognitivistické impulzy vo filmovej teórii".
Slovenský film.
Ďalším významným okruhom tém Kataríny Mišíkovej je slovenská kinematografia. Vo filmovo-vednom odbornom časopise Kino-Ikon postupne publikovala spoločne s Jurajom Mojžišom sériu šiestich odborných štúdií venovaných premenám slovenskej kinematografie od roku 1947 až po súčasnosť. Štúdie sa zameriavali predovšetkým na zmeny, ktorými prešiel slovenský hraný film z hľadiska naratívnej výstavby, čím obohatili slovenskú filmovú históriu o poetologický pohľad. Zároveň je potrebné pripomenúť aj niekoľko ďalších samostatných štúdií venujúcich sa napríklad filmom s problematikou SNP či filmu 322 Dušana Hanáka.
V období posledných rokov je však jej výskum orientovaný primárne na súčasnú slovenskú kinematografiu, čo vyplýva primárne z dlhodobého výskumného projektu venovaného slovenskému filmu po roku 1989. V rámci projektu spoluorganizovala na pôde FTF VŠMU medzinárodnú konferenciu "Screen Industries in East-Central Europe" venovanú transformačným procesom v stredoeurópskom a východoeurópskom regióne. Vo svojom príspevku s názvom "The Real Story: Indexing Strategies of Slovak Social Film Dramas" sa zameriavala na naratívne a štylistické tendencie žánru sociálnej drámy a jej najvýznamnejších predstaviteľov. V najbližšom období sa chystá publikovať knihu "Nový slovenský film: produkčné, estetické, distribučné a kritické východiská", venovanú aktuálnym trendom v hranom, dokumentárnom, animovanom a študentskom filme, ako aj v oblasti distribúcie a filmovej reflexie.
Dejiny svetovej kinematografie.
V súlade s jedným z hlavných estetických kritérií neoformalizmu, ktorým je inovatívnosť naratívnej či štylistickej formy, sa aj Katarína Mišíková vo svojich textoch či prednáškach orientuje primárne na prelomových režisérov hraných filmov, ako sú Robert Bresson, Alain Resnais, Alfred Hitchcock či Orson Welles. Už v roku 2002 napríklad publikovala v Kino-Ikone text venovaný Robertovi Bressonovi a jeho filmom. Vo svojej publikácii sa pre zmenu zameriavala na analýzu Hitchcockových filmov, kde na jednotlivých prípadoch skúma najvýznamnejšie aspekty jeho diela. V neposlednom rade je potrebné spomenúť aj jej príspevok v zborníku "Alain Resnais. Kinematografia mozgu" (2013), venovaný rozprávaniu a štýlu filmu "Hirošima, moja láska" (1959).
Žurnalistická činnosť.
Svoje texty pravidelne publikuje v popredných slovenských časopisoch ako Kino-Ikon, Slovenské divadlo, Film.sk, Homo Felix, Kinečko, poprípade na internetových portáloch ako Nové slovo, Kas.vsmu atď. Aj vo svojich kritikách využíva neoformalistické analytické nástroje na skúmanie rozprávania a štýlu.
Ostatná činnosť.
Spoločne s Evou Filovou a Monikou Mikušovou autorsky spolupracovala na rozhlasovom cykle venovanom dejinám filmu Kino-Ucho. Išlo o projekt Rádia Devín vysielaný v rokoch 20122014, v ktorom sa poslucháči mali možnosť zoznámiť s kinematografiou od jej počiatku až po súčasnosť. V priebehu troch rokov vznikli tri vysielacie cykly, v ktorých sa autorky zamerali vždy na určitú oblasť. V prvom cykle na cestu filmu od prvých pohyblivých obrázkov až po moderný filmový veľkopriemysel, v druhom na dejiny svetovej kinematografie od 70. rokov 20. storočia po súčasnosť a v treťom na dejiny slovenskej kinematografie.
Vynikajúce úspechy zaznamenala Katarína Mišíková aj na svojej pozícii programového dramaturga v Slovenskej televízii, kde pracovala v rokoch 2004 až 2008. Počas jej pôsobenia získala dramaturgia Dvojky viacero ocenení, napríklad cenu Televízna udalosť roka v rámci podujatia Kinema film roka 2007. Do roku 2004 pritom Dvojka vysielala približne len sedem hodín denne bez stálej štruktúry a vlastných formátov. Po ohlásení kampane „Nový začiatok“, za ktorým stál vtedajší riaditeľ Richard Rybníček, prišla do STV práve Katarína Mišíková a od toho obdobia začali byť do Dvojky cielene vyberané a vysielané hodnotné svetové a slovenské filmové klasiky či aktuálna festivalová produkcia.
Takisto je aj spoluautorkou projektu Filmový kabinet deťom, ktorý sa od roku 2014 snaží oboznamovať deti v školskom veku o výrobe a teórii animovaného filmu.

</doc>
<doc id="564484" url="https://sk.wikipedia.org/wiki?curid=564484" title="Majstrovstvá Európy vo vodnom póle 1947">
Majstrovstvá Európy vo vodnom póle 1947

Majstrovstvá Európy vo vodnom póle 1947 boli v poradí 6. majstrovstvá Európy vo vodnom póle, ktoré organizuje Európska plavecká liga (LEN). Konali sa v Monte Carle, v Monaku v dňoch od 10.14. septembra 1947, za účasti 10 mužských tímov. Titul získalo , ktoré sa vo finálovej skupine umiestnilo pred a . Pre víťazné Taliansko to bola vôbec prvá medaila. Predchádzajúci päťnásobný majster Európy z skončil až na 4. mieste.

</doc>
<doc id="564487" url="https://sk.wikipedia.org/wiki?curid=564487" title="Chrysi">
Chrysi

Chrysi () alebo Gaiduronisi () je neobývaný grécky ostrov ležiaci asi južne od Kréty oproti Ierapetre v Líbyjskom mori. Asi 700 m východne od neho je ostrovček Mikronisi. Administratívne patria oba ostrovy do obce Ierapetra v Lasithi.
Turistika.
Na Chrysi sa možno dostať po mori z Ierapetry alebo Myrtosu. Najvyšší bod ostrova sa volá Kefala („hlava“) a má nadmorskú výšku V západnej časti ostrova sa nachádza kaplnka svätého Mikuláša (datovaná približne do 13. storočia). Na ostrove je aj soľná panva, starý prístav, minojské ruiny, maják a cintorín z rímskeho obdobia. Vďaka plytkému moru v okolí ostrova je populárne šnorchlovanie a potápanie. V zálivoch Belegrina, Hatzivolakas a Kataprosopo je veľká druhová rozmanitosť mušlí.
Ostrov je dostupný z Ierapetry od polovice mája do neskorého októbra. Plavba loďou trvá asi 50 minút. Na južnom pobreží je taverna. Prenocovanie nie je povolené. Na ostrove nie je pitná voda.
Ochrana prostredia.
Ostrov je chránený ako „oblasť veľkej prírodnej krásy". Na ostrove je najväčší prírodný porast "Juniperus macrocarpa" v Európe. Väčšina stromov má vek okolo 200 rokov a priemernú výšku 7 metrov, no nájdu sa aj 300 ročné stromy vysoké 10 metrov. Ich hustota je približne 28 stromov na hektár.

</doc>
<doc id="564489" url="https://sk.wikipedia.org/wiki?curid=564489" title="Parmeniskos">
Parmeniskos

Parmeniskos ("Parmeniskos") môže byť:

</doc>
<doc id="564493" url="https://sk.wikipedia.org/wiki?curid=564493" title="Francúzska kolónia">
Francúzska kolónia



</doc>
<doc id="564494" url="https://sk.wikipedia.org/wiki?curid=564494" title="Francúzske impérium">
Francúzske impérium



</doc>
<doc id="564495" url="https://sk.wikipedia.org/wiki?curid=564495" title="Majstrovstvá Európy vo vodnom póle 1954">
Majstrovstvá Európy vo vodnom póle 1954

Majstrovstvá Európy vo vodnom póle 1954 boli v poradí 8. majstrovstvá Európy vo vodnom póle, ktoré organizuje Európska plavecká liga (LEN). Konali sa v Turíne, v Taliansku v dňoch od 31. augusta5. septembra 1954, za účasti 12 mužských tímov. Nováčikmi turnaja boli družstvá Rumunska a Sovietskeho zväzu. Taliansko organizovalo európsky šampionát druhýkrát, predtým hostilo toto podujatie v roku 1927, v Bologni. Dejiskom zápasov bol Piscina dello Stadio Civico. Titul získalo , ktoré sa vo finálovej skupine umiestnilo pred a domácim . 

</doc>
<doc id="564499" url="https://sk.wikipedia.org/wiki?curid=564499" title="Zoznam chránených území v okrese Most">
Zoznam chránených území v okrese Most

Toto je zoznam chránených území v okrese Most aktuálny k decembru roku 2015, v ktorom sú uvedené chránené územia v oblasti okresu Most.

</doc>
<doc id="564500" url="https://sk.wikipedia.org/wiki?curid=564500" title="Vladislav Pavlovič">
Vladislav Pavlovič

Vladislav Pavlovič (* 25. október 1924, Bratislava, Česko-Slovensko – † 31. október 1973, Bratislava) bol slovenský režisér, scenárista a herec.
Životopis.
V roku 1943 absolvoval biskupské gymnázium v Trnave. Ako študent Právnickej fakulty Univerzity Komenského v Bratislave bol jedným zo spoluzakladateľov bratislavského divadelného krúžku Akademické divadlo, ktoré v roku 1944 prenieslo svoju činnosť do Trnavy. V rokoch 19441945 v ňom vytvoril množstvo divadelných postáv ("Tanec nad plačom" od Petra Zvona, Moliérovu "Dandinu", Čapkovu "Matku"...). Vladislav Pavlovič prerušil štúdium na Právnickej fakulte a nastúpil ako herec do činohry SND v Bratislave. V rokoch 19471951 študoval na Filozofickej fakulte Univerzity Komenského a na Štátnom Konzervatóriu v Bratislave. Vojenskú prezenčnú službu absolvoval ako rozmnožovač hudobných materiálov, recitátor a konferencier vo Vojenskom umeleckom súbore Jána Nálepku v Bratislave (19521954). Od roku 1954 pracoval ako režisér dokumentárnych filmov a v roku 1958 prešiel k hranému filmu. Zomrel tragicky v roku 1973 počas nakrúcania filmu "Trofej neznámeho strelca", spáchal samovraždu.
Charakteristika tvorby.
V celom jeho tvorivom živote dominovala druhá študijná alternatíva. Vladislav Pavlovič sa stretával s trnavskými rovesníkmi a priateľmi, ktorými boli napríklad šéfredaktor "Krás Slovenska" Tibor Sásik, redaktor satirického časopisu "Roháč" Laco Szalay, dramaturg scenárista a režisér Dušan Kodaj. Jeho priatelia obdivovali Pavlovičov krásny zvonivý hlas a jeho už dobre vycibrený herecký prejav. Vladislava angažovali za eléva činohry Slovenského národného divadla v sezóne 1946. Tu sa prejavil ako ambiciózny herec v rozprávkovej komédii "Na posiedkach s čertom" a v naštudovaní Sládkovičovej "Maríny". Pavlovičove ambície však smerovali ďalej. K divadelnej réžii, kde vytvoril niekoľko zaujímavých inscenácií, a neskôr i k filmovej réžii.
Tvorba.
Divadlo.
S hereckou prácou sa začal zoznamovať ako stredoškolák v Akademickom divadle v Trnave (postava Boludnického v Stodolovej "Maríne Havranovej", Tonka v Čapkovej "Matke"...). V SND účinkoval v divadelných predstaveniach "Inšpektor sa vracia" (J. B. Priestley, 1949), "Bitka pri Rozhanovciach" (J. Záborský, 1950) a iné. V národnom divadle sa popri hereckej práci venoval aj štúdiu réžie. Ako asistent réžie spolupracoval s Jozefom Budským a s Ivanom Lichardom, samostatne režíroval hry "Odkaz živým" (J. Fučík, 1951) a "Bankrot" (A. N. Ostrovskij, 1952).
Film.
Od roku 1954 pracoval ako režisér dokumentárnych filmov v Štúdiu krátkych filmov. Ako pomocný režisér spolupracoval s V. Kubenkom na medailóne "V službách divadla" o Jánovi Borodáčovi. Samostatne režíroval filmy "Národná galéria", "Karol Ludovít Libay" a "Grafik Vincent Hložník". V roku 1958 ho prizvali do Hraného filmu na Kolibu. Ako pomocný režisér spolupracoval s Václavom Kubáskom "Mladé srdcia" (1952), Frigyesom Bánom "Dáždnik svätého Petra" (1958) a Jiřím Krejčíkom "Polnočná omša" (1962). Vladimír Pavlovič tvrdí, že možnosť spolupráce mu dala priestor nazrieť do problémov hraného filmu. Sám zrežíroval stredometrážne filmy "Prvák", "Príbeh Ondreja Gregora", "Dobrodružstvo so spravodlivosťou" pre televíziu, podľa poviedky Petra Karvaša. V roku 1961 zrežíroval svoj prvý celovečerný film "Most na tú stranu", neskôr "Senzi mama" (1961), "Kryštál z Istanbulu" (1966), "Ring voľný" (1966) a už spomínaný posledný film "Trofej neznámeho strelca" (1974) počas ktorého Vladislav Pavlovič zahynul a dielo po jeho smrti dokončil kameraman Vincent Rosinec. Ako herec si zahral vo filme Paľa Bielika "Priehrada (1950)".
Filmografia.
Dokumentárna tvorba
Hraná tvorba
Stredometrážne filmy:
Celovečerné filmy:

</doc>
<doc id="564501" url="https://sk.wikipedia.org/wiki?curid=564501" title="Jelena Paštéková">
Jelena Paštéková

Prof. PhDr. Jelena Paštéková, CSc. (* 30. marec 1951, Bratislava) je slovenská filmová a literárna teoretička, vysokoškolská pedagogička a prekladateľka.
Životopis.
V rokoch 19661969 študovala na Strednej všeobecnovzdelávacej škole, v roku 1974 vyštudovala estetiku a slovenčinu na Filozofickej fakulte Univerzity Komenského v Bratislave.
Od skončenia štúdií pôsobí v Literárnovednom ústave Slovenskej akadémie vied (SAV). V rokoch 19761982 zatiaľ ako interná ašpirantka, no od 198299 ako vedecká pracovníčka a vedecká tajomníčka (1994). Jelena Paštéková sa v roku 1999 stala riaditeľka Ústavu slov. literatúry SAV až do roku 2006, v súčasnosti je jeho samostatnou vedeckou pracovníčkou. Ako externe vedúca pôsobila na oddelení výskumu a edičnej činnosti v Slovenskom filmovom ústave – Národnom kinematografickom centre v rokoch 1991 až 1993. Od roku 1991 prednáša na Filmovej a televíznej fakulte Vysokej školy múzických umení v Bratislave.
Ďalšie vzdelávanie
Charakteristika tvorby.
Jej vedeckovýskumná práca je zameraná na teóriu literatúry a filmu, povojnovou slovenskou literatúrou. Venuje sa výskumu slovenskej kinematografie a slovenskej literatúry dvadsiateho storočia, zaoberá sa vzťahmi medzi literatúrou a filmom, adaptáciami literárnych diel ( práce "Filmová adaptácia Nevesty hôľ", 1974; "Sedemkrát Veľký Nemý", 1984) a medialitou. Je autorkou štúdii, ktoré publikovala doma aj v zahraničí, vedeckou redaktorkou a zostavovateľkou zborníkov. Okrem toho je autorkou filmových adaptácií literárnych diel, predovšetkým odborných štúdií a recenzií, ktoré publikuje v slovenských i zahraničných zborníkoch a periodikách – Slovenská literatúra, Romboid, Slovenské pohľady, Literárny archív. Medzi autorkine tvorivé aktivity patrí aj jej prekladateľská činnosť. Odbornú i umeleckú literatúru prekladá z poľštiny a angličtiny.
Tvorba.
Jelena Paštéková vyštudovala na FFUK v Bratislave odbor estetika – slovenčina. Diplomovú prácu písala pod vedením zakladateľa modernej slovenskej filmológie Petra Mihálika. Jej vedecký záujem sa spočiatku sústredil na vzťahy medzi literatúrou a filmom, neskôr na univerzálnejšie problémy semiotiky a intermediality a na kultúrno-typologické vzťahy slovenského kultúrneho kontextu (povojnová slovenská literatúra a slovenský hraný film, poetika päťdesiatych rokov, problémy cenzúry, normalizácia, česko-slovenské vzťahy, tvorba Leoplda Laholu ako divadelného, filmového a literárneho autora).
V rokoch 1991 – 1993 pracovala v Slovenskom filmovom ústave – Národnom kinematografickom centre ako vedúca Oddelenia výskumu a edičnej činnosti. Ústav v tom čase inštitucionálne zastrešil rozbiehajúci sa výskum dejín slovenskej kinematografie, ktorý sa r. 1994 preniesol na pôdu FTF VŠMU (spoločná publikácia "Dejiny slovenskej kinematografie" s Václavom Macekom, 1997), táto publikácia o slovenskej kinematografii je momentálne najkomplexnejšou. Reprezentatívne a dopodrobna mapuje vývoj našej filmovej kultúry až do polovice 90. rokov. Z tejto pôdy vzišla aj iniciatíva na založenie časopisu pre vedu o filme a „pohyblivom obraze“ KINO-IKON, vydávaného Asociáciou slovenských filmových klubov od r. 1996. Bola vedúcou riešiteľkou interdisciplinárneho grantového projektu VEGA č.2/50066/98 Poetika 50. rokov (16 riešiteľov z FTF VŠMU, Činohernej a bábkarskej fakulty VŠMU, Ústavu slovenskej literatúry SAV, Historického ústavu SAV, Ústavu hudobnej vedy SAV, Umenovedného ústavu SAV). Výsledkom výskumu boli venované viaceré vedecké diskusie a konferencie, publikované v monografii "Poetika a politika" (2004) o umení v období socialistického realizmu. Východiskovým bodom jednotlivých interpretácií je ruptúra historickej, estetickej a umeleckej kontinuity slovenskej kultúrnej tradície. Z hľadiska dotykov umenia a totalitnej moci predstavujú päťdesiate roky materiál plný vnútorného dramatizmu, ktorý určoval represívny politický diktát (estetická normotvorba socialistického realizmu) a nedokončená liberalizačná vlna. Pätnásť štúdií monografie sa zameriava na „zakladateľské“ obdobie socialistického realizmu u nás, odlišujúce sa od neskorších období koncentrovanosťou ideológie, normotvorbou a psychickými a fyzickými represiami. Napriek unitárnemu, mocensky presadenému modelu sa ukazuje, že umenie ako systém sa aj za takýchto podmienok vyznačovalo istou elastickosťou, ktorá bola schopná čiastočne vyrovnávať a „spracúvať“ tlak direktívne šíreného kánonu.
Koncepcia profilujúceho predmetu Dejiny slovenského filmu sa neopiera o súhrn faktov a mien, ale o živý kontakt so slovenskou filmovou históriou prostredníctvom konkrétnych audiovizuálnych diel. Predmet prispieva k utváraniu vedomia národnej filmovej identity a k spoznávaniu širších kultúrnych kontextov súčasného umenia.
Predmety Literatúra a film a Naratívne mody literatúry a filmu rozvíjajú interpretačnú citlivosť poslucháčov voči umeleckému (literárnemu a filmovému) dielu a poskytujú im nástroje na analýzu. V zmysle aktuálneho prúdu kultúrnych štúdií nechápu literatúru a film izolovane, ale odkrývajú ich synkretizmus – interaktívne (intermediálne) dotyky a prieniky.
Najnovšou monografiou Jeleny Paštékovej je "Rozprávanie o rozprávaní" (2009), v ktorom sa čitateľsky prístupnou formou zaoberá premenlivými vzťahmi medzi literárnou a filmovou naráciou. Skúma niekoľko okruhov vzťahu dvoch znakových systémov, literatúry a filmu – „odkrývanie“ stôp literárnosti vo filme alebo kinematografických postupov v literatúre. Autorka načrtáva znakovú charakteristiku filmového a literárneho rozprávania a zmenu postavenia oboch typov rozprávania pod vplyvom postštrukturalizmu a postmoderny na sklonku 20. storočia, problematiku filmových adaptácií a kontext slovenskej tvorby na rozhraní 40., 50. a 60. rokov minulého storočia. V slovenskej kinematografii sa venuje literárnej a filmovej tvorbe Alfonza Bednára a jeho spolupráci so Štefanom Uhrom, v ktorej vidí východisko moderného filmového rozprávania na Slovensku. Spolupracovala na realizácii projektu "Čítame slovenskú literatúru 1 – 3" (1997 – 1998).
Diela.
Najvýznamnejšie publikované vedecké práce, verejne realizované alebo prezentované umelecké diela a výkony:
Najvýznamnejšie publikované vedecké práce verejne realizované alebo prezentované umelecké diela alebo výkony za posledných šesť rokov:

</doc>
<doc id="564502" url="https://sk.wikipedia.org/wiki?curid=564502" title="Bořeň">
Bořeň

Bořeň () je skalnatý vrch, ktorý sa nachádza južne od Bíliny v Českom stredohorí. Vypína sa vysoko nad údolím rieky Bíliny, v spodnej časti je čiastočne zarastený lesom. Vrchol sa nachádza vo výške Tvorí výraznú dominantu ako mesta Bíliny tak i celého Českého stredohoria. Vďaka svojej charakteristickej siluete je veľmi dobre viditeľný aj z mnohých vzdialených miest (napr. zo Žatca).
Geológia.
Bořeň je najväčší povrchový znelcový (fonolitový) útvar v strednej Európe. V treťohorách bola pri sopečnej činnosti nadvihnutá podložná rula a do vrstiev druhohorných kriedových slieňovcov sa vklínil mohutný útvar fonolitu. Vo štvrtohorách bol fonolit eróziou vypreparovaný a vytvoril unikátnu kopu.
Fonolit má monumentálnu stĺpcovitú odlučnosť s až vysokými skalnými stenami. Mrazovým zvetrávaním vznikli skalné ihly, veže, stĺpy, puklinové jaskyne a ďalšie útvary. Svahy pokrývajú kamenohlinité sute a suťové polia.
Ochrana prírody.
Prvé chránené územie tu bolo zriadené v roku 1946. Národná prírodná rezervácia bola vyhlásená roku 1977. Rozloha chráneného územia predstavovala . K roku 2013 došlo ku znovu vyhláseniu územia a k jeho rozšíreniu na . Rezerváciou vedie náučný chodník z Bíliny až na vrchol, odkiaľ sa otvára kruhový rozhľad na všetky strany. Na skalnatých svahoch rastie rad chránených rastlín a sídli tu chránený výr skalný. Bolo tu zistené okrem bežných druhov vtákov tiež 22 osobitne chránených. Tiež sa tu vyskytuje ropucha zelená a užovka hladká.
Z rastlín sa tu vyskytuje napr. taričník skalný, astra alpínska, kosatec bezlistý, lomikameň trsnatý, poniklec lúčny český, klinček sivý, prvosienka jarná, lykovec jedovatý. Na náprotivných južných stráňach vrchu Kaňkov rastie hlaváčik jarný.
Horolezectvo.
Z horolezeckého hľadiska je Bořeň jednou z najvýznamnejších nepieskovcových oblastí v Česku. Znelcová skala je vo väčšine sektorov pevná a ponúka rozmanité možnosti stenového, štrbinového aj komínového lezenia. Vysoké steny, zvlášť na severe, poskytujú možnosti viacedĺžkových výstupov horského charakteru.
Prvá horolezecká činnosť na Bořeni začala na začiatku 20. storočia, podrobnejšie informácie sa však nezachovali. Prvé známe mená prvovýstupcov sú mená Gregor (Řehoř) a Berthold z alpského klubu zo Žatca, podľa ktorých sú nazvané napr. Skalné útvary Bertholdův prst a Řehořův komín. V súčasnosti na Bořeni existuje približne štyristo ciest všetkých obťažností.
Zaujímavosť.
Bořeň býva často porovnávaný s Diablovou horou v Wyomingu (USA), a to nielen kvôli zhodnému chemickému zloženiu horniny, ale aj kvôli podobnému charakteru krajiny, v ktorej sa nachádza.

</doc>
<doc id="564514" url="https://sk.wikipedia.org/wiki?curid=564514" title="Francúzske koloniálne impérium">
Francúzske koloniálne impérium



</doc>
<doc id="564527" url="https://sk.wikipedia.org/wiki?curid=564527" title="Jozef Zlocha">
Jozef Zlocha

Ing. Jozef Zlocha (* 6. jún 1940, Lysá pod Makytou – † 25. august 2001, Nové Zámky) bol slovenský geológ, banský inžinier, prvý minister životného prostredia samostatnej Slovenskej republiky, politik HZDS.
Biografia.
Narodil sa 6. júna 1940 v Lysej pod Makytou, okr. Považská Bystrica. Absolvoval Bansko-geologickú fakultu v Ostrave a Banskú fakultu v Košiciach. Po absolvovaní štúdia v roku 1963 sa zamestnal v štátnom podniku Geologický prieskum v Spišskej Novej Vsi. Na tomto pracovisku sa zaoberal problematikou vyhľadávania a prieskumu nerastných surovín, ako aj stavom životného prostredia v regiónoch s intenzívnou banskou činnosťou. V 70. a 80. rokoch bol účastníkom viacerých expertíz, ktoré hodnotili surovinové zdroje v Maďarsku, Juhoslávii alebo v Grécku, ako aj v africkom štáte Benin. Svoje poznatky a výskumy následne publikoval vo viacerých odborných časopisoch.
V roku 1970 bol vylúčený z KSČ pre svoj negatívny postoj k vstupu vojsk Varšavskej zmluvy do ČSSR. V prvých slobodných voľbách v júni 1990 bol zvolený za poslanca Snemovne národov Federálneho zhromaždenia za VPN vo Východoslovenskom kraji. V parlamente pôsobil vo výbore pre životné prostredie, ktorého bol tajomníkom. Po rozkole vo VPN sa priklonil na stranu Vladimíra Mečiara a na jar 1991 spolu s 8 poslancami Snemovne národov (E. Bellušová, M. Kňažko, H. Kočtúch, M. Kontra, V. Mečiar, A. Ondrejkovič, V. Vicen a R. Zelenay) vytvorili nový poslanecký klub HZDS. Za poslanca do Snemovne národov FZ kandidoval aj v roku 1992, avšak poslancom sa nestal.
Dňa 23. júna 1992 bol vymenovaný za člena vlády Vladimíra Mečiara, pôsobil ako predseda Slovenskej komisie pre životné prostredie, ktorá sa neskôr pretransformovala na Ministerstvo životného prostredia SR. Jozef Zlocha bol prvým ministrom životného prostredia po vzniku samostatného Slovenska 1. januára 1993. Na ministerskom poste zotrval do 15. marca 1994, pretože 4 dni predtým poslanci Národnej rady Slovenskej republiky vyslovili vláde SR nedôveru.
V predčasných parlamentných voľbách, ktoré sa konali na jeseň 1994 bol zvolený za poslanca za koalíciu HZDS – RSS vo Východoslovenskom kraji. Bol členom Výboru NR SR pre životné prostredie a ochranu prírody. Avšak v parlamente zotrval len niečo vyše mesiaca, pretože 13. decembra 1994 bol znovu vymenovaný do vlády Vladimíra Mečiara za ministra životného prostredia SR. Ministrom bol až do vymenovania novej vlády pod vedením Mikuláša Dzurindu 30. októbra 1998.
V parlamentných voľbách v roku 1998 bol zvolený za poslanca NR SR za HZDS. Pôsobil vo výbore pre životné prostredie.
Jozef Zlocha zomrel niekoľko dní po ťažkej mozgovej príhode 25. augusta 2001 vo veku 61 rokov. V parlamente ho nahradil Peter Chudík, neskorší predseda Prešovského samosprávneho kraja.

</doc>
<doc id="564529" url="https://sk.wikipedia.org/wiki?curid=564529" title="Majstrovstvá Európy vo vodnom póle 1958">
Majstrovstvá Európy vo vodnom póle 1958

Majstrovstvá Európy vo vodnom póle 1958 boli v poradí 9. majstrovstvá Európy vo vodnom póle, ktoré organizuje Európska plavecká liga (LEN). Konali sa v Budapešti, v Maďarsku v dňoch od 31. augusta6. septembra 1958, za účasti rekordných 14 mužských tímov. Nováčikmi turnaja boli družstvá Bulharska, NDR a Poľska. Maďarsko organizovalo európsky šampionát druhýkrát, predtým hostilo toto podujatie v roku 1926, tiež v Budapešti. Dejiskom zápasov bol Hajós Alfréd Nemzeti Sportuszoda. Titul obhájilo domáce , ktoré sa vo finálovej skupine umiestnilo pred a . 

</doc>
<doc id="564535" url="https://sk.wikipedia.org/wiki?curid=564535" title="Žilinská synoda">
Žilinská synoda

Žilinská synoda sa konala v Žiline od 28. do 30. marca 1610. Zvolal ju a predsedal jej uhorský palatín Juraj Turzo. Bola prvou "zákonodarnou synodou" evanjelickej cirkvi na území Horného Uhorska, dnešného Slovenska. Prijala prvé zákony, organizačné členenie a zvolila prvých superintendentov, čím položila základy pre vytvorenie samostatnej cirkevnej organizácie evanjelikov v Hornom Uhorsku. Tým preniesla do praxe zákony prijaté Uhorským snemom v Bratislave v roku 1608 zvolaným Matejom II. Habsburským. Je jednou z troch najdôležitejších synod Evanjelickej cirkvi augsburského vyznania na Slovensku.
Akty a závery – zákony Žilinskej synody.
Zákony žilinskej synody – skrátený prepis podľa Daniela Veselého:
Superintendská prísaha –  slovenský preklad podľa Jura Janošku
Ja N. N., slova B. kazateľov, v stoliciach N. superintendent, prisahám pred tvárou večného Boha, Otca, Syna a Ducha svätého a sľubujem, že v živote svojom, verejne i súkromne, nijaké iné učenie nebudem učiť a napomáhať, jedine, ktoré je obsiahnuté v Písmach prorockých a apoštolských a ktoré je složené vo vyznaní augšpurskom, v Augšpurgu cisárovi Karolovi V. roku 1530 predloženom, a ktoré sa potom vo Formuli svornosti obsažené nachodí. Pilne a prísne budem bedliť a starať sa, aby toto vyznanie i páni seniori i páni slova B. kazatelia do mojej péči sverení, vyznávali a učili. Pánom farárom cirkvi i celému stádu, mne podriadenému, budem sa usilovať s pomocou milosti Ducha Svätého byť takým predstaveným, ako sa svedčí na dobrého a verného pastiera duší a slova Božieho kazateľa. Usilovať sa ďalej budem zachovávať zákony, ktoré predpísané sú i duchovným jednotlivých kontubernií, stolíc a dištriktov i mne v tomto úrade superintendenta, a budem sa starať, aby i od všetkých i jednotlivých, pod môj dozor patriacich boly zachovávané a nasledované. Toto všetko chcem zo všetkých svojich síl plniť, k čomu nech mi dopomáha Boh Otec, Syn i Duch Svätý a moja kresťanská viera. Amen.

</doc>
<doc id="564555" url="https://sk.wikipedia.org/wiki?curid=564555" title="CHKO Labské pískovce">
CHKO Labské pískovce



</doc>
<doc id="564557" url="https://sk.wikipedia.org/wiki?curid=564557" title="Labské pískovce">
Labské pískovce



</doc>
<doc id="564559" url="https://sk.wikipedia.org/wiki?curid=564559" title="Otto Laubert">
Otto Laubert



</doc>
<doc id="564561" url="https://sk.wikipedia.org/wiki?curid=564561" title="CHKO České středohoří">
CHKO České středohoří



</doc>
<doc id="564572" url="https://sk.wikipedia.org/wiki?curid=564572" title="Helena Gmucová">
Helena Gmucová



</doc>
<doc id="564573" url="https://sk.wikipedia.org/wiki?curid=564573" title="Dia (ostrov)">
Dia (ostrov)

Dia () je neobývaný ostrov pri severnom pobreží gréckeho ostrova Kréta. Od hlavného mesta Kréty Iraklio je vzdialený asi . Ostrov je administratívne súčasťou sídla Elea v obecnej jednotke Guves v obci Chersonisos, v krajskej jednotke Iraklio.
Dejiny.
Ostrov býval známy pod menom Standia a bol hlavným prístavom Kréty dlhé stáročia.
Mytológia.
Ostrov je vidieť z hlavného mesta Kréty Iraklio a pravdepodobne ho bolo vidieť v časoch minojského kráľovstva z jeho hlavného mesta Knóssos. Preto je niekedy považovaný za ten ostrov, na ktorý utiekol Théseus, keď zabil Minótaura.
Ostrovček pri pohľade z mesta Iraklio pripomína obrovskú jaštericu. Podľa legendy obrovská jašterica chcela zničiť Krétu, ale po zásahu Diovho blesku skamenela a je z nej ostrov.
Ochrana životného prostredia.
Na ostrove Dia žijú tieto chránené zvieratá: slimáky "Albinaria retusa", jašterice "Podarcis erchardii schiebeli", divé králiky "Oryctolagus cuniculus cnossius" a orly, ktoré Gréci volajú "mavropetritis". Dia patrí do sústavy chránených území Európy Natura 2000. Medzi chránené rastliny patrí "Carlina diae".
Staroveký prístav.
Jacques-Yves Cousteau v roku 1976 vykonal podvodný prieskum okolia ostrova a našiel zvyšky starovekého prístavu v mori medzi Iraklio a ostrovom.

</doc>
<doc id="564574" url="https://sk.wikipedia.org/wiki?curid=564574" title="69 (sexuálna poloha)">
69 (sexuálna poloha)

69 je sexuálna poloha, pri ktorej obaja partneri súčasne ústami stimulujú genitálie svojho partnera, vzájomne praktizujú orálny sex.
Partneri zaujmú pozíciu, ktorá pripomína tvar čísla 69, z čoho pochádza označenie tejto polohy. Táto poloha sa používa najmä počas predohry, ale môže tiež viesť k spoločnému orgazmu. Polohu možno vykonávať medzi mužom a ženou, ako aj medzi dvoma mužmi alebo dvomi ženami.

</doc>
<doc id="564575" url="https://sk.wikipedia.org/wiki?curid=564575" title="Parmeniskos z Kerkyry">
Parmeniskos z Kerkyry

Parmeniskos ("Parmeniskos") bol olympijský víťaz v behu na jedno stadion v rokoch 96 a 88 pred Kr.
Parmeniskos, syn Filiska z Kerkyry, bol na 171. a na 173. olympijských hrách korunovaný olivovým vencom zo stromu rastúceho v posvätnom okrsku boha Dia za víťazstvá v behu na jedno stadion. Kanadský historik Mark Golden, emeritný profesor klasických štúdií na Univerzite vo Winnipegu, uvádza, že Parmeniskos vyhral ako dorastenec beh na dve stadiá a beh na dlhú trať na hrách ("Amfiaareia") v Órópu, ktoré sa v pravidelnom štvorročnom cykle slávili na počesť argejského kráľa Amfiaraa.
Dvojnásobné olympijské víťazstvo Parmeniska je uvedené v starovekom diele "Kronika" (gr. Chronografia) od historika Eusebia z Kaisareie, ktorý do knihy prepísal aj zoznam olympijských víťazov z písomností Iulia Africana, autora mnohých písomných diel, zachovaných prevažne len vo fragmentoch.

</doc>
<doc id="564578" url="https://sk.wikipedia.org/wiki?curid=564578" title="Hammersmith Bridge">
Hammersmith Bridge

Hammersmith Bridge je cestný visutý most v Londýne na rieke Temža spájajúci mestské časti Hammersmith and Fulham a Richmond. Je najstarším dodnes existujúcim visutým mostom na londýnskom úseku Temže.
Výstavba pôvodného reťazového mosta bola začatá v roku 1825 a po dokončení v októbri 1827 sa stal prvým visutým mostom cez Temžu v Londýne. Otvorený bol 6. októbra 1827. Hlavným inžinierom bol William Tierney Clark, ktorý je slávny najmä ako autor návrhu budapeštianskeho mosta Széchenyi lánchíd. Výstavba mosta stála 80 000 libier a na moste bolo vyberané mýto. Hlavné mostné rozpätie s dĺžkou bolo po dokončení tretím najdlhším mostným rozpätím v Európe (po Menai Suspension Bridge a Union Bridge). Dĺžka bočných rozpätí bola . Výška mosta bola a vrcholy pylónov sa nachádzali nad úrovňou vozovky. Šírka vozovky bola a dva chodníky po jej stranách boli široké. 
V marci 1869 bolo kvôli hustej premávke na moste a jeho záťaži v podobe nekoľkotisícového davu pozorovateľov veslárskych pretekov The Boat Race rozhodnuté o stavbe nového mosta. Na začiatku 80. rokov 19. storočia bol starý most zničený a na jeho mieste bol v roku 1884 postavený dočasný. Výstavba nového mosta bola začatá v roku 1886 a ukončená o rok neskôr; otvorený bol 18. júna 1887 Eduardom, Princom z Walesu. Autorom návrhu mosta bol Sir Joseph Bazalgette, známy ako inžinier ďalších významných londýnskych mostov, napr. mostov Putney Bridge alebo Albert Bridge, ako aj londýnskeho kanalizačného systému. Pylóny nového mosta boli postavené na základoch pylónov starého mosta, preto má nový most rovnakú dĺžku rozpätia. Celková šírka nového mosta je a šírka vozovky je . Jeho výstavba stála 71 500 libier. 
Nový most sa viackrát stal terčom rôznych frakcií Írskej republikánskej armády. Prvý pokus o zničenie mosta bol neúspešný a uskutočnil sa 29. marca 1939; miestna kaderníčka Maurice Childs našla pod mostom kufor s bombou, ktorý následne hodila do rieky. Ďalší neúspešný pokus o zničenie mosta sa uskutočnil 26. apríla 1996, kedy bola pri moste nájdená semtexová nálož vytvorená Dočasnou IRA. 1. júna 2000 bol most poškodený náložou odpálenou Pravou IRA. 
Pri trojtýždňových opravách mosta v roku 2000 bolo nainštalované nové osvetlenie mosta.

</doc>
<doc id="564579" url="https://sk.wikipedia.org/wiki?curid=564579" title="Standia">
Standia



</doc>
<doc id="564580" url="https://sk.wikipedia.org/wiki?curid=564580" title="The Willis Family">
The Willis Family

The Willis Family je americká reality šou z prostredia muzikantskej rodiny, vysielaná v televízii TLC. 
Rodina Tobyho (* 1968) a Brendy (*1967) žije v Nashville v Tennessee a je známa ako "Willys Clan". Ich 12 detí (4 chlapci a 8 dievčat, všetci s menom na "J") tvorí hudobnú a tanečnú skupinu, ktorá je známa aj vďaka účinkovaniu v americkej sérii šou "America's Got Talent" (Amerika má talent) ako aj z vystúpení v Grand Ole Opry. Rodina má silnú kresťanskú a hudobnú tradíciu s koreňmi z Írska a juhu Chicaga, ktorá sa odzrkadľuje v ich produkcii. 
Dokument má 7 častí, ktoré mali premiéru v lete roku 2015. 

</doc>
<doc id="564581" url="https://sk.wikipedia.org/wiki?curid=564581" title="William Etheridge">
William Etheridge

William Etheridge (* cca 1709 Fressingfield, Suffolk† 3. október 1776) bol anglický inžinier a architekt, známy ako konštruktér drevených mostov navrhnutých na základe matematických princípov.
V rokoch 1744 – 1749 pracoval v Londýne na pomocnej drevenej konštrukcii pri stavbe starého Westminsterského mosta. V roku 1749 postavil v univerzitnom meste Cambridge tzv. "Matematický most" cez riečku Cam. Rok nato dokončil "Starý waltonský most" cez Temžu vo Walton-on-Thames v grófstve Surrey, najstarší z radu Waltonských mostov, ktoré sa na tomto mieste vystriedali.

</doc>
<doc id="564582" url="https://sk.wikipedia.org/wiki?curid=564582" title="TLC">
TLC

TLC môže byť:

</doc>
<doc id="564583" url="https://sk.wikipedia.org/wiki?curid=564583" title="Majstrovstvá Európy vo vodnom póle 1962">
Majstrovstvá Európy vo vodnom póle 1962

Majstrovstvá Európy vo vodnom póle 1962 boli v poradí 10. majstrovstvá Európy vo vodnom póle, ktoré organizuje Európska plavecká liga (LEN). Konali sa v Lipsku, vo Východnom Nemecku v dňoch od 19.25. augusta 1962, za účasti 11 mužských tímov. Dejiskom zápasov bol lipský Schwimmstadion. Tretí titul v rade a celkovo ôsmy získalo , ktoré sa vo finálovej skupine umiestnilo pred a . 

</doc>
<doc id="564585" url="https://sk.wikipedia.org/wiki?curid=564585" title="František Švec (poslanec)">
František Švec (poslanec)

Ing. František Švec (* 21. jún 1942, Zbehy) je technik, bývalý politik HZDS a bývalý poslanec NR SR.
Životopis.
V 90-tych rokoch pôsobil ako prednosta Okresného úradu v Nitre. V predčasných parlamentných voľbách v roku 1994 kandidoval za koalíciu HZDS – RSS v západoslovenskom volebnom kraji. Mandát nadobudol až dodatočne, ako náhradník na neuplatňovaný mandát Oľgy Keltošovej, ktorá sa stala členkou vlády. V parlamente pôsobil vo výbore pre zdravotníctvo a sociálne veci a v mandátovom a imunitnom výbore. V parlamente zotrval do konca volebného obdobia, s výnimkou krátkeho obdobia, keď sa asi na mesiac do parlamentu vrátila Oľga Keltošová, ktorá hneď odišla na post veľvyslankyne SR pri OSN. 24. marca 1998 opäť zložil sľub poslanca. V parlamentných voľbách v roku 1998 opäť kandidoval za HZDS a opäť mandát poslanca nadobudol až ako náhradník, tentoraz však iba na ustanovujúcej schôdzi NR SR dňa 29. októbra 1998 za Ivana Hudeca, ktorý bol v tom čase členom končiacej vlády.

</doc>
<doc id="564590" url="https://sk.wikipedia.org/wiki?curid=564590" title="Jánský vrch (národná prírodná pamiatka)">
Jánský vrch (národná prírodná pamiatka)

Jánský vrch je národná prírodná pamiatka, ktorá sa nachádza na južných a západných svahoch rovnomenného vrchu severovýchodne od obce Korozluky v okrese Most v Úsťanskom kraji.
Predmet ochrany.
Chránené územie na Jánskom vrchu pri Korozlukách bolo vyhlásené Ministerstvom školstva, vied a umení ČSR pôvodne ako prírodná rezervácia 25. septembra 1951. Predmetom ochrany sú vzácne suchomilné a teplomilné rastlinné spoločenstvá, rastúce na výhrevnom čadičovom podklade. Botanicky cenná lúčka v súčasnosti zaberá plochu 9,4ha a bola zriadená predovšetkým na ochranu vzácnej trávy - ovsíkovca stepného, ktorý tu rastie na najzápadnejšej hranici svojho svetového rozšírenia. Okrem tejto rastliny sa tu nachádzajú aj ďalšie chránené druhy ako kavyľ Ivanov, jagavka ľaliovitá, poniklec lúčny, hlaváčik jarný, kozinec bezbyľový, divozel tmavočervený, silenka uškatá, nátržník piesočný alebo ostropysk chlpatý. Lokalita je zaradená v I. zóne chránenej krajinnej oblasti České středohoří.
Stav chráneného územia.
V rokoch 2005 až 2013 bol na lokalite vykonaný inventarizačný prieskum u odborov zoológie (denné motýle, pavúky, plazy, vtáky, cicavce a netopiere), cievnaté rastliny (floristika a vegetácia) a lichenológia. Starostlivosť o chránené územie je v kompetencii Správy Chránenej krajinnej oblasti České středohoří. V materiáloch CHKO sa uvádza, že výskyt vzácnych druhov rastlín na tejto lokalite je ohrozený z niekoľkých príčin. Predovšetkým tu citeľne chýba skoršia forma obhospodarovania, najmä pastva (zákaz vykonávania pastvy bol uvedený ako jedna z podmienok ochrany daného územia vo vyhláške Ministerstva školstva, vied a umení ČSR z roku 1951 ). Územie je zároveň pod silným vplyvom náväzného osídlenia pri jeho južnej hranici - konkrétne je ohrozované pohybom domácich zvierat a vznikom skládok domáceho odpadu. Lesné porasty okolo ústrednej lokality nemajú prirodzenú druhovú skladbu a plnia skôr funkciu ochranného pásma. Stepná lúčka so vzácnymi druhmi rastlín je ale súčasne ohrozovaná expanziou agátu, mechúrnika a jaseňa.
Jednou z úloh, obsiahnutých v Pláne starostlivosti o Chránenú krajinnú oblasť České středohoří na obdobie 2015 - 2024, je sledovanie populácie druhov s veľmi vzácnym výskytom v Česku. Pokiaľ ide o NPP Jánský vrch, toto ustanovenie sa týka tunajšieho výskytu ovsíkovca stepného a rastlín z rodu kavyľ. Správa CHKO je v tej súvislosti povinná vykonávať aktívne manažment k udržaniu lokality.
Dostupnosť.
Na lokalitu ani v blízkosti nej nevedie žiadna značená turistická cesta. Do Korozluky existuje spojenie autobusmi MHD z Mostu (na zastávku "Korozluky, obecný úrad"), na ceste I/15, vedúcej stredom obce, je zastávka "Korozluky" diaľkových autobusových spojov.

</doc>
<doc id="564595" url="https://sk.wikipedia.org/wiki?curid=564595" title="Korozluky (zámok)">
Korozluky (zámok)

Zámok Korozluky je klasicistický zámok nachádzajúci sa na južnom svahu Jánskeho vrchu nad obcou Korozluky v okrese Most v Úsťanskom kraji. Od roku 1958 je chránený ako kultúrna pamiatka ČR.
História.
Vznik a premeny.
Na mieste dnešného zámku stála stredoveká tvrdza spomínaná prvýkrát už v roku 1408, ktorá neskôr zanikla. Okolo roku 1775 dal na jej mieste František Václav Rajský z Dubnice, krajský hajtman litoměřického kraja vystavať neskoro barokový jednoposchodový kaštieľ. Stavba bola v roku 1786 súdne predaná na zaplatenie dlhov. Zámok v roku 1806 nechal vtedajší majiteľ rytier Václav Beníško z Dobroslavi prestavať do klasicistickej podoby ako jednoposchodovú dvojkrídlovú stavbu. V roku 1848 sa stali majiteľmi zámku pivovarskí podnikatelia z Mostu Alex a Josef Fleischeroví, ktorí ho v roku 1870 prestavali do dnešnej podoby. V roku 1887 kúpila zámok rodina Richterových a vlastnila ho až do konfiškácie v roku 1945.
Zámok po roku 1945.
Po druhej svetovej vojne slúžil kaštieľ ako ubytovňa, potom sa jeho používateľom stalo družstvo Včela, krátko aj miestne JRD. V roku 1960 bolo na zámku zriadené odborné poľnohospodárske učilište, ktoré však bolo následne preložené do Podbořan. S plánovanou adaptáciou zámku na školu vrátane prístavby učební a telocvične sa síce započalo, ale nikdy nebola dokončená. Potom zámok slúžil ako administratívna budova "Státního statku" Bílina a nakoniec ako sklady civilnej obrany pre Okresný národný výbor v Moste. Po vyprataní bola stavba ponechaná osudu, až sa z nej stala ruina s obvodovými múrmi bez strechy. Rovnako poškodený bol aj priľahlý park a kaplnka. Na objekt bol preto vydaný demolačný výmer.
Obnova zámku.
V roku 1994 získal torzo zámku architekt Miroslav Perout ako náhradnú reštitúciu za hračkársku továreň v Mělníku a začal jeho obnovu. Novému majiteľovi sa podarilo na záchranu získať jednak dotácie od okresného úradu a ďalej v rámci "Programu záchrany architektonického dedičstva ČR" Ministerstva kultúry bola vykonaná hrubá stavba. Potom prispel Ústecký kraj na opravu interiérov a priľahlého zámockého parku. Park sa dostal tiež do "Programu na obnovu záhrad a parkov" Ministerstva životného prostredia.
Zámocký park.
Park vrátane obory nechali na konci 19. storočia zriadiť vtedajší majitelia Richterovi. Tí tiež nechali pri príjazdovej ceste vystavať kaplnku sv. Jozefa v podobe rotundy.
Devastácia sa nevyhla ani parku. Postupne zarastali náletovými drevinami a priestor slúžil ako skládka odpadu, predovšetkým popola a škvary z kotolne.
Regenerácia zámockého parku počíta s postupným vyčistením a vysadením parku novými stromy aj teplomilnými a suchomilnými rastlinami, ktoré sú typické pre neďaleké chránené územie - národnú prírodnú pamiatku na Jánskom vrchu. V parku už bola obnovená kaplnka sv. Jozefa, ktorú v roku 2004 znovu vysvätil litoměřický biskup Josef Koukl. Park bude doplnený lavičkami a sochami.
Súčasnosť.
V súčasnosti sú na zámku dve pamiatkové expozície. V prízemí je sakrálne umenie z mobiliáru starých mostových kostolov, na poschodí potom zámocké interiéry z 18. a 19. storočia. Zámok je pre verejnosť prístupný po dohode s majiteľom zámku pánom Peroutom.
Celý areál zámku je už dnes využívaný aj k ďalším kultúrnym a spoločenským účelom. V roku 2008 sa v parku a zámku pre verejnosť uskutočnil spoločenský večer "Veľká nočná hudba", ktorý má pokračovanie v roku 2009.

</doc>
<doc id="564598" url="https://sk.wikipedia.org/wiki?curid=564598" title="Jánský vrch (České středohoří)">
Jánský vrch (České středohoří)

Jánský vrch je čadičový kopec s vrcholom 340 m nad morom.
Poloha.
Nachádza sa severne nad obcou Korozluky v okrese Most. Vrch patrí do Českého stredohoria.
Východne od kopca medzi susedným vrchom Špičák (360 m) sa nachádza uzavretý lom, kde sa na prelome 80. a 90. rokov 20. storočia ťažil porcelanit.
Ochrana prírody.
Na južných a západných svahoch Jánskeho vrchu sa rozkladá rovnomenná národná prírodná pamiatka vyhlásená dňa 25. septembra 1951 o rozlohe , ktorá bola zriadená na ochranu sucho a teplomilných rastlinných spoločenstiev.

</doc>
<doc id="564600" url="https://sk.wikipedia.org/wiki?curid=564600" title="Antoine Marie Roger de Saint-Exupéry">
Antoine Marie Roger de Saint-Exupéry



</doc>
<doc id="564601" url="https://sk.wikipedia.org/wiki?curid=564601" title="Vinodolski zakonik">
Vinodolski zakonik



</doc>
<doc id="564606" url="https://sk.wikipedia.org/wiki?curid=564606" title="Jakub Horvay">
Jakub Horvay

Jakub Horvay (bližšie údaje o narodení a úmrtí nie sú známe) bol horský vodca, rodák z Novej Lesnej, známy zimnými výstupmi vo Vysokých Tatrách.
Z jeho života.
Ako a kedy sa stal horským vodcom nie je známe. Pravdepodobne tak, ako mnohí spišskí Nemci, ktorí žili v Novej Lesnej si privyrábali vodením turistov do Vysokých Tatier. Na konci 19. storočia podtatranskí horskí vodcovia neradi vodili turistov v zime. V tatranských osadách nebolo v zime veľa kúpeľných hostí, azda len v kúpeľoch Mikuláša Sontága v Novom Smokovci, ktorý propagoval zimný pobyt pre pacientov s respiračnými chorobami.
Dňa 7. apríla 1884 v Novom Smokovci sa objavil mladý 28 ročný nadporučík Teodor Wundt z Wüttenbergska. Vyhlásil, že chce podniknúť niekoľko zimných výstupov a že už si vybral horského sprievodcu. Jakuba Horvaya stretol na trhu vo Veľkej, kde sa mu prihovoril. Dohodli sa, že spolu uskutočnia niekoľko výstupov. Horvayovi, pravdepodobne, v zime chýbali peniaze a tak chtiac-nechtiac privolil.
Zakrátko 9. apríla v snehovej metelici po 10 hodinách prišli na Majláthovú chatu pri Popradskom plese. V noci sa vybrali na Rysy. Na vrchol vystúpili 10. apríla. Bol to prvý výstup na Rysy v zimných podmienkach. Na druhý deň sa vybrali na Vysokú, ale vyčerpaný Horvay, ktorý musel sekať „stupy“ do ľadu, sa vzdal. Prenocovali v horárni na Štrbskom Plese a 12. apríla vystúpili na Kriváň. Dňa 13. apríla za výdatného sneženia, vystúpili k "Hincovým plesám", ďalej im vysoký sneh nedovolil pokračovať v túre. Na druhý deň (po roztržke s Horvayom, ktorý chcel ísť nakúpiť potraviny) ani sám Wundt sa pre vysoký sneh nedostal do Mengusovského sedla. Ešte v ten večer zišli do Starého Smokovca. Dňa 15. apríla vystúpili spolu s MUDr. Sontágom na Slavkovský štít. Nocovali v Novej Lesnej u Jakuba Horvaya. Dňa 16. apríla sa z Novej Lesnej vybrali do Predných Meďodolov, vystúpili na Kopské sedlo do Zadných Meďodolov. Na druhý deň stúpali Bielovodskou dolinou a cez Poľský hrebeň a Velickú dolinu sa vrátili do Starého Smokovca. Tým sa skončila 9-dňová vysokohorská turistika. Bez jediného dňa oddychu. Aj keď už v tom čase boli v Tatrách známe lyže, propagoval ich Mikuláš Sontág, Wundt ich neuznával a všetky túry urobili pešo. Pre Jakuba Horvaya bola to zaslúžená mzda.
Počas návštevy Vysokých Tatier Teodor Wundt v zime 1884 sa spolu s Jakubom Horvayom zapísali natrvalo do dejín zimného horolezectva. Jeho ďalšia zimná návšteva v roku 1891 bola tiež úspešná. Najprv bez Jakuba Horvaya vystúpil 22. decembra na Prednú baštu a 24. decembra na Ostrvu. Oba boli prvými zimnými výstupmi. Potom s Jakubom Horvayom 27. decembra vystúpili z Malej Studenej doliny na Lomnické sedlo a na vrchol Lomnického štítu. Na druhý deň 28. decembra sa vybrali z Malej Studenej doliny cez Ľadovú priehybu a Ľadového koňa na Ľadový štít. Boli to najvyššie hodnotené výkony zimného horolezeckého obdobia ešte dlho potom. Rozhodujúcu zásluhu mal na tom práve Jakub Horvay. Stal sa autorom novej epochy zimného horolezectva vo Vysokých Tatrách.

</doc>
<doc id="564615" url="https://sk.wikipedia.org/wiki?curid=564615" title="TPA Group">
TPA Group

Skupina TPA sa zaoberá daňovým poradenstvom a auditom. Sídli vo Viedni. Klientom ponúka služby v oblasti daní, účtovníctva, mzdového účtovníctva, auditu, podnikového poradenstva, ESG poradenstva a E-commerce poradenstva v krajinách strednej a juhovýchodnej Európy.
Základné údaje.
Sídlo TPA Group je vo Viedni. Spoločnosť riadia niekoľkí partneri pôsobiaci vo viacerých krajinách strednej a juhovýchodnej Európy. TPA Group má viac ako 2050 zamestnancov v 31 pobočkách v 12 krajín strednej a juhovýchodnej Európy. Na Slovensku má spoločnosť TPA tri pobočky - Bratislava, Košice a Banská Bystrica. Okrem Slovenska TPA Group pôsobí aj v Albánsku, Bulharsku, Česku, Čiernej Hore, Chorvátsku, Maďarsku, Poľsku, Rakúsku, Rumunsku, Srbsku a Slovinsku. Spoločnosť riadia niekoľkí partneri pôsobiaci v spomínaných krajinách.
História.
V roku 1979 bola v dolnorakúskom Langenlois založená spoločnosť TPA. Spoločnosť sa rozšírila a v roku 1990 začala expandovať do susedných krajín strednej a východnej Európy. Vo všetkých dvanástich krajinách, v ktorých je v súčasnosti skupina TPA zastúpená, sa konzultačné služby zameriavajú predovšetkým na oblasť nehnuteľností, bankovníctva, služieb, energetiky, spracovateľského priemyslu a obchodu.
Od roku 1995 do septembra 2016 patrila TPA Group do Crowe Horwath International. Na začiatku roka 2005 došlo z dôvodu členstva v medzinárodnej sieti Crowe Horwath International k zmene názvu a značky z "TPA" na "TPA Horwath".
V lete 2016 skupina TPA ukončila svoje členstvo v sieti Crowe Horwath International a od 5. septembra 2016 pôsobí na trhu opäť pod značkou "TPA". Skupina TPA je nezávislým členom Baker Tilly Europe Alliance, celosvetovej asociácie samostatných a nezávislých účtovníkov, daňových poradcov a podnikových poradcov. Baker Tilly Europe Alliance je tvorená skupinou TPA, Baker Tilly Roelfs a Baker Tilly International. Sieť zahŕňala 122 nezávislých členov v 146 krajinách a zamestnáva viac ako 36 000 pracovníkov v 742 pobočkách, vďaka čomu patrí medzi top 10 globálnych poradenských sietí.

</doc>
<doc id="564616" url="https://sk.wikipedia.org/wiki?curid=564616" title="Eva Garajová">
Eva Garajová

PhDr. Eva Garajová (* 13. august 1946, Šurany) je členka Matice slovenskej, pedagogička, bývalá poslankyňa NR SR a bývalá veľvyslankyňa SR pri Rade Európy v Štrasburgu.
Životopis.
Eva Garajová vyštudovala Filozofickú fakultu Univerzity Komenského v Bratislave, odbor slovenský a francúzsky jazyk. Absolvovala študijné pobyty vo Francúzsku. V rokoch 19681970 pôsobila ako stredoškolská profesorka cudzích jazykov na Strednej ekonomickej škole v Nových Zámkoch, od roku 1970 pôsobila na Gymnáziu v Nových Zámkoch. V roku 1968 sa stala členkou Matice slovenskej a v roku 1990 bola zvolená za predsedníčku Výboru Matice Slovenskej. V predčasných parlamentných voľbách, ktoré sa konali 30. septembra a 1. októbra 1994 kandidovala za koalíciu HZDSRSS v západoslovenskom volebnom kraji. Poslankyňou sa stala až po vymenovaní novej vlády SR, keď 14. decembra 1994 nastúpila ako náhradníčka na neuplatňovaný mandát Petra Baca, ktorý sa stal ministrom pôdohospodárstva. V parlamente pôsobila vo výbore pre financie, rozpočet a menu a od septembra 1996 bola členkou aj novovzniknutého Výboru NR SR pre európsku integráciu. V parlamente zotrvala do konca volebného obdobia v roku 1998. Od septembra 1998 do apríla 2002 pôsobila ako vedúca Stálej misie Slovenskej republiky pri Rade Európy v Štrasburgu. Vo volebnom období 20022006 pôsobila ako asistentka poslanca NR SR Miroslava Maxona. V predčasných parlamentných voľbách v roku 2006 kandidovala za HZD, ktoré sa do NR SR nedostalo.

</doc>
<doc id="564620" url="https://sk.wikipedia.org/wiki?curid=564620" title="Ján Hunsdorfer">
Ján Hunsdorfer

Ján Hunsdorfer alebo (staršie) Johann Hunsdorfer môže byť:

</doc>
<doc id="564623" url="https://sk.wikipedia.org/wiki?curid=564623" title="Ján Hunsdorfer (1850)">
Ján Hunsdorfer (1850)

Ján Hunsdorfer starší (Johann Hunsdorfer; * 11. apríl 1850, Veľký Slavkov, Rakúske cisárstvo† 30. máj 1917, Nová Lesná, Rakúsko-Uhorsko) bol horský vodca a horolezec, spišský Nemec.
Životopis.
Narodil sa 11. apríla 1850 vo Veľký Slavkov ako syn Samuela Hunsdorfera a jeho manželky Zuzany rodenej Hönschovej. Bol otcom Jána Hunsdorfera, ktorý bol tiež ako on horským vodcom. Narodil sa vo Veľkom Slavkove, ale ako tesár sa usadil v Novej Lesnej. Do Vysokých Tatier začal chodiť už v mladom veku. Najprv ako zberateľ byliniek, honelník pri poľovačkách, neskôr ako nosič. Od roku 1880 bol horským vodcom. Vodcom I. triedy sa stal v roku 1882.
S prvovýstupmi začal 27. júla 1896, keď s Jozefom Dérym v masíve Spišského štítu urobil štyri nové cesty. Prvovýstupy urobil s "Augustom Ottom" v roku 1897 na Svišťový štít, Rovienkovu vežu a Hranatú vežu. Dňa 13. augusta vystúpil s Englischovcami, matkou a synom na Javorový štít. Tu sa začína jeho slávna séria prvovýstupov, ktorá trvala plných sedem rokov, do roku 1903.
Rozporuplného Karola Englischa poznal už dávnejšie, asi v roku 1896, keď s ním vystúpil na Lomnický štít. Spolu vykonali za sedem rokov 37 prvovýstupov, z ktorých najhodnotnejšie boli: traverz do Malej Zmrzlej doliny popod Jastrabiu vežu do "Čierneho sedla" v roku 1898, mnohé pokusy o výstup na Ostrý štít východným hrebeňom už v roku 1900, až nakoniec absolvovali výstup severnou stenou 28. augusta 1902. Tento výstup sa stal uzlovým bodom v dejinách novodobého horolezectva. Karol Englisch bol viackrát obvinený z falšovania prvovýstupov, keď si pripisoval množstvo neuskutočnených výstupov, dokonca falšoval fotografie zo svojich túr. Popri ňom padol do nemilosti aj Ján Hunsdorfer. Nakoniec sa vyjasnili niektoré nezrovnalosti a väčšina obvinení sa nezakladala na pravde. Na tejto afére niesol svoj diel viny aj Ján Hunsdorfer. Aby na vodcovských túrach viac zarobil informoval svojich klientov, že túry, ktoré s nimi robí sú prvovýstupmi. Za tie klienti platili dvojnásobnú taxu. Povrávalo sa, že niektoré robil aj trikrát. Vždy pod zámienkou, že ide o prvovýstup.
Ján Hunsdorfer ukončil svoju vodcovskú kariéru výstupmi v roku 1905 na Malú Litvorovú vežu, Veľkú Litvorovú vežu a na Gerlachovskú vežu. Od roku 1906 mal stále menej klientov. Ešte vykonal prvovýstupy v roku 1914, keď sa ako 64 ročný zúčastnil zimného výstupu, v rámci školenia horských vodcov, na Slavkovské sedlo a Východnú Slavkovskú vežu JV hrebeňom.
Ján Hunsdrofer vykonal 72 prvovýstupov a zostupov vo Vysokých Tatrách. Bol jedným z najaktívnejších a najväčších horských vodcov, i keď na neho padol tieň mystifikácií. Bol jedným z tých, ktorí viedli 35 účastníkov výstupu na Gerlachovský štít 18. augusta 1896, keď na vrchole odhalili pamätnú tabuľu s novým názvom: „"Štít Františka Jozefa"“ (Ferenc József csúcs).
Väčšinou vodil na populárne štíty: Slavkovský štít, Rysy, Východnú Vysokú, Gerlachovský štít, Lomnický štít a mnohé iné.
Zomrel v roku 1917 skoro zabudnutý ako 67 ročný v Novej Lesnej.

</doc>
<doc id="564625" url="https://sk.wikipedia.org/wiki?curid=564625" title="Rock Reunion">
Rock Reunion

Rock Reunion je hudobná skupina pochádzajúca z Banskej Bystrice. Založili ju Radovan Oravkin a Milan Kováč, k nim sa neskôr pridali aj Dominik Sabov a Andie Denbár. Skupina sa na Slovensku preslávila hlavne singlom „Dokonalá (Hej prdel)“ ft. Kali a singlom „Denník“.
Od roku 2014 a od vydania singlu „Dokonalá (Hej prdel)“ sa kapela pravidelne objavuje na slovenských festivaloch a hudobných akciách ako jedna z hlavných hviezd.
Oficiálny YouTube kanál skupiny nesie názov ReunionTV, no niektoré single má zverejnené na domácom kanáli vydavateľstva KALI RECORDS.
Vznik.
Vznik kapely sa datuje až do roku 2006. Kapela však uvádza svoj oficiálny vznik až v roku 2008, kedy sa sformovalo prvé zloženie kapely – Kováč, Oravkin, Štrba, Dorinec. Reunion vznikli v Banskej Bystrici, odkiaľ pochádzajú zakladajúci členovia. Dnes z pomedzi nich v zostave figuruje len spevák Milan Kováč.
V roku 2024 nastal náhly nečakaný odchod zakladajúceho člena, autora, textára a gitaristu kapely Radovana Oravkina a Dominika Sabova. Chýbajúcich členov kapela dočasne nahradila hosťujúcimi hudobníkmi.
Prelomový rok 2014.
V priebehu roka 2014 kapela ohlásila v poradí druhý album Denník, ktorý vyšiel v marci 2015. Kapela sama označuje obdobie pred rokom 2014 ako garážové. Od tohto prelomového dátumu nemá žiadny z vydaných singlov pod 100.000 videní na portáli youtube.com
Žáner.
Kapela uvádza, že nehrá žiadny konkrétny hudobný žáner, a preto ho nemôžeme presne zaradiť. Najviac v ňom však prevládajú žánre rock a pop, obohatené o prvky elektronickej hudby. V niektorých momentoch počuť aj vplyvy amerického pop-punku. 
Reunion sa verejne v niekoľkých rozhovoroch ohradili voči škatuľkovaniu hudby do hudobných žánrov a ako sami tvrdia, hudba je buď dobrá, alebo zlá. 
Najväčší vplyv na smerovanie kapely v jej začiatkoch mali kapely Green Day, Blink 182, Sum 41. 
Diskografia.
To najlepšie z nás (2019).
Kapela na svojich sociálnych sieťach ohlásila svoj tretí album na koniec roka 2018 a v jeho závere termín preložila na marec 2019. Mali by sa na ňom objaviť aj všetky single, ktoré doposiaľ nevyšli na žiadnom nosiči, aj skladba Buď so mnou, ktorá bola nasadená do vysielania Funrádia. Album sa nahráva z väčšej časti v štúdiu Vantastique Music Production, ktoré vlastní gitarista kapely. Album sa nahráva v zložení: Milan Kováč - spev, Radovan Oravkin - gitary, elektroniky, syntetizátory, elektronické bicie, Dominik Sabov - basgitara, Andrej Debnár -. bicie, Buko Walrus - piano. Ako vydavateľ by sa mal pod album podpísať Môlča Records.
Stretol som Dominiku tour 2019.
Koncom roka 2018 kapela ohlásila svoje tretie a doposiaľ najväčšie turné s názvom Stretol som Dominiku tour. Názov vychádza z úvodnej frázy skladby Denník, ktorá sa stala populárnejšia ako názov samotnej skladby.
Na turné vyráža pri príležitosti nového albumu To najlepšie z nás a pri príležitosti osláv 10 výročia prvého koncertu. Turné má 8 zastávok - Považská Bystrica, Bratislava, Trnava, Vrútky, Žilina, Banská Bystrica, Bardejov a Poprad, no pre veľký záujem sa séria koncertov s názvom Stretol som Dominiku rozšírila o ďalšie termíny v máji a na jeseň roku 2019 aj do iných slovenských miest.

</doc>
<doc id="564630" url="https://sk.wikipedia.org/wiki?curid=564630" title="Poštový a telegrafný úrad v Nitre">
Poštový a telegrafný úrad v Nitre

Poštový a telegrafný úrad je kultúrnou pamiatkou, ktorá sa nachádza v centre mesta na Svätoplukovom námestí a je situovaná v Pamiatkovej zóne. Funkcionalistická budova je súčasťou Dolného mesta. Funkciu hlavnej pošty si plní dodnes s takmer autentickou podobou. Predstavuje typickú ukážkovú budovu pošty z medzivojnového obdobia. Objekt bol postavený v rokoch 1929 - 1931 na základe projektu Josefa Mareka, českého architekta žijúceho na Slovensku. Pôdorysné usporiadanie zodpovedá tvaru písmena "V". 

</doc>
<doc id="564632" url="https://sk.wikipedia.org/wiki?curid=564632" title="Pavol Kiniži">
Pavol Kiniži

Pavol Kiniži z Kniže (, , * 1432† 24. november 1494, Smederevo) bol vojvodca, maramurešský župan (146770), temešský župan (147894), báčsky župan (148494).
Pavol Kiniži pochádzal zo zemianskej rodiny, vlastniacej obec Kinizs v Abovskej stolici. Údajne už od roku 1449 slúžil ako radový pešiak v mestskom žoldnierskom oddiele Košíc. Jeho veliteľom bol Blažej Maďar, ktorý si ho natoľko obľúbil, že ho po čase adoptoval a dal mu za manželku svoju dcéru Benignu.
Kiniži bol jedným z podveliteľov vojska, ktoré vpadlo počas uhorsko-českej vojny roku 1468 na Moravu, počas protirakúskej vojny do Rakúska roku 1477. Bojoval aj proti Turkom a v rokoch 147981 bol veliteľom uhorských vojsk na Balkáne. Za svoje vojenské zásluhy zastával najvýznamnejšie vojvodcovské posty v uhorskom vojsku a patril medzi rytierov kráľovského dvora Mateja Korvína. Dostal od kráľa viaceré majetky aj na území dnešného Slovenska, napríklad panstvo Lietava r. 1474, panstvo Strečno r. 1483, patrili mu aj Košeca a Ilava, ktoré však spolu so Žilinou dal za 40 tisíc zlatých do zálohu Zápoľskovcom.
Po smrti kráľa Mateja Korvína sa pridal na stranu Vladislava II. Jagelovského. V júli roku 1490 porazil protikandidáta Jána Korvína, nemanželského syna kráľa Mateja. Za túto lojalitu ho kráľ Vladislav II. odmenil vymenovaním za krajinského sudcu. Túto funkciu vykonával až do svojej smrti. Pavol Kiniži zomrel 24. novembra 1494 počas obliehania tureckej pevnosti Smederevo v dnešnom Srbsku. Pochovaný je v pavlínskom kláštore v Nagyvázsony, ktorý sám založil spolu s Blažejom Maďarom okolo roku 1483.

</doc>
<doc id="564633" url="https://sk.wikipedia.org/wiki?curid=564633" title="Majstrovstvá Európy vo vodnom póle 1927">
Majstrovstvá Európy vo vodnom póle 1927

Majstrovstvá Európy vo vodnom póle 1927 boli v poradí 2. majstrovstvá Európy vo vodnom póle, ktoré organizuje Európska plavecká liga (LEN). Konali sa v Bologni, v Taliansku v dňoch od 31. augusta5. septembra 1927, za účasti 12 mužských tímov. Nováčikmi turnaja bolo až 8 družstiev: Anglicko, Česko-Slovensko, Francúzsko, Holandsko, Juhoslávia, Rakúsko, Španielsko a domáce Taliansko. Zápasy sa odohrali v Stadio Littoriale. Titul obhájilo , ktoré vo finálovom zápase zvíťazilo nad .

</doc>
<doc id="564638" url="https://sk.wikipedia.org/wiki?curid=564638" title="Miloslav Ransdorf">
Miloslav Ransdorf

Miloslav Ransdorf (* 15. február 1953, Rakovník, Česko-Slovensko – † 22. január 2016, Praha, Česko) bol český komunistický politik, filozof a historik. Od roku 2004 do svojej smrti bol poslancom Európskeho parlamentu. V rokoch 19962004 zasadal v dolnej komore českého parlamentu. Medzi rokmi 19901992 pôsobil ako poslanec Federálneho zhromaždenia.
Počas verejného života bol spojený s niekoľkými kauzami, jednou z nich bolo 3. decembra 2015 zadržanie vo švajčiarskej banke pre podozrenie z majetkového trestného činu.
Život.
Vzdelanie a profesionálna kariéra.
V roku 1977 absolvoval Filozofickú fakultu Karlovej univerzity v Prahe, odbor história a filozofia. Titul PhDr. získal roku 1978 (dizertácia "Politické teorie rané renesance a reformace"), titul CSc. v roku 1982 (dizertácia "Husitská ideologie a vznik raně buržoasního myšlení"). V rokoch 1984 až 1992 pracoval v Prognostickom ústave ČSAV.
Politická kariéra.
Po nežnej revolúcii sa zapojil aktívne do politiky. Bol členom "Demokratického fóra komunistov", reformnej skupiny v KSČ, ktorá presadzovala široké zmeny vo fungovaní a programe komunistickej strany v dôsledku politických zmien po novembri 1989.
Vo voľbách roku 1990 zasadol do českej časti Snemovne národov Federálneho zhromaždenia ČSFR (volebný obvod Praha) za KSČ (KSČS), ktorá v tom čase bola voľným zväzkom oboch republikových komunistických strán. Po jej postupnom rozvoľňovaní sa rozpadla na samostatnú stranu na Slovensku a v Česku. V roku 1991 preto Ransdorf prešiel do poslaneckého klubu KSČM. Mandát obhájil za KSČM, respektíve za koalíciu Ľavý blok, vo voľbách roku 1992. Vo Federálnom zhromaždení zotrval do zániku Česko-Slovenska v decembri 1992.
Vo voľbách v roku 1996 bol zvolený do Poslaneckej snemovne Parlamentu Českej republiky za KSČM a poslanecký mandát obhájil vo voľbách roku 1998 aj voľbách roku 2002. V dolnej komore českého parlamentu potom zotrval do roku 2004.
Bol členom Výkonného výboru ÚV KSČM. Na začiatku 21. storočia reprezentoval v KSČM reformné krídlo, ktoré vystupovalo proti konzervatívnejším funkcionárom. Podporoval vstup Česka do Európskej únie, za čo ho časť strany (najmä brnianska organizácia) podrobila kritike. Kritický ohlas v časti strany vyvolala aj jeho kniha "Nové čtení z Marxe". Spory medzi týmito dvoma krídlami vrcholili v lete 2002. KSČM nakoniec svojim voličom v referende o pristúpení k únii odporučila hlasovať proti. 6. zjazd KSČM konaný v máji 2004 mal priniesť ďalšie meranie síl medzi reformným a konzervatívnym krídlom KSČM, ale Miroslav Grebeníček obhájil svoj post predsedu a očakávania, že Ransdorf bude hlavným súperom súčasného predsedu, sa nenaplnili. Najviac konkurenčných hlasov získal Vojtěch Filip.
V tieňovej vláde KSČM zastával post jej podpredsedu pre zahraničnú politiku a spravoval rezort zahraničných vecí a prierezový rezort vedy a výskumu.
Poslanec Európskeho parlamentu.
Vo voľbách roku 2004 bol zvolený za Česko do Európskeho parlamentu a vo voľbách získal najvyšší počet preferenčných hlasov – 142 444. Tu bol členom frakcie Európska zjednotená ľavica a Severská zelená ľavica. Pôsobil ako podpredseda Výboru pre priemysel, výskum a energetiku a náhradník vo Výbore pre rozvoj. Svoj mandát potom obhájil vo voľbách roku 2009, a to s tretím najvyšším počtom preferenčných hlasov. Bol tu opäť zaradený do Výboru pre priemysel, výskum a energetiku.
Vo voľbách do Európskeho parlamentu v roku 2014 mal byť pôvodne lídrom kandidátky, vzhľadom na dlhy a finančné problémy, ktoré vyšli najavo, bol zaradený až na 4. miesto kandidátky KSČM. Prvé miesto kandidátky obsadila Kateřina Konečná. Vo voľbách získal 14 384 preferenčných hlasov, skončil na druhom mieste v rámci kandidátky a vzhľadom na zisku troch mandátov pre KSČM bol zvolený za poslanca Európskeho parlamentu. Bol podpredsedom Výboru pre priemysel, výskum a energetiku (ITRE).
Hodnotenie europoslanca M. Ransdorfa (podľa think tanku Európske hodnoty).
Podľa vydanej správy think tanku Európske hodnoty, ktorá sa vzťahuje na obdobie pred nasledujúcimi voľbami do Európskeho parlamentu (2014), vyplýva nasledujúce:
Kontroverzia.
Kauza falšovaných výtvarných diel.
V roku 2006 bol Miloslav Ransdorf jedným z poškodených v kauze nákupu zbierky obrazov významných umelcov, ktorá mala pochádzať z majetku nemeckej šľachtickej rodiny, nachádzajúci sa teraz údajne v majetku seniora neuvedomujúceho si ich hodnotu, vyšlo však najavo, že išlo o falzifikáty. Možnosť tohto obchodu mu ponúkol jeho spolužiak Jiří Včelař Kotas, ktorému Ransdorf poskytol značné sumy v hotovosti a sprostredkoval kontakty na ďalších záujemcov o kúpu. Ransdorf vyhlásil, že „viac ako finančne sa cítil poškodený 'mediálnou škandalizáciou' celej veci“.
Dopravné nehody.
Ransdorf po niekoľko rokov budí záujem médií kvôli svojim autonehodám. V júni 2007 zrazil chodkyňu na priechode pre chodcov v Prahe-Dejviciach a spôsobil jej ľahké zranenie. Polícia ho kvôli tomu obvinila, neskôr obvinenie zrušila kvôli imunite a opätovne žiadala Európsky parlament o jeho vydanie. Rovnaký typ nehody spôsobil Miloslav Ransdrof opäť v júli 2008, keď na prechode v Karlovarskej ulici v Prahe zrazil dievča, ktoré utrpelo zranenia hlavy a musela byť hospitalizovaná. V apríli 2010 potom bol účastníkom ďalšej nehody, keď nedal v Prahe prednosť sprava pri výjazde z dvora a stretol sa s ďalším vozidlom. Tentoraz sa kolízia zaobišla bez zranení. V januári 2014 ho zachytil server idnes.cz, ako za volantom za jazdy drží v ruke mobilný telefón.
Sám politik sa prihlásil k vine za nehodu z roku 2007 a uviedol, že „"s poškodenou som sa mimosúdne finančne vyrovnal"“. Finančné vyrovnanie zvolil aj v prípade nehody z roku 2008. Zrážku s chodkyňou pripočíta o. i. hustému dažďu a zníženej viditeľnosti. Tretiu nehodu označuje za banálny stret, ktorého výsledkom bol „"niekoľkocentimetrový škrabanec na laku autá"“. Polícia k nej bola privolaná vraj len preto, že riadil služobný automobil.
Spánok v Európskom parlamente.
Ku koncu roka 2011 zverejnili české média záber spiaceho českého poslanca v Bruseli, a to práve v okamihu snímaného prejavu jeho zahraničného kolegu.
Finančné problémy.
V roku 2012 bola na majetok europoslanca Ransdorfa – kvôli nesplácaniu dlhov – uvalená exekúcia. Dlh vznikol v roku 2003, kedy Ransdorfovi požičal jeho priateľ Vratislav Šlajer 700 tisíc korún na stavbu vily. Po vypršaní termínu splatnosti zmenky sa dohodli na odklade a Ransdorf so Šlajerom podpísali zmluvu. Potom však poslanec prestal komunikovať a preto sa Vratislav Šlajer rozhodol poveriť vymáhaním dlhu exekútora. Podľa insolvenčného registra čelil v rovnakom roku Ransdorf tiež návrhu na bankrot, ktorý podal Miroslav Brana. Tomu Ransdorf podpísal zmenku na sedem miliónov korún. Súd však Branov návrh odmietol, pretože Brana nedoložil okolnosti k ďalším dvom Ransdorfovým veriteľom – družstvu Unibon a Vratislavovi Šlajerovi.
V júni 2013 médiá uviedli, že Ransdorf po desiatich rokoch splatil svoj dlh vo výške 3 milióny a 390 tisíc, ktorý mal u šporiteľného družstva Unibon a predišiel tak možnej dražbe svojho majetku. Do dražby mal ísť jeho pražský dom a panelový byt v pražských Záběhliciach. Na časť splátky dlhu si však novo požičal. Časť dlhu uhradil z predaja svojho pražského bytu, ktorý zakúpila vedúca jeho europoslaneckej kancelárie Helena Suchá. Znalec pripravujúce podklady pre dražbu odhadol trhovú hodnotu bytu na 2,3 milióna korún.
Miloslav Ransdorf tvrdil, že sa zadĺžil kvôli svojej volebnej kampani, nikdy však nezverejnil veľkosť svojich dlhov ani mená veriteľov.
Múzeum robotníckeho hnutia.
V roku 2013 obvinila riaditeľka Múzea robotníckeho hnutia, o.p.s., RSDr. Libuše Eliášová poslanca Miloslava Ransdorfa z podvodu a snahy o vytunelovanie múzeá a podala na neho trestné oznámenie pre podozrenie zo spáchania trestných činov poškodzovania cudzích práv, porušenie tajomstva dopravovaných správ a neoprávneného prístupu k počítačovému systému a nosiču informácií. Podľa vyjadrenia, ktoré neskôr poskytol médiám, vyplýva, že bolo odložené.
Zneužívanie poslaneckých náhrad.
V roku 2013 bol v Bruseli reportérom holandskej televízie Geen Stilj TV obvinený zo zneužívania poslaneckých náhrad. Podľa novinára mal Ransdorf účelovo prísť do budovy Európskeho parlamentu len na dobu niekoľkých minút tak, aby podpísal prezenčnú listinu, vďaka čomu by mal nárok na dennú poslaneckú náhradu vo výške 300 euro. Europoslanec reportéra odstrčil a odmietol odpovedať na jeho otázky. Sám potom neskôr odmietol, že by zneužíval poslanecké diéty: „"Ten deň som cestoval deväť hodín, aby som stihol popoludňajšiu konferenciu o perspektívach ľavice. Potom som pracoval v kancelárii. Až večer o pol siedmej som sa išiel zapísať na prezenčnú listinu a chcel odísť, ale pred budovou sa na mňa vrhli novinári"“. Na holandského reportéra si potom sťažoval vedeniu parlamentu.
V máji 2014 podal trestné oznámenie na televíziu Nova, ktorá ho mala poškodiť reportážami s negatívnym vyznením.
Švajčiarska banka.
Miloslav Ransdorf bol zadržaný 3. decembra 2015 švajčiarskou políciou spoločne s tromi Slovákmi Attilom D., Jurajom H. a Petrom Guzmickým, bývalým starostom obce Ivanka pri Nitre za HZDS. Podľa "denníka N" sa v zurišskej banke Zürcher Kantonalbank snažili na falošné doklady vybrať 350 miliónov eur (v prepočte 9,45 miliardy korún). Podľa vyjadrenia slovenského ministra vnútra Roberta Kaliňáka mali predložené dokumenty smerovať k prevodu stoviek miliónov eur, kvôli rozdielnemu dátumu narodenia vlastníka účtu a tomu, ktoré v nich bolo uvedené, však banka odmietla transakciu uskutočniť. Následne sa muži mali začať správať agresívne a bola preto privolaná polícia, ktorá ich zatkla. Server "Aktuálně.cz" informoval, že česká polícia spolupracuje so švajčiarskou ohľadom pokusu o podvod. Hovorkyňa zurišského štátneho zastupiteľstva uviedla, že zatknutie súviselo s majetkovou trestnou činnosťou.
Poslanecká imunita sa vo Švajčiarsku na europoslanca nevzťahovala, pretože je platná len v členských krajinách Európskej únie. S dvoma ďalšími zadržanými bol však prepustený v dopoludňajších hodinách 5. decembra, následne odišiel autom do Česka. Vedúca jeho kancelárie Helena Suchá uviedla, že jej po prepustení oznámil, že žiadny účet v danom bankovom dome nemal a „o žiadny výber financií v tejto banke nešlo“. Po návrate vydal tlačové vyhlásenie, v ktorom oznámil, že išlo o účet v Kantonalbank Zürich, ktorého majiteľom má byť pán „V. H.“. A pretože banka s ním už niekoľko rokov údajne nekomunikuje, jeho manažér „P. G.“ vybavil Miloslava Ransdorfa plnou mocou, aby sa medzi nimi „pokúsil otvoriť komunikáciu“.
Podľa "denníka N" mohol byť „V. H.“ jediným dedičom nemenovaného vysokého nacistického pohlavára a peniaze na účte mali pochádzať zo zbrojárskeho priemyslu a patentov. Tieto informácie novinám povedal Ľuboš Gál, starosta Ivanky pri Nitre, ktorý funkciu prevzal od Petera Guzmického, a ktorý sa s podobnými tvrdeniami stretol už pred dvoma rokmi, bez toho aby ich bral za vierohodné. Guzmický bol tiež jediným zo štvorice, ktorý vo Švajčiarsku zostal zadržaný, ostatní boli prepustení. Túto verziu ale 8. decembra poprel sám Ransdorf, podľa ktorého išlo o „cielenú provokáciu“ kvôli jeho politike. Tá mala spočívať v tom, že bol prehovorený, aby sprostredkoval komunikáciu medzi bankou a nepohyblivým českým občanom, ktorý zdedil značné finančné prostriedky po švajčiarskej občianke. Nepočítal s tým, ako mocný je švajčiarsky bankový sektor. Na postup tamojšej polície, ktorá mu údajne odmietla dať inzulín a lieky na tlak, si chce sťažovať. KSČM jeho vysvetlenie po predložení viacerých nemenovaných dokumentov stačilo. Po špekuláciách médií Miloslav Ransdorf doplnil, že „V. H.“ je Vladimír Huněk, už skôr trestaný podvodník, ktorému on ale existenciu obrovského dedičstva, rovnako ako jeho úmysel ho venovať na humanitárne účely, stále verí.
Osobný život.
Miloslav Ransdorf bol ženatý, má dcéru Anetu (* 1990).
22. januára 2016 bol Miloslav Ransdorf prevezený do pražského IKEMu, kde ešte v ten istý deň zomrel na mozgovú príhodu vo veku 62 rokov. Informáciu priniesol s poukazom na dôveryhodné zdroje z KSČM denník Právo a spravodajský portál novinky.cz.

</doc>
<doc id="564639" url="https://sk.wikipedia.org/wiki?curid=564639" title="Jozef Straňák">
Jozef Straňák

Ing. Jozef Straňák (* 16. jún 1961, Bratislava) je stavebný inžinier, podnikateľ, funkcionár HZDS a bývalý poslanec NR SR.
Biografia.
Po parlamentných voľbách v roku 1992 sa Jozef Straňák stal vedúcim kancelárie HZDS. 10. mája 1993 bol predstavenstvom HZDS zvolený za výkonného tajomníka strany. V predčasných parlamentných voľbách v roku 1994 kandidoval za koalíciu HZDS – RSS vo volebnom kraji Hlavné mesto SR Bratislava. Poslancom sa však stal až dodatočne, 14. decembra 1994, keď nastúpil do NR SR ako náhradník na neuplatňovaný mandát Kataríny Tóthovej, ktorá sa stala členkou nového vládneho kabinetu. Bol členom Ústavnoprávneho výboru NR SR a od decembra 1995 bol aj členom Výboru NR SR pre nezlúčitelnosť funkcií štátnych funkcionárov. Než sa stal poslancom, bol v novembri 1994 zvolený do Dozornej rady Fondu národného majetku. V komunálnych voľbách v roku 1998 sa uchádzal o post poslanca mestského zastupiteľstva v Bratislave.

</doc>
<doc id="564643" url="https://sk.wikipedia.org/wiki?curid=564643" title="Dáil Éireann">
Dáil Éireann

Dáil Éireann (z írčiny: "Írske zhromaždenie") je dolná komora a hlavná komora Oireachtasu (írskej zákonodarnej moci) ktorého súčasťou je aj írsky prezident a Seanad Éireann (horná komora). Dáil Éireann je volený priamo a najmenej raz za päť rokov v rámci systému proporcionálneho zastúpenia prostredníctvom jedného prenosného hlasu. Jej sily sú podobné tým z dolných komôr ostatných dvojkomorových systémov. Jeho moc je obmedzená írskou ústavou. Má možnosť prijímať zákony a menovať a odvolávať Taoiseacha (predseda vlády). Od roku 1922 Dáil Éireann zasadá v Leinster House v Dubline.

</doc>
<doc id="564644" url="https://sk.wikipedia.org/wiki?curid=564644" title="Írske zhromaždenie">
Írske zhromaždenie



</doc>
<doc id="564645" url="https://sk.wikipedia.org/wiki?curid=564645" title="Interbrigády">
Interbrigády



</doc>
<doc id="564646" url="https://sk.wikipedia.org/wiki?curid=564646" title="Tatársky biftek">
Tatársky biftek

 
Tatársky biftek (hovorovo tiež tatarák) je jedlo zo surového hovädzieho mäsa, ktoré sa pripravuje zo sviečkovice. Jemne naškrabané mäso sa podáva s nakrájanou cibuľou, soľou a čiernym korením, mletou červenou paprikou, worchestrovou omáčkou a horčicou. Dochutí sa červenou mletou paprikou a spojí so surovým vaječným žĺtkom. Všetky ingredience sa dobre zmiešajú a zvyčajne sa podávajú na hrianke potretej cesnakom.

</doc>
<doc id="564647" url="https://sk.wikipedia.org/wiki?curid=564647" title="Borišov (národná prírodná rezervácia)">
Borišov (národná prírodná rezervácia)

Borišov je národná prírodná rezervácia vo Veľkej Fatre neďaleko Belej-Dulíc v okrese Martin. Vyhlásená bola v roku 1981 Ministerstvom kultúry Slovenskej socialistickej republiky na rozlohe .
NPR Borišov sa nachádza v centrálnej časti Veľkej Fatry a okrem celej severnej časti rovnomenného vrchu zaberá záver Belianskej doliny so západnými svahmi vrchov Šopron () a Javorina (), južnými svahmi Suchej () a lokality Na košariskách. 
Predmetom ochrany je zachovalé územie typickej doliny turčianskej časti Veľkej Fatry. Na území NPR sa nachádza Suchá jaskyňa.
Turistika.
Priamo cez prírodnú rezerváciou prechádza záverečná časť zeleno značeného turistického chodníka z obce Belá-Dulice cez Beliansku dolinu k Chate pod Borišovom. Južnou hranicou rezervácie je vedená žlto značená trasa od Chaty pod Borišovom na vrchol Borišova a východnou hranicou je vedená červeno značená hrebeňovka od Chaty pod Borišovom k vrcholom Šopronu a Javoriny.

</doc>
<doc id="564648" url="https://sk.wikipedia.org/wiki?curid=564648" title="Vladimír Binar">
Vladimír Binar

PhDr. Vladimír Binar (* 6. október 1941, Velké Meziříčí† 13. január 2016, Praha) bol český básnik, prozaik, prekladateľ a literárny vedec.
Život.
Vyštudoval na Karlovej univerzite v Prahe bohemistiku a filozofiu a niekoľko rokov učil na Filozofickej fakulte Karlovej univerzity. V 70. a 80. rokoch nesmel vykonávať svoje povolanie ani publikovať, žil teda dlho v slobodnom povolaní najmä ako prekladateľ. Krátko pracoval ako nakladateľský redaktor. Po politických zmenách v roku 1989 sa opäť vrátil na Filozofickú fakultu Karlovej univerzity. Niekoľko pobytov vo Francúzskej Polynézii ovplyvnilo jeho beletristické dielo, ktoré knižne vydal až po roku 2000. V roku 2012 sa stal laureátom dvoch literárnych ocenení: Ceny Česká kniha a Ceny Jaroslava Seiferta. Vynikol tiež ako editor autorov modernej duchovnej literatúry.
Žil v Prahe so svojou manželkou Miroslavou Binarovou (rodenou Klima, pôvodom z Tahiti).

</doc>
<doc id="564649" url="https://sk.wikipedia.org/wiki?curid=564649" title="Blažej Maďar">
Blažej Maďar

Blažej Maďar (maďarsko-latinský prídomok "„Magyar de Mére“", , ; † 1490) bol významný uhorský vojvodca, kapitán Horného Uhorska (1462), chorvátsko-slavónsky bán (14701474 a 14821483), sedmohradský vojvoda (14731475).
Biografia.
Blažej Maďar bol synom sedliakov, ktorí sa prisťahovali do Košíc, postupne sa však vďaka vojenským úspechom vypracoval a bol vymenovaný za kapitána Horného Uhorska. Slúžil vo vojsku Jána Huňadiho, patril k najlepším vojvodcom kráľa Mateja Korvína. Vďaka funkcii chorvátsko-slavonského bána získal aj titul barón. Za vernosť kráľovi Matejovi získal rozsiahle majetky. Patrili k nim aj panstvá v Zadunajsku a na Považí. Blažej Maďar bojoval nielen doma v Uhorsku, ale aj na zahraničných výpravách proti Čechom a na Balkáne proti osmanským Turkom.
Zaslúžil sa o likvidáciu bratríckeho hnutia a konsolidáciu pomerov v krajine a o eliminovanie osmanskej expanzie.
Pod Blažejom Maďarom slúžil talentovaný Pavol Kiniži, ktorého si Blažej veľmi obľúbil a nakoniec aj adoptoval. Za manželku mu dal svoju mladú dcéru Benignu. Keď okolo roku 1490 Blažej Maďar zomrel, stal sa pokračovateľom jeho slávy a dedičom jeho majetkov Pavol Kiniži.
Blažej Maďar býva niekedy v literatúre zamenený za Blažeja Podmanického, ktorý však zomrel už v roku 1480.

</doc>
<doc id="564651" url="https://sk.wikipedia.org/wiki?curid=564651" title="Ettore Scola">
Ettore Scola

Ettore Scola (* 10. máj 1931, Trevico, Talianske kráľovstvo – † 19. január 2016, Rím, Taliansko) bol uznávaný taliansky režisér a scenárista.
Biografia.
Ettore Scola sa narodil v roku 1931 v malom mestečku Trevico neďaleko Neapola. Bol synom lekára a sám začal najprv študovať medicínu. Neskôr študoval právo v Ríme, ale v čase štúdií už začal písať humoristické články do rôznych periodík. V polovici 50-tych rokov 20. storočia začal písať filmové scenáre. Niektoré scenáre k vlastným filmom napísal spolu s Ruggerom Maccarim (napr. "Zvláštny deň"). Podieľal sa aj na scenároch dvoch filmov režiséra Dina Risiho (filmy: "Il sorpasso", 1962, a "I mostri", 1963).
Jeho režisérskym debutom bola komédia s názvom "Se permettete parliamo di donne" (1964). Prvý väčší úspech zaznamenal s filmom "Africké dobrodružstvo" ("Riusciranno i nostri eroi e ritrovare l’amico misteriosamente scomparso in Africa?", 1968), ktorý bol v Taliansku divácky veľmi populárny. Prelom v jeho kariére prišiel v roku 1970 s komédiou "Dráma žiarlivosti", kde v hlavných úlohách zažiarili Marcello Mastroianni a Monica Vitti. Marcello Mastroianni hral aj v niektorých ďalších jeho filmoch (napr. "Zvláštny deň" alebo "Che ora è? ").
Hoci sa do povedomia divákov Ettore Scola zapísal koncom 60-tych a začiatkom 70-tych rokoch ako komediálny režisér, neskôr natáčal vážnejšie filmy, často zobrazujúce prelomové historické udalosti (film " La Nuit de Varennes") alebo tragické ľudské osudy na pozadí významných dejinných udalostí ("Zvláštny deň"). Niektoré filmy pranierujú ľudské zlyhania a charakterové nedostatky, prípadne problémy v rodinných alebo širších medziľudských vzťahoch, ktoré zapríčiňuje aj proces modernizácie v spoločnosti (napríklad vo filmoch "La Famiglia", "La Terrazza", "Nové strašidlá"). Hoci bol Ettore Scola do istej miery ovplyvnený talianskym neorealizmom, jeho filmy majú vlastný filmársky rukopis a tešia sa aj dnes diváckej pozornosti.
Ettora Scola zastával ľavicové politické názory a tvrdo kritizoval politika Silvia Berlusconiho.
Ocenenia.
Cena za réžiu filmu "Brutti sporchi e cattivi" na filmovom festivale v Cannes v roku 1976.
Jeho film "Zvláštny deň" bol roku 1978 nominovaný na cenu Americkej filmovej akadémie "Oscar" v kategórii najlepší zahraničný film.
V roku 2003 získal ocenenie "Rad za zásluhy o Taliansku republiku". 

</doc>
<doc id="564652" url="https://sk.wikipedia.org/wiki?curid=564652" title="Věnceslava Hrdličková">
Věnceslava Hrdličková

Věnceslava Hrdličková (* 15. september 1924, Praha – † 20. január 2016, Praha) bola popredná česká sinologička a japonologička.
Profesijný život.
Věnceslava Hrličková v roku 1950 vyštudovala Filozofickú fakultu Karlovej univerzity, kde získala aj doktorát filozofie, v roku 1967 titul kandidát vied a začiatkom deväťdesiatych rokov aj docentúru.
Profesijne sa zaujímala predovšetkým o čínsku a japonskú orálnu literatúru, či estetiku čínskych a japonských záhrad.
Rovnako dostala rad ocenení, napríklad 1994 jej bola udelená zlatá plaketa F. Palackého AV ČR za zásluhy v spoločenských vedách v 1995 zlatá medaila Masarykovej akadémie umenia či Rád vychádzajúceho slnka, ktorý jej udelil japonský cisár v roku 2006 za zásluhy v oblasti šírenia japonskej kultúry v Česku.

</doc>
<doc id="564654" url="https://sk.wikipedia.org/wiki?curid=564654" title="Medzivládie">
Medzivládie



</doc>
<doc id="564656" url="https://sk.wikipedia.org/wiki?curid=564656" title="Lukáš Csölley">
Lukáš Csölley

Lukáš Csölley (* 18. jún 1990, Bratislava, Slovensko) je slovenský krasokorčuliar súťažiaci v kategórii tancov na ľade. Je sedemnásobný seniorský majster Slovenska, reprezentuje Slovensko na viacerých vrcholných krasokorčuliarskych podujatiach (majstrovstvá sveta, majstrovstvá Európy, MS juniorov, zimná univerziáda). Spolu s partnerkou Federicou Testovou sú držiteľmi bronzovej medaily na Zimnej univerziáde 2015.
Kariéra.
Csölley začal korčuľovať ako šesťročný, spočiatku ako sólista, až ako 16-ročný začal súťažiť v kategórii tancov na ľade. Jeho prvou partnerkou bola Nikola Višňová, s ktorou sa stali trojnásobnými majstrami Slovenska (v rokoch 20092011) a na juniorských majstrovstvách sveta 2011 obsadili vynikajúce piate miesto, čím dosiahli najlepšie umiestnenie reprezentantov Slovenska celej histórii šampionátov. Pár sa však na jeseň 2011 kvôli pretrvávajúcim nezhodám dvojice rozpadol. Tréner Roberto Pelizzola Csölleyovi navrhol vytvorenie páru s Taliankou Federicou Testovou a začal nový pár aj trénovať.
V októbri 2011 Csölley oficiálne oznámil vznik nového páru a ešte v sezóne 2011/12 sa vrátili do súťaží. Medzinárodným debutom páru Testová / Csölley bola súťaž Bavarian Open v Oberstdorfe vo februári 2012, kde obsadili 6. miesto. Ich prvou veľkou medzinárodnou súťažou boli Majstrovstvá sveta 2012 vo francúzskom Nice o mesiac neskôr. V kvalifikácii dostali zrážku za príliš dlhý zdvíhaný prvok a nekvalifikovali sa do krátkych programov (obsadili konečné 27. miesto).
Sezóna 2012/13.
V nasledujúcej sezóne sa pár začal udomácňovať na medzinárodnej scéne. Na Majstrovstvách Európy 2013 obsadil 17. miesto vďaka šestnástemu najlepšiemu voľnému tancu (po krátkom programe boli na 19. mieste). Ani na ďalších majstrovstvách sveta sa dvojici nepodarilo prebojovať sa do voľných tancov (kvalifikačné kolo sa nekonalo, do voľných tancov postúpilo prvých 20 párov po krátkom programe) a skončila na 26. mieste.
Sezóna 2013/14.
Sezóna 2013/14 bola olympijskou sezónou. Viacerí súťažiaci sa snažili splniť nominačné kritériá ISU a národných olympijských výborov pre účasť na nadchádzajúcej olympiáde. Testová a Csölley v septembri 2013 obsadili na súťaži "Nebelhorn Trophy" deviate miesto (bola to posledná súťaž, kde olympijskú nomináciu ISU bolo možné získať), vďaka čomu získali nomináciu ISU na Zimné olympijské hry 2014 ako prví náhradníci. Páru tak nezhasla nádej, avšak ich olympijská účasť zostávala otázna. V novembri 2013 Testová získala slovenské občianstvo, ktoré bolo rovnako jednou z podmienok účasti na olympijských hrách. V decembri sa obaja zúčastnili na Zimnej univerziáde 2013, kde skončili tesne za stupňami víťazov na 4. mieste. O týždeň neskôr získali svoj druhý titul majstrov Slovenska a v januári 2014 na majstrovstvách Európy potvrdili svoj progres konečným 12. miestom. Slovenskí reprezentanti sa nakoniec v tanečnej súťaži na olympijských hrách nezúčastnili, keďže nikto z nominovaných súťažiacich neodstúpil. Vrcholom sezóny pre Testovú a Csölleya boli Majstrovstvá sveta 2014. Keďže v krátkych programoch skončili na 23. priečke, neprebojovali sa do voľných tancov.
Sezóna 2014/15.
Sezóna 2014/15 sa stala pre Testovú s Csölleyom veľmi úspešnou. Hneď na začiatku sezóny získali bronzovú medailu v Bratislave na súťaži série „Challenger“ „"Trophy Ondreja Nepelu 2014"“. V októbri 2014 absolvovala dvojica aj svoju prvú súťaž série „ISU Grand Prix“ – „"Skate America 2014"“, na ktorej obsadili siedme miesto. O mesiac neskôr získali zlatú medailu na dvoch súťažiach série „Challenger“ („"Volvo Open Cup"“ a „"Varšavský pohár"“). Koniec roka zavŕšili ziskom tretieho titulu majstrov Slovenska. Na Majstrovstvách Európy 2015 v Štokholme vďaka krátkemu programu opäť siahali po medailách, keď boli na priebežnom piatom mieste. Voľný tanec absolvovali ako poslední súťažiaci a zvládli ho s niekoľkými chybami, čo zapríčinilo, že skončili na celkovom 8. mieste. Aj napriek tomu išlo o najvyššie doterajšie umiestnenie slovenského tanečného páru na majstrovstvách Európy. Krátko na to, začiatkom februára 2015, získali Testová a Csölley bronzovú medailu na Zimnej univerziáde 2015. Sezónu pár ukončil na Majstrovstvách sveta 2015, kde dosiahli 15. miesto – svoje dovtedajšie najlepšie umiestnenie zo svetového šampionátu.
Sezóna 2015/16.
Mesiac pred Majstrovstvami Európy 2016 avizovali zmenu krátkeho programu na tému „Rodina Addamsovcov“, ktorý predstavili na národných majstrovstvách v Třinci (súťaž Majstrovstvá štyroch krajín je spoločným národným šampionátom Česka, Slovenska, Poľska a Maďarska). Keďže boli najväčšou nádejou usporiadateľskej krajiny, stali sa tvárami európskeho šampionátu v Bratislave a fragment z ich jazdy bol vyobrazený na poštovej známke, ktorú Slovenská pošta vydala pri príležitosti tohto podujatia.
Sezóna 2017/18.
V januári 2018 bola potvrdená jeho účasť na Zimných olympijských hrách 2018 v kórejskom Pchjongčchangu.
Osobný život.
Csölley býva a trénuje v talianskom Miláne, je slobodný a má taliansku priateľku Silviu. Plynule hovorí taliansky.

</doc>
<doc id="564659" url="https://sk.wikipedia.org/wiki?curid=564659" title="Vinodolski zakon">
Vinodolski zakon



</doc>
<doc id="564661" url="https://sk.wikipedia.org/wiki?curid=564661" title="Putney Bridge">
Putney Bridge

Putney Bridge je cestný oblúkový most na rieke Temža spájajúci londýnske mestské časti Hammersmith and Fulham a Wandsworth.
Prvý most, ktorý stál na mieste dnešného bol postavený na podnet prvého predsedu vlády Spojeného kráľovstva Roberta Walpolea ako náhrada tunajšej kompy. Jeho výstavba prebiehala v rokoch 1726 – 1729, architektom mosta bol Sir Jacob Ackworth a staviteľom Thomas Phillips. Otvorený bol 29. novembra 1729 a do dokončenia mosta Westminster Bridge bol jediným mostom na Temži medzi mostami London Bridge a Kingston Bridge. dlhý most bol drevený, mal 26 rozpätí s rôznymi dĺžkami medzi a . V rokoch 1870 – 1872 bol počet rozpätí znížený na 23. Do roku 1880 bolo na moste vyberané mýto.
Po odkúpení mosta správnou inštitúciou Metropolitan Board of Works v roku 1879 bolo rozhodnuté o stavbe nového mosta. Výstavba bola začatá 15. apríla 1882 a hlavným inžinierom mosta bol Sir Joseph Bazalgette, známy najmä ako hlavný inžinier londýnskeho kanalizačného systému. Most bol postavený z Cornwallskej žuly a otvorený 29. mája 1886 Eduardom, Princom z Walesu a jeho manželkou Alexandrou Dánskou. Celková dĺžka mosta je a najdlhšie z piatich rozpätí má dĺžku . Pôvodná šírka mosta bola , od rozširovania mosta v rokoch 1909 a 1933 je jeho šírka . 
Most je známy najmä vďaka tomu, že sa nachádza pri mieste, ktoré označuje začiatok veslárskych pretekov The Boat Race.

</doc>
<doc id="564662" url="https://sk.wikipedia.org/wiki?curid=564662" title="Vinodolský zákon">
Vinodolský zákon



</doc>
<doc id="564664" url="https://sk.wikipedia.org/wiki?curid=564664" title="Johann Franz">
Johann Franz



</doc>
<doc id="564666" url="https://sk.wikipedia.org/wiki?curid=564666" title="Johann Hunsdorfer">
Johann Hunsdorfer



</doc>
<doc id="564668" url="https://sk.wikipedia.org/wiki?curid=564668" title="Jozef Noga">
Jozef Noga

Jozef Noga môže byť:

</doc>
<doc id="564669" url="https://sk.wikipedia.org/wiki?curid=564669" title="Aigias (olympionik)">
Aigias (olympionik)

Aigias ("Aigias") bol olympijský víťaz v jazdeckom preteku na koni v roku 456 pred Kr.
Meno olympijského víťaza Aigia je zaznamenané na papyruse (P. Oxy. 222), ktorý bol v roku 1897 objavený britskými archeológmi Bernardom Grenfellom a Arthurom Huntom na egyptskom nálezisku v Oxyrhynchu. Predná strana tohto papyrusu uvádza zoznam olympijských víťazov od 75. do 78. a od 81. do 83. olympijských hier. Aigias je na tomto značne poškodenom papyruse uvedený v šestnástom riadku vpravo. Z názvu jeho domovskej krajiny sa zachovalo len začiatočné písmeno N (ΑιγίαςΝ[...] – Aigias z N[...]).
V Olympii kelés (jazdecké preteky) zaradili do programu na 33. hrách v roku 648 pred Kr. a prvým víťazom tejto discipliny bol Krauxidas z Krannónu. Antické jazdecké preteky na koňoch sa od dnešných odlišovali. Jazdci namiesto sediel používali nanajvýš vlnené podložky; nepoužívali ostrohy ani strmene. Jazdili v chitónoch, výnimočne nahí a vždy bosí. Vlasy mali zvyčajne zviazané stuhou. Kone poháňali bičíkmi, korbáčmi alebo bodcami. 

</doc>
<doc id="564671" url="https://sk.wikipedia.org/wiki?curid=564671" title="Carpaccio">
Carpaccio

Carpaccio [karpačo] je predjedlo nakrájané na tenké plátky podávané v surovom stave a ochutené omáčkou. Základom pôvodného carpaccia bolo hovädzie mäso a majonézová omáčka. Neskôr sa carpaccio začalo pripravovať aj z tuniaka či lososa prípadne zeleniny.
História.
Pôvodné carpaccio má krátku históriu. Vymyslel ho Giuseppe Cipriani, šéfkuchár malého benátskeho podniku Harry's Bar v roku 1950. Na návštevu tam vtedy prišla šlachtičná Amalia Nani Mocenigo, ktorá požadovala jedlo zo surového mäsa okrem tatárskeho bifteku.
Kuchár jej pripravil nakrájané tenké plátky sviečkovice pokvapkané majonézovou omáčkou. Šlachtičnej aj ostatným hosťom chutilo a jedlo sa stalo rýchlo veľmi populárnym, až ho Cipriani zaradil na jedálny lístok.
Jedlo dostalo meno podľa maliara menom Vittore Carpaccio, ktorý sa narodil v Benátkach a v tomto čase tu mal výstavu. Jeho obľúbené farby, ktoré používal (tehlovo červená a béžovo biela) pripomínali práve túto pochúťku. Preto sa ju Giuseppe Cipriani rozhodol pomenoval podľa neho.

</doc>
<doc id="564675" url="https://sk.wikipedia.org/wiki?curid=564675" title="Predseda dočasnej vlády Írskeho slobodného štátu">
Predseda dočasnej vlády Írskeho slobodného štátu

Predseda dočasnej vlády Írskeho slobodného štátu () bola prechodná funkcia založená v januári 1922 trvajúca až do vytvorenia Írskeho slobodného štátu v decembri 1922. 
V decembri 1921 prešla britsko-írska zmluva v Dáil Éireanne. Britská vláda tiež schválila vytvorenie poslaneckej snemovne Južného Írska a uznala ju ako legálnu vládu. Predsedom dočasnej vlády sa stal Michael Collins (t.j. predseda vlády) a zároveň aj zostal ministrom financii pod správou Arthura Griffitha. Po smrti Michaela Collinsa a Arthura Girffitha sa predsedom dočasnej vlády a prezidentom Dáil Éireannu stal William T. Cosgrave. Ale rozdiel medzi týmito dvoma funkciami zostal irelevantný a nejasný až do vytvorenia Írskeho slobodného štátu v decembri 1922.
Miestodržitelia.
"Funkcia bola nahradená Predsedom výkonného výboru Írskeho slobodného štátu v decembri 1922"

</doc>
<doc id="564682" url="https://sk.wikipedia.org/wiki?curid=564682" title="Aristofanes (rozlišovacia stránka)">
Aristofanes (rozlišovacia stránka)

Aristofanes alebo Aristofanés ("Aristofanes", iný prepis: "Aristofanés", ) môže byť:
Aristophanes môže byť aj:

</doc>
<doc id="564684" url="https://sk.wikipedia.org/wiki?curid=564684" title="Marián Vanko">
Marián Vanko

PhDr. Marián Vanko (* 25. máj 1941, Trenčianska Teplá, okr. Trenčín) je psychológ, politik HZDS, bývalý poslanec SNR a NR SR a prvý predseda Najvyššieho kontrolného úradu Slovenskej republiky (od 17. júla 1993 do 13. apríla 1994).
Biografia.
Na začiatku 90-tych rokov pôsobil ako prednosta Obvodného úradu v Púchove. Vo voľbách do SNR v roku 1992 bol zvolený za poslanca za HZDS v stredoslovenskom volebnom kraji. V parlamente pôsobil vo výbore pre štátnu správu, územnú samosprávu a národnosti. V roku 1992 svojím hlasom podporil Deklaráciu SNR o zvrchovanosti SR, ako aj Ústavu SR.
Po vzniku samostatného Slovenska a po zriadení NKÚ bol vládnym hnutím nominovaný na post predsedu, do ktorého ho parlament zvolil 17. júla 1993. V parlamente ho nahradila Jana Sudeková. Vo funkcii predsedu pôsobil iba do apríla 1994. Po zmene pomerov síl v parlamente ho nová väčšina odvolala, za nového predsedu NKÚ bol zvolený doc. Jozef Olej (nominant SDĽ).
V predčasných parlamentných voľbách v roku 1994 kandidoval do NR SR za koalíciu HZDSRSS v stredoslovenskom volebnom kraji, no do parlamentu nastúpil až neskôr, 14. decembra 1994 ako náhradník za Jána Duckého, ktorý sa stal členom vlády. V parlamente pôsobil vo výbore pre hospodárstvo, privatizáciu a podnikanie. Z parlamentu odišiel v lete 1996, keď sa po odvolaní Ján Ducký vrátil späť do parlamentu.
Po odchode z parlamentu pracoval ako vedúci odboru sociálnych vecí na okresnom úrade v Púchove. Marián Vanko sa poslancom ešte stal vo februári 1997, keď do parlamentu nastúpil ako náhradník za Ladislava Polku, ktorý sa stal štátnym tajomníkom ministerstva vnútra. Polku nahradil vo výbore pre obranu a bezpečnosť. V Národnej rade SR zotrval do konca volebného obdobia v septembri 1998. V ďalších parlamentných voľbách už nekandidoval.
V roku 1998 mu bol udelený Rad Andreja Hlinku II. triedy za mimoriadne zásluhy o vznik samostatnej Slovenskej republiky.
V apríli 2002 kandidoval na post primátora Púchova.

</doc>
<doc id="564688" url="https://sk.wikipedia.org/wiki?curid=564688" title="Gateshead">
Gateshead

Gateshead je mesto v metropolitnom grófstve Tyne and Wear v Anglicku a zároveň je sídlo rovnomenného okresu. Pred rokom 1974 bolo súčasťou grófstva Durham. Nachádza sa na južnom brehu rieky Tyne a spolu s Newcastle upon Tyne tvoria súmestie Tyneside. Obe mestá spája sedem mostov vrátane Gateshead Millennium Bridge. Mesto je známe ikonickou architektúrou reprezentovanou napr. Sage Gateshead, Angel of the North a Baltic Centre for Contemporary Art.

</doc>
<doc id="564694" url="https://sk.wikipedia.org/wiki?curid=564694" title="Aristophanes">
Aristophanes



</doc>
<doc id="564703" url="https://sk.wikipedia.org/wiki?curid=564703" title="Kórejská filozofia">
Kórejská filozofia

Kórejská filozofia sa v dejinách zameriavala na širokú paletu životných problémov a svetonázorov. Sú v nej integrované významným spôsobom obsahy šamanizmu a mnohé aspekty neokonfucianizmu. Tradičné kórejské myslenie bolo ovplyvnené množstvom náboženských a filozofických systémov. Z nich sa ako najvplyvnejšie presadili kórejský šamanizmus, budhizmus a konfucianizmus.
Tradičné vplyvy do 14. storočia.
Šamanizmus.
Šamanizmus bol po tisícročia v kórejskej pospolitosti vnímaný ako súčasť tradičnej kultúry a prirodzeného poriadku jednotlivých kmeňov. Aj keď neskôr dominoval vplyv budhizmu a taoizmu, šamanistické ríty a praktiky zostali naďalej rozvíjané a vplyvné. Šamanky (kór. "mudang") hľadali riešenia ľudských problémov prostredníctvom naviazania kontaktu s duchovným svetom. 
Vplyv budhizmu.
Kórejskí budhistickí myslitelia preberali idey z Číny, pričom ich ďalej riešili a v pozmenenej podobe odovzdávali do Japonska. Je možné povedať, že čínsky budhizmus bol na Západe cez Japonsko popularizovaný ako významne ovplyvnený a prebudovaný kórejským myslením. Takto sa predstavil západnému svetu napríklad zenový budhistický variant. V Kórei sa nachádza veľa budhistických chrámov, pričom viaceré z nich sú súčasťou kórejskeho národného kultúrneho dedičstva.
Vplyv konfucianizmu.
Jeden z podstatných vplyvov na kórejský intelektuálny vývoj mal konfuciánsky myšlienkový systém, ktorého príchod na Kórejský polostrov bol dôsledkom kultúrneho vplyvu susednej Číny. Dodnes zostáva právny a ideový systém konfucianizmu fundamentálnou súčasťou kórejskej spoločnosti, morálky, spôsobu života, sociálnych vzťahov medzi mladými a staršími a tiež vysokej kultúry vo všeobecnosti. Konfuciánsky vplyv nebol odstránený ani pri novodobej modernizácii kórejského právneho poriadku.
Filozofia počas dynastie Čoson.
V roku 1392 začala na Kórejskom polostrove vládnuť dynastia Čoson, ktorá spravovala Kóreu až do jej anexie Japonskom v roku 1910. V tomto stáročnom období bol vplyv budhizmu vojensky zámerne umlčovaný, pričom do popredia sa programovo dostával neokonfucianizmus. Za zlatý vek kórejskej náboženskej filozofie možno označiť obdobie tvorby rozsiahlych komentárov k dielam čínskeho filozofia Ču Si. Najvýznamnejšími predstaviteľmi tohto obdobia sú Yi Hwang (1501 - 1570) a Yi I (1536 - 1584). Yi Hwang zakladal v krajine množstvo vyšších škôl a pripravoval pre pedagogickú prax mnoho majstrov a učiteľov. Jeho metafyzika bola dualistická, rozlišujúca ideálny princíp li a materiálny princíp čchi. Dôraz kládol na tvorivý, formujúci princíp li, čím sa líšil od komentátora Yi I, ktorý uprednostňoval bytostný, materiálny a existenčný princíp čchi. Každopádne u oboch filozofov oba princípy tvorili podstatu hybnej sily celého univerza. V čase dominantného neokonfucianizmu rástli na význame v Kórei typické kultúrne a náboženské hodnoty a ideály, najmä vernosti, zhovievavosti, piety a dôvery. 
Filozofia v 20. storočí.
Po anexii Kórey Japonskom v roku 1910 sa štátnym náboženstvom na polostrove stal šintoizmus. Okrem neho tu pôsobil aj silný vplyv japonskej filozofickej reflexie nemeckého idealizmu, čím sa Kórea začala otvárať západnému filozofickému okruhu. Postupne sem prenikli myšlienky libertarianizmu, ktoré transformovali na Juhu typický kórejský dôraz na autoritu na jemnejšie pragmatické eticko-politické prístupy. Po ukončení Kórejskej vojny (1950 - 1953) sa v Severnej Kórei udomácnil marxizmus-leninizmus, ktorý tematizoval robotnícku triedu prostredníctvom konfuciánskej predstavy o tom, čo je to spoločenská nobilita a kto môže byť jej súčasťou (kór. "yangban"). Neskôr mal na Severe veľký vplyv maoizmus, ktorý následne ustúpil nacionalizmu s dôrazom opäť na typickú ľudovú autoritu a poslušnosť vládnucej dynastii. 

</doc>
<doc id="564709" url="https://sk.wikipedia.org/wiki?curid=564709" title="Bitka pri Trnave (1704)">
Bitka pri Trnave (1704)

Bitka pri Trnave bola jednou z vojenských stretov počas protihabsburského stavovského povstania.
Odohrala sa 26. decembra v roku 1704 pri meste Trnava, kde sa proti sebe postavili vojská habsburského generála Sigberta Heistera a kurucký vodca František II. Rákoci. Do bitky bolo zapojených okolo 22 tisíc kuruckých povstalcov a 20 tisíc vojakov cisárskej armády.
Výsledok bitky.
V dôsledku Rákociho neskúsenosti s vojenským velením sa bitka skončila pre kurucov neúspechom. Povstalci sa museli stiahnuť a generál Heister vpochodoval do Trnavy.

</doc>
<doc id="564710" url="https://sk.wikipedia.org/wiki?curid=564710" title="Adoniram Judson">
Adoniram Judson

Adoniram Judson, Jr. (* 9. august 1788, Malden, Massachusetts, USA – † 12. apríl 1850) bol americký misionár, pôsobiaci takmer 40 rokov v Barme. Vo veku 25 rokov sa stal prvým misionárom reformovanej cirkvi, ktorý bol poslaný zo Spojených štátov do Barmy. Jeho služba s Lutherom Riceom viedla k vytvoreniu prvej Baptistickej asociácie v Amerike na podporu misionárov.
Niektoré pramene ho považujú za prvého misionára v Barme, čo však nie je pravda. James Chater a Richard Mardon prišli do Barmy už v roku 1807, skôr tu pôsobil aj Felix Carey. Judson preložil Bibliu do barmčiny, a taktiež tu založil niekoľko baptistických spoločenstiev. Je známy ako prvý významný misionár v Barme a jeden z prvých amerických misionárov, ktorí precestovali oceán.
Mladosť.
Judson sa narodil 9. augusta 1788 v Malden, Middlesex County, v štáte Massachusetts. Jeho rodičmi boli Adoniram a Abigail Judsonovi. Keď mal 16 rokov, začal študovať na College of Rhode Island &amp; Providence Plantations (dnešná Brown University). Štúdium ukončil ako 19-ročný ako najlepší z ročníka. Počas štúdia na vysokej škole sa zoznámil s mladým mužom menom Jacob Eames, oddaným deistom a skeptikom. Vytvorilo sa medzi nimi silné priateľstvo a pod jeho vplyvom Judson zamietol vieru svojich rodičov. Venoval sa učeniu francúzskych filozofov, intelektuálov 18. storočia. Po ukončení štúdia na vysokej škole založil školu a napísal učebnice anglickej gramatiky a matematiky.
Judsonove deistické názory stratili svoju silu, keď jeho priateľ Eames náhle zomrel. Obaja mali vlastné izby v hosteli, kde Judson počul ako niekto bojuje vo vedľajšej miestnosti o život. Až ráno zistil, že išlo o Eamesa. Po šoku z priateľovej smrti sa Judson vrátil k viere svojho detstva, aj napriek tomu, že už študoval na "Andover Theological Seminary". V roku 1808 „odovzdal svoj život Bohu“. Počas posledného roku štúdia sa rozhodol, že chce byť misionár.
V roku 1810 sa zapojil do skupiny študentov z Andoveru a hovorili si "the Brethren", v preklade "bratia". Títo študenti iniciovali vznik prvej misijnej organizácie v Amerike.
Povolanie do služby a svadba.
19. septembra bol Judson určený organizáciou "American Board of Commissioners for Foreign Missions" ako misionár na Východ. Zároveň bol povolaný do služby cirkvou "Congregational Church", a 5. februára 1812 sa oženil s Ann Hasseltineovou. Nasledujúci deň bol vysvätený v kostole Tabernacle Church v Saleme. 19. februára sa na palube "Caravan" vydal na plavbu na Východ, spolu s Lutherom Riceom; Samuelom a Harriett Newellovou; a svojou manželkou Ann Judsonovou.
Pozadie služby.
Plavba do Indie.
Judson so doplavil do Kalkaty 17. júna 1812. Počas plavby do Indie sa na palube lode zameral na štúdium teológie krstu. Dospel k presvedčeniu, že krst veriaceho je teologicky správny a mal by sa vykonať ako prejav podriadenosti Ježišovmu prikázaniu (Evanjelium Matúša 28:19–20).
6. septembra 1812 zmenil svoju denomináciu a spolu s manželkou sa pridal k baptistom. Obaja sa dali pokrstiť anglickým misionárom Wiliamom Wardom ponorením v Kalkate.
Anglické ani miestne vládne úrady nechceli, aby Američania zvestovali evanjelium hinduistom. Preto sa skupina misionárov rozhodla hľadať iné oblasti, kde by mohla pôsobiť. Britská východoindická spoločnosť im prikázala Indiu opustiť. O rok neskôr, 13. júla 1813 sa presťahovali do Barmy.
Služba v Barme.
V Serampore mu baptisti povedali, že kresťanská evanjelizácia nemá v budhistickej Barme žiaden účinok. Judson, ktorý ovládal latinčinu, gréčtinu a hebrejčinu ihneď začal študovať barmčinu. Trvalo mu viac ako tri roky, kým bol schopný rozprávať po barmsky. Bolo to najmä preto, že barmčina sa gramaticky odlišovala od západných jazykov. S manželkou si našiel učiteľa, s ktorým študovali i 12 hodín denne.
Počas tohto času boli takmer kompletne oddelení od západu a nemali kontakt s nikým v Európe či Amerike. Prešli štyri roky, kým sa Judsom odvážil začať verejne kázať. Na začiatku sa pokúsil pripodobniť barmskej kultúre tým, že nosil žltú róbu, tak ako barmskí učitelia náboženstva, ale čoskoro ju zmenil na bielu, aby sa odlíšil a ukázal, že nie je budhista. Onedlho to však vzdal; zistil, že nech sa oblečie akokoľvek, vždy ho budú považovať za cudzinca.
Snažil sa priblížiť barmskej kultúre tým, že na svojej ulici postavil "zayat:" miesto určené na stretávanie sa barmských mužov a rozhovory o filozofii a náboženstve. Na prvé verejné stretnutie, ktoré tam uskutočnil v apríli 1819, prišlo 15 mužov. O dva mesiace neskôr pokrstil prvého barmského muža. Bol to Maung Naw, 35-ročný pracovník s drevom, ktorý pochádzal z horského kmeňa.
Prvé pokusy zaujať domorodcov z Rangoona evanjeliom boli takmer úplne neúspešné. K tomu sa pridala smrť ich druhého dieťaťa, Rogera Williama Judsona, ktorý mal takmer 8 mesiacov.
V roku 1817 Judson dokončil preklad barmskej gramatiky a následne na to do nej preložil evanjelium podľa Matúša. V roku 1818 začal verejnú evanjelizáciu, keď sediac vo svojom "zayate" na rohu ulice volal: "Hej! Všetci čo ste smädní po poznaní!" Prvý krst vykonal v 1819 a do roku 1822 konvertoval ďalších 18 ľudí.
V roku 1820 sa Judson a misionár menom Colman pokúsili dostať k vládcovi Barmy, kráľovi Bagyidawovi v nádeji, že by dal slobodu misionárom šíriť evanjelium a učiť v celej krajine a odstránil zákon o treste smrti Barmčanovi, ktorý by zmenili vierovyznanie. Bagyidaw ich prosbu ignoroval. Šírenie kresťanstva bolo aj preto pomalé a bolo s ním spojené veľké riziko smrti.
Judsonovi trvalo 12 rokov, aby priviedol k viere 18 ľudí. Napísal gramatiku barmčiny, ktorá sa používa dodnes a začal prekladať Bibliu.
Jeho manželka Ann bola ešte zbehlejšia v hovorovej barmčine ako on. Dokonca sa spriatelila s vládcom Rangoonu..

</doc>
<doc id="564715" url="https://sk.wikipedia.org/wiki?curid=564715" title="Elisa Bonaparte">
Elisa Bonaparte

Elisa Bonapartová (* 3. január 1777, Ajaccio, Korzika – † 7. august 1820, Terst, Taliansko) bola mladšou sestrou Napoleona Bonaparta, z jeho vôle veľkovojvodkyňou toskánskou v rokoch 1809 – 1814.
Životopis.
Élisa Bonapartová bola piatym dieťaťom Carla Bonaparta a Laetitie Bonapartovej, rodenej Ramolinovej. Pri krste dostala meno Mária Anna, ale neskôr sa premenovala na Elisu (ako viac-menej všetci jej súrodenci - príkladom šiel brat Lucciano, ktorý sa premenoval na Luciena). Elisa bola vzdelávaná v kláštornej škole v Saint Cyr, ktorú založila začiatkom 18. storočia madame de Maintenon. Elisa bola inteligentnou ženou, ktorá mala vlastný názor a do istej miery aj vlastné ambície. Talleyrand o nej hovorieval, že je „mužom medzi Napoleonovými sestrami“. 
1. mája 1797 sa z vôle matky vydala za korzického šľachtica Félixa Pasquala Baciocchiho (1762 – 1841), ktorý neoplýval ani rozumom, ani majetkom, ani politickými ambíciami. Pochádzal z drobnej korzickej šľachty, slúžil v armáde a bol hudobne nadaný – hral na husliach.
Élisa nebola obľúbenou sestrou staršieho brata Napoleona Bonaparta. Vyčítal jej výbušnú povahu a niekedy netaktné správanie. V roku 1805 jej spolu s manželom udelil titul princ a princezná z Luccy a Piombina. V roku 1809 ju vymenoval za toskánsku veľkovojvodkyňu. V týchto talianskych kniežatstvách vládla do roku 1814. V Toskánsku ju nahradil Ferdinand III., syn cisára Leopolda II. S manželom mala štyri deti, z ktorých sa dožila dospelosti iba dcéra Élise-Napoléone, ktorá sa vydala za grófa Filipa Camerata-Passioneï de Mazzoleni.
Po roku 1815 mohla žiť v Terste ako grófka z Compignana. Neskôr obývala vilu Vicentinu severne od Terstu. Venovala sa aj archeologickým vykopávkam v okolí Terstu. Zomrela náhle na neznámu chorobu vo veku len 43 rokov. Bola pochovaná v bazilike Sv. Petrónia v Bologni.
Zaujímavosť.
Jej milencom bol okrem iných aj slávny husľový virtuóz a skladateľ Niccolò Paganini. Milostná aféra kňažnej Elisy a huslistu Paganiniho sa stala námetom populárnej operety s názvom "Paganini" od Franza Lehára (prvýkrát uvedená 30. októbra 1925 vo Viedni).

</doc>
<doc id="564718" url="https://sk.wikipedia.org/wiki?curid=564718" title="Babylónska filozofia">
Babylónska filozofia



</doc>
<doc id="564722" url="https://sk.wikipedia.org/wiki?curid=564722" title="Aa">
Aa

aa môže byť:
aA môže byť:
Aa môže byť:
AA môže byť:
A. A. môže byť skratka:

</doc>
<doc id="564724" url="https://sk.wikipedia.org/wiki?curid=564724" title="Efótión z Mainalu">
Efótión z Mainalu

Efótión alebo Efoudión ("Efótión, Efoudión - Efudión") bol olympijský víťaz v pankratiu v roku 464 pred Kr.
Efótión z arkádskej obce Mainalos bol na 79. olympijských hrách korunovaný olivovým vencom zo stromu rastúceho v posvätnom okrsku boha Dia za víťazstvo v pankratiu. Pankration zaviedli na 33. olympijských hrách v roku 648 pred Kr. Bol to pästiarský zápas, pri ktorom boli dovolené všetky zápasnícke chmaty, údery päsťou, kopanie a vykrúcanie údov.
Olympijské víťazstvo Efoudióna je uvedené v starogréckej komédii "Osy" (z roku 422 pred Kr.) od dramatika Aristofana. V tejto komédii, v ktorej kritizuje hlavne aténskych sudcov a profesionálnych udavačov, uvádza, že Efoudión i keď už bol starší, bol veľmi silný a finálovom olympijskom zápase v pankratiu dokázal zdolať svojho mladšieho súpera Askónda.

</doc>
<doc id="564726" url="https://sk.wikipedia.org/wiki?curid=564726" title="...And Justice for All">
...And Justice for All



</doc>
<doc id="564727" url="https://sk.wikipedia.org/wiki?curid=564727" title="Altdorf">
Altdorf

Altdorf môže byť:

</doc>
<doc id="564729" url="https://sk.wikipedia.org/wiki?curid=564729" title="Ďatelinová ulica">
Ďatelinová ulica

Ďatelinová ulica je ulica:

</doc>
<doc id="564735" url="https://sk.wikipedia.org/wiki?curid=564735" title="All I Ever Wanted">
All I Ever Wanted

All I Ever Wanted môže byť:

</doc>
<doc id="564736" url="https://sk.wikipedia.org/wiki?curid=564736" title="Trstinová ulica">
Trstinová ulica

Trstinová ulica je ulica:

</doc>
<doc id="564739" url="https://sk.wikipedia.org/wiki?curid=564739" title="Ulica J. M. Hurbana">
Ulica J. M. Hurbana

Ulica J. M. Hurbana je ulica:

</doc>
<doc id="564742" url="https://sk.wikipedia.org/wiki?curid=564742" title="Ulica Szewska">
Ulica Szewska

Ulica Szewska je ulica:

</doc>
<doc id="564744" url="https://sk.wikipedia.org/wiki?curid=564744" title="7. symfónia">
7. symfónia

7. symfónia alebo symfónia č. 7 alebo siedma symfónia môže byť:

</doc>
<doc id="564745" url="https://sk.wikipedia.org/wiki?curid=564745" title="Fulham Railway Bridge">
Fulham Railway Bridge

Fulham Railway Bridge (alebo Putney Railway Bridge) je most londýnskeho metra cez rieku Temža spájajúci Fulham v mestskej časti Hammersmith and Fulham a Putney v mestskej časti Wandsworth. Tento most a neďaleký Kew Railway Bridge sú jedinými dvomi mostami metra cez Temžu.
Most je súčasťou linky District Line, v rámci ktorej sa nachádza na úseku medzi stanicami "Putney Bridge" vo Fulhame a "East Putney" v Putney. Postavený bol v rokoch 1887 – 1889 spoločnosťou Head Wrightson a jeho hlavnými inžiniermi boli William Jacomb (ktorý spolupracoval s Isambardom Kingdomom Brunelom na lodi "The Great Eastern") a W. H. Thomas. Otvorený bol 3. júna 1889 spolu s ostatnými stanicami predĺženej časti linky District. Most je priehradový, má 5 rozpätí a jeho celková dĺžka je . Výška mosta nad hladinou Temže pri nízkom prílive je . 
Súčasťou mosta je chodník, ktorý je na východnej strane mosta. Fulham Railway Bridge je tak jeden z troch mostov cez londýnsky úsek Temže, ktoré slúžia aj pre železničnú dopravu aj pre peších (ďalšími dvomi sú Barnes Railway Bridge a Hungerford Bridge).

</doc>
<doc id="564746" url="https://sk.wikipedia.org/wiki?curid=564746" title="Majstrovstvá Európy vo vodnom póle 1926">
Majstrovstvá Európy vo vodnom póle 1926

Majstrovstvá Európy vo vodnom póle 1926 boli 1. majstrovstvá Európy vo vodnom póle, ktoré organizuje Európska plavecká liga (LEN). Boli súčasťou Majstrovstiev Európy v plaveckých športoch 1926. Konali sa v Budapešti, v Maďarsku v dňoch od 18.22. augusta 1926, za účasti iba 4 mužských tímov. Pár dní pred začiatkom turnaja sa z neho kvôli ekonomickým dôvodom odhlásilo . Systém súťaže pozostával iba jedinej skupiny, v ktorej sa stretol každý s každým. Titul získalo domáce , ktoré sa v skupine umiestnilo pred a . 

</doc>
<doc id="564750" url="https://sk.wikipedia.org/wiki?curid=564750" title="Awadži">
Awadži

Awadži môže byť:

</doc>
<doc id="564751" url="https://sk.wikipedia.org/wiki?curid=564751" title="Aomori">
Aomori

Aomori môže byť:

</doc>
<doc id="564752" url="https://sk.wikipedia.org/wiki?curid=564752" title="Majstrovstvá Európy vo vodnom póle 1931">
Majstrovstvá Európy vo vodnom póle 1931

Majstrovstvá Európy vo vodnom póle 1931 boli v poradí 3. majstrovstvá Európy vo vodnom póle, ktoré organizuje Európska plavecká liga (LEN). Konali sa v Paríži, vo Francúzsku v dňoch od 23.30. augusta 1931, za účasti 7 mužských tímov. Dejiskom zápasov bol plavecký štadión Piscine des Tourelles Paris. Systém súťaže pozostával iba jedinej skupiny, v ktorej sa stretol každý s každým. Titul tretíkrát v rade získalo , ktoré sa v skupine umiestnilo pred a . Pre bronzové Rakúsko to bola prvá medaila.

</doc>
<doc id="564754" url="https://sk.wikipedia.org/wiki?curid=564754" title="Neil Diamond">
Neil Diamond

Neil Leslie Diamond (* 24. január 1941, New York, New York, USA) je americký spevák, skladateľ, klavirista a gitarista. 
Narodil sa v Brooklyne a svoju kariéru začal ako člen dua "Neil and Jack", ktoré sa, hoci vydalo niekoľko singlov, nikdy nepresadilo. Neskôr začal pracovať ako autor piesní v Brill Building (je napríklad autorom piesne "Sunday and Me" pre skupinu "Jay and the Americans"). Svoj prvý album s názvom "The Feel of Neil Diamond" vydal v roku 1966 pod značkou "Bang Records". 
Dňa 14. marca 2011 bol uvedený do Rock and Roll Hall of Fame.

</doc>
<doc id="564756" url="https://sk.wikipedia.org/wiki?curid=564756" title="Zorán Sztevanovity">
Zorán Sztevanovity

Zorán Sztevanovity (pôvodne "Zoran Stevanović"; * 4. marec 1942, Belehrad) je maďarský spevák a gitarista srbského pôvodu. 
Životopis a kariéra.
Jeho rodičia boli diplomati a od roku 1948 vykonávali svoju misiu v Budapešti, kde už Zorán zostal. Jeho brat Dušan (maď. Sztevanovity Dusán) je známym maďarským skladateľom, textárom a dramaturgom. Má dve deti Zoltána a Sandru.
V roku 1960 založil skupinu Zenith a Metro. Svoju sólovú kariéru odštartoval v roku 1963 pesničkami Számum a Summertime v národnej súťaži talentov Ki mit tud? (doslova: Kto čo vie?) a zvíťazil. V roku 1991 zaznamenal ďalší zo svojich úspechov s pesničkou „A szerelemnek múlnia kell“. Patrí medzi najvýznamnejších maďarských spevákov.

</doc>
<doc id="564760" url="https://sk.wikipedia.org/wiki?curid=564760" title="Milá (prírodná rezervácia)">
Milá (prírodná rezervácia)

Prírodná rezervácia Milá je chránené územie v okrese Most v Úsťanskom kraji. Rozkladá sa v I. zóne CHKO České středohoří na ploche 19,95 ha na rovnomennom vrchu Milá na katastri dediny Milá. Územie je vzdialené asi 12,5 km juhovýchodne vzdušnou čiarou od centra mesta Mostu. Rezerváciou prechádza modro značený turistický chodník vedúci z Mostu do Loun s odbočkou na vrchol.
Ochrana.
Prírodnou rezerváciou bola Milá vyhlásená 25. februára 1958. Dôvodom ochrany je výskyt teplomilných rastlinných spoločenstiev, ktoré porastajú najmä juhozápadné exponované svahy kopca a vyznačujú sa radom chránených druhov rastlín. Medzi významné a osobitne chránené druhy rastlín patrí hlaváčik jarný ("Adonis vernalis"), divozel tmavočervený ("Verbascum phoeniceum"), jagavka ľaliovitá ("Anthericum liliago"), poniklec lúčny český ("Pulsatilla pratensis subsp. bohemica"), kavyľ Ivanov ("Stipa Joannis"). Druhy ako fialka premenlivá ("Viola ambigua") a cesnak tuhý ("Allium strictum") tu majú najzápadnejšie stanovište v Európe.
Predmetom ochrany je tiež klimaxové štádium lesa, ktorý pokrýva najmä severne exponované svahy. Klimaxový les je konečným prirodzeným rastlinným spoločenstvom, ktoré tu za súčasnej klímy môže vzniknúť. Jedinečnosť lesa na Milej spočíva predovšetkým v tom, že sa uprostred agrárne využívanej krajiny dochoval, pretože ostatné lesy v tejto časti stredohoria museli ustúpiť intenzívnej pastve. Tunajšia oblasť je človekom využívaná od obdobia neolitu. Druhová bohatosť rastlín a živočíchov je na Milej daná najmä pestrým sledom biotopov - od štrbinovej vegetácie skál, cez travinné a kríkové formácie stepného a lesostepného charakteru, až po listnatý les. Zo živočíšnej ríše je tu najvýznamnejšie trieda hmyzu. Koník slovanský "Stenobothrus eurasius bohemicus" je endemitom Českého stredohoria a jeho výskyt bol dôvodom zaradenia Milej do zoznamu európsky významných lokalít Natura 2000.
Na vrchol Milej vedie modro značený turistický chodník. Cesta sa stáča takmer okolo celého vrchu, je ľahko prístupná, schodná a nijako nebezpečná.
História.
Prírodnou rezerváciou bolo územie vyhlásené Okresným národným výborom v Bíline 10.apríla 1946,
štátnou prírodnou rezerváciou bola vyhlásená Ministerstvom školstva a kultúry 25. februára 1958 a v roku 1987 bolo rozšírené ochranné pásmo. Záznamy o prítomnosti človeka a jeho poľnohospodárskej činnosti pochádzajú už z doby neolitu. Oblasť je poľnohospodársky využívaná dodnes.
Lokalita.
Prírodná rezervácia Milá sa nachádza zhruba 62 km severozápadne od Prahy. Leží v Úsťanskom kraji asi 9,5 km severne od Loun alebo 12,5 km juhovýchodne od Mostu a spadá do okresu Most. Pod vrchom Milá sa rozkladá rovnomenná osada Milá, ktorá je časťou obce Bečov. Prírodná rezervácia je pod správou CHKO České středohoří so sídlom v Litoměřiciach.
České středohoří je jedným z piatich geomorfologických celkov Podkrušnohorskej oblasti. Vnútorne sa člení na podcelok Verneřický a Milešovský. Milá sa nachádza v Milešovskom podcelku a spadá do okrsku Bečovského stredohoria. Táto oblasť je plochou vrchovinou na vrchnoturonských až coniackých slieňovcoch a vápnitých ílovcoch a prevažne podpovrchových telesách treťohorných čadičových hornín.
Vo treťohorách tu prebiehala mohutná vulkanická činnosť. Bázická magma prerazila kriedové sedimenty, tie časom podľahli denudácii, čím boli vyvreté horniny vypreparované. Tvar reliéfu bol domodelovaný exogénnymi silami, najmä kryogénnymi procesmi. Z pomerne rovinatej krajiny tak vystupujú vulkanické telesá tvaru kužeľa, kopy, homole, chrbta.
Kopa Milej dosahuje výšku 510 m n. m. a je tvorená z nefelinického čadiča, ktorý má čiernu až šedočiernu farbu. Nefelinický čadič má stĺpcovitú odlučnosť, ktorá sa utvárala pri rovnomernom chladnutí vulkanického telesa. Stĺpcovitá odlučnosť je dobre viditeľná na juhozápadných a juhovýchodných svahoch kopca, kde skaly miestami vystupujú z trávnatého porastu. Pukliny, ktoré sa v čadiči tvoria, sú spôsobené prevažne mrazom.
Vrch Milá vyniká rozmanitosťou geomorfologických foriem. Na severozápadnej strane kopca možno uvidieť odkryvy vápnitých slieňov, ktoré sú zvyškom skôr mohutných denudovaných kriedových sedimentov. V nižších partiách svahov sú suťové polia, najväčšia časť z nich je pleistocénnej doby.
Túto oblasť charakterizuje mierne, suché a teplé podnebie, takže sa tu nachádza veľké množstvo teplomilnej kveteny ako hlaváčik jarný ("Adonis vernalis"), poniklec lúčny ("Pulsatilla pratensis") , taričník skalný ("Aurinia saxatilis"), leopoldia chochlatá ("Leopoldia comosa"), ľalia zlatohlavá ("Lilium martagon"), jagavka ľaliovitá ("Anthericum liliago"), divozel tmavočervený ("Verbascum phoeniceum"), popolavec celistvolistý ("Tephroseris integrifolia"), dub plstnatý ("Quercus pubescens"), drieň obyčajný ("Cornus mas"), nevädza Triumfettova ("Cyanus triumfettii"), kozinec bezbyľový("Astragalus exscapus") , apod. Vedľa nich sa tu vyskytujú tiež zárazovité ("Orobanche"), z ktorých je najvzácnejšia záraza modrastá ("Orobanche coerulescens"). V roku 2008 bol z tohto územia popísaný nový druh stromu - jarabina milská ("Sorbus milensis").
Prírodné pomery.
Flóra.
Prírodná rezervácia leží v poľnohospodársky využívanej oblasti. V okolitej krajine sú polia, kde sa pestujú najmä obilniny. Z fytogeografického hľadiska patrí České středohoří do teplej oblasti pannónskej kveteny. Teplomilné rastliny sem boli rozširované v poľadových dobách z juhovýchodnej Európy. Vhodné podmienky umožnili vznik stepných foriem, ktoré sa tvorili na suchých a teplých rovinách a na svahoch s plytkou pôdou.
Súčasná vegetácia je výsledkom dlhodobého vývoja, kedy hlavným činiteľom bolo podnebie, ktoré sa druhotne podieľalo aj na geologických procesoch ako zvetrávanie, denudácia, vznik pôdneho typu. Na zloženie vegetácie mala vplyv aj činnosť človeka. Spoločenstvá, ktoré sa najviac blížia k pôvodnému zloženiu, sa dnes nachádzajú len na kultivácii odolných miestach - na kopcoch, skalách. Časť CHKO, v ktorej sa Milá nachádza, patrí do klimatickej oblasti mierne suchej až suchej, s miernou zimou a nízkym ročným úhrnom zrážok. Špecifické lokálne podmienky (geologické, zrážkove, mikroklimatické a iné) spôsobujú, že sa vegetácia na Milej líši od iných stredohorských lokalít.
Rastlinné spoločenstvá možno na Milej rozčleniť takto: lada pod vrchom, ktorá sa využívala na pasenie; lesostep s porastom drevín na južnej strane vrchu; skalná step na exponovaných skalách; spoločenstvá sutín; stepné spoločenstvá vo vrcholových partiách; lesné formácie na severnej polovici kopca. Jednotlivé biotopy sa vzhľadom k veľkosti územia a geomorfologickej pestrosti, navzájom prelínajú a ovplyvňujú. Zabudnúť nemožno ani na ochranné pásmo rezervácie, kam prenikajú rastliny z polí. Zloženie vegetácie bolo silne ovplyvnené pastvou dobytka. K pomalému upúšťaniu od pastvy a prechod na intenzívnejšiu poľnohospodársku činnosť došlo zhruba v polovici 19. storočia.
Pastvu znášajú najmä druhy tŕnisté ako: krasovlas bezbyľový ("Carlina acaulis"), bodliaky a pichliače, kotúč poľný ("Eryngium campestre"), hadinec obyčajný ("Echium vulgare"), psojazyk lekársky ("Cynoglossum officinale"), ostreň počerný ("Nonea pulla"), mliečnik chvojkový ("Euphorbia cyparissias"). Ďalšou nápadnou rastlinou je ďatelina horská ("Trifolium montanum"), nátržník biely ("Potentilla alba"), lipkavec syridlový ("Galium verum"), čermeľ roľný ("Melampyrum arvense"), horčinka chochlatá ("Polygala comosa"), krivec lúčny ("Gagea pratensis").
Na severozápadnom úpätí, na vápencových slieňoch rastie ihlica tŕnitá ("Ononis spinosa"), kozinec cícerovitý ("Astragalus cicer").
Na najsuchších južne exponovaných miestach okolo úpätia sa nachádza ľan rakúsky ("Linum austriacum"), hlaváčik jarný ("Adonis vernalis"), žltuška menšia ("Thalictrum minus"), na severnom úpätí pahorec brvitý ("Gentianopsis ciliata"). Zaujímavosťou je, že tieto výrazne teplomilné rastliny prenikajú aj do menej priaznivejších biotopov v severných častiach kopca. Na južnej strane vo vlhších miestach a v úžľabinách medzi skalami rastú dreviny - jasene ("Fraxinus"), hloh ("Crataegus"), liesky ("Corylus") a niektoré druhy ruží. Ojedinele tu nájdeme i bršleny ("Euonymus") a zemolez ("Lonicera"). Na týchto mierne vlhkých a svetlých hájových miestach rastú ľalia zlatohlavá ("Lilium martagon"), fialka voňavá ("Viola odorata"), cesnačka lekárska ("Alliaria petiolata"), bažanka trváca ("Mercurialis perennis") a zriedkavo tiež jagavka konáristá ("Anthericum ramosum").
Mezofilné háje s výškou prechádzajú do xerofilných s porastov slivky trnkovej ("Prunus spinosa"), kaliny ("Viburnum"), vtáčieho zobu ("Ligustrum vulgare"). Z bylín tu nájdeme napr. kokorík voňavý ("Polygonatum odoratum"), luskáč lekársky ("Vincetoxicum hirundinaria"), fialka srstnatá ("Viola hirta") , bôľhoj lekársky ("Anthyllis vulneraria"), asparágus lekársky ("Asparagus officinalis"), ojedinele divozel tmavočervený ("Verbascum phoeniceum") a hrachor panónsky ("Lathyrus pannonicus").
V jemnejších sutinách s pôdou rastú druhy ako pakost krvavý ("Geranium sanguineum"), leopoldia chochlatá ("Muscari comosum"), lipkavec sivý ("Galium glaucum"), čistec rovný ("Stachys recta"), nátržník piesočný ("Potentilla arenaria"). Hrubé sute sú na vegetáciu chudobné, okrem machov tu nájdeme rozchodníkovec najväčší ("Hylotelephium maximum"), rozchodník biely ("Sedum album"), rozchodník prudký ("Sedum acre"), druhy tráv ako kostrava žliabkatá ("Festuca rupicola"), ometlina štíhla ("Koeleria macrantha"), mednička sedmohradská ("Melica transsilvanica"), stoklas vzpriamený ("Bromus erectus"), mrvica peristá ("Brachypodium pinnatum").
Skalné biotopy sú veľmi rozmanité, čo sa týka podmienok stanovísk. Nachádzajú sa tu miesta extrémne suché aj miesta s dostatkom vody v skalných štrbinách. Skalné rastliny na Milej nerastú len na väčších skalách, ale aj na malých skalkách, ktoré vystupujú po celom južnom svahu. Najnápadnejšou rastlinou, ktorá sa nikdy nevyskytuje mimo skaly a ktorá svojimi žiarivo žltými kvetmi kontrastuje na tmavom skalnom povrchu je taričník skalný ("Aurinia saxatilis"). Ďalšími nápadnými druhmi sú poniklec lúčny ("Pulsatilla pratensis"), jagavka ľaliovitá ("Anthericum liliago"), horčičník škardolistý ("Erysimum crepidifolium"). V skalných štrbinách rastú paprade ako slezinník červený ("Asplenium trichomanes"), slezinník severný ("Asplenium septentrionale"). Bežne v blízkosti skál sezel feniklový ("Seseli hippomarathrum"), ľanolistník prostredný ("Thesium linophyllon"), cesnak sivkastý horský ("Allium senecens subsp. montanum"). Na suchších miestach v úžľabinách môžeme nájsť viku vtáčiu ("Vicia cracca"), smolničku obyčajnú ("Viscaria vulgaris"), z tráv je významná kostrava tvrdá ("Festuca pallens"). Najvýznamnejším petrofytom na Milej je fialka premenlivá ("Viola ambigua"), ktorá rastie okolo skaliek južného svahu a cesnak tuhý ("Allium strictum") v štrbinách skál. Oba druhy tu majú najzápadnejšie stanovište areálu rozšírenia v Európe. Z drevín v blízkosti skál rastie jarabina mukyňová ("Sorbus aria").
Najzaujímavejšou časťou je svah pod temenom kopca na južnej a juhozápadnej strane, kde sa vyskytujú najteplomilnejšie xerotermné a stepné spoločenstvá s typický porastom kavyľ ("Stipa"). Najlepšie tieto miesta vystihuje označenie kvetnatá kavyľová step. Najvýznamnejšími druhy sú kavyľ, kavyľ vláskovitý ("Stipa capillata"), kavyľ Ivanov ("Stipa joannis"), kavyľ tenkolistý ("Stipa tirsa"), kavyľ pôvabný ("Stipa pulcherrima"). Ďalej kostrava valeská ("Festuca valesiaca"), kozinec bezbyľový ("Astragalus exscapus"), palina pontická ("Artemisia pontica"), rebríček vznešený ("Achillea nobilis"), ďatelina alpská ("Trifolium alpestre"). Na temene kopca sa vyskytujú opäť vlhkomilnejšie druhy, je tu pestrá lúčna step s bôľhojom lekárskym ("Anthyllis vulneraria"), šalviou lúčnou ("Salvia pratensis"), túžobníkom brestovým ("Filipendula ulmaria") a trávami ostricou nízkou ("Carex humilis"), kostrava ("Festuca"). Tam, kde sa temeno začína skláňať k severu, sa v rozmedzí niekoľkých metrov objavujú vlhkomilné hájové porasty prechádzajúce do lesostepi. Tu rastú druhy ako prvosienka jarná ("Primula veris"), ľalia zlatohlavá ("Lilium martagon"), blyskáč cibuľkatý ("Ficaria verna"). Zaujímavou rastlinou sú tu nezelené cudzopasné zarázy ("Orobanche") z ktorých kriticky ohrozená a veľmi vzácna je záraza modrastá ("Orobanche coerulescens").
Lesostep prechádza v les. Dominujúcimi drevinami sú lipy ("Tilia"), jasene ("Fraxinus"), brest hrabolistý ("Ulmus minor"), javor poľný ("Acer campestre") , menej častým je topoľ osikový ("Populus tremula"), duby ("Quercus") takmer úplne chýbajú. Nepôvodnou drevinou je tu agát biely ("Robinia pseudoacacia"), ktorý vylučuje jedovaté látky a nepriaznivo tak ovplyvňuje zloženie porastu. Agáty sa preto odstraňujú. Z bylín sa tu nachádzajú krkoška mámivá ("Chaerophyllum temulentum"), trebuľka lesná ("Anthriscus sylvestris"), tôňovka dvojlistá ("Maianthemum bifolium"), veternica iskerníkovitá ("Anemone ranunculoides"), fialka voňavá ("Viola odorata"), chochlačka dutá ("Corydalis cava"),pakost smradľavý ("Geranium robertianum"), bažanka trváca ("Mercurialis perennis"), silenka talianska ("Silene nemoralis"), iskerník klamný ("Ranunculus auricomus" agg.).
Pre zachovanie vysokej rastlinnej diverzity plán starostlivosti odporúča návrat k pastve oviec a kôz.
Fauna.
Z drobných cicavcov sa na Milej nachádza piskor lesný ("Sorex araneus"), ryšavka žltohrdlá ("Apodemus flavicolis"), hraboš poľný ("Microtus arvalis"), ryšavka krovinná ("Apodemus sylvaticus"), bielozúbka krpatá ("Crocidura suaveolens"). Na predtým hojného sysľa pasienkového ("Spermophilus citellus") je dnes vypracovaný záchranný program. Z väčších cicavcov môžeme naraziť na stádo muflónov, ktorého výskyt tu nie je prirodzený. Ďalej diviak lesný ("Sus scrofa").
Medzi dominantných zástupcov vtákov patrí ľabtuška hôrna ("Anthus trivialis"), strnádka žltá ("Emberiza citrinella"). Menej častým je strakoš obyčajný ("Lanius collurio"), strnádka záhradná ("Emberiza hortulana"), strnádka lúčna ("Emberiza Calandra"). Zalieta sem tiež žltochvost hôrny ("Phoenicurus phoenicurus"), žltochvost domový ("Phoenicurus ochrlos"). V lesostepnom poraste hniezdia žlna zelená ("Picus viridis"). Dutiny v starých lípách osídľujú škorec obyčajný ("Sturnus vulgaris"), početné populácie muchárika čiernohlavého ("Ficedula hypoleuca"). Korunové poschodie lesa osídľuje vlha obyčajná ("Oriolus Oriolus"), kolibkárik spevavý ("Phylloscopus trochilus"). Ďalej napr. penica čiernohlavá ("Sylvia atricapilla"), hrdlička poľná ("Streptopelia turtur"), holub hrivnák ("Columba palumbus"). Nie príliš hojná je sojka obyčajná ("Garrulus glandarius"), glezg hrubozobý ("Coccothraustes coccothraustes"). Pri okraji lesa možno pozorovať pinku lesnú ("Fringilla coelebs"), červienku obyčajnú ("Cuculus canorus"). Z dravcov tu hniezdia myšiak hôrny ("Buteo buteo") a sokol myšiar ("Falco tinnunculus"). Pozorovaný bol sokol lastovičiar ("Falco subbuteo"), jastrab krahulec ("Accipiter nisus").
Na ladách pod vrchom bol pozorovaný škovránok poľný ("Alauda arvensis"), pŕhľaviar červenkastý ("Saxicola rubetra"), stehlík pestrý ("Carduelis carduelis"), sýkorka hôrna ("Parus palustris"), penica popolavá ("Sylvia curruca"). Hojné sú straky obyčajné ("Pica pica"). Za potravou sem zalietavájú lastovičky obyčajné ("Hirundo rustica").
Z herpetofauny sa tu nachádza jašterica krátkohlavá ("Lacerta agilis") a užovka hladká ("Coronella austriaca"), slepúch lámavý ("Anguis fragilis").
Veľkú diverzitu vykazujú bezstavovcové živočíchy. O charaktere jednotlivých biotopov a o prírodnej histórii lokality veľa napovie výskyt mäkkýšov. Tieto druhy sa veľmi pomaly šíria, majú špecifické ekologické nároky a ich schránky sa často zachovávajú v sedimentoch. V slede pestrých biotopov sa druhy vzájomne prelínajú. Pre južné úpätie je typickým druhom slimák stepný ("Helicella candicans"), slimák pásikavý ("Cepaea vindobonensis"). Na skalách so stepným spoločenstvom je dominantná zrnovka dvojzubá ("pupilla bigranata"), drobnička valcovitá ("Truncatellina cylindrica"), pimprlík maličký ("Vertigo pygmee"), valónia hladká ("Vallonia pulchella"). V sutinách boli zistené druhy orkula súdkovitá ("Orcula dolium"), ciha lesklá ("Cochlodina laminata"), bliktra hladká ("Oxychilus glaber").
Z hmyzu sa tu nachádzajú najmä chrobáky bystruškovité ("Carabidae"), drobčíkovité ("Staphylinidae"), nosáčikovité ("Curculionidae"), liskavkovité ("Chrysomelidae"), zdochlinárovité ("Silphidae"). Na najsuchších miestach môžeme nájsť potemníka pieskového ("Opatrum sabulosum"). Ďalšími pozorovanými rodmi sú hnojníci ("Aphodius") a chrústi ("Melolontha").
Z motýľov sa tu nachádza napr. vidlochvost feniklový ("Papilio machaon"), vidlochvost ovocný ("Iphiclides podalirius"), očkáň metlicový ("Hipparchia semele"), očkáň skalný ("Chazarov briseis") je kriticky ohrozený, babôčka admirálska ("Vanessa atalanta").
Ohrozenie.
Prírodná rezervácia Milá je vzhľadom k svojej lokalite pravdepodobne najviac ohrozená znečistením ovzdušia. Priame susedstvo elektrárne Počerady a ďalších elektrární v okolí v minulosti (80. a 90. roky 20. storočia) znamenalo expozíciu k vysokým koncentráciám oxidov síry v ovzduší a následným kyslým depozíciám. Dnes sa kvalita ovzdušia výrazne zlepšila, avšak oblasť je spaľovaním fosílnych palív stále zaťažená. Ďalej je oblasť zaťažená vyššou prašnosťou z neďalekej povrchovej ťažby uhlia.
Keďže je územie okolo rezervácie poľnohospodársky využívané, za minulého režimu musela Milá čeliť trendu leteckého hnojenia. Dnes je snaha o extenzívne poľnohospodárstvo a o návrat k pôvodnému hospodáreniu - k pastve oviec, na svahoch a lúkach okolo Milej.
Ohrozenie môže nastať aj pri premnožení nepôvodne sa vyskytujúceho muflóna. Stav zveri by mal byť kontrolovaný.
Turizmus.
Cez prírodnú rezerváciu Milá vedie modrá turistická trasa Louny-Most. Trasa z Loun, dlhá 12,5 km, vedie cez ďalší zaujímavý vrch Českého středohoří, ktorým je Raná s rovnomennou národnou prírodnou rezerváciou. Na rázcestí cesty do osady Milá, modrý chodník odbočuje a možno po ňom dôjsť k archeologicky veľmi významnému miestu, k Písečnému vrchu. Pri ceste smerom od Mostu, je vhodné prísť vlakom do obce Bělušice a odtiaľ sa po modrej vydať na vrchol. Vrchol ponúka výhľad do krajiny lounskeho stredohoria, možno uvidieť mesto Louny, Most, masív Krušných hôr, kopce Oblík, Raná alebo elektráreň Počerady, ktorá leží v tesnej blízkosti. Milá je unikátnym miestom, a preto je nutné držať sa vyznačených ciest.

</doc>
<doc id="564763" url="https://sk.wikipedia.org/wiki?curid=564763" title="Mr. Bean">
Mr. Bean

Mr. Bean je britský sitcom, ktorú vytvorili Rowan Atkinson a Richard Curtis, produkované spoločnosťou Tiger Assecy Productions a v hlavnej úlohe Atkinsona ako titulná postava. Sitcom pozostáva z 15 epizód, ktoré napísali Atkinson spolu s Curtisom a Robinom Driscollom; Pilotnú epizódu napísal Ben Elton. Séria pôvodne vysielala na ITV, počnúc pilotnou epizódou 1. januára 1990 a končiac „najlepšími kúskami pána Bean“ 15. decembra 1995.
Na základe postavy vyvinutej Atkinsonom, keď študoval magisterský titul na University of Oxford, sa séria sústreďuje na Mr. Bean, ktorý Atkinson označil za „dieťa v tele dospelého človeka“, pretože rieši rôzne problémy, ktoré predstavujú každodenné úlohy a často spôsobuje narušenie tohto procesu. Túto sériu ovplyvnili herci fyzických komédí, ako sú Jacques Tati a tí, ktorí sú od raných tichých filmov.
Počas pôvodného päťročného behu sa pán Bean stretol s rozsiahlym uznaním a prilákal veľké televízne publikum. Séria si pozrela 18,74 milióna divákov pre epizódu „Problémy s pánom Beanom“ a získala niekoľko medzinárodných ocenení vrátane Rose D'Or. Táto séria sa odvtedy predáva na 245 územiach na celom svete. Inšpiroval animované spin-off a dva divadelné celovečerné filmy spolu s Atkinsonom, ktorý opätovne prehodnotil svoju úlohu pána Beana pre vystúpenie na slávnostnom otvorení letných olympijských hier v Londýne 2012, televíznych reklám a niekoľkých náčrtov komiksovej úľavy. Program prináša silnú príťažlivosť na stovkách území na celom svete, pretože okrem uznania z pôvodného behu používa veľmi málo zrozumiteľného dialógu, vďaka čomu je prístupný ľuďom, ktorí poznajú malú alebo žiadnu angličtinu.

</doc>
<doc id="564770" url="https://sk.wikipedia.org/wiki?curid=564770" title="Pán Bean">
Pán Bean



</doc>
<doc id="564771" url="https://sk.wikipedia.org/wiki?curid=564771" title="Majstrovstvá Európy vo vodnom póle 1938">
Majstrovstvá Európy vo vodnom póle 1938

Majstrovstvá Európy vo vodnom póle 1938 boli v poradí 5. majstrovstvá Európy vo vodnom póle, ktoré organizuje Európska plavecká liga (LEN). Konali sa v Londýne, v Spojenom kráľovstve v dňoch od 7.13. augusta 1938, za účasti 7 mužských tímov. Dejiskom zápasov bol plavecký štadión Wembley Empire Pool. Systém súťaže pozostával iba jedinej skupiny, v ktorej sa stretol každý s každým. Titul piatykrát v rade získalo , ktoré sa v skupine umiestnilo pred a . Pre bronzové Holandsko to bola prvá medaila.

</doc>
<doc id="564773" url="https://sk.wikipedia.org/wiki?curid=564773" title="Iraklio (krajská jednotka)">
Iraklio (krajská jednotka)

Iraklio () je jedna zo štyroch krajských jednotiek na gréckom ostrove Kréta. 
Hlavným mestom je Iraklio, ďalšie veľké mestá sú Limenas Chersonisu, Malia a Matala. Krajská jednotka hraničí s Lasithi na východe a s Rethymnom na západe. Poľnohospodárstvo využíva hlavne strednú časť územia, planinu Messara a potom severnú časť pri pobreží a v údoliach. Vrchy dominujú zvyšku územia, najmä v južnej časti. Hlavné pohoria sú pohoria Ida na západe a Asterusia na juhu. Severné pobrežie obmýva Krétske more a na juhu je Líbyjské more. Ku krajskej jednotke patrí aj ostrov Dia, ktorý leží severne od mesta Iraklio.
Klíma je tu teplá až horúca. Výnimkou sú pohoria, kde býva mierne až chladné zimné obdobie.
Dejiny.
Na území krajskej jednotky sa nachádza množstvo významných neolitických a minojských sídiel, z ktorých sú najznámejšie palácové komplexy Knóssos a Faistos. Najbohatšie sú nálezy minojskej kultúry, hlavne z obdobia rozkvetu medzi rokmi 2000 a 1600 pred Kr., aj keď obe archeologické náleziská boli osídlené už v neolite.
Medzi dôležité staroveké mestá patria:
Administratívne delenie.
Krajská jednotka Iraklio sa delí na osem obcí (gr. j.č. dimos). Sú to (číslo pozri na mape v infoboxe):
Vznik krajskej jednotky.
Okres (gr. nomos) Iraklio bol zriadený v roku 1915 po pripojení Kréty k zvyšku Grécka.
V roku 2011 bola na základe Kallikratovej vládnej reformy z bývalého okresu Iraklio vytvorená krajská jednotka Iraklio. Okres mal rovnaké územie ako súčasná krajská jednotka. Reformou boli reorganizované aj obce – pozri nasledujúcu tabuľku.
Provincie.
Historicky sa okres (gr. nomos) delil na tieto provincie (iný preklad: eparchie; gr. j.č. eparchia):

</doc>
<doc id="564778" url="https://sk.wikipedia.org/wiki?curid=564778" title="Majstrovstvá Európy vo vodnom póle 1950">
Majstrovstvá Európy vo vodnom póle 1950

Majstrovstvá Európy vo vodnom póle 1950 boli v poradí 7. majstrovstvá Európy vo vodnom póle, ktoré organizuje Európska plavecká liga (LEN). Konali sa vo Viedni, v Rakúsku v dňoch od 20.26. augusta 1950, za účasti 7 mužských tímov. Nováčikom turnaja bolo družstvo Švajčiarska. Zápasy sa odohrali na plaveckom štadióne Wiener Stadionbad. Systém súťaže pozostával iba jedinej skupiny, v ktorej sa stretol každý s každým. Titul získalo , ktoré sa v skupine umiestnilo pred a . Pre bronzovú Juhosláviou to bola prvá medaila.

</doc>
<doc id="564781" url="https://sk.wikipedia.org/wiki?curid=564781" title="Paris School of Business">
Paris School of Business

Paris School of Business (skôr ESG Management School) je európska biznis škola nachádzajúca sa v Paríži a Rennesi. Bola založená v roku 1974.
Charakteristika.
PSB je trojnásobne akreditovaná medzinárodnými AMBA, IACBE a CGE. Škola má cca 12 500 absolventov v 50 krajinách sveta, reprezentujúcich vyše 75 národností. Významnými absolventmi sú Franck Louvrier (CEO Publicis Events) a Vianney (spevák).
Študijné programy.
PSB má svoj Master in Management program, niekoľko Masters programov v rôznych oblastiach ako napríklad marketing, financie, móda, ľudské zdroje. PSB udeľuje aj PhD. titul.

</doc>
<doc id="564789" url="https://sk.wikipedia.org/wiki?curid=564789" title="Benigna">
Benigna

Benigna Maďar (maďarsko-latinský prídomok „"Magyar de Mére"“, ; † po r. 1523) bola uhorská šľachtičná, v Maďarsku známa renesančná postava.
Biografia.
Benigna bola dcérou uhorského vojvodcu Blažeja Maďara. Ten si na vojenských výpravách obľúbil talentovaného Pavla z Abovskej Kiniže. Toto priateľstvo spečatil adopciou a Pavol Kiniži sa stal jeho synom. Neskôr mu dal za manželku aj svoju mladú dcéru Benignu. Vekove nerovné manželstvo skončilo v roku 1494 smrťou Pavla Kinižiho a z Benigny sa stala veľmi bohatá vdova. Zdedila majetky aj po otcovi, ktorý zomrel v roku 1490. Vlastnila tak aj panstvá na Považí, vrátane hradu Strečno.
V roku 1495 sa Benigna vydala za Mareka Myslenoviča (Mišljenović), chorvátsko-slavónsko-dalmátskeho bána a kapitána Budínskeho hradu. V roku 1508 však po páde z koňa zomrel. Tretie manželstvo uzavrela Benigna o rok neskôr (1509) s Gregorom Kerekym. Po desiatich rokoch ho vraj pre jeho zlú, krutú a zištnú povahu nechala zhodiť z hradnej bašty. Za túto vraždu bola odsúdená na stratu hlavy a majetkov. Kráľ ju však nakoniec omilostil. Roku 1523 predala hrad Strečno Jánovi Zápoľskému. Ďalšie stopy o nej miznú, podľa maďarskej historiografie vraj zomrela v roku 1526.
Literárna pamiatka.
Do histórie sa zapísala hlavne po maďarsky napísanou modlitebnou knihou, ktorú pre ňu vytvorili mnísi v kláštore sv. Michala v Nagyvázsony. Zachovala sa v dvoch exemplároch: "Festetich kodex" z roku 1493 a "Czech kodex" z roku 1513.

</doc>
<doc id="564791" url="https://sk.wikipedia.org/wiki?curid=564791" title="June Carterová Cashová">
June Carterová Cashová

Valerie June Carterová Cashová (; * 23. jún 1929† 15. máj 2003) bola speváčka, tanečníčka, skladateľka a herečka amerického pôvodu. Svoju kariéru začala vystupovaním spolu s Carter Family. June bola taktiež druhou manželkou speváka Johnnyho Casha. Pred svadbou s Cashom vystupovala pod menom June Carter.
Hrala na gitaru, bendžo, harmoniku a autoharfu. Svoj herecký talent predviedla v niekoľkých filmoch a televíznych show. Vyhrala 5 cien Grammy a v roku 2009 bola uvedená do Siene slávy kresťanskej hudby. Country Music Television (CMT) jej v roku 2002 udelilo 31. miesto v rebríčku 40 najvýznamnejších žien country hudby.
Biografia.
Začiatky.
June Carterová Cashová, rodená Valerie June Carterová, pochádzala z mesta Maces Spring v štáte Virgínia. Jej rodičmi boli Maybelle Carterová a Ezra Carter. June s country hudbou vyrastala a spolu so skupinou Carter Family vystupovala od roku 1939, ešte ako desať ročná. V marci 1943, keď Carter family skončila zmluva s WBT rádiom, Maybelle Carter s manželovou podporou vytvorila novú skupinu, Mother Maybelle &amp; the Carter Sisters, v ktorej účinkovali June spolu s jej sestrami Helen a Anitou. Táto novovytvorená skupina mala premiéru 1. júna 1943 v rádiu WRNL v Richmonde, v štáte Virgínia. Koncom roku 1945 sa k nim pridali aj Doc Addington a Carl McConnell (brat a bratanec Maybell), ktorí dovtedy vystupovali pod názvom "The Virginia Boys". June v tom čase mala 16 a moderovala v rádiu spolu s Kenom Allynom. Taktiež nahrala niekoľko reklám pre rôzne spoločnosti a obchodné reťazce. Sestry Carterové spolu s matkou, Docom a Carlom počas nasledujúceho roku (1946) vystupovali vo Virgínii, Marylande, Delaware a Pensylvánii. June sa s odstupom času vyjadrovala v tom zmysle, že síce nemala toľko hudobného nadania ako jej sestry, no jej talent spočíval v komédii. Čerešničkou na torte všetkých vystúpení bola Junina komediálna scénka s názvom Aunt Polly. Carl McConnell vo svojom memoáre napísal "June bola rodený klaun, ak také niečo vôbec existuje." V tomto období June navštevovala strednú školu. (John Marshall High School)
Koncom roku 1946 Doc a Carl opustili hudobný biznis. Maybelle a jej dcéry sa presunuli do rádia WRVA v Richmonde, neskôr do WNOX v Knoxville, kde stretli Cheta Atkinsa. Ten vtedy vystupoval so skupinou Homer &amp; Jethro.
V roku 1949, sa Mother Maybelle &amp; The Carter Sisters so zvyškom rodiny a svojim hlavným gitaristom Chetom Atkinsom presťahovali do Springfieldu, Missouri. Pravidelne vystupovali v rádiu KWTO. Ezra "Eck" Carter, Maybellin manžel a manažér skupiny, medzitým odmietol niekoľko ponúk z Grand Ole Opry "(pozn. koncert country hudby organizovaný na týždennej báze v Nashville, Tennessee. Show sa vysiela aj v rádiu a je najdlhšie vysielanou americkou rádiovou reláciou)". Organizátori Grand Ole Opry totiž nechceli Atkinsovi povoliť vystupovať spolu so skupinou. Štúdioví hudobníci vystupujúci pre Opry zo strachu pred Atkinsom vytvárali tlak na organizátorov. Atkins mal reputáciu vynikajúceho gitaristu a pre ostatných mal byť príliš veľkou konkurenciou. Nakoniec v roku 1950 manažment Opry povolil Atkinsovi vystupovať so skupinou. Carterovci tu spoznali Hanka Williamsa a Elvisa Presleyho. June tu prvýkrát stretla Johnnyho Casha. 
June a jej sestry spolu s Maybelle a ich tetou Sarou v 60. a 70. rokoch vystupovali pod názvom The Carter Family.
Významné momenty v kariére.
June Carterová Cashová je známa hlavne ako speváčka a skladateľka. Režisér Elia Kazan ju v roku 1955 videl vystupovať na Grand Ole Opry a navrhol jej štúdium herectva. V New Yorku (v hereckej škole Neighborhood Playhouse) študovala spolu s Lee Strasbergom a Sanfordom Meisnerom. Neskôr hrala napríklad vo filme Roberta Duvalla z roku 1998 - "Apoštol", či v seriáli "Doktorka Quinnová".
Ako speváčka vystupovala June v začiatkoch so svojou rodinou, potom sólo a neskôr aj so svojim manželom. Ako sólo umelkyňa mala v 50. rokoch úspech s piesňami ako „Jukebox Blues“ a „No Swallerin' Place“, kde je autorom Frank Loesser. June tejto piesni dodala svojimi prehnanými nádychmi komediálny efekt. V 60. rokoch nahrala medzi inými aj úspešnú pieseň „The Heel“.
Jej spolupráca s Johnnym Cashom sa začala niekoľko rokov pred ich svadbou. V roku 1963 sa autorsky podieľala na skladbe „Ring of Fire“, údajne inšpirovanou jej citmi k Johnnymu "(pieseň prvýkrát nahrala Anita Carter, až neskôr Johnny Cash)". Prvá Cashova manželka Vivian vo svojej knihe "I walked the line", vydanej v roku 2007 tvrdí, že jediným autorom piesne je Johnny a June iba uviedol ako spoluautorku, pretože jej chcel finančne pomôcť. Ďalej Vivian v knihe uvádza, že „Ring of Fire“ (Ohnivý kruh) má reprezentovať istú časť ženského tela. Curly Lewis v tejto knihe hovorí zase o tom, že Johnny Cash a Merle Kiglore napísali „Ring of Fire“ spoločne. Navyše uviedli ako autorku aj June, pretože Johnny nechcel, aby práva na pieseň pri rozvode dostala jeho vtedajšia manželka Vivian, keďže sa už vtedy vedelo o jeho afére s June.
Prvou významnou štúdiovou nahrávkou June a Johnnyho bol ich duet „It Ain't Me Babe“ z roku 1964, "(zložil Bob Dylan)" ktorý sa objavil na Cashovom albume "Orange Blossom Special". V roku 1967 mala dvojica úspech s hitom „Jackson“, a ďalej nasledoval spoločný album "Carryin' On with Johnny Cash and June Carter". June pokračovala v nahrávaní a koncertovaní s Johnnym po zvyšok života. Nahrali mnoho spoločných duetov a June tiež pravidelne vystupovala v "The Johnny Cash Show" v rokoch 1969-1971. S manželom nahrali ešte jeden spoločný album "Johnny Cash and His Woman", ktorý vyšiel v roku 1973.
Hoci vystupovala v mnohých piesňach a s Cashom si delila aj zisky z niektorých jeho albumov, samotná June nahrala iba tri sólo albumy: "Appalachian Pride" (1975), "Press On" (1999) a "Wildwood Flower" (2003, vydaný po jej smrti). Producentom posledného albumu je syn June a Johnnyho - John Carter Cash. "Appalachian Pride" je jediným z albumov, kde nevystupuje Johnny Cash. "Press On" obsahuje pieseň „Ring of Fire“ naspievanú June v originálnom aranžmá.
Súkromie.
June bola vydatá trikrát a s každým manželom mala jedno dieťa. Všetky jej deti sa venujú country hudbe.
Jej prvým manželom bol spevák Carl Smith (od roku 19521956). Spolu zložili pieseň „Time's A-Wastin'“. Ich spoločná dcéra Rebecca Carlene Smith, známa aj ako Carlene Carter, je country hudobníčkou.
Druhý manžel (od roku 19571966), Edwin "Rip" Nix, bol futbalistom, policajtom a automobilovým pretekárom. S ním mala June v roku 1958 dcéru Rosannu Lea. Rosie Nix Adams bola country/rocková speváčka. V októbri 2003 Rosie vo veku 45 tragicky zahynula na otravu oxidom uhoľnatým.
June a Carter Family vystupovali nekoľko rokov spolu s Johnnym Cashom. Počas živého vystúpenia v London Ice House v Kanade (r. 1968), požiadal Johnny June o ruku. Vzali sa 1. marca toho roku a zostali manželmi do smrti. Ich spoločný syn John Carter Cash je hudobník, skladateľ a producent.
V roku 1970 sa vtedy budúci americký prezident Jimmy Carter (vzdialený bratanec June) zoznámil s June a Johnnym. Ich priateľstvo trvalo dlhé roky a v jednom zo svojich prejavov v roku 1977 Jimmy Carter spomenul, že June je jeho vzdialená sesternica z otcovej strany.
June venovala za svojho života veľa času charitatívnej činnosti a aj s manželom prispeli napríklad na vybudovanie dediny v Barrett Town na Jamajke.
Smrť.
June zomrela 15. mája 2003 v Nashville, Tennessee vo veku 73 rokov, v spoločnosti Johnnyho Casha, za ktorého bola vydatá 35 rokov. Johnny nasledoval June o štyri mesiace. June, Johnny a Rosie Nix Adams (dcéra June z jej druhého manželstva) sú pochovaní spolu v Hendersonville, Tennessee.

</doc>
<doc id="564803" url="https://sk.wikipedia.org/wiki?curid=564803" title="June Carter">
June Carter



</doc>
<doc id="564807" url="https://sk.wikipedia.org/wiki?curid=564807" title="Wandsworth Bridge">
Wandsworth Bridge

Wandsworth Bridge je konzolový cestný most spájajúci Battersea v londýnskej časti Wandsworth a Fulham v časti Hammersmith and Fulham.
Pôvodný most na tomto mieste bol postavený v rokoch 1870 – 1873 a hlavným inžinierom bol Julian Tolmé. Výstavba stála 40 000 libier. Most bol priehradový; mal drevenú mostovku a 5 hlavných rozpätí s dĺžkami , 3x a . 6 bočných rozpätí zo severnej strany malo dĺžku a tehlový oblúk na južnej strane mal dĺžku . Jeho šírka bola . Do odkúpenia mosta správnou inšitúciou Metropolitan Board of Works v roku 1880 bolo na moste vyberané mýto.
Kvôli narastajúcemu objemu cestnej premávky bolo v 30. rokoch 20. storočia rozhodnuté o stavbe nového mosta. Od 24. mája 1937 bol starý most zatvorený pre cestnú premávku (otvorený len pre chodcov) a po dokončení dočasnej lávky pri starom moste 11. júna 1937 bol starý most zatvorený úplne. Po zničení starého mosta bola v roku 1937 začatá výstavba nového. Most bol dokončený o tri roky neskôr a otvorený 25. septembra 1940. Hlavným inžinierom mosta bol Sir Thomas Peirson Frank a postavený bol spoločnosťou Holloway Brothers. Výstavba mosta stála 503 tisíc libier. Celková dĺžka mosta je a šírka – vozovka má šírku a chodníky po jej stranách . Most má tri rozpätia, hlavné má dĺžku a bočné majú dĺžku . Výška mosta nad hladinou Temže pri nízkom prílive je . 

</doc>
<doc id="564808" url="https://sk.wikipedia.org/wiki?curid=564808" title="Medzinárodné brigády">
Medzinárodné brigády



</doc>
<doc id="564811" url="https://sk.wikipedia.org/wiki?curid=564811" title="Horch">
Horch

Horch bol jednou z mnohých nemeckých predvojnových automobiliek, vyrábajúcich predovšetkým kvalitné a luxusné vozidlá na vysokej technickej úrovni.
August Horch v roku 1899 v Ehrenfelde v Kolíne nad Rýnom založil firmu "A. Horch &amp; Cie", ktorej prvé vozidlo opustilo bránu továrne (bývalej koniarne) o dva roky neskôr. V roku 1902 firmu presťahoval do Reichenbachu a dva roky nato do Zwickau.
Horch opustil svoju firmu roku 1909 a taktiež v Zwickau založil firmu Audi ("Audi Automobilwerke GmBH").
Z iniciatívy najväčšieho veriteľa - Saskej štátnej banky, došlo v roku 1932 na spojenie firiem Audi, DKW, Wanderer a Horch do spoločnosti Auto Union AG so sídlom v Chemnitzi. Za druhej svetovej vojny boli prevádzky firmy bombardovaním ťažko poškodené. Po ich obnove vo vtedy vzniknutej NDR sa znárodnený podnik premenoval na "VEB Kraftfahrzeug-und Motorenwerke Zwickau" a prevzal výrobu traktorov a iných poľnohospodárskych strojov. Taktiež vyrábal automobil Sachsenring P 240. Neskôr sa závod zlúčil s bývalými závodmi firmy Audi a pod názvom "VEB Sachsenring Automobilwerke Zwickau" vyrábal automobily Trabant.
V súčasnosti sa v meste Zwickau nachádza August Horch Museum.

</doc>
<doc id="564812" url="https://sk.wikipedia.org/wiki?curid=564812" title="Nikón">
Nikón

Nikón ("Nikón") môže byť:

</doc>
<doc id="564813" url="https://sk.wikipedia.org/wiki?curid=564813" title="Oireachtas">
Oireachtas

Oireachtas, niekedy označovaný ako Oireachtas Éireann je írska legislatíva. Oireachtas sa skladá z:
Hlavná budova Oireachtasu sídli v Leinster House v Dubline čo je bývalý vojvodský palác z 18. storočia. Dáil Éireann je volený priamo a je zďaleka najsilnejšia vetva Oireachtasu.
Etymológia.
Termín Oireachtas pochádza zo starého írskeho slova airech (šľachtic). jeho prvé zaznamenané použitie ako meno zákonodarného zboru bolo v rámci Írskeho slobodného štátu.

</doc>
<doc id="564816" url="https://sk.wikipedia.org/wiki?curid=564816" title="Seanad Éireann">
Seanad Éireann

Seanad Éireann ("Írsky senát") je horná komora Oireachtasu (írskej legislatívy), ktorý tiež zahŕňa prezidenta Írska a Dáil Éireann (dolná komora). Členovia seátu sú nazývaní senátori (v írčine seanadóirí). Na rozdiel od Dáil Éireann, nie je priamo volený, ale skladá a zo zmesi členov, ktorý sú vybraní rôznymi metódami. Právomoci Seanad Éireannu sú oveľa slabšie ako Dáilu a obmedzuje zákony s ktorými nesúhlasí skôr ako ich vetuje. Od svojho vzniku má Seanad Éireann sídlo v Leinster House v Dubline. Program vytvorení írskou vládou v roku 2011 sa snaží zrušiť senát ako súčasť širšieho programu ústavnej reformy.

</doc>
<doc id="564817" url="https://sk.wikipedia.org/wiki?curid=564817" title="Írsky senát">
Írsky senát



</doc>
<doc id="564818" url="https://sk.wikipedia.org/wiki?curid=564818" title="Anthédón">
Anthédón

Anthédón alebo Anthedón ("Anthédón") môže byť:

</doc>
<doc id="564821" url="https://sk.wikipedia.org/wiki?curid=564821" title="Bratislavské luhy">
Bratislavské luhy

Bratislavské luhy sú územie európskeho významu, ktoré predstavuje cenné pozostatky zachovaných lužných lesov pozdĺž Dunaja. Ich rozloha je 668,23 ha.
Ich hodnota je daná tým, že celom slovenskom úseku Dunaja sa zachovalo len niekoľko posledných lokalít pôvodných lužných lesov. Toto územie bolo súčasťou železnej opony, tzv. zeleným pásom. Nachádzajú sa tu zásoby kvalitnej pitnej vody, ktoré sú najrozsiahlejšie v strednej Európe, a ďalšie vodné zdroje, ktoré zásobujú Bratislavu a okolie.
Územie pokrývajú porasty vŕbovo-topoľových a dubovo-brestovo-jaseňových lužných lesov. Okrem lužných lesov sú tu pozostatky lesostepí a významné rastlinné spoločenstvá stojatých vôd a vodných tokov.
Žijú tu viaceré druhy netopierov, vtákov a hmyzu, motýľov, vážok, chrobákov (roháč obyčajný, fuzáč veľký), sýkorky, škorce, ďatle, žlny ako aj najväčší európsky ďateľ – tesár čierny. Z cicavcov jelene, srnce, diviaky, jazvece, líšky, ako aj bobor vodný.
Územie Bratislavských luhov zahŕňa 6 častí:

</doc>
<doc id="564822" url="https://sk.wikipedia.org/wiki?curid=564822" title="Slovanský ostrov">
Slovanský ostrov

Slovanský ostrov môže byť:

</doc>
<doc id="564823" url="https://sk.wikipedia.org/wiki?curid=564823" title="Slovanský ostrov (Bratislava)">
Slovanský ostrov (Bratislava)

Slovanský ostrov alebo Sedláčkov ostrov je prírodná rezervácia v mestskej časti Devín v Bratislave. Je to ostrov obkolesený Devínskym ramenom Dunaja. Je to rezervácia s najvyšším stupňom ochrany, v okolí sa nachádza niekoľko informačných panelov.
Predmetom ochrany sú: "Biotopy európskeho významu: Vŕbovo-topoľové nížţinné lužné lesy (91E0) a prirodzené eutrofné a mezotrofné stojaté vody s vegetáciou plávajúcich a/alebo ponorených cievnatých rastlín typu Magnopotamion alebo Hydrocharition (3150) a druhov európskeho významu a druhov národného významu. "

</doc>
<doc id="564825" url="https://sk.wikipedia.org/wiki?curid=564825" title="Soví les">
Soví les

Soví les môže byť:

</doc>
<doc id="564826" url="https://sk.wikipedia.org/wiki?curid=564826" title="Devínske rameno">
Devínske rameno

Devínske rameno je rameno Dunaja v blízkosti sútoku rieky Dunaja a Moravy, ktoré obmýva Slovanský ostrov.
V roku 2015 bolo opätovne sprietočnené, keďže v posledných rokoch sa do ramena voda dostávala len zriedka a bola to voda stojatá.
Projekt revitalizácie Devínskeho ramena stál 150 000 eur a bol financovaný z fondov Európskej únie, programu LIFE a rozpočtu ministerstva životného prostredia, ktoré sa podieľalo polovicou sumy nákladov.

</doc>
<doc id="564835" url="https://sk.wikipedia.org/wiki?curid=564835" title="Nikón z Boiótie">
Nikón z Boiótie

Nikón ("Nikón") bol olympijský víťaz v pankratiu v rokoch 300 a 296 pred Kr. 
Nikón z boiótskej obce Anthédón bol v Olympii na 120. a na 121. hrách korunovaný olivovým vencom za víťazstvá v pankratiu. Svoje majstrovstvo v tejto disciplíne predviedol aj na iných celogéckych hrách, keď si dva víťazné vence odniesol z pýtických, dva z isthmických a štyri z nemejských hier.
Druhé olympijské víťazstvo Nikóna je zaznamenané aj na papyruse (P.Oxy XVII. 2082) z egyptského náleziska v Oxyrhynchu, editovanom britským papyrológom Arthurom Huntom v roku 1927. Tento papyrusový zvitok je rozpadnutý na niekoľko malých fragmentov. Olympionik Nikón, jeho domovská krajina (Boiótia) a športová disciplína (pankration) je na tomto značne poškodenom papyruse uvedená na fragmente č. 4, a to v dvadsiatom prvom riadku.
Pankration zaradili do programu olympijských hier v roku 648 pred Kr. a prvým víťazom tejto disciplíny bol Lygdamis zo Syrakúz. 

</doc>
<doc id="564837" url="https://sk.wikipedia.org/wiki?curid=564837" title="Ján Podolák">
Ján Podolák

Dr.h.c. Prof. PhDr. Ján Podolák, DrSc. (* 17. máj 1926, Dolná Súča, † 15. február 2017) bol slovenský etnológ, vysokoškolský pedagóg, autor vedeckých monografií a článkov, zakladateľ viacerých etnologických inštitúcií na Slovensku.
Oblasťou jeho výskumov sú tradičné formy agrikultúry, pastierskej kultúry v Karpatoch a na Balkánskom polostrove, slovenské menšiny žijúce v zahraničí, neslovenské národnostné menšiny žijúce na Slovensku, etnokultúrne procesy na Slovensku a v strednej Európe, dejiny národopisnej vedy.
Životopis.
Pracoviská.
Po celé obdobie (195266) pedagogické pôsobenie na Filozofickej fakulte UK, na základe ktorého bol roku 1964 habilitovaný ako externý docent slovanského národopisu.
Publikačná činnosť.
Autor, spoluautor, resp. vedúci autorského kolektívu 25 knižných publikácií a 471 bibliografických titulkov vedeckých štúdií, príspevkov a iných odborných prác publikovaných v domácich i zahraničných periodikách a zborníkoch. V zahraničí publikoval v Maďarsku, Poľsku, Rakúsku, Bulharsku, Rusku, Nemecku, Veľkej Británii a v USA.
Početné štúdie v oblasti agrikultúry na Slovensku a najmä monografia "Tradičné poľnohospodárstvo na Slovensku".
Štúdie vydané doma i v zahraničí na tému pastierske kultúry v Karpatoch a na Balkáne, etnický charakter valaskej kolonizácie a najmä monografia "Tradičné ovčiarstvo na Slovensku".
Porovnávacie štúdie z karpatsko-balkánskeho areálu (na základe terénnych výskumov v regiónoch Poľska, Ukrajiny, Rumunska, Srbska, Čiernej Hory, Macedónska, Bulharska a gruzínskeho Kaukazu).
Príspevky o Slovákoch v zahraničí – na základe výskumov v Poľsku, Maďarsku, Chorvátsku, Juhoslávii a Rakúsku.
Knihy.
Ján Podolák ako autor, spoluautor alebo editor:
Osobný život.
Prvá manželka Magdaléna rod. Hrabovcová (19331971), pracovala ako zodpovedná redaktorka vo vydavateľstve Tatran. Druhá manželka Katarína rod. Pálková (nar. 1943), doc. PhDr. CSc., posledné pracovisko Filozofická fakulta UK v Bratislave, vedúca Katedry kulturológie.
Syn Peter (1955), RNDr. CSc. je vedecký pracovník Geografického ústavu SAV v Bratislave. Syn Andrej (1974), Ing. je elektrotechnik, odborný pracovník vývoja a výskumu v Norimbergu.

</doc>
<doc id="564841" url="https://sk.wikipedia.org/wiki?curid=564841" title="Štefan Chrappa">
Štefan Chrappa

Štefan Chrappa, známy tiež pod pseudonymom Pišta Vandal (* 1. september 1979, Bratislava) je slovenský spisovateľ, básnik a náboženský redaktor Slovenského rozhlasu. Založil vlastné vydavateľstvo "Limerick". Hrá na gitaru a spieva v metalových kapelách Čad a Vandali.
Život.
Od roku 1994 (teda od svojich 14 rokov) hrá v kapele Čad, ktorá odvtedy vydala už 13 albumov.
V roku 2002 absolvoval štúdium slovenčiny a poľštiny na Filozofickej fakulte Univerzity Komenského v Bratislave, kde potom 8 rokov pracoval ako odborný asistent (v roku 2006 obhájil titul PhD. v slavistike) a prednášal literatúru. Následne nastúpil na miesto náboženského redaktora v Slovenskom rozhlase.
Píše knihy pre deti, cestopisy, poviedky a romány, vydáva ich vo vlastnom vydavateľstve "Limerick".
Žije vo Svätom Jure, s manželkou Janou majú adoptovanú dcéru.

</doc>
<doc id="564843" url="https://sk.wikipedia.org/wiki?curid=564843" title="Pišta Vandal">
Pišta Vandal



</doc>
<doc id="564845" url="https://sk.wikipedia.org/wiki?curid=564845" title="Majstrovstvá Európy vo vodnom póle žien 1985">
Majstrovstvá Európy vo vodnom póle žien 1985

Majstrovstvá Európy vo vodnom póle žien 1985 boli prvé majstrovstvá Európy vo vodnom póle žien, ktoré organizovala Európska plavecká liga (LEN). Boli to prvé a zároveň posledné majstrovstvá organizované samostatne v ženskej kategórii. Konali sa v Osle, v Nórsku v dňoch od 12.18. augusta 1985, za účasti 8 tímov. Systém súťaže pozostával iba jedinej skupiny, v ktorej sa stretol každý s každým. Titul získalo , ktoré sa v skupine umiestnilo pred a .

</doc>
<doc id="564851" url="https://sk.wikipedia.org/wiki?curid=564851" title="Šesťnôžky">
Šesťnôžky

Šesťnôžky (iné názvy: šesťnožce, hmyz [v širšom zmysle], zriedkavo: šesťnohé článkonožce, mimo taxonómie aj: insekty; lat. "Hexapoda", "Insecta" [sensu lato]) sú taxón (obyčajne podkmeň či nadtrieda) hryzadlovcov, resp. článkonožcov.
Charakteristika.
Pozi aj charakteristiku v článku článkonožce.
Od Myriapoda sa šešťnôžky líšia vždy jasne oddelenou hruďou, ktorá sa skladá z troch somitov: predohruď (protothorax), stredohruď (mesothorax) a zadohruď (metathorax). Každý hrudný somit má 1 pár jednovetvových, primárne kráčavých nôh, a okrem toho sú (u Pterygota) na stredohrudi a zadohrudi vyvinuté krídla. Na hlave sú zložené oči, ktoré primárne chýbajú len u nemnohých primitívnych taxónov; na druhej strane, samozrejme, druhotne zanikli u viacerých druhov, žijúcich v hlbokých vrstvách pôdy, v jaskyniach a pod. Hlavové končatiny sú podobne stavané ako u Myriapoda, 2. pár maxíl však zrastá na labium (spodnú peru) a hmatadlá (palpi) oboch maxíl sa už nepodieľajú na spracúvaní a podávaní potravy. Oplodnenie prebieha vždy pomocou penisu, málokedy pomocou spermatofóru (napr. Collembola a Blattodea), len veľmi zriedka modifikovanými končatinami. Vývin veľkej väčšiny druhov je nepriamy, len ojedinele epimérny. 
Entognatha.
Jeden zo spôsobov rozdelenia šesťnôžiek (porov. dole systematika) je delenie na Entognatha a Ectognatha. Charakteristiku Ectognatha pozri v článku hmyz. Charakteristika Entognatha je nasledovná: Entognatha je primitívny hmyz malých rozmerov, len výnimočne väčšší ako 10 mm. Ústne končatiny (mandibuly a maxily) sú monokondylné – pripojené k ektoskeletu hlavy jednou kĺbovou plôškou, a sú v pokoji vtiahnuté do hlavovej kapsuly. Pri prijímaní potravy sú ústne orgány vyliačiteľné. Tykadlá majú svaly v každom segmente okrem posledného, a nikdy neobsahujú pedicelový (Johnstonov) orgán. Zložené oči ani krídla nikdy nie sú vyvinuté, a silne sú redukované aj Malphigiho trubice. Exkrečnú funkciu preberá stena čreva, nefrocyty a tukové teleso, v ktorom sa niektoré látky kumulujú. Zdá sa však, že väšia časť metabolitov opúšťa telo pri zvliekaní – v starej kutikule a vo vrstvičke kvapaliny, ktorá ju oddeľuje od tvoriacej sa novej kutikuly, sa pred zvliekaním hromadia mnohé odpadové produkty metabolizmu. To je zrejme jeden z hlavných dôvodov, prečo sa Entognatha zvliekajú i v dospelosti. Ďalším primitívnym znakom je prítomnosť rudimentálnych nôžok na brušku – u Collembola ich modifikáciou vzniká veľmi odvodený a špecializovaný skákací aparát. Entognatha nemajú vytvorené kopulačné orgány. Prenos spermií sa uskutočňuje nepriamo: samce ukladajú v blízkosti samice (alebo aj mimo nej) zhluky spermií, väčšinou vo forme spermatofórov. Samica spermie iba nasaje do pohlavného otvoru. Vývin je anaméria alebo epiméria – nikdy nie je prítomná typická larva. 
Systematika.
Názov Hexapoda.
Autorom názvu Hexapoda v tom zmysle, ako je použitý v tomto článku, je Latreille 1802. V 18. a 19. storočí niektoré zdroje názov Hexapoda použili inak - ako označenie rôznych iných (dnes neuznávaných) taxónov, ktoré by dnes tvorili časť Hexapoda v modernom ponímaní (jeden z nich zahŕňal aj larvy roztočov) . 
Názov hmyz.
Šešťnôžky (Hexapoda) sa niekedy, najmä staršie, označujú názvom hmyz (Insecta). Inokedy, najmä novšie, názvom hmyz označujeme len ektognáty (Ectognatha) alebo zriedkavejšie len krídlovce (Pterygota) či len taxón Pleomerentoma. Takéto rôzne použitie názvu hmyz sa vyskytovalo už v 19. storočí, nejde teda o nový jav. Pozri aj nižšie (hmyz A, B, C, D) a článok hmyz (rozlišovacia stránka).
Systém primárne používaný v tejto wikipédii.
Podkmeň šesťnôžky ("Hexapoda"):
Systémy najčastejšie používané v literatúre.
Vysvetlivky:
&lt;br&gt;
Hmyz ("Insecta") A/šesťnôžky/šesťnožce ("Hexapoda") [obyčajne trieda]:
 &lt;br&gt;
Šesťnôžky/šesťnožce ("Hexapoda")/ hmyz ("Insecta") A [obyčajne nadtrieda či podkmeň]:
&lt;br&gt;
Šesťnôžky/šesťnožce ("Hexapoda")/ hmyz ("Insecta") A [obyčajne podkmeň]: 
&lt;br&gt;
Šesťnôžky/šesťnožce ("Hexapoda")/ hmyz ("Insecta") A [obyčajne podkmeň]: 
 : &lt;br&gt;
Šesťnôžky/šesťnožce ("Hexapoda")/ hmyz ("Insecta") A [obyčajne podkmeň, nadtrieda či trieda]:
Poznámka: V rámci entognátov A môže byť v závislosti od autora uvedené aj zoskupenie "Ellipura"/"Parainsecta" (="Collembola"+"Protura") alebo zoskupenie "Nonoculata " (="Protura"+"Diplura"), pričom o týchto zoskupeniach pozri inde v tomto článku. 
Systém 6 (delenie v ktorom hmyz zahŕňa aj Diplura a v ktorom Entognatha=Diplura):&lt;br&gt;
Šesťnôžky/šesťnožce ("Hexapoda"):
 &lt;br&gt;
Šesťnôžky/šesťnožce ("Hexapoda") [trieda]
 &lt;br&gt;
Šesťnôžky/šesťnožce ("Hexapoda")/ hmyz ("Insecta") A:
&lt;br&gt;
Šesťnôžky/šesťnožce ("Hexapoda")/ hmyz ("Insecta") A: 
&lt;br&gt;
Ojedinele v starších taxón šesťnôžky (Hexapoda) vôbec neexistuje (t.j. ani pod alternatívnym názvom hmyz (Insecta)) a jeho obsah je uvedený rozdelený na viacero taxónov v rámci taxónu vzdušnicovce (Tracheata). Taxón vzdušnicovce je tvorený tým, čo sa v iných systémoch označuje ako viacnôžky a šesťnôžky : &lt;br&gt;
vzdušnicovce ("Tracheata") [podkmeň]:
Poznámka: Častejšie však bolo v minulosti delenie obsahujúce tak taxón vzdušnicovce, ako aj taxón šesťnôžky (alebo hmyz A), t. j. delenie, v ktorom vzdušnicovce mali namiesto vyššie uvedených 4 posledných tried (t.j. "Collembola, Protura, Diplura, Insecta" C) triedu či nadtriedu hmyz A či šesťnôžky. 

</doc>
<doc id="564853" url="https://sk.wikipedia.org/wiki?curid=564853" title="Zoznam chránených území v okrese Teplice">
Zoznam chránených území v okrese Teplice

Toto je zoznam chránených území v okrese Teplice aktuálny k decembru roku 2015, v ktorom sú uvedené chránené územia v oblasti okresu Teplice.

</doc>
<doc id="564857" url="https://sk.wikipedia.org/wiki?curid=564857" title="Hippomachos">
Hippomachos

Hippomachos ("Hippomachos") môže byť:

</doc>
<doc id="564859" url="https://sk.wikipedia.org/wiki?curid=564859" title="Sutina">
Sutina

"Slovo sutina (obyčajne v množnom čísle) a slovo suť môže (skôr umelecky) znamenať aj rumovisko, zrúcaniny, pozri pod zrúcanina".
Sutina alebo nevhodne či staršie suť sú skalné (najmä ostrohranné) úlomky, ktoré vznikli mechanickým zvetrávaním hornín a gravitáciou zostúpili po svahu. Môžu mať niekoľko centimetrov až viacero decimetrov. Z tvrdších hornín vzniká sutina s ostrejšími hranami.
Akumulácia sutiny vybiehajúca v podobe kužeľov zo skalných rýh sa nazýva dejekčný kužeľ (sutinový kužeľ).

</doc>
<doc id="564861" url="https://sk.wikipedia.org/wiki?curid=564861" title="Gennadij I. Padalka">
Gennadij I. Padalka



</doc>
<doc id="564864" url="https://sk.wikipedia.org/wiki?curid=564864" title="Mathias Zdarsky">
Mathias Zdarsky

Mathias Zdarsky (Matyáš Žďársky), (* 25. február 1856, Kožichovice pri Třebíči† 20. jún 1940, Sankt Pölten, Rakúsko) bol jeden z prvých lyžiarskych priekopníkov a je považovaný za jedného zo zakladateľov alpskej lyžiarskej techniky. Zapísal sa do histórie lyžovania vynálezom tzv. „lilienfeldskeho viazania“. Bol tiež učiteľom, maliarom a sochárom.
Život.
Mathias Zdarsky sa narodil ako siedme dieťa do rodiny mlynára Jana Zdarského a matky Jozefy v Kožichoviciach pri Třebíči. Po smrti otca matka s deťmi odišla do Třebíča. Už v detstve oslepol na ľavé oko. V roku 1874 maturoval na reálnom gymnáziu v Jihlave, pokračoval v štúdiu na nemeckom učiteľskom ústave v Brne (Lehrerbildungsanstalt) a až do roku 1883 vyučoval. Potom študoval v Mníchove, kde sa venoval maliarstvu a sochárstvu. Potom pokračoval v štúdiách na polytechnike v Zürichu. Počas štúdií navštívil mnohé európske krajiny a severnú Afriku. Z týchto ciest sa zachovali jeho skice a obrazy.
Keď sa usadil na horskom majetku Habernreith pri Lilienfelde zaujala ho polárna výprava Fridtjofa Nansena. Nansen prešiel cez Grónsko na lyžiach. A tak, ako mnoho iných v tej dobe začal sa venovať lyžovaniu. Veľmi skoro sa pustil do experimentovania na nórskych lyžiach, ktoré vyhovovali najmä na rovinatých terénoch. Čoskoro zistil, že na strmých horských svahoch s nimi nepochodí a že nórska lyžiarska škola pre alpské lyžovanie nevyhovuje. Preto v roku 1890 vyvinul postranné silne odpružené oceľové viazanie, s ktorým sa lepšie zatáčalo a dôležité bolo aj to, že sa päta z lyže nezosúvala. V roku 1896 si nechal viazanie patentovať. Zdarskeho patent sa stal prototypom moderného lyžiarskeho viazania. Podľa vzoru nórskej školy používal zo začiatku len jednu lyžiarsku palicu (Skistock).
V roku 1898 založil "Liliendorfský lyžiarsky spolok" (Lilienfelder Skiverein) a v roku 1900 "Medzinárodný alpský lyžiarsky spolok" (Internationale Alpen Ski-Verein) (neskôr premenovaný na Alpen Ski-Verein). V nasledujúcom roku (1901) usporiadal prvé preteky v zjazde a v roku 1905 v slalome. Nakoniec sa stal, v tej dobe, najlepším svetovým lyžiarom. Učiteľské vzdelanie využil na organizovanie lyžiarskych kurzov v Alpách, Beskydách, v Nemecku, Švajčiarsku i v Karpatoch. Len v rokoch 18961916 prešlo Zdarskeho výcvikom viac ako 20 000 lyžiarov.
Počas prvej svetovej vojny pôsobil ako lyžiarsky inštruktor v Rakúsko-uhorskej armáde a neskôr bol lavínovým inštruktorom. V roku 1916 viedol lavínovú vojenskú záchrannú akciu, počas ktorej utrpel vážne zranenia. Za jeho lyžiarske výcvikové zásluhy mu cisár František Jozef I. udelil v roku 1916 "Rytiersky kríž" a v roku 1931 bol ocenený "Zlatým odznakom Za zásluhy o Rakúsku republiku".
Zdarského technika a alpská lilienfeldská škola.
Zdarského technika spočívala v bezpečnom ovládaní zjazdu zo strmých svahov a cez terénne nerovnosti s pomocou privrátených oblúkov a pluhovaním, pri ktorých sa používala jedna palica ako opora. Jeho technika odštartovala vývoj zjazdovej prívratovej techniky, ktorá bola postupne zdokonaľovaná. V roku 1896 vydal lyžiarsku príručku "Lilienfelder Skilauf-Technik" (Lilienfeldska lyžiarska technika), ktorou položil základy tzv. "alpskej lilienfeldskej školy" jazdy na lyžiach, ktorá vyhovovala najmä alpským terénom.
Pre lilienfeldsku školu bola typická jazda v oblúkoch, ktoré mali kratší polomer, širšiu stopu, nižší postoj a predklon namiesto záklonu, ktorý bol typický pre nórsku školu. Skrátil pomerne dlhé nórske a fínske lyže na dĺžku 190220 cm, určil závislosť dĺžky na lyžiarovej hmotnosti a výške.

</doc>
<doc id="564865" url="https://sk.wikipedia.org/wiki?curid=564865" title="Martina Jelenová">
Martina Jelenová

Mgr. Art. Martina Jelenová (rod. Oslejová; * 23. február 1981, Komárno) je slovenská divadelná herečka, speváčka, autorka textov piesní, scenárov i bábok Divadla na kolesách a podnikateľka.
Životopis.
Po absolvovaní základnej školy a gymnázia, kde sa čoraz viac prejavovali jej umelecké vlohy (napríklad stala víťazkou celoslovenského kola recitačnej súťaže v prednese poézie Hviezdoslavov Kubín, tancovala vo folklórnom súbore DUNAJ, navštevovala výtvarný odbor ZUŠ, či divadelný krúžok počas štúdia gymnázia) sa rozhodla pre štúdium herectva na Akadémii umení v Banskej Bystrici. V divadle JGT vo Zvolene stvárnila niekoľko rolí a v bábkovom divadle Žilina, avšak ťahalo ju to skôr k vlastným projektom, v ktorých by sa komplexne spojili viaceré jej talenty a záujmy, ako vymýšľanie príbehov, maľovanie, navrhovanie a šitie kostýmov, poézia, herectvo, hudba, spev a iné.
Po polročnom pobyte v USA sa usadila v Bratislave, kde založila vlastné divadlo – Divadlo na kolesách, ktoré za 12 rokov svojho pôsobenia v umeleckej sfére vytvorilo viac ako 20 projektov pre deti a mládež. Spolupracovala s TV Lux na tvorbe relácie pre deti "Klbko", kde stvárnila hlavnú postavu Katky. Vymyslela a zorganizovala Festival autorskej slovenskej tvorby (FAST) v Pezinku.
V roku 2007 sa vydala a s manželom má 2 deti – Terezku (2010) a Elišku (2014) . Jej manžel Branislav Jelen je bubeník, ktorý spolupracuje s mnohými slovenskými interpretmi (Zuzana Smatanová, Mária Čírová, Sima Martausová a podobne a zároveň výrobca bicích nástrojov. Manželia Jelenovci založili spoločnú firmu JELEN DRUMS, ktorá je značkou spomínaných ručne vyrábaných bicích nástrojov a zároveň vydavateľstvom, zameraným na produkciu audiovizuálnych, hudobných a knižných diel pre deti.
V roku 2011 dostala nápad na vytvorenie postavy a programu pre deti. Postavičku nazvala FÍHA, je to škriatok, ktorý pomocou pesničiek objavuje svet . Milý škriatok Fíha býva v knihe, rozpráva vo veršoch a prostredníctvom autorských príbehov a pesničiek učí deti objavovať krásy a tajomstvá okolitého sveta.
V máji roku 2012 tento nápad autorsky aj herecky „uviedla do života“, doteraz najúspešnejší projekt – FÍHA tralala. Divadelné predstavenia o škriatkovi Fíha mali za 3 roky existencie vyše 500 repríz na Slovensku, v Česku i v Rakúsku.
Muzikálové turné pod názvom FÍHA tralala a rozprávková družina patrí medzi najnavštevovanejšie kultúrne podujatia na Slovensku. Veľkej obľube medzi slovenskými a českými deťmi sa tešia taktiež DVD a "CD" tituly a knihy o škriatkovi Fíha tralala. V slovenskom jazyku boli vydané DVD FÍHA tralala (2012), CD FÍHA tralala a kamaráti (2012), DVD FÍHA tralala - Farebný svet (2013), CD FÍHA tralala - Farebný svet (2013), DVD FÍHA tralala - Cvičíme od mala (2014), CD FÍHA tralala - Cvičíme od mala (2014), CD BUMBARASA (2015), veršované obrázkové knižky FÍHA tralala – ABECEDA (2013) a FÍHA tralala – Cestovná zábava (2014), leporelo Zvieratká a mláďatká (2015) a ďalšie produkty. V roku 2015 vznikli prvé jazykové mutácie – nemecká pod názvom OHA tralala a anglická pod názvom WOWEE tralalee.
O populárnosti škriatka Fíha svedčí aj hit „Bum bác“ na YouTube, ktorý mal začiatkom roka 2022 viac ako 100 miliónov prehratí. YouTube kanál FÍHA tralala patrí medzi najúspešnejšie na Slovensku a vo svetovom rebríčku.

</doc>
<doc id="564866" url="https://sk.wikipedia.org/wiki?curid=564866" title="Straight Edge">
Straight Edge



</doc>
<doc id="564877" url="https://sk.wikipedia.org/wiki?curid=564877" title="Turbínová hala továrne A.E.G.">
Turbínová hala továrne A.E.G.



</doc>
<doc id="564878" url="https://sk.wikipedia.org/wiki?curid=564878" title="Malé divadlo kjógenu">
Malé divadlo kjógenu

Malé divadlo kjógenu je divadelný súbor špecializujúci sa na japonské frašky kjógen. V reportoári má 15 hier, odohral viac než 700 predstavení. Svoje hry hrá pôvodne, témy sú, podľa jedného zo zakladateľov, Ondřeja Hýbla, „"kultúrne prenosné"“. Súbor sídli, ako občianske združenie, v Brne.
Dejiny.
Súbor vznikol v roku 2000. V tom roku sa v Prahe uskutočnil druhý workshop kjógenu v podaní hereckého rodu Šigejama. Medzi zkladateľmi boli dramatik a mím Hubert Krejčí, japanista Ondřej Hýbl a majster kjótskej tradičnej školy Ókura Šime Šigejama. Hýbl neskôr kjógeny študoval tradičnou cestou, v roku 2011 ho majster Šigejama navrhol do cechu, ale cech ho za člena neprijal. Bol by prvým cudzincom medzi členmi.
Činnosť.
Divadlo tiež usporadúva prednášky Podieľa sa aj na programe brnianskeho Animefestu.
V januári 2016 Malé divadlo kjógennu dostalo cenu "Zaikašó", ktorú udeľuje divadelný ústav pri univerzite v Hósei. Ocenenie získalo za „"autenticitu spracovania a rozmach frašiek kjógen"“.V dvadsaťšesť ročnej existencii udeľovania cien "Zaikašó" je súbor prvým nejaponským laureátom ceny.

</doc>
<doc id="564880" url="https://sk.wikipedia.org/wiki?curid=564880" title="Kim Peek">
Kim Peek

Laurence Kim Peek (* 11. november 1951, Salt Lake City, Utah, USA – † 19. december 2009, Murray, Utah, USA) bol Američan s výnimočnou pamäťou, tzv. "savant" („učenec“). Hoci mu bol diagnostikovaný autizmus, podľa štúdie amerického genetika Johna M. Opitza, andrológa Jamesa F. Smitha a talianskej pediatričky Lucie Santorovej, sa uňho prejavoval Opitzov-Kaveggiovej syndróm (FS syndróm).
Schopnosti.
Väčšinu času žil v Salt Lake City, kde často navštevoval miestnu knižnicu. Počas života prečítal približne 11 000 kníh. Dokázal čítať veľmi rýchlo (dvojstranu za 12 minúty, pričom každým okom čítal jednu stránku) a dokázal si zapamätať 98-99 % obsahu. Vedel priradiť deň v týždni ku každému dátumu až 1500 rokov naspäť. S ľahkosťou si memorizoval napr. americké poštovné smerovacie čísla, telefónne a iné zoznamy, tabuľky a pod. 
Zaujímal sa o veľké množstvo vedných disciplín, väčšinou ale o faktografické obory ako je geografia a história – napr. matematické úlohy na vyššej úrovni nedokázal riešiť. Často sa účastnil rôznych vystúpení, v ktorých nechal obecenstvo, aby mu kládli ľubovolné otázky, na ktoré vždy vedel odpoveď.
Jeho IQ pritom dosahoval iba 73 bodov a taktiež z rôznych testov vyplýval jeho nedostatok sociálnej a emočnej inteligencie. Spoločensky bol veľmi závislý na svojom otcovi, ktorý ho sprevádzal na každom kroku.
V roku 1984 sa s ním náhodou stretol spisovateľ Barry Morrow, ktorého Kim Peek natoľko inšpiroval, že podľa neho napísal scenár k filmu Rain Man (hlavnú rolu stvárnil Dustin Hoffman, ktorý za Peekom osobne pricestoval a niekoľko týždňov „študoval“ jeho správanie).
Smrť.
Zomrel 19. decembra 2009. Verejnosti to oznámila agentúra AP. Kim utrpel infarkt a neskôr v nemocnici zomrel vo veku 58 rokov. Jeho otec Fran Peek zomrel 5. apríla 2014 vo veku 88 rokov.

</doc>
<doc id="564884" url="https://sk.wikipedia.org/wiki?curid=564884" title="Desu Nóto">
Desu Nóto



</doc>
<doc id="564889" url="https://sk.wikipedia.org/wiki?curid=564889" title="Battersea Railway Bridge">
Battersea Railway Bridge

Battersea Railway Bridge je železničný oblúkový most spájajúci Battersea v londýnskej časti Wandsworth a Chelsea v časti Kensington and Chelsea.
Most je súčasťou linky West London Line systému London Overground, v rámci ktorej sa nachádza medzi stanicami "Imperial Wharf" a "Clapham Junction". Hlavnými inžiniermi mosta boli William Baker a T. H. Bertram a otvorený bol 2. marca 1863. Postavený bol spoločnosťou Brassey and Ogilvie a pôvodne slúžil ako súčasť železnčnej trate West London Extension Railway. Výstavba stála 104 tisíc libier. Celková dĺžka mosta je a časť nad Temžou má dĺžku . Hlavnú časť tvorí 5 oblúkových rozpätí s dĺžkou . K hlavnej časti je z oboch strán Temže pripojených 6 tehlových oblúkov. Výška mosta nad Temžou je .
V rokoch 1969 a 1992 bola mostná konštrukcia zosilňovaná. V roku 2004 bol most opravovaný.

</doc>
<doc id="564895" url="https://sk.wikipedia.org/wiki?curid=564895" title="Deviata planéta">
Deviata planéta

Deviata planéta () je hypotetická planéta vo vonkajšej slnečnej sústave. Hypotéza o novej planéte bola prvýkrát prednesená v roku 2014 ako vysvetlenie nezvyčajného orbitálneho usporiadania skupiny transneptúnskych objektov, ktorých obežné dráhy sú zväčša sústredené za Kuiperovým pásom. Planéta má odhadovanú hmotnosť približne 10-násobku hmotnosti Zeme a jej priemer sa odhaduje na 13 000.
20. januára 2016 výskumníci Konstantin Batygin a Michael E. Brown z Caltechu predložili ďalšie nepriame dôkazy o Deviatej planéte, ktoré boli založené na novom modeli obežných dráh niektorých extrémnych transneptúnskych objektov. Autori tu taktiež rozoberali rôzne modely vzniku a formovania planét, napríklad vplyvom migrácie planét z vnútornej slnečnej sústavy. (Podobne tomu bolo pri hypotéze o piatej obrej planéte z roku 2011.)
Iná štúdia hovorí, že zvláštna obežná dráha transneptúnskych telies môže byť vysvetlená pôsobením kombinovanej gravitačnej sily malých objektov obiehajúcich okolo Slnka za Neptúnom a nie deviatou planétou.
Podľa štúdie z roku 2019 môže ísť o primordiálnu čiernu dieru. Naznačuje to aj posledná štúdia , ktorú publikovali výskumníci z Pennsylvánie, ktorý analyzovali dáta z projektu Dark Energy Survey.
Charakteristika.
Obežná dráha.
Deviata planéta má podľa hypotéz výrazne eliptickú dráhu, po ktorej obieha Slnko s obežnou dobou medzi 10 00020 000 rokmi. Obežná dráha planéty by mala mať veľkú polos dlhú cca 700 astronomických jednotiek, čo je približne 20-násobok vzdialenosti medzi Neptúnom a Slnkom.
Veľkosť.
Odhaduje sa, že planéta má 10-násobnú hmotnosť a polomer dva až štyrikrát väčší ako Zem. Podľa Browna by teda na základe jej veľkosti a predpokladu, že ide o teleso, ktoré dokázalo zo svojej dráhy odstrániť ostatné telesá, nemalo ísť o trpasličiu planétu.
Zloženie.
Brown odhaduje, že Deviata planéta je zložením podobná Uránu a Neptúnu. Mala by teda pozostávať z hornín, ľadu a plynného obalu. Malo by ísť o ľadové teleso s plynnými vonkajšími vrstvami a atmosférou z vodíka a hélia.
Názvy.
Brown a Batygin používajú pre planétu názvy "Jehoshaphat" a "George". Brown uviedol: "Keď sa rozprávame medzi sebou, väčšinou ju voláme „Phatty“." V auguste 2014 Lorenzo Iorio navrhol vo svojom článku pre mesačník Kráľovskej Astronomickej Spoločnosti (Monthly notices of the Royal Astronomical Society) názov "Thelisto".
Nepriama detekcia.
Vznik hypotézy o novej planéte.
Existencia Deviatej planéty by vysvetľovala podivný zhluk šiestich transneptúnskych objektov, konkrétne sú to Sedna, , , , , , a kolmý náklon dráh iných objektov ako napríklad , .Bližší pohľad na tieto dáta ukazuje, že všetkých šesť objektov opisuje eliptické dráhy, ktoré sa zbiehajú takmer v jednom bode a sú umiestnené približne v jednej rovine. Pravdepodobnosť, že k takémuto javu dôjde náhodne, je podľa výskumu 0,007 %. Zatiaľ všetky dôkazy podporujú hypotézu existencie Deviatej planéty.
Dôkazy.
Prvé debaty o možnej existencií Deviatej planéty sa objavili v roku 2014. Scott Sheppard z Carnegie Institution of Science a Chad Trujillo z Havajského observatória Gemini Observatory ako prví prišli s myšlienkou, že za anomálie v obežných dráhach spomínaných šiestich objektov môže veľká neznáma planéta na okraji slnečnej sústavy.
Počítačové simulácie Michaela E. Browna a Konstantina Batygina, ktoré vznikli ako pokus o vyvrátenie hypotézy o deviatej planéte, nakoniec poskytli nové dôkazy v jej prospech. Ich model vysvetlil a spojil tri vzájomne sa vylučujúce javy v oblasti Kuiperovho pásu. (zbiehanie obežných dráh do jedného bodu, vznik a zhlukovanie sa objektov a existenciu telies opisujúcich kolmé trajektórie voči ostatným telesám).
Brown neskôr popísal túto planétu ako objekt Kuiperovho pásu, ktorý ak by nebol vychýlením z dráhy vyvrhnutý do vzdialenejšej časti slnečnej sústavy, vyvíjal by sa ďalej ako jadro plynnej obrej planéty. Neptún a Urán ho zrejme vplyvom svojej gravitácie vytlačili na súčasné miesto.
Priama detekcia.
Žiarenie.
Natoľko vzdialená planéta by odrážala iba malé množstvo viditeľného svetla. Ale malo by ísť o pomerne veľkú planétu a teda by sme mali byť schopní zachytiť jej žiarenie aj zo Zeme teleskopmi zachytávajúcimi infračervené žiarenie, napr. teleskopom ALMA. Napriek tomu by boli potrebné aj nejaké vizuálne dôkazy, nakoľko ALMA nevie rozlíšiť veľkosť a vzdialenosť planéty.
Viditeľnosť.
Teleskopy v súčasnosti po Deviatej planéte pátrajú, no kvôli jej veľkej vzdialenosti od Slnka je možné, že sa im ju nepodarí zachytiť. Jej predpokladaná zdanlivá hviezdna veľkosť je nižšia ako 22, čo je napr. v porovnaní s Plutom 600-násobne menej. Catalina Sky Survey, WISE a ani Pan-STARRS zatiaľ Deviatu planétu nenašli. Ďalšie pátranie je naplánované v oblasti blízko Mliečnej dráhy. Hlavnú úlohu v pátraní, ktoré by malo trvať približne 5 rokov, zohráva teleskop Subaru.
Poloha.
Oblasť Kuiperovho pásu za planétou Neptún.

</doc>
<doc id="564896" url="https://sk.wikipedia.org/wiki?curid=564896" title="Albrecht IV.">
Albrecht IV.

Albrecht IV. môže byť:

</doc>
<doc id="564897" url="https://sk.wikipedia.org/wiki?curid=564897" title="Alfonz II.">
Alfonz II.

Alfonz II. môže byť:

</doc>
<doc id="564899" url="https://sk.wikipedia.org/wiki?curid=564899" title="Animal">
Animal

Animal môže byť:

</doc>
<doc id="564900" url="https://sk.wikipedia.org/wiki?curid=564900" title="Anna I.">
Anna I.

Anna I. môže byť:

</doc>
<doc id="564903" url="https://sk.wikipedia.org/wiki?curid=564903" title="Amfiares zo Sparty">
Amfiares zo Sparty

Amfiares alebo Amfiarés ("Amfiares", iný prepis: "Amfiarés") bol olympijský víťaz v zápasení v roku 296 pred Kr. 
Amfiares zo Sparty bol na 121. olympijských hrách korunovaný olivovým vencom za víťazstvo v zápasení. Olympijské víťazstvo Amfiara je zaznamenané na papyruse (P.Oxy XVII. 2082) z egyptského náleziska v Oxyrhynchu, editovanom britským papyrológom Arthurom Huntom v roku 1927. Tento papyrusový zvitok je rozpadnutý na niekoľko malých fragmentov. Olympionik Amfiarés, jeho domovská krajina (Lakónia) a športová disciplína (palé) je na tomto značne poškodenom papyruse uvedená na fragmente č. 4, a to v devätnástom riadku.
Zápasenie zaradili do programu olympijských hier v roku 708 pred Kr. a prvým víťazom tejto disciplíny bol Eurybatos zo Sparty. 

</doc>
<doc id="564904" url="https://sk.wikipedia.org/wiki?curid=564904" title="Jarýk Stejskal">
Jarýk Stejskal



</doc>
<doc id="564906" url="https://sk.wikipedia.org/wiki?curid=564906" title="Kvalifikácia na Majstrovstvá CONCACAF vo futsale 2016">
Kvalifikácia na Majstrovstvá CONCACAF vo futsale 2016

Kvalifikácia na Majstrovstvá CONCACAF vo futsale 2016 bola severoamerická kontinentálna kvalifikácia vo futsale, ktorú organizuje Konfederácia severoamerického, stredoamerického a karibského zväzového futbalu (CONCACAF). Zúčastnilo sa jej 16 severoamerických družstiev, ktoré boli rozdelené do 3 geografických zón a ktoré súťažili o 6 postupových miest na finálový turnaj. Prebiehala od 22. januára do 5. mája 2016. 
Účastníci.
Pozn: V zátvorke je uvedené umiestnenie vo svetovom futsalovom rebríčku k januáru 2016.

</doc>
<doc id="564907" url="https://sk.wikipedia.org/wiki?curid=564907" title="Anonymous">
Anonymous

Anonymous môže byť:

</doc>
<doc id="564910" url="https://sk.wikipedia.org/wiki?curid=564910" title="Vlasy">
Vlasy

Vlasy môže byť:

</doc>
<doc id="564913" url="https://sk.wikipedia.org/wiki?curid=564913" title="Ulica Mikuláša Schneidera-Trnavského">
Ulica Mikuláša Schneidera-Trnavského

Ulica Mikuláša Schneidera-Trnavského môže byť:

</doc>
<doc id="564914" url="https://sk.wikipedia.org/wiki?curid=564914" title="Európska geografická asociácia">
Európska geografická asociácia

Európska geografická asociácia (EGEA, ang. "European Geography Association") je európska sieť študentov geografie a mladých geografov, pričom základnou myšlienkou jej fungovania je výmena geografických znalostí. Na dosiahnutie tohto cieľa jednotlivé entity EGEA organizujú kongresy, krátkodobé výmenné pobyty medzi entitami, národné víkendy, exkurzie a publikujú tiež vlastný vedecký časopis. Hlavnou komunikačnou platformou celej asociácie sú jej webové stránky.
Cieľom EGEA je ponúknuť príležitosti osobného rozvoja mladým geografom naprieč Európou a umožniť naplnenie potenciálu mladých vedcov. EGEA poskytuje doplnkové a alternatívne vzdelávacie príležitosti presahujúce záber formálneho geografického vzdelania. EGEA poskytuje svojim členom možnosti zapojiť sa do medzinárodnej interakcie, rovnako ako usporadúvať akademické, vedecké, kultúrne a profesijné aktivity, určené pre mladých geografov a postavené na základe rovnosti, rozmanitosti a tolerancie. EGEA aktívne prispieva k propagácii geografie skrz svoje networkingové možnosti a skrz strategické partnerstvá, s hlavným cieľom upevniť pozíciu geografie v komunitách svojich členov. 
História.
V roku 1987 študenti z univerzít vo Varšave, Barcelone a Utrechte prišli s myšlienkou založiť asociáciu pre vzájomnú výmenu geografických znalostí medzi niekoľkými krajinami v Európe. O rok neskôr, v roku 1988, bola EGEA oficiálne registrovaná ako nadácia so sídlom v Utrechte. V roku 1996 boli spustené prvé internetové stránky EGEA. Počas nasledujúcich rokov sa tieto stránky stali hlavnou komunikačnou platformou pre členov EGEA. Roku 2009 bolo na Všeobecnom zhromaždení (General Assembly) v holandskej obci Heeg rozhodnuté o zmene právneho statusu EGEA z nadácie na asociáciu. Do súčasnosti (január 2016) sa EGEA rozrástla z pôvodných troch entít na aktuálnych viac ako 90 entít v 36 rôznych krajinách. 
Aktivity.
Existuje niekoľko druhov lokálnych, národných a medzinárodných aktivít organizovaných entitami EGEA. Hlavnými udalosťami roku sú kongresy. Ďalšími výročnými udalosťami sú národné víkendy a letné školy. Okrem toho entity organizujú svoje vlastné akcie. Obsahovo akcie EGEA siahajú od vedeckých seminárov alebo exkurzií po akcie organizované výlučne za účelom stretávania členov. Veľmi populárne sú tiež výmenné pobyty medzi entitami. 
Kongresy.
Každý rok sa koná celkom päť kongresov. Štyri z nich sú regionálne kongresy, ktoré sú organizované na jar jednou či viacerými entitami z každého regiónu. Najdôležitejším kongresom celej asociácie je Výročný kongres (Annual Congress), ktorý sa koná v septembri. 
Na kongresoch sa konajú workshopy, exkurzie, tréningy a prednášky s vedeckým pozadím. Navyše sa tu konajú zhromažděnia kontaktných osôb (Contact Persons) z príslušných entít. 
Výmenné pobyty (Exchanges).
Študentské výmeny sú základnou aktivitou EGEA. Umožňujú malým skupinkám z dvoch alebo troch entít navštíviť entity v iných krajinách, naučiť sa niečo o ich kultúre, spoznať miestne zvyky, prírodu a zaujímavé miesta. Najdôležitejším faktom však je, že tieto aktivity umožňujú mladým študentom geografie spoznať ich zahraničných rovesníkov. Na základe dohody jedna entita hostí druhú. Počas návštevy sa hostiteľská entita stará o členov druhej entity a poskytuje im ubytovanie, jedlo a program. Neskôr sa pozície entít vymenia. Výmenné pobyty tohto typu tvoria najväčšiu časť všetkých aktivít EGEA konaných v priebehu každého roka. 
Vedecké sympózium (Scientific Symposium).
Každý rok sa v rámci Výročného kongresu koná tiež vedecké sympózium, kde môžu členovia predviesť svoj vedecký výskum, napríklad prostredníctvom svojej diplomovej či dizertačnej práce. 
Semináre.
Každý rok sa koná niekoľko seminárov, ktoré sú organizované niekoľkými entitami. Semináre sú odborne zamerané a zaoberajú sa vždy témou v určitých geografických disciplínach. 
Letné/zimné školy.
Počas prázdnin v lete a v zime EGEA taktiež dáva študentom príležitosť zúčastniť sa vlastných letných a zimných škôl. 
Víkendové aktivity.
Národné či medzinárodné víkendové aktivity sú spravidla organizované jednou entitou. Vo väčšine prípadov je pre každú akciu tohto typu zvolená ústredná téma a na jej základe postavený program akcie spojený s predstavením vybranej oblasti a jej lokálnych charakteristík. Program môže byť zameraný vedecky či neformálne. Niektoré z víkendových aktivít (napríklad v pobaltských krajinách, slovanských krajinách, Nemecku, Beneluxe a na Balkáne) bývajú určené členom konkrétnej oblasti, zatiaľ čo iné sú otvorené pre všetkých členov EGEA. 
Štruktúra.
EGEA je rozdelená do štyroch administratívnych regiónov: North &amp; Baltic (škandinávske krajiny a okolie), East, West a Euro-Mediterranean (Stredomorie). Každý región si na dobu jedného roku volí svoju kontaktnú osobu (Regional Contact Person). Ako pomocníci pri výkone jej funkcie slúžia regionálni asistenti (Regional Assistants), ktorí dohromady s RCP tvoria regionálne tímy. Funkcia RCP bola zavedená v roku 2012 s cieľom zmenšiť množstvo agendy spravovanej priamo vedením EGEA prostredníctvom prenesenia správy regiónov na nižšiu úroveň. 
Regióny.
Región North &amp; Baltic.
Tento región leží v severnej Európe v oblasti Baltského mora. Entity, ktoré do neho patria, sú umiestnené v: Dánsku, Estónsku, Fínsku, Litve, Nórsku a Rusku. Krajiny, ktoré aktuálne nemajú fungujúcu entitu a patria do tohto regiónu, sú Island, Lotyšsko a Švédsko. 
Región East.
Východný región je geograficky najväčším regiónom EGEA. Zahŕňa entity z Bulharska, Česka, Maďarska, Moldavska, Poľska, Rumunska, Slovenska, Ukrajiny a Ruska (s výnimkou Petrohradu a Kaliningradu). 
Región West.
Západný región je najväčším administratívnym regiónom EGEA podľa počtu členov a entít. Zahŕňa Britské ostrovy, krajiny Beneluxu, Nemecko, Rakúsko, Švajčiarsko a tiež entity vo Francúzsku, ktoré nie sú v prímorských mestách. Jedinými krajinami tohto regiónu bez entity sú Luxembursko a Írsko. 
Región Euro-Mediterranean.
Tento región zahŕňa všetky entity z krajín okolo Stredozemného mora. Patria tu entity z Bosny a Hercegoviny, Francúzska, Chorvátska, Talianska, Izraela, Macedónska, Malty, Grécka, Slovinska, Srbska, Španielska a Turecka.
Vedenie EGEA (Board of EGEA).
Vedenie pozostáva z šiestich osôb, z ktorých štyri plnia funkcie prezidenta, viceprezidenta, sekretára a pokladníka. Títo štyria členovia vedenia sú volení na všeobecnom zhromaždení všetkých členov asociácie. Pôvodne bol členom vedenia tiež zástupca entity usporadúvajúcej výročný kongres (AC), no táto funkcia bola na zhromaždení v roku 2015 nahradená funkciou Public Relations and Event Advisor. Vedenie reprezentuje asociáciu a je jej výkonným orgánom. Ďalej je podporované koordinátorom sekretariátu (Secretariat Coordinator), ktorého sídlo je v kancelárii EGEA v Utrechte (pozíciu vždy zastáva člen miestnej entity; vytvorená bola v roku 2005) a od roku 2016 aj špeciálnym tímom, ktorý má za úlohu starať sa o zaisťovanie finančných prostriedkov z grantov (Grant Team).
)* do roku 2012 organizátor výročného kongresu (Annual Congress Organiser), potom do roku 2015 koordinátor výročného kongresu (Annual Congress Coordinator).
)** do roku 2016 Secretariat Director
Regionálne kontaktné osoby (RCPs).
Štyri regionálne kontaktné osoby udržujú kontakt medzi entitami vo svojom regióne a vedením EGEA.
Výbory (Committees).
EGEA má niekoľko výborov, ktoré zabezpečujú dôležitú prácu pre fungovanie asociácie. V súčasnosti sú aktívne:
Partneri.
EGEA má niekoľko partnerských organizácií, napríklad EUROGEO, IFISO, IAAS, ISHA, StudyPortals a ThinkYoung. Okrem toho spolupracuje s programom EU nazvaným Youth in Action, rovnako ako s programom European Youth Forum. Okrem toho má EGEA silnú väzbu na firmu ESRI, ktorá poskytuje licencie na GIS software, a na univerzitu v Utrechte.

</doc>
<doc id="564915" url="https://sk.wikipedia.org/wiki?curid=564915" title="EGEA">
EGEA



</doc>
<doc id="564916" url="https://sk.wikipedia.org/wiki?curid=564916" title="Jezerka (národná prírodná rezervácia)">
Jezerka (národná prírodná rezervácia)

Národná prírodná rezervácia Jezerka je chránené územie v Krušných horách na pomedzí okresov Chomutov a Most o rozlohe . Väčšia časť územia sa nachádza v okrese Most.
Poloha.
Rozkladá sa v údolí Vesnického potoka a na hore Jezeří (), ľudovo zvanom "Jezerka", po ktorom má rezervácie svoje meno. Na západe je údolie vymedzené horou Jedlová (), zo severu vrchom Homolka (), severovýchodne ležia Jánský vrch () a na východ Jezeří čiže Jezerka. Z juhu sa údolie otvára do Mosteckej panvy. Rezervácia leží v nadmorskej výške 400705 metrov. Najnižšie miesto je Vesnický potok, ktorý na juhu opúšťa územie rezervácie a najvyššie je vrchol Jezeří. Chránené územie leží asi juhozápadne od zámku Jezeří a severovýchodne od obce Vysoká Pec na katastri dnes už zaniknutých obcí Jezeří, Podhůří u Vysoké Pece a Kundratice u Chomutova. Väčšina územia leží v okrese Most, zvyšok v okrese Chomutov.
História.
Územie dnešnej rezervácie bolo v majetku rodu Lobkovicovcov, ktorí tu v roku 1908 založili oboru určenú na chov vysokej zveri. Tým boli tunajšie lesy vylúčené z bežného lesného hospodárstva a ponechané takmer prirodzenému vývoju. V roku 1969 bola Ministerstvom kultúry ČSR vyhlásená štátnou prírodnou rezerváciou, v roku 1992 sa jej status zmenil na národnú prírodnú rezerváciu.
Dôvodom ochrany je predovšetkým zachovanie najprirodzenejšieho a najzachovalejšieho zmiešaného (prevažne bukového) porastu vo východnej časti Krušných hôr. V rezervácii sa vyskytuje viac ako dvadsať lesných typov. Les je až 250 rokov starý. Ďalším dôvodom je ochrana geologických útvarov. Mrazové zvetrávanie deformuje skaly a vytvára v nich výrazné pukliny a praskliny. Do vyhlásenia rezervácie tunajšie skaly využívali horolezci, v súčasnosti je horolezecká činnosť zakázaná. Na území rezervácie sa takisto nachádzajú pozostatky po historickej ťažbe striebornej a železnej rudy.
V roku 1981 bol v rezervácii sprevádzkovaný dlhý náučný chodník (tzv. Modrý chodník – podľa farby turistickej značky, ktorá tadiaľ viedla). Dnes už je táto cesta neudržiavaná a zrušená. Na území rezervácie vedie iba na vrchol kopca Jezeří odbočka z modro značeného chodníka z Horného Jiřetína smerom na Lesnú, ktorá inak vedie severne mimo územia rezervácie. Po južnej strane chráneného územia vedie žlto značený chodník od zámku Jezeří do Vysokej Pece. Na území rezervácie sa smie chodiť iba po značených cestách, inak je neprístupná.
Flóra.
Bolo tu napočítaných na 200 druhov kveteny. Z lesného porastu tu rastie predovšetkým buk, čiastočne dub, javor, borovica lesná, jarabina vtáčia a výnimočne smrek. Vyskytuje sa tu i rad chránených rastlín ako mesačnica trváca, prilbica žltá, vtáčia prilba dlholistá, ľalia zlatohlavá, jagavka ľaliovitá alebo kôprovník štetinolistý. Zvláštnosťou rezervácie je výskyt teplomilných rastlín (napr. jagavky ľaliovitej a drieňa obyčajného), ktoré sa inak vyskytujú v Českom středohoří a inde v Krušných horách nerastú.
Fauna.
V rokoch 19741977 prebiehal v rezervácii faunistický výskum. Bolo tu zaznamenaných 5 druhov obojživelníkov, 5 druhov plazov, 19 druhov mäkkýšov, 63 druhov vtákov a 28 druhov cicavcov. Z tohto množstva je 24 druhov zvierat chránených, napr. vretenica severná, salamandra škvrnitá, holub plúžik, jastrab krahulec, výr skalný, muchárik malý alebo vlha obyčajná. Na západných svahoch sa vyskytujú daniele, ktoré tu už pred rokom 1813 vysadili Lobkovicovci. Muflóny tu boli vysadení v rokoch 1910 a 1920. Tí sa vyskytujú najmä vo východnej časti rezervácie. Zo vzácnych druhov hmyzu tu boli nájdení napr. fuzáč alpský, roháč veľký, zlatoň obyčajný a húseničiar hnedý.
Vplyv priemyselnej činnosti.
Rezerváciu Jezerka ovplyvňuje predovšetkým ťažba v Lome Československej armády, ktorého hranica sa nachádza iba 50 metrov od južného okraja rezervácie. Pri sledovaní vplyvu priemyselnej činnosti na tunajšie rastlinstvo bolo zistené, že lesný porast je v pôvodnej druhovej skladbe schopný účinne čeliť vplyvom znečistenia ovzdušia a obnovuje sa aj cez veľké zaťaženie exhalátmi. Lesy na území rezervácie boli ušetrené väčších ľudských zásahov až do júna 2001, kedy bolo povolené vyrúbať rozsiahlu plochu starého bukového lesa v jej centrálnej časti.

</doc>
<doc id="564920" url="https://sk.wikipedia.org/wiki?curid=564920" title="Hippomachos z Élidy">
Hippomachos z Élidy

Hippomachos ("Hippomachos") bol olympijský víťaz v boxe dorastencov v roku 300 pred Kr.
Hippomachos, syn Moschióna z Élidy, zvíťazil na 120. olympijských hrách v boxe dorastencov. V Olympii sa box dorastencov zaviedol na 41. hrách v roku 616 pred Kr. a prvým víťazom tejto disciplíny bol Filótas zo Sybaridy.
Staroveký cestovateľ a spisovateľ Pausanias, ktorý v druhom storočí na svojich cestách po Grécku navštívil aj Olympiu, v olympijskej Altide videl medzi sochami olympionikov i sochu Hippomacha. Pausanias o tom uvádza: "„Pokiaľ ide o Kallóna, syna Harmodiovho, a Moschiónovho Hippomacha, pôvodom Éliďanov, ktorí premohli chlapcov v pästnom zápase, vytvoril sochu toho prvého Daippos; kto vytvoril sochu Hippomacha, to nevieme. Hovoria, že zdolal troch súperov bez toho, aby utŕžil jedinú ranu alebo si odniesol najmenšie poranenie na tele.“"

</doc>
<doc id="564925" url="https://sk.wikipedia.org/wiki?curid=564925" title="Agatha Christieová">
Agatha Christieová



</doc>
<doc id="564926" url="https://sk.wikipedia.org/wiki?curid=564926" title="Agatha Miller">
Agatha Miller



</doc>
<doc id="564927" url="https://sk.wikipedia.org/wiki?curid=564927" title="Agatha Mary Clarissa Miller">
Agatha Mary Clarissa Miller



</doc>
<doc id="564928" url="https://sk.wikipedia.org/wiki?curid=564928" title="Agatha Millerová">
Agatha Millerová



</doc>
<doc id="564929" url="https://sk.wikipedia.org/wiki?curid=564929" title="Agatha Mary Clarissa Millerová">
Agatha Mary Clarissa Millerová



</doc>
<doc id="564930" url="https://sk.wikipedia.org/wiki?curid=564930" title="Agatha Mary Clarissa Christiová">
Agatha Mary Clarissa Christiová



</doc>
<doc id="564932" url="https://sk.wikipedia.org/wiki?curid=564932" title="Agatha Mary Clarissa Christieová">
Agatha Mary Clarissa Christieová



</doc>
<doc id="564934" url="https://sk.wikipedia.org/wiki?curid=564934" title="Agatha Mary Clarissa Christie">
Agatha Mary Clarissa Christie



</doc>
<doc id="564936" url="https://sk.wikipedia.org/wiki?curid=564936" title="Suť">
Suť

Suť môže byť: 

</doc>
<doc id="564937" url="https://sk.wikipedia.org/wiki?curid=564937" title="Vírus Zika">
Vírus Zika

Vírus Zika alebo (nesprávne) Zikov vírus patrí do čeľade Flaviviridae a je prenášaný komármi rodu Aedes. Inkubácia vírusu v tele nakazeného trvá maximálne 14 dní, klinické príznaky infekcie bývajú mierne. U 80 % nakazených osôb sa neprejavia žiadne symptómy. Zvyšných 20 % nakazených môže prekonať horúčku Zika, ktorá má podobný priebeh ako chrípka. Okrem vysokých teplôt sa prejavuje vyrážkami šíriacimi sa z tváre na ostatné časti tela, bolesťami hlavy a kĺbov. Riziko môže predstavovať najmä pre tehotné ženy, nakoľko bola zaznamenaná možná súvislosť so zvýšeným výskytom ťažkej vývojovej poruchy, mikrocefálie, u novorodencov.
Rozšírenie.
Vírus bol prvýkrát identifikovaný v roku 1947 u opíc v Ugande, v roku 1952 aj u človeka. V súčasnosti bol zachytený vo viac ako dvadsiatich krajinách, medzi ktoré patria najmä juho a stredoamerické štáty: napr. Brazília, Kolumbia, Ekvádor, Paraguaj, Panama, Mexiko.&lt;ref name="idnes 26/1"&gt; Virus zika se dál šíří po Jižní Americe. &lt;/ref&gt;
V Brazílii bol najväčší výskyt zaznamenaný na severovýchode krajiny. Prípady nákazy sa však objavili i na juhovýchodnom pobreží, kde se nachádza bývalé hlavné mesto krajiny – Rio de Janeiro, v ktorom sa v auguste 2016 konali letné olympijské hry.
Mikrocefália.
Vírusu Zika je prisudzovaný zvýšený výskyt mikrocefálie, ktorá sa prejavuje zakrpatením, či predčasným ukončením rastu mozgu. V roku 2014 sa v Brazílii s touto vadou narodilo 150 detí, o rok neskôr ich bolo už 2 700. V niektorých častiach Brazílie bol v tejto súvislosti vyhlásený výnimočný stav. Párom plánujúcim narodenie potomka, lekári odporučili odklad rodičovstva.&lt;ref name="idnes 26/1"&gt; Virus zika se dál šíří po Jižní Americe. &lt;/ref&gt;
Prevencia.
Proti ochoreniu neexistuje liek, brazílska vláda sa však usiluje o urýchlenie vývoja vakcíny. Jedinou prevenciou preto zostávajú tradičné formy ochrany pred uštipnutím komára. Armáda a zdravotníci likvidujú stojaté vody, v ktorých sa komáre množia.&lt;ref name="idnes21/1"&gt; V Brazílii se narodily tisíce dětí se zakrnělou hlavou, může za to virus. "iDNES.cz" [online]. 2016-1-21.&lt;/ref&gt;

</doc>
<doc id="564954" url="https://sk.wikipedia.org/wiki?curid=564954" title="Mikrocefália">
Mikrocefália

Microcefália je neurologická vývinová porucha. Zatiaľ však neexistuje jednotná definícia. Zvyčajne býva definovaná ako porucha, kde vývin pacientovho mozgu zaostáva za normami prislúchajúcimi jeho veku a pohlaviu. Mikrocefália môže byť buď vrodená, alebo sa môže vyvinúť počas prvých rokov života. Primárne býva mikrocefália spôsobená homozygotnými mutáciami mikrocefalínu (MCPH1), teda génu, ktorý má vplyv na plodový vývin mozgu.
Vo všeobecnosti nebýva očakávaná dĺžka života u jedincov s mikrocefáliou vysoká.
Príznaky a symptómy.
U novorodencov sa prejavujú rôzne neurologické poruchy a záchvaty. Pri poruche je výrazne ovplyvnený intelektuálny vývin jedinca, avšak poruchy motoriky sa môžu prejaviť až v neskoršom veku.
Deti s mikrocefáliou sa môžu narodiť s už zakrpatenou hlavou (v obvode 25-27 cm), prípadne hlavou normálnej veľkosti (35-37 cm na obvod), ktorá sa postupne prestane vyvíjať. S pribúdajúcim vekom dieťaťa sa táto deformácia stáva viditeľnejšou. V týchto prípadoch nebýva zriedkavý ani pomalší vývin motorických a rečových schopností. Častými fenoménmi sú aj hyperaktivita, kŕče a kvadruplegia.
Prognóza.
Zatiaľ na mikrocefáliu neexistuje liek. V súčasnosti je liečba mikrocefálie symptomatická a podporná.
Minulosť.
Ľudia trpiaci mikrocefáliou boli v 19. a začiatkom 20. storočia v Severnej Amerike a Európe často predávaní do cirkusov  a panoptík.

</doc>
<doc id="564955" url="https://sk.wikipedia.org/wiki?curid=564955" title="Martin Stoklasa">
Martin Stoklasa

Generálmajor Ing. Martin Stoklasa, MSc. (* 13. august 1968, Trenčín) je slovenský generál. Od novembra 2023 je veliteľom Pozemných síl. Pôsobil aj ako veliteľ strategického centra krízového manažmentu. K 1. januáru 2019 bol menovaný za staršieho vojenského poradcu v Stálej delegácii pri OSN – pracovisko New York. V tejto funkcii pôsobil do roku 2022. V roku 2015 bol ustanovený do funkcie veliteľa 2. mechanizovanej brigády pozemných síl Ozbrojených síl Slovenskej republiky. K 1. januáru 2019 ho na tomto poste vystriedal Vladimír Kubáň.
Život.
V roku 1986 získal maturitné vzdelanie na Vojenskom gymnáziu v Banskej Bystrici. V roku 1990 absolvoval Vojenskú vysokú školu vo Vyškove na Morave v študijnom odbore veliteľsko-inžinierskom tankového vojska a zároveň bol menovaný do hodnosti poručík ako vojak z povolania. Následne nastúpil na výkon základných veliteľských funkcií v tankovom vojsku na stupni čata až rota a potom vykonával štábne funkcie na vyšších vojenských veliteľstvách na Slovensku aj v zahraničí.
Výber z významnejších funkcií.
V roku 2007 ukončil štúdium v USA kde dosiahol svoje najvyššie vojenské vzdelanie, a tak splnil predpoklady pre výkon najvýznamnejších funkcií v rezorte Ministerstva obrany SR a NATO. V roku 2015 sa stal veliteľom 2. mechanizovanej brigády a zároveň veliteľom vojenskej posádky Prešov.
26. novembra 2015 ho prezident SR Andrej Kiska vymenoval do prvej generálskej hodnosti – brigádny generál. 24. októbra 2023 ho prezidentka Zuzana Čaputová povýšilia do hodnosti generálmajor. V tom čase bol náčelník štábu pre operácie Generálneho štábu OS SR.
V novembri 2023 prevzal velenie Pozemných síl, jeho predchodcom bol, genmjr. Ivan Pach.
Vyznamenania.
a ďalšie

</doc>
<doc id="564961" url="https://sk.wikipedia.org/wiki?curid=564961" title="Prezident Írska">
Prezident Írska

Prezident Írska (, ) je írska hlava štátu. Prezident je volený priamo ľuďmi. Prezident zastáva funkciu po dobu 7 rokov a môže byť zvolený najviac na dve funkčné obdobia. Post prezidenta je do začnej miery veľmi ceremoniálny úrad ale prezident má veľmi obmedzené právomoci a úlohy vykonáva s absolútnou diskrétnosťou. Oficiálne sídlo prezidenta je Áras an Uachtaráin v Dubline. Post prezidenta bol založený po vzniku írskej ústavy v roku 1937 a medzinárodne uznávaným sa stal v roku 1949 kedy nadobudol účinnosť zákon o Írskej republike.
Súčasný prezident Írska je Michael D. Higgins ktorý bol zvolený 29. októbra 2011. Jeho inaugurácia sa konala 11. novembra 2011.
Pozri aj.
Zoznam prezidentov Írska

</doc>
<doc id="564965" url="https://sk.wikipedia.org/wiki?curid=564965" title="Battersea Bridge">
Battersea Bridge

Battersea Bridge je most v Londýne cez rieku Temžu. Ide o oblúkový most z liatiny a žuly, ktorý spája štvrť Chelsea (v časti Kensington a Chelsea) severne od rieky s oblasťou Battersea (v časti Wandsworth) na juh od rieky. 
Zhruba v mieste dnešného mosta fungovala od polovice šestnásteho storočia kompa, ktorá bola následne v roku 1771 nahradená dreveným mostom s výberom mýta. Pôvodne síce bol plánovaný most kamenný, ale na ten sa nepodarilo zohnať dosť prostriedkov. Drevený most bol zle navrhnutý a spočiatku bol len pre peších, povozy na neho boli vpustené až o rok neskôr. Bol však nebezpečný ako pre svojich užívateľov, tak pre lode, preto boli neskôr dva piliere odstránené a príslušné časti mosta spevnené železom. Takýto most potom vydržal zo všetkých londýnskych drevených mostov najdlhšie a bol preto často cieľom maliarov, okrem iného Williama Turnera a Jamesa Whistlera.
V roku 1879 sa starý most stal verejným majetkom a v roku 1885 bol zbúraný a nahradený súčasným, ktorý navrhol Joseph Bazalgette a postavila firma John Mowlem &amp; Co. Z dnešných londýnskych mostov ide o najužší a jeden z najmenej frekventovaných mostov cez Temžu, vedie cez neho cesta A3220. Vzhľadom k svojej polohe v ohybe rieky je most aj dnes pre lode nebezpečný.

</doc>
<doc id="564967" url="https://sk.wikipedia.org/wiki?curid=564967" title="IAI Heron TP">
IAI Heron TP

IAI Heron TP známy tiež ako Eitan je viacúčelové bezpilotné lietadlo s dlhou výdržou vo vzduchu operujúce v stredných výškach. Dron je novšou verziou lietadla IAI Heron 1, ktorý je súčasťou izraelského letectva od marca 2007. 
Vznik a vývoj.
Vylepšený Heron TP vzlietol prvýkrát v roku 2006 a v roku 2011 bol zaradený do služby v Izraelských vzdušných silách.
Konštrukcia a vlastnosti.
Heron TP môže byť buď ovládaný diaľkovo z pozemnej riadiacej stanice alebo môže letieť v plne autonómnom režime, čomu dopomáha navigačný systém GPS. 
Lietadlo je dlhé , pričom v prednej časti trupu sú umiestnené optické senzory a v strednej je radar so syntetickou apertúrou. Doplňujúce senzory môžu byť upevnené na závesníkoch jeho dvoch chvostových ramien. Rozpätím krídel sa už približuje lietadlu Boeing 717, ktorého rozpätie je len o dlhšie. Dron je vybavený zaťahovacím podvozkom a systémom automatického štartu a pristátia. 
Lietadlo je disponuje celou škálou senzorov, ako sú elektro-optický a infračervený senzor, laserový diaľkomer alebo radar so syntetickou apertúrou, ktoré mu umožňujú vykonávať rôzne typy operácií.
Štvorlistá vrtuľa je poháňaná jedným turboventilátorovým motorom Pratt &amp; Whitney PT6A-67A s výkonom 900 kW. Tento výkonný motor umožňuje dronu lietať vo výške až a maximálnou rýchlosťou /h. Dolet lietadla je a vo vzduchu vydrží nepretržite asi 36 hodín.
Heron TP môže byť vybavený strelami typu vzduch-zem a v tejto verzii ho chce objednať aj India.
Používatelia.
 Izrael
Izraelské vzdušné sily: prevádzkujú 8 strojov Heron TP.
Potenciálni používatelia
 India
Indické vzdušné sily: v septembri 2015 schválilo indické Ministerstvo obrany nákup 10 lietadiel Heron TP v hodnote 400 mil. amerických dolárov. 
 Nemecko
Luftwaffe: 12. januára 2016 schválil nemecký parlament prenájom dronu Heron TP ako dočasné riešenie pre nemecké letectvo, kým nebude ukončený projekt nového európskeho bezpilotného lietadla. Heron TP bude zaradený do služby v roku 2018 a vo výzbroji Luftwaffe by mal vydržať až do roku 2025. Nemecko sa tak rozhodlo po pozitívnych skúsenostiach s dronmi Heron 1 v Afganistane, ktoré majú prenajaté už od roku 2010.
Operačné nasadenie.
Operácia Protective Edge (Ochranné ostrie).
Podľa vyjadrení jedného z veliteľov, ktorý riadi misie dronov Heron TP, sú tieto bezpilotné prostriedky používané v Izraeli aj na bojové misie. Jednou z takýchto operácií bol útok na pozície organizácie Hamas v Gaze v lete 2014.

</doc>
<doc id="564976" url="https://sk.wikipedia.org/wiki?curid=564976" title="Starý háj (prírodná rezervácia)">
Starý háj (prírodná rezervácia)

Starý háj alebo Starohájsky ostrov je prírodná rezervácia v bratislavskej mestskej časti Petržalka v miestnej časti Petržalka-Východ, v lokalite Petržalka-Východ 3.
Je to starý dunajský ostrov, ktorý bol obkolesený riečnym ramenom. V starších častiach mali porasty tunajších stromov pralesný charakter.
Rozloha rezervácie je 766 520 m², výmera ochranného pásma 107 197 m², vyhlásená bola v roku 2005 Vyhláškou KÚŽP v Bratislave č. 3/2005 z 15.2.2005 - ú. od 1.3.2005. spravuje ju Štátna ochrana prírody - regionálna správa Bratislava. Účelom vyhlásenia rezervácie a ochranného pásma je „"ochrana prirodzeného lužného lesa s výskytom viacerých chránených druhov rastlín a živočíchov"“. Nachádzajú sa tu územia so 4. a 5. stupňom ochrany a celé územie patrí do súvislej európskej sústavy chránených území.

</doc>
<doc id="564983" url="https://sk.wikipedia.org/wiki?curid=564983" title="Steak">
Steak

Steak je pomenovanie pre rez mäsa krájaný z väčšieho kusu kolmo cez svalové vlákna. Tradične sa pod označením steak myslí kus hovädzieho mäsa (u nás tiež známy pod názvom biftek, ktorý vznikol skomolením anglického slovného spojenia "beef steak"). V širšom význame je však steakom akýkoľvek plátok mäsa, existuje tak napr. bravčový steak, kurací steak, jelení steak či steak z lososa alebo tuniaka.
Príprava.
Steaky sa tradične pripravujú grilovaním alebo pečením na panvici. Hovädzie steaky môžu byť pripravované pri rozdielnych teplotách a čase. Výsledný steak sa tak líši podľa stupňa prepečenia od takmer surového až po úplne prepečený.
Základom prípravy je rýchle opečenie mäsa z obidvoch strán, aby sa steak na vonkajšej strane zatiahol a vo vnútri si zachoval šťavnatosť. Rôzny stupeň prepečenia si vyžadujú aj steaky z lososa alebo tuniaka.  
Stupne prepečenia.
Základom pri príprave steakov je preferencia jeho prepečenia. Kratšie prepečenie znamená šťavnatejšie a krehkejšie mäso, preto má každý druh mäsa odporúčaný stupeň prípravy
Druhy steakov.
Na steaky je vhodné mäso, ktoré bolo najmenej namáhané. Je jemné, mäkké a neobsahuje takmer žiadne šľachy. Najznámejší a najjemnejší kus mäsa je takmer vôbec nenamáhaný sval v podobe sviečkovice.
Označenie steakov nie je úplne jednotné. Každá krajina má svoje vlastné označenie rezov. Francúzi napr. niektoré americké steaky nepoznajú a naopak. Najznámejšie druhy steakov sú:

</doc>
<doc id="564984" url="https://sk.wikipedia.org/wiki?curid=564984" title="Paulína Bátovská Fialková">
Paulína Bátovská Fialková

Mgr. Paulína Bátovská Fialková (* 25. október 1992, Brezno) je slovenská biatlonistka, pochádza z Čierneho Balogu. Slovensko reprezentovala na Zimných olympijských hrách 2014 v Soči a v roku 2018 v juhokórejskom Pchjongčchangu. Slovensko úspešne reprezentuje aj na podujatiach Svetového pohára v biatlone. 29. júna 2023 oznámila že je tehotná a vynechá najbližšiu sezónu.
Je členkou klubu VŠC Dukla Banská Bystrica, trénuje ju Anna Murínová, jej kondičný tréner je Martin Bajčičák, fyzioterapeut je Radovan Jambor.
Vo svetovom pohári patrí medzi absolútnu svetovú špičku, najlepšie sa umiestnila na 2. mieste v pretekoch s hromadným štartom na v ruskom Ťumeňi v sezóne 2017/2018, v českom Novom Meste na Morave v sezóne 2018/2019 tento výsledok dorovnala. Na 2. mieste sa dva razy umiestnila aj v stíhacích pretekoch na 10 km, v rakúskom Hochfilzene v sezóne 2018/2019 a v sezóne 2019/2020 v nemeckom Ruhpoldingu.
Medzi doterajšie najväčšie úspechy Paulíny Fialkovej však patria aj tri medaily zo zimnej univerziády v Osrblí. Zatiaľ najlepší výkon svojej kariéry v rámci zimných olympijských hier dosiahla na hrách roku 2018 v juhokórejskom Pchjongčchangu kde sa vo vytrvalostných pretekoch na umiestnila na 5. mieste.
V lete roku 2018 sa stala majsterkou sveta v šprinte v letnom biatlone, ktoré sa konali v Novom Meste na Morave.
V roku 2018 úspešne ukončila štúdium na Právnickej fakulte Univerzity Mateja Bela v Banskej Bystrici. Bakalársku prácu písala v roku 2015 na tému "Držanie strelných zbraní a streliva na športové účely". Diplomovú prácu na tému "Medzinárodnoprávna úprava a kontrolné mechanizmy dopingu v športe."
Je víťazkou prestížnej čitateľskej ceny Slovenka roka 2019 v kategórii šport.
V ankete Športovec roka 2019 sa umiestnila na 7. mieste.
Kariéra.
Začiatky.
Ako osemročná sa prvýkrát zúčastnila biatlonového tréningu. Začala trénovať v klube biatlonu Čierny Balog. Ešte pred začatím štúdia na gymnáziu sa pridala k tréningovej skupine kadetiek a junioriek trénerky Anny Murínovej a prestúpila do klubu biatlonu Osrblie. Do povedomia sa dostala v roku 2010, vtedy prvýkrát sa zúčastnila mládežníckych Majstrovstiev sveta v dorasteneckej kategórii a hneď dosiahla na deviate miesto.
Sezóna 2010/2011.
V sezóne 2010/2011 ešte len ako 18-ročná absolvovala štyri štarty v seniorskom IBU Cupe pretože juniorská kategória v tom čase neexistovala. V Obertilliachu debutovala hneď skvelým 33. a 31. miestom, čím sa zaradila k o tri roky starším biatlonistkám Prekopovej, Chrapánovej a Poliakovej. V tejto sezóne sa zúčastnila Majstrovstiev sveta ešte v dorasteneckej kategórii. Vo všetkých pretekoch sa umiestnila okolo desiateho miesta. Neskôr pretekala aj na juniorských Majstrovstvách Európy v Taliansku, tam sa najlepšie umiestnila na 22. priečke v rýchlostných pretekoch.
Olympijské hry a Svetové poháre.
Sezóna 2011/2012.
V ročníku 2011/2012 sa Fialková zúčastnila aj juniorských Majstrovstiev Európy v letnom biatlone. Získala tam striebornú medailu v štafete, v individuálnych disciplínach sa najlepšie umiestnila na šiestom mieste v stíhacích pretekoch. Na začiatku sezóny pokračovala v "IBU Cupe", nedosahovala však žiadne vynikajúce výsledky, najmä kvôli streľbe.
V januári Paulína Fialková debutovala v Svetovom pohári, v šprinte v Novom Meste na Morave. Preteky dokončila na 84. mieste.
Na Majstrovstvách sveta juniorov v domácom Osrblí sa najlepšie umiestnila na 15. mieste, v stíhacích pretekoch. Neskôr sa zúčastnila aj juniorských Majstrovstiev sveta, tam bolo jej najlepšie umiestnenie 14. miesto v šprinte. V tejto sezóne sa Paulína prvýkrát zúčastnila aj seniorských Majstrovstiev sveta, v individuálnych disciplínach sa jej najviac darilo v rýchlostných pretekoch, obsadila 86. pozíciu. Fialková bola aj súčasťou ženskej štafety, do cieľa prišla na ôsmom mieste.
Sezóna 2012/2013.
V Svetovom pohári sa predstavila v Östersunde, Hochfilzene aj Oberhofe, no do prvých šesťdesiat pretekárok, ktoré mohli štartovať v stíhacích pretekoch sa ani raz nedostala. V pretekoch štafiet však predviedla dostatočný výkon na to, aby sa slovenská ženská štafeta umiestnila na ôsmom a deviatom mieste.
Na jej posledných Majstrovstvách sveta juniorov, ktoré sa konali v Rakúsku dosiahla na výborné štvrté miesto. Zúčastnila sa aj seniorských Majstrovstiev sveta, tam bol jej najlepší individuálny výsledok 53. miesto v stíhacích pretekoch. Pretekala však aj v pretekoch štafiet, tam opäť nesklamala a slovenskú štafetu podržala a do cieľa prišla ako ôsma.
Sezóna 2013/2014.
V lete 2013 sa stala dvojnásobnou juniorskou majsterkou sveta v letnom biatlone. V zmiešanej štafete sa spolu s Teréziou Poliakovou, Matejom Kazárom a Miroslavom Matiaškom umiestnila na treťom mieste. Začiatok sezóny jej nevyšiel, mala problém dostať sa do stíhacích pretekov. Cestovala však do ruského Soči na Zimné olympijské hry, tam sa vo svojich jediných individuálnych pretekoch, v šprinte, umiestnila na 72. mieste. V predposlednom kole Svetového pohára vo fínskom Kontiolahti zaznamenala svoj dovtedy najlepší výsledok, 10. miesto v šprinte. Stala sa tak 11. slovenským biatlonistom od vzniku samostatného Slovenska, ktorý sa umiestnil medzi najlepšími desiatimi v pretekoch Svetového pohára.
Sezóna 2014/2015.
Začiatok sezóny Fialkovej nevyšiel, no v druhom kole Svetového pohára v Hochfilzene sa umiestnila na 28. mieste v šprinte a v stíhacích pretekoch prišla do cieľa ako 34. biatlonistka. V ďalších kolách svetového pohára sa umiestňovala na pozíciách okolo 40. miesta. Na Majstrovstvách sveta, ktoré sa konali vo fínskom Kontiolahti sa umiestnila v šiestej a deviatej desiatke, ani štafeta, ktorej bola členkou neskončila tak dobre ako v minulosti, umiestnila sa na 19. mieste čo bol zatiaľ najhorší výsledok ženskej štafety v histórii.
V januári 2015 súťažila na Svetovej zimnej Univerziáde, ktorá sa konala na jej domácej trati v Osrblí. Vo vytrvalostných pretekoch sa umiestnila na treťom mieste, v šprinte sa trafila do všetkých terčov a s náskokom 30 sekúnd zvíťazila, stíhacie preteky dokončila na druhom mieste.
Sezóna 2015/2016.
Od začiatku sezóny sa postupne zlepšovala. V nemeckom Ruhpoldingu, keď jej forma gradovala, zaznamenala dovtedy najlepšie výsledky: 6., 7., 14. a 15. priečku. Dostala sa do najlepšej tridsiatky pretekárok vo Svetovom pohári. V Top 30 zostala aj počas choroby, keď musela vynechať niekoľko pretekov. Sezónu ukončila na 36. mieste v Svetovom pohári s 199 bodmi. Zlepšila si aj percentuálnu úspešnosť streľby na 82,5%, čo ju radilo k svetovej špičke. Skrátila aj čas potrebný na streľbu a to z 36,2 sekundy na 30,5 sekundy. Bežeckú stratu na najrýchlejšiu pretekárku na (rýchlostné preteky) zmenšila z 1:37 na 0:57.
V tejto sezóne sa stala Paulínina trénerka Anna Murínová reprezentačnou trénerkou a tak mohla cestovať na podujatia Svetového pohára, do tímu pribudol aj kondičný tréner Matin Bajčičák.
V roku 2015 sa stala profesionálnym športovcom Vojenského športového centra Dukla Banská Bystrica.
Sezóna 2016/2017.
Už od začiatku sezóny sa necítila dobre. Pre zdravotné problémy vynechala prvé dve kolá Svetového pohára. Keď začala pretekať, stále nebola vo svojej koži a nedarilo sa jej. Cez sviatky podstúpila vyšetrenia, ktoré ukázali pľúcne chlamýdie a nasledovala dvojtýždňová liečba antibiotikami a zákaz trénovania. V prvých pretekoch v novom roku, v nemeckom Ruhpoldingu sa tiež natrápila – na trati stratila viac ako dve minúty. V Anterselve boli len vytrvalostné preteky, disciplína, v ktorej Fialková veľmi neexceluje a v kombinácii s fyzickou slabosťou nepriniesla dobrý výsledok, ale bežecky zrýchlila. Zúčastnila sa však štafety, ktorú zvládla výborne a zrazu sa všetko zlomilo.
Na Majstrovstvách sveta na Paulíninej domácej trati v Osrblí už bola zdravá a pred domácim publikom predviedla skvelý výsledok – tretie miesto. V pretekoch Svetového pohára v Hochfilzene dosiahla v šprinte na 31. miesto, v stíhacích pretekoch zaznamenala posun, keď do cieľa prišla ako dvanásta. Koniec sezóny sa jej vydaril – väčšinu výsledkov v mala v druhej desiatke. Vo fínskom Kontiolahti obsadila dokonca piate miesto v stíhacích pretekoch.
Sezóna 2017/2018.
Paulína začala sezónu výborne, v miešanej štafete v Öestersunde bola v svojom úseku najrýchlejšia na trati, musela však trikrát dobíjať, ale aj tak odovzdávala so stratou len 7 sekúnd na čelo pretekov. Slovenská štafeta potom prišla do cieľa ako štvrtá. Hneď v prvých vytrvalostných pretekoch sezóny skončila na výbornom piatom mieste potom čo netrafila len jeden terč. V ďalšom kole svetového pohára však v šprinte netrafila až 4-krát a skončila až v siedmej desiatke a neprebojovala sa do stíhacích pretekov. V Hochfilzene prišli zdravotné problémy a po zlom šprinte musela vzdať stíhacie preteky. Svetový pohár v nemeckom Oberhofe plánovane vynechala, aby doliečila menšie šrámy, podstúpila operáciu zápästia a dotrénovala. Potom nasledovalo ďalšie kolo Svetového pohára v nemeckom Ruhpoldingu, kde boli len vytrvalostné preteky a preteky s hromadným štartom. Keďže vo vytrvalostných pretekoch dosiahla len 37. pozíciu, do pretekov s hromadným štartom nepostúpila. Preteky v Anterselve sa jej opäť vydarili – dosiahla na 13. miesto v šprinte aj v pretekoch s hromadným štartom.
Na Majstrovstvách Európy spravila až 4 chyby na strelnici v šprinte, ale výborne bežala a tak sa dostala na 31. priečku. V stíhacích pretekoch si polepšila a dostala sa na štvrté miesto.
Záver sezóny v ruskom Ťumeni sa jej vydaril. V šprinte napriek dvom chybám prišla do cieľa na 15. pozícii a v stíhacích pretekoch si polepšila o dve miesta, na trináste miesto. Posledné preteky sezóny, preteky s hromadným štartom, zvládla bravúrne, skončila na treťom mieste a prvýkrát dosiahla na stupne víťazov.
Koncom leta, 25. augusta 2018, sa Paulína zúčastnila pretekov v šprinte na 7,5 km na majstrovstvách sveta v letnom biatlone v Novom Meste na Morave. Do cieľa prišla ako prvá pred Poľkou Monikou Hojniszovou a Kazaškou Galinou Višnevskou.
Zimné olympijské hry 2018.
Jej účasť na Zimných olympijských hrách 2018 v kórejskom Pchjongčchangu bola potvrdená v januári 2018.
V prvých pretekoch, v šprinte, na Zimných olympijských hrách v juhokórejskom Pchjongčangu Paulína dosiahla na 11. miesto.
Vo veterných stíhacích pretekoch pokazila streľbu – minula až osemkrát – a do cieľa prišla ako tridsiata ôsma.
Vo vytrvalostných pretekoch urobila len jednu chybu a do cieľa prišla na piatom mieste. Spolu so striebornou Anastasiou Kuzminovou sa zaslúžila o najúspešnejšie slovenské preteky na zimných olympijských hrách: dve pozície v najlepšej päťke. Fialková po pretekoch uviedla: „Super výkon, začala som chybou, ale nevzdala som to a snažila som sa robiť to, čo viem. Tá jedna rana mrzí, ale aj tak som spokojná.“
Preteky s hromadným štartom jej nevyšli najlepšie – umiestnila sa ako dvadsiata prvá najlepšia so štyrmi streleckými chybami.
Potom už prišla neslávne známa zmiešaná štafeta na 2x a 2x. Pri streľbe trafila len jednu ranu z ôsmich. Na položke v ľahu trafila len jeden z piatich terčov, pravdepodobne kvôli zle nastavenej zbrani. Emocionálnozrušená Fialková potom neodkrúžila všetky štyri trestné kolá za čo dostala slovenská štafeta dvojminútovú penalizáciu. Potom čo čelo pretekov predbehlo Anastasyiu Kuzminovú pre slovenskú štafetu preteky skončili, naša štafeta bola klasifikovaná na dvadsiatom mieste.
Fialková na neúspech s plačom reagovala: „"Vôbec neviem, čo sa stalo. Po nástrele som išla na prvú ‚ležku‘ s vedomím toho, že musím reagovať na vietor, ale vôbec mi to nepadalo. Pokazila som to celému tímu, musím sa všetkým ospravedlniť,"“ Ale nevedela prísť na to, kvôli čomu sa jej streľba tak nevydarila, rozmýšľala nad tým či sa jej náhodou nebuchol diopter a všetko sa jej potom posunulo.
S nevydarenou streľbou sa Fialková rýchlo vyrovnala a nastúpila aj do pretekov ženských štafiet. Svoju časť ženskej štafety zvládla výborne, na strelnici dobíjala len raz a Kuzminovej podávala na treťom mieste. Štafetu neskôr podržala Terézia Poliaková aj Ivona Fialková, ktorá podala skvelý výkon. Slovenská ženská štafeta skončila na piatom mieste.
Anastasiya Kuzminová o nej na konci Olympiády povedala: „"Som veľmi rada aj za Paulínu Fialkovú, že po nepríjemnej situácii, ktorá nastala v zmiešanej štafete, ukázala, že je silná športovkyňa. Vzchopila sa a ukázala, čo je v nej".“
Sezóna 2018/2019.
Paulína Fialková začala svoju životnú sezónu skvelo, štvrtým miestom vo vytrvalostných pretekoch, šiestym miestom v šprinte a tretím miestom v stíhacích pretekoch v slovinskej Pokljuke. Zúčastnila sa aj zmiešanej štafety, ktorá v cieli skončila trinásta. Úspešne pokračovala aj v rakúskom Hochfilzene, kde obsadila siedmu priečku v šprinte a druhú priečku v stíhacích pretekoch. Rozbiehala aj štafetu žien, ktorá napokon do cieľa prišla štrnásta. Vo Vysočina aréne v Novom Meste na Morave v šprinte obsadila tretiu priečku, v stíhacích pretekoch prvýkrát v sezóne vypadla z prvej desiatky a skončila sedemnásta. V pretekoch s hromadným štartom však opäť skončila na stupňoch víťazov – v cieli bola druhá za krajankou Anastasiyou Kuzminovou a pred francúzskou Anaïs Chevalierovou. Boli to najúspešnejšie biatlonové preteky v histórii samostatného Slovenska.
Prvé preteky nového roka, šprint v Oberhofe, Fialkovej nevyšli podľa predstáv. Bol to jej dovtedajší najhorší výsledok v sezóne, 21. miesto. Po pretekoch sa vyjadrila takto: „"Už po štarte som cítila, že dnes to nebude môj deň ani bežecky. Prvá nula na strelnici ma ešte povzbudila a nakopla, ale, žiaľ, nevyšla mi stojka. Bojovala som o čo najlepší výsledok."“ Svetový pohár potom pokračoval v nemeckom Ruhpoldingu, Fialková v šprinte obsadila 14. priečku, nasledovali preteky štafiet. Tam Paulína predviedla skvelý výkon a vo svojom úseku posunula slovenskú štafetu na druhé miesto, napokon Slovenská štafeta prišla do cieľa šiesta. Preteky s hromadným štartom v Ruhpoldingu pre ňu dopadli výborne – netrafila len raz a skončila na treťom mieste. Podľa vlastných slov sa však obávala, že jej odišla forma nakoniec však bola spokojná. Vďaka svojmu výbornému umiestneniu sa dostala na čelo priebežného rebríčka v pretekoch s hromadným štartom a do pretekov v talianskej Anterselve si prvýkrát v kariére v Svetovom pohári obliekla červený dres pre líderku poradia v tejto disciplíne. Preteky v Taliansku jej však nevyšli úplne podľa predstáv, do cieľa dorazila ako šestnásta. Jej sľubné postavenie v poradí disciplíny ju presvedčilo, aby vycestovala do Kanady na Svetový pohár v Canmore, kde boli na pláne aj preteky s hromadným štartom. Plány organizátorov však prekazilo počasie, extrémne mrazy, ktoré podľa pravidiel nedovoľujú biatlonistkám súťažiť prinútili organizátorov k radikálnej zmene programu, pri ktorej zrušili preteky s hromadným štartom. Počasie však bolo neúprosné a reprezentantky nakoniec nastúpili len do jediných pretekov - skrátených vytrvalostných pretekov, v ktorých Fialková obsadila 13. miesto. Nasledujúce podujatie Svetového pohára, ktoré sa konalo v USA, Paulína vynechala, aby sa sústredila na prípravu na majstrovstvá sveta vo švédskom Östersunde.
Po majstrovstvách sveta sa konalo ešte jedno podujatie Svetového pohára, tentokrát v nórskom Holmenkollene. Hneď v prvých pretekoch, v šprinte, Paulína Fialková obsadila skvelú tretiu priečku za Franziskou Preussovou z Nemecka a víťazkou Anastasiyou Kuzminovou, ktorá za túto disciplínu získala aj malý kryštálový glóbus. Paulína sa po pretekoch vyjadrila, že síce sa necítila fyzicky najlepšie, no s celkovým výsledkom je spokojná a bola rada, že v stíhacích pretekoch mohla opäť bojovať o tie najlepšie umiestnenia. Stíhacie preteky jej však nevyšli podľa predstáv, na každej streľbe urobila dve chyby a v cieli obsadila 35. miesto so stratou 5 minút a 6 sekúnd na víťazku Anastasiyu Kuzminovú, ktorá prvýkrát v kariére odstrieľala štvorpoložkové preteky bez chyby. V posledných pretekoch sezóny, v pretekoch s hromadným štartom v nórskom Holmenkollene, sa Paulíne Fialkovej náramne darilo, celé preteky sa držala vpredu a mala na dosah víťazstvo a zisk malého kryštálového glóbusu za disciplínu pretekov s hromadným štartom. Keď však prišla štvrtá streľba a k jednej chybe s predchádzajúcich položiek sa pripočítali ďalšie tri, nádej na víťazstvo a malý kryštálový glóbus zhasla, nakoľko Fialkovej súperka o prvenstvo v celkovom hodnotení disciplíny, Hanna Öbergová, netrafila na poslednej streľbe len raz a neohrozene pokračovala do cieľa. Fialková sa po absolvovaní troch trestných kôl z trestného okruhu zaradila do skupinky okolo siedmeho miesta a urobila všetko preto, aby sa dostala na čo najlepšie miesto. Do cieľa prišla ako šiesta so stratou 54,7 sekundy na víťazku Hannu Öbergovú, ktorá získala aj malý kryštálový glóbus za preteky s hromadným štartom. Paulína sa v konečnom hodnotení disciplíny ocitla na tretej priečke so zhodným počtom bodov (194) ako druhá Talianka Dorothea Wiererová, ktorá však vyhrala veľký kryštálový glóbus, a teda sa radí pred slovenskú reprezentantku.
Zatiaľ najlepšiu sezónu v kariére Paulína Fialková ukončila v celkovom poradí na šiestom mieste so stratou 217 bodov na víťazku veľkého kryštálového glóbusu, Talianku Dorotheu Wiererovú. Percentuálna úspešnosť streľby Paulíny dosiahla v tejto sezóne na 82%. V poradiach jednotlivých disciplín sa najlepšie umiestnila v poradí vytrvalostných pretekov, tam dosiahla až na druhé miesto so stratou 29 bodov na víťazku malého kryštálového glóbusu, Talianku Lisu Vittozziovú. V disciplíne kde mala veľkú šancu získať svoj prvý malý kryštálový glóbus, v pretekoch s hromadným štartom, obsadila konečné tretie miesto so zhodným počtom bodov ako víťazka veľkého kryštálového glóbusu Talianka Dorothea Wiererová, ktorá však zaujala druhé miesto, pretože v celkovom poradí je postavená vyššie. Fialková v poradí tejto disciplíny stratila na držiteľku malého kryštálového glóbusu, Švédku Hannu Öbergovú, 26 bodov. V ostatných poradiach sa neumiestnia takto vysoko. V šprinte jej patrí konečná siedma priečka so stratou 143 bodov na víťazku Anastasiyu Kuzminovú. V stíhacích pretekoch obsadila celkovo 17. miesto a na vedúcu disciplíny, Talianku Wiererovú, stratila 173 bodov. Slovenská ženská štafeta s Fialkovej účasťou skončila v konečnom hodnotení na 12. mieste a zmiešaná štafeta obsadila 25. pozíciu.
Majstrovstvá sveta 2019.
Majstrovstvá sveta v Östersunde sa pre Paulínu Fialkovú začali zmiešanou štafetou. Tam sa namiesto s Anastasiyou Kuzminovou, ktorá bola v tom čase chorá, predstavila spolu so svojou sestrou Ivonou, ktorá podala obdivuhodný výkon, keď na strelnici trafila všetky terče a Paulíne štafetu odovzdávala na piatom mieste. Paulína musela dokopy na strelnici dobíjať až štyrikrát, no aj tak odovzdávala Tomášovi Hasillovi na siedmom mieste. Hasilla strieľal výborne, odovzdával Michalovi Otčenášovi ako deviaty, ten potom štafetu priniesol do cieľa ako dvanásty.
Ďalšie preteky, v ktorých sa Fialková predstavila bol šprint, v ktorom na strelnici pre nevyspytateľný vietor pochybila až štyrikrát, nebehalo sa jej najlepšie a tak do cieľa prišla so stratou dve minúty a desať sekúnd ako štyridsiata ôsma. Na sociálnej sieti neskôr Paulína uviedla, že sa na zmiešanej štafete a šprinte necítila dobre, a preto sa spolu so svojím tímom rozhodla nenastúpiť do stíhacích pretekov, aby si ušetrila sily na preteky štafiet a najmä na preteky s hromadným štartom, kde sa Slovenka pokúsila udržať si pozíciu líderky celkového poradia tejto disciplíny a tým získať svoj prvý malý kryštálový glóbus.
Dva dni po stíhacích pretekoch, do ktorých Fialková nenastúpila, sa konali vytrvalostné (individuálne) preteky. V nich si Paulína počínala o mnoho lepšie ako v predchádzajúcich pretekoch, na veľkej časti medzičasov viedla, až kým neprišlo na poslednú streľbu. Sama povedala, že pred prvým výstrelom bola „"celá rozklepaná"“, preto si najprv mierne podrepla, to ju trocha stabilizovalo a možno aj práve vďaka tomu trafila štyri terče. Pred piatym výstrelom urobila dlhšiu prestávku a opäť spravila drep, no tento jej už nepomohol, a teda posledný terč nevybielila. Kvôli jednému netrafenému terču sa jej pripočítala k celkovému času jedna trestná minúta (v individuálnych pretekoch sa trestné kolá nebežia). Nebyť tejto trestnej minúty, Slovensko by malo majsterku sveta vo vytrvalostných pretekoch. Nakoniec však Paulína Fialková obsadila piatu pozíciu a preteky vyhrala domáca Švédka Hanna Öbergová.
Po vytrvalostných pretekoch nasledovali preteky štafiet žien, v ktorých Slovenky vrátane Paulíny Fialkovej obsadili konečné šieste miesto bez nutnosti absolvovania trestného okruhu. Staršiu zo sestier Fialkových mrzelo, že musela na streľbe v ľahu až dvakrát dobíjať, no aj napriek tomu tím Slovenska podľa nej podal kvalitný výkon. Ako prvé do cieľa prišli reprezentantky Nórska.
Majstrovstvá sveta sa pre ženy končili pretekmi s hromadným štartom, v ktorých nechýbala ani Fialková. Preteky dokončila ako dvanásta, netrafila totiž až päť terčov, no zato mala siedmy najlepší bežecký čas. Preteky vyhrala Talianka Dorothea Wiererová.
Výsledky.
Olympijské hry a majstrovstvá sveta.
"Poznámky: Výsledky z majstrovstiev sveta sa započítavajú do celkového hodnotenia svetového pohára, výsledky z olympijských hier sa skôr započítavali, od olympijských hier 2014 v Soči sa nezapočítavajú. Zmiešané preteky dvojíc boli prvýkrát zaradené do programu na majstrovstvách sveta 2019, preto je pri ostatných rokoch uvedená skratka N//A."
Svetový pohár.
Individuálne úspechy vo Svetovom pohári.
Najlepší výsledok Paulína zaznamenala 25. marca 2018 v posledných pretekoch sezóny na finále Svetového pohára v ruskom Ťumeni v pretekoch s hromadným štartom na 12, keď ju predbehla len bieloruská biatlonistka Darja Domračevová. V konečnom poradí sezóny 2017/2018 obsadila konečné 32. miesto s 247 bodmi.
Svoj najlepší výsledok zatiaľ dorovnala trikrát, 15. decembra 2018 v rakúskom Hochfilzene, 23. decembra 2018 v Novom Meste na Morave a 19. januára 2020 v nemeckom Ruhpoldingu.
"Všetky výsledky sú brané z oficiálnej stránky Medzinárodnej biatlonovej únie."
"Poznámka: Zaradený je aj výsledok z Majstrovstiev sveta, nakoľko sa body z nich započítavajú do celkového hodnotenia Svetového pohára."
Prehľad umiestnení v celkových poradiach.
"Poznámka: kolónka preteky ukazuje počet Paulínou Fialkovou absolvovaných pretekov zo všetkých v danej disciplíne, nie počet celkovo doteraz usporiadaných pretekov zo všetkých"
Sezónne výsledky.
V nasledujúcich tabuľkách sú uvedené výsledky z jednotlivých pretekov počas kariéry
Sezóna 2012/2013.
"Všetky výsledky sú brané z oficiálnej stránky Medzinárodnej biatlonovej únie."
Sezóna 2013/2014.
"Všetky výsledky sú brané z oficiálnej stránky Medzinárodnej biatlonovej únie."
Sezóna 2014/2015.
"Všetky výsledky sú brané z oficiálnej stránky Medzinárodnej biatlonovej únie."
Sezóna 2015/2016.
"Všetky výsledky sú brané z oficiálnej stránky Medzinárodnej biatlonovej únie."
Sezóna 2016/2017.
"Všetky výsledky sú brané z oficiálnej stránky Medzinárodnej biatlonovej únie."
Sezóna 2017/2018.
"Všetky výsledky sú brané z oficiálnej stránky Medzinárodnej biatlonovej únie."
Sezóna 2018/2019.
"Všetky výsledky sú brané z oficiálnej stránky Medzinárodnej biatlonovej únie."
Sezóna 2019/2020.
"Všetky výsledky sú brané z oficiálnej stránky Medzinárodnej biatlonovej únie."

</doc>
<doc id="564985" url="https://sk.wikipedia.org/wiki?curid=564985" title="Taoiseach">
Taoiseach

Taoiseach je predseda vlády Írska. Taoiseach je menovaný prezidentom Írska na návrh Dáil Éireannu, čo je dolná komora Oireachtasu. Aby zostal v úrade, musí si udržať väčšinovú podporu Dáilu. Súčasný Taoiseach je od januára 2025 Micheál Martin.
Slovo Taoiseach znamená "šéf" v írskom jazyku. Najstaršie známe použitie tohto termínu pochádza z 5. až 6. storočia v oghamskom texte.
Prehľad.
Podľa írskej ústavy, Taoiseach je nominovaný väčšinovým hlasovaním Dáil Éireannu. Nato je Taoiseach menovaný prezidentom Írska. 
V Prípade že Taoiseach stratí väčšinovú podporu v Dáil Éireann, nie je automaticky odvolaný z funkcie ale skôr je nútený odstúpiť z funkcie alebo presvedčiť prezidenta aby rozpustil Dáil. Taoiseach môže stratiť podporu Dáil Éirannu ak prejde hlasovanie o vyslovení nedôvery. Ak Taoiseach podá demisiu, pokračuje vo vykonávaní svojich povinností a funkcie v úrade až pokiaľ nie je vymenovaný jeho nástupca.

</doc>
<doc id="564986" url="https://sk.wikipedia.org/wiki?curid=564986" title="Keras z Argosu">
Keras z Argosu

Keras ("Keras") bol olympijský víťaz v zápasení v roku 300 pred Kr.
Keras z Argu bol na 120. olympijských hrách korunovaný olivovým vencom za víťazstvo v zápasení. V Olympii zaviedli túto disciplínu na 18. hrách v roku 708 pred Kr. a jej prvým víťazom bol Eurybatos zo Sparty. 
Záznam o olympijskom víťazstve Kera je uvedený v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch.

</doc>
<doc id="564987" url="https://sk.wikipedia.org/wiki?curid=564987" title="Federica Testová">
Federica Testová

Federica Testová (; * 27. august 1993, Miláno, Taliansko) je bývalá slovensko-talianska krasokorčuliarka súťažiaca v kategórii tancov na ľade okrem iných aj s Lukášom Csölleyom. Je trojnásobná seniorská majsterka Slovenska, reprezentovala Slovensko na viacerých vrcholných krasokorčuliarskych podujatiach (majstrovstvá sveta, majstrovstvá Európy, zimná univerziáda). Spolu s partnerom Lukášom Csölleyom sú držiteľmi bronzovej medaily na Zimnej univerziáde 2015.
Do roku 2011 reprezentovala Taliansko s partnermi Christopher Mior a Andrea Malnati.
Kariéra.
Testovú ku krasokorčuľovaniu pritiahli v detstve jej priatelia, ktorí navštevovali kurzy krasokorčuľovania. Spočiatku korčuľovala ako sólistka, na rok dokonca skončila s krasokorčuľovaním počas tehotenstva jej matky, pretože s ňou nemal kto chodiť na tréningy. Po návrate ku krasokorčuľovaniu sa rozhodla pre tance na ľade a jej prvým partnerom bol Andrea Malnati, s ktorým súťažila sedem rokov. Ich najvyšším spoločným umiestnením bolo druhé miesto na juniorských majstrovstvách Talianska v roku 2009. Na jar 2009 vytvorila pár s Kanaďanom Christopherom Miorom, ale reprezentovali naďalej Taliansko. S Miorom získali dvakrát po sebe medailu na národných majstrovstvách (bronz v roku 2010, zlato v roku 2011). Na jeseň 2011 sa aj táto dvojica rozpadla a Testová skúšala tancovať s fínskym krasokorčuliarom. Sasha Palomäki sa ale po dvoch mesiacoch rozhodol ukončiť svoju kariéru a Testová sa ocitla bez partnera. V tom čase sa s dovtedajšou partnerkou rozišiel aj slovenský reprezentant trénujúci v Miláne Lukáš Csölley. Jeho tréner Roberto Pelizzola navrhol vytvorenie páru s Testovou a začal nový pár aj trénovať.
V októbri 2011 Csölley oficiálne oznámil vznik nového páru a ešte v sezóne 2011/12 sa vrátili do súťaží. Medzinárodným debutom páru Testová / Csölley bola súťaž Bavarian Open v Oberstdorfe vo februári 2012, kde obsadili 6. miesto. Ich prvou veľkou medzinárodnou súťažou boli Majstrovstvá sveta 2012 vo francúzskom Nice o mesiac neskôr. V kvalifikácii dostali zrážku za príliš dlhý zdvíhaný prvok a nekvalifikovali sa do krátkych programov (obsadili konečné 27. miesto).
Sezóna 2012/13.
V nasledujúcej sezóne sa pár začal udomácňovať na medzinárodnej scéne. Na Majstrovstvách Európy 2013 obsadil 17. miesto vďaka šestnástemu najlepšiemu voľnému tancu (po krátkom programe boli na 19. mieste). Ani na ďalších majstrovstvách sveta sa dvojici nepodarilo prebojovať sa do voľných tancov (kvalifikačné kolo sa nekonalo, do voľných tancov postúpilo prvých 20 párov po krátkom programe) a skončila na 26. mieste.
Sezóna 2013/14.
Sezóna 2013/14 bola olympijskou sezónou. Viacerí súťažiaci sa snažili splniť nominačné kritériá ISU a národných olympijských výborov pre účasť na nadchádzajúcej olympiáde. Testová a Csölley v septembri 2013 obsadili na súťaži "Nebelhorn Trophy" deviate miesto (bola to posledná súťaž, kde olympijskú nomináciu ISU bolo možné získať), vďaka čomu získali nomináciu ISU na Zimné olympijské hry 2014 ako prví náhradníci. Páru tak nezhasla nádej, avšak ich olympijská účasť zostávala otázna. V novembri 2013 Testová získala slovenské občianstvo, ktoré bolo rovnako jednou z podmienok účasti na olympijských hrách. V decembri sa obaja zúčastnili na Zimnej univerziáde 2013, kde skončili tesne za stupňami víťazov na 4. mieste. O týždeň neskôr získali svoj druhý titul majstrov Slovenska a v januári 2014 na majstrovstvách Európy potvrdili svoj progres konečným 12. miestom. Slovenskí reprezentanti sa nakoniec v tanečnej súťaži na olympijských hrách nezúčastnili, keďže nikto z nominovaných súťažiacich neodstúpil. Vrcholom sezóny pre Testovú a Csölleya boli Majstrovstvá sveta 2014. Keďže v krátkych programoch skončili na 23. priečke, neprebojovali sa do voľných tancov.
Sezóna 2014/15.
Sezóna 2014/15 sa stala pre Testovú s Csölleyom veľmi úspešnou. Hneď na začiatku sezóny získali bronzovú medailu v Bratislave na súťaži série „Challenger“ „"Trophy Ondreja Nepelu 2014"“. V októbri 2014 absolvovala dvojica aj svoju prvú súťaž série „ISU Grand Prix“ – „"Skate America 2014"“, na ktorej obsadili siedme miesto. O mesiac neskôr získali zlatú medailu na dvoch súťažiach série „Challenger“ („"Volvo Open Cup"“ a „"Varšavský pohár"“). Koniec roka zavŕšili ziskom tretieho titulu majstrov Slovenska. Na Majstrovstvách Európy 2015 v Štokholme vďaka krátkemu programu opäť siahali po medailách, keď boli na priebežnom piatom mieste. Voľný tanec absolvovali ako poslední súťažiaci a zvládli ho s niekoľkými chybami, čo zapríčinilo, že skončili na celkovom 8. mieste. Aj napriek tomu išlo o najvyššie doterajšie umiestnenie slovenského tanečného páru na majstrovstvách Európy. Krátko na to, začiatkom februára 2015, získali Testová a Csölley bronzovú medailu na Zimnej univerziáde 2015. Sezónu pár ukončil na Majstrovstvách sveta 2015, kde dosiahli 15. miesto – svoje dovtedajšie najlepšie umiestnenie zo svetového šampionátu.
Sezóna 2015/16.
Mesiac pred Majstrovstvami Európy 2016 avizovali zmenu krátkeho programu na tému „Rodina Addamsovcov“, ktorý predstavili na národných majstrovstvách v Třinci (súťaž Majstrovstvá štyroch krajín je spoločným národným šampionátom Česka, Slovenska, Poľska a Maďarska). Keďže boli najväčšou nádejou usporiadateľskej krajiny, stali sa tvárami európskeho šampionátu v Bratislave a fragment z ich jazdy bol vyobrazený na poštovej známke, ktorú Slovenská pošta vydala pri príležitosti tohto podujatia.
Osobný život.
Testová býva a trénuje v talianskom Miláne. Má mladšieho brata.

</doc>
<doc id="564990" url="https://sk.wikipedia.org/wiki?curid=564990" title="Zoznam chránených území v okrese Chomutov">
Zoznam chránených území v okrese Chomutov

Toto je zoznam chránených území v okrese Chomutov aktuálny k júnu roku 2020, v ktorom sú uvedené chránené územia v oblasti okresu Chomutov.

</doc>
<doc id="564994" url="https://sk.wikipedia.org/wiki?curid=564994" title="June Carter Cash">
June Carter Cash



</doc>
<doc id="564995" url="https://sk.wikipedia.org/wiki?curid=564995" title="Kallón z Élidy (olympionik)">
Kallón z Élidy (olympionik)

Kallón ("Kallón") bol olympijský víťaz v boxe dorastencov v roku 304 pred Kr.
Kallón, syn Harmodia z Élidy, zvíťazil na 119. olympijských hrách v boxe dorastencov. V Olympii sa box dorastencov zaviedol na 41. hrách v roku 616 pred Kr. a prvým víťazom tejto disciplíny bol Filótas zo Sybaridy.
Socha Kallóna stála kedysi v olympijskej Altide. Ešte v druhom storočí si ju mohol prezrieť cestovateľ a spisovateľ Pausanias, ktorý o tom uvádza: "„Pokiaľ ide o Kallóna, syna Harmodiovho, a Moschiónovho Hippomacha, pôvodom Éliďanov, ktorí premohli chlapcov v pästnom zápase, vytvoril sochu toho prvého Daippos; kto vytvoril sochu Hippomacha, to nevieme.“"

</doc>
<doc id="564998" url="https://sk.wikipedia.org/wiki?curid=564998" title="Elektrický rušeň 371">
Elektrický rušeň 371

Elektrický rušeň 371 je dvojsystémový elektrický rušeň Českých dráh, podľa zastaraného technického riešenia v čase výroby a malej prevádzkovej spoľahlivosti známy pod prezývkou "bastard". Rušne tohto radu vznikli modernizáciou rušňov radu 372, v rámci ktorej sa maximálna rýchlosť rušňa zvýšila z pôvodných 120 na 160 km/h, nebol však zvýšený výkon. Po oddelení nákladnej divízie ČD Cargo v roku 2007 zostali všetky rušne tohto radu v stave materských Českých dráh.
Priebeh modernizácie.
Rušne boli modernizované v rokoch 1996 až 2000 (továrenský typ 76Em) a celkovo bolo takto modernizovaných šesť strojov rady 372 (ev. č. 001, 002, 003, 004, 005 a 015), ktorým boli po zmene radu zachované pôvodné evidenčné čísla. Atypickým členom skupiny lokomotív radu 371 je potom stroj 371.201 (typ 80Em), ktorý vznikol modernizáciou rušňa 180.001 DB (tento rušeň bol odovzdaný Českým dráham ako kompenzácia za ťažko poškodený stroj 372.006). Modernizovaný rušeň 371.201 doplnil park rušňov ČD v roku 2004.
Súčasnosť.
Hlavnou úlohou týchto rušňov bola doprava medzinárodných vlakov kategórie EC v úseku PrahaDrážďany, teda na styku jednosmernej napájacej sústavy 3 kV a striedavej 15 kV / 16,7 Hz. V čele nočných vlakov EN potom zachádzali aj do Lipska a Berlína. Nakoľko ich niekoľko rokov pripravovaná náhrada modernými rušňami radu 380 na nemeckej železničnej sieti nedopadla úspešne, tieto rušne zabezpečovali vozbu vlakov EC do Nemecka až do konca GVD 2016/2017. Od GVD 2017/2018 ich na týchto výkonoch začali nahrádzať rušne radu 193 (Siemens Vectron), ktoré si České dráhy prenajali. Po tom, čo tieto rušne stratili využitie na svojich pôvodných výkonoch, ich České dráhy začali využívať na vnútroštátnych výkonoch medzi Prahou a Luhačovicami, resp. Starým Městom u Uherského Hradišťa a pod. Celá rada je v správe Depa koľajových vozidiel Praha, prevádzkovej jednotky Praha-Vršovice.

</doc>
<doc id="565001" url="https://sk.wikipedia.org/wiki?curid=565001" title="Kallón">
Kallón

Kallón ("Kallón") môže byť:

</doc>
<doc id="565003" url="https://sk.wikipedia.org/wiki?curid=565003" title="BA-CA TennisTrophy">
BA-CA TennisTrophy



</doc>
<doc id="565004" url="https://sk.wikipedia.org/wiki?curid=565004" title="Alex O’Brien">
Alex O’Brien



</doc>
<doc id="565007" url="https://sk.wikipedia.org/wiki?curid=565007" title="B.o.B.">
B.o.B.



</doc>
<doc id="565011" url="https://sk.wikipedia.org/wiki?curid=565011" title="Kwa-Zulu Natal">
Kwa-Zulu Natal



</doc>
<doc id="565013" url="https://sk.wikipedia.org/wiki?curid=565013" title="Umeleckohistorické múzeum (Viedeň)">
Umeleckohistorické múzeum (Viedeň)



</doc>
<doc id="565014" url="https://sk.wikipedia.org/wiki?curid=565014" title="Dom kanonika Gregušku">
Dom kanonika Gregušku

Dom kanonika Gregušku, Kanónia (u Corgoňa) alebo aj Kluchov palác je palácová stavba v nitrianskom Hornom meste. Táto rožná budova stojí v skosenom nároží Samovej, Východnej ulice a Pribinovho námestia, úradná adresa je Samova 16.
História.
Klasicistická palácová stavba bola postavená v rokoch 1818 – 1821, na podnet biskupa Jozefa Klucha. Bola určená pre kanonikov (aj pre kanonika Štefana Gregušku, od toho je odvodený aj názov Dom kanonika Gregušku, ktorý ale nie je správny, správny názov je Kanónia (u Corgoňa), resp. Kluchov palác.  V neskoršom období ju z časti empírovo prestavali. Je to jednoposchodový objekt, má pôdorys obdĺžnikového tvaru a vo dvore prístavbu do pravého uhla. Vstupná brána je kópiou dnes už nejestvujúcej brány zoborského kláštora. Nad vstupnou bránou je umiestnený dekoračný motív erbu, ktorý nesú dvaja anjeli. Autorom pôvodného erbu je Vavrinec Dunajský z Ľubietovej, terajší reliéf zhotovil akad. sochár Július Bartfay.
Socha Atlanta (Corgoň).
Na budove púta pozornosť monumentálna kamenná socha Atlanta, nesúceho roh prvého poschodia. Autorom sochy je Vavrinec Dunajský, socha bola vyhotovená v roku 1820. Socha je známa pod ľudovým označením "Corgoň". Toto meno z prostredia nitrianskeho folklóru je spojené s legendárnou postavou nitrianskeho kováča, ktorý bol pre svoju obrovskú silu postrachom Turkov. Legenda hovorí, že svojimi mocnými rukami hádzal veľké balvany priamo na rútiacich sa Turkov.
Súčasnosť.
Socha Corgoňa je obľúbeným miestom, pretože dokáže plniť želania – aj preto má Corgoň také lesklé, vyhladené palce, keďže práve pohladením jeho nohy sa podarí skúška, alebo sa dievčina šťastne vydá.

</doc>
<doc id="565016" url="https://sk.wikipedia.org/wiki?curid=565016" title="Ján Galbavý">
Ján Galbavý

Ján Galbavý (* 29. december 1801, Stará Turá† 16. január 1884) bol katolícky kňaz, ktorý pôsobil v Jablonovom (18381884) na slovenskom Záhorí.
Bol pedagógom, historikom, biblistom a autorom viacerých učebníc. Podľa spomienkovej prózy Viliama Paulinyho-Tótha "„Tri dni zo Štúrovho života“", ktorá bola uverejnená v roku 1870 v 4. zväzku jeho Besiedok, Ján Galbavý ukrýval od 29. do 31. mája 1848 na fare v Jablonovom Ľudovíta Štúra. Bol naňho vydaný zatykač za panslavizmus a s Galbavého pomocou sa mu podarilo v Záhorskej Vsi prekročiť rakúsku hranicu a zachrániť sa pred zatknutím a uväznením. V Záhorskej Vsi bola v roku 2007 odhalená pamätná tabuľa na počesť tejto historickej udalosti. 
Po Galbavom je pomenovaná aj ulica v bratislavskej Dúbravke.

</doc>
<doc id="565018" url="https://sk.wikipedia.org/wiki?curid=565018" title="Vladimír Čech (1951)">
Vladimír Čech (1951)

Vladimír Čech (* 6. júl 1951, Praha – † 22. marec 2013, Praha) bol český herec, moderátor a politik, syn moderátorky Hedy Čechovej a herca Vladimíra Čecha.
Životopis.
Divadelné angažmán.
Po absolvovaní gymnázia vyštudoval v roku 1977 pražskú DAMU, odbor herectvo a následne hral v Divadle Petra Bezruča v Ostrave, v Sliezskom divadle v Opave, Štátnom divadle Ostrava, v Tešínskom divadle, Štátnom divadle Oldřicha Stibora v Olomouci a vo Východočeskom divadle v Pardubiciach. V rokoch 19901992 pôsobil ako poslanec Českej národnej rady. Medzitým hosťoval v pražskom Činohernom klube, potom hral v Činohernom štúdiu v Ústí nad Labem, pražskom Divadle Rokoko a Stredočeskom divadle Kladno. Od roku 1999 bol hercom na voľnej nohe. V roku 2006 sa stal členom súboru Mestských divadiel pražských.
Mal za sebou desiatky divadelných rolí, objavil sa napríklad ako Vavřena vo "Filozofskej histórii", Edmund v "Kráľovi Learovi", Merkucio v "Rómeovi a Júlii", "Hamlet", Antonio v hre "Antonius a Kleopatra", Jiří v hre "Kto sa bojí Virginie Woolfovej?", Jago v "Othellovi" a v mnohých ďalších. V Mestských divadlách pražských vytvoril role Karenina v "Anne Karenina", grófa Glostera v "Kráľovi Learovi" José Arcadia Buendía v "Sto rokov samoty" a v mnohých ďalších inscenáciách.
Televízia a film.
Do povedomia širokej verejnosti sa dostal predovšetkým ako moderátor súťaže "Chcete byť milionárom?", kde pôsobil až do septembra roku 2003. Do roku 2005 moderoval "T-Mobile Renta", neskôr sa pravidelne objavoval v rádiu Blaník v rozprávaní "S ​​Čechom po Čechách" a od mája 2010 uvádzal na Českom rozhlase Pardubice reláciu "Pardubické ohliadnutia". V roku 2008 pre Českú televíziu natočil dokumentárny seriál "Na vrcholky hor s Vladimírem Čechem" a s ČT spolupracoval aj ako moderátor programu pre seniorov "Farby života".
Pôsobil tiež v dabingu, napr. ako titulná postava v kreslenom seriáli i filmoch o Garfieldovi.
V rokoch 2001, 2002 a 2003 bol zvolený za najobľúbenejšieho moderátora súťaží v televíznej ankete TýTý.
Politická kariéra.
Po Nežnej revolúcii v roku 1989 spoluzakladal Občianske fórum, v rokoch 1990 až 1992 bol poslancom Českej národnej rady.
Osobný život.
Vladimír Čech bol dvakrát ženatý, mal dvoch synov a dve dcéry. "To, že mám štyri deti, možno najviac súvisí s tým, že som jedináčik, že som vyrastal sám a že som si strašne prial súrodencov," povedal Čech.
Zomrel dňa 22. marca 2013 po dlhej chorobe (Lynchov syndróm), ku ktorému sa pridal zápal pľúc.

</doc>
<doc id="565027" url="https://sk.wikipedia.org/wiki?curid=565027" title="Pešia zóna v Nitre">
Pešia zóna v Nitre

Pešia zóna v Nitre sa nachádza v centre mesta (Dolné mesto, mestská časť Staré mesto). Je to úsek Štefánikovej triedy od Svätoplukovho námestia po začiatok Palárikovej ulice. 
História.
Štefánikova trieda existovala už v stredoveku. Pôvodne sa nazývala Dlhá ulica, neskôr Hlavná ulica, do roku 1989 Leninova trieda a až po roku 1989 dostala názov Štefánikova trieda. Úpravy terajšej pešej zóny  boli dokončené 15. apríla 1996. Pribudli sem umelecké diela, vytvorené nitrianskymi architektmi a výtvarníkmi zo združenia Nitrava pod vedením Ing. arch. Tibora Zelenického, v duchu veľkomoravských tradícií.

</doc>
<doc id="565031" url="https://sk.wikipedia.org/wiki?curid=565031" title="Veľprepoštský palác">
Veľprepoštský palác

Veľprepošstský palác je historická budova v Nitre. Nachádza sa v Hornom meste, na ceste od Pribinovho námestia, popri súsoší vierozvestcov, smerom na hrad.
Opis.
Uprostred záhrady, ktorá prilieha k juhozápadnému hradnému múru, naľavo od súsošia sv. Konštantína a Metoda, stála do bombardovania Nitry v roku 1945 dvojpodlažná rokokovo-klasicistická budova veľprepošstva s manzardovou strechou. Bola postavená v rokoch 17781780 na podnet cisárovnej Márie Terézie, podľa projektu Franza Antona Hillebrandta. 
Na budove bola pôvodne umiestnená vysoká jazdecká socha Márie Terézie. Táto socha, po oprave a rekonštrukcii, bola v roku 1992 osadená v záhrade Grasalkovičovho paláca v Bratislave.
Počas bombardovania mesta v roku 1945 bola budova značne poškodená. Po druhej svetovej vojne sa stavba čiastočne obnovila, zachovala sa však len stredná časť prízemia. Pri vchodovej bráne sa zachovala kamenná baroková socha sv. Jana Nepomuckého.

</doc>
<doc id="565032" url="https://sk.wikipedia.org/wiki?curid=565032" title="Kostol reformovanej kresťanskej cirkvi (Nitra)">
Kostol reformovanej kresťanskej cirkvi (Nitra)

Kostol reformovanej kresťanskej cirkvi v Nitre sa nachádza v Dolnom meste, v mestskej časti Staré mesto, na ulici Fraňa Mojtu.
Dejiny.
Pri výstavbe kostola reformovaným veriacim pomáhali miestni evanjelici. Raritou je prvé záhradné kino, ktoré bolo otvorené v tridsiatych rokoch 20. storočia, práve vo dvore tohto kostola. Od roku 2000 slúži a je v správe Reformovanej kresťanskej cirkvi. V roku 2002 bol obnovený krov veže, vymenená strešná krytina. V roku 2011 sa nanovo omietla fasáda kostola.
Architektúra kostola.
Kostol reformovanej kresťanskej cirkvi bol postavený v roku 1910 podľa projektu maďarského architekta Jozefa Gereho. Ide o jednoloďovú eklektickú stavbu s polygonálnym záverom a predstavanou vežou. V interiéri sa zachovala pôvodná mozaiková dlažba. Fasády kostola sú členené opornými piliermi a polkruhovo ukončenými oknami so šambránami. Dekorované sú priebežným pásovaním. Nad portálom je umiestnené vročenie 1910. Veža je členená lizénovým rámovaním, v najvyššej časti s atypickým secesným dekorom. Ukončená je ihlancovou helmicou. 

</doc>
<doc id="565036" url="https://sk.wikipedia.org/wiki?curid=565036" title="Corgoň (socha)">
Corgoň (socha)



</doc>
<doc id="565039" url="https://sk.wikipedia.org/wiki?curid=565039" title="Finikodasos tu Vai">
Finikodasos tu Vai

Finikodasos tu Vai () je pláž s palmovým hájom na severovýchodnom pobreží strova Kréta pri dedinke Vai (iný názov: Metochi Vai). Je tu najväčší prírodný palmový háj v Európe. Rastie tu konkrétne datľovník s vedeckým menom Phoenix theophrasti. Pláž aj dedinka Vai patri Kláštoru Toplu (Moni Toplu).
Vai pre turizmus objavil začiatkom sedemdesiatich rokov 20. storočia Richard White s priateľmi. Na konci tejto dekády bola popularizovaná členmi hipies, ktorí prišli z Mataly a Preveli. Začiatkom osemdesiatich rokov bolo Vai preplnené turistami z celého sveta, čo viedlo k chaotickému kempovaniu a znečisteniu odpadkami. Oblasť bola potom uzavretá a vyhlásená za chránenú. Jedinečný palmový háj sa potom obnovil a aj pláž zostáva čistá.
V súčasnosti je to veľká turistická atrakcia východnej Kréty, a dakedy je problém nájsť voľné miesto na pláži alebo v parku. Za parkovanie sa platí, a tak mnohí nechávajú autá na prístupovej ceste a preto býva obtiažny prístup k pláži. Toalety sú taktiež spoplatnené. 
V blízkosti je dedinka Palekastro s antickým prístavom Itanos, jeden zo štyroch minojských palácov Kato Zakros, súostrovie Dionysades a mesto Sitia.

</doc>
<doc id="565040" url="https://sk.wikipedia.org/wiki?curid=565040" title="Vai">
Vai

Vai môže byť:

</doc>
<doc id="565050" url="https://sk.wikipedia.org/wiki?curid=565050" title="Elbit Hermes 900">
Elbit Hermes 900

Hermes 900 (nazývaný tiež Kochav, v preklade „Hviezda“) je prieskumné bezpilotné lietadlo s dlhou výdržou vo vzduchu operujúce v stredných výškach. Vďaka širokej škále vysokovýkonných senzorov a komunikačných nástrojov je využívané na prieskum a sledovanie. Hermes 900 bol vyvinutý izraelskou spoločnosťou Elbit Systems, ktorá okrem iného stojí aj za vznikom systému Skylark slúžiacom vo Vzdušných silách Slovenskej republiky.
Vznik a vývoj.
Vývojovo predstavuje novú generáciu strojov z rodiny Hermes (Hermes 90, Hermes 450), ktoré strávili v operačnom nasadení vo vzduchu už viac ako 300 000 hodín. 
V novembri 2015 oznámili Izraelské vzdušné sily, že prvá letka lietadiel Hermes 900 dosiahla počiatočných operačných schopností.
Konštrukcia a vlastnosti.
Hermes 900 je buď ovládaný operátorom z pozemnej riadiacej stanice alebo môže letieť v plne autonómnom režime. Je vybavený automatickým systémom (ALR), ktorý v prípade poruchy komunikácie s riadiacou stanicou pomáha dronu bezpečne pristáť.
Rozpätie krídel je , trup má dĺžku a je ukončený dvoma chvostovými plochami v tvare písmena „V“.
Hermes 900 je vybavený širokou škálou vysokovýkonných senzorov, ktoré sú schopné vyhľadávať pozemné a námorné ciele. V rámci užitočného zaťaženia môže byť vybavený elektro-optickými/infra-červenými senzormi, radarom so syntetickou apertúrou alebo laserovým značkovačom. Transfer dát na dlhé vzdialenosti je zabezpečený prostredníctvom satelitnej komunikácie.
Pohon lietadla zabezpečuje štvorvalcový benzínový motor Rotax 914 s výkonom 86 kW a dvojlistová vrtuľa, ktorá je umiestnená v zadnej časti stroja. Rotax 914 umožňuje dronu zotrvať vo vzduchu až 36 hodín a lietať vo výškach do . Hermes 900 dosahuje maximálnu rýchlosť /h. 
Operačné nasadenie.
Operácia Protective Edge (Ochranné ostrie).
K prvému nasadeniu izraelských Hermes 900 došlo v júli 2014 v pásme Gazy proti radikálnemu hnutiu Hamas. Do augusta boli tieto lietadlá v rámci operácie Protective Edge vyslané na stovky misií. 
 Čilské vzdušné sily: V roku 2011 sa Čile stalo prvým zahraničným zákazníkom, ktorý si objednal systém Hermes 900. Počet lietadiel ani hodnota zákazky nie sú známe. 
 Izraelské vzdušné sily
 Vzdušné sily Kolumbie: v auguste 2012 uzavrela Kolumbia zmluvu na nákup systémov Hermes 450 a Hermes 900, ktoré jej mali byť dodané v priebehu dvoch rokov.
Mexická federálna polícia: v januári 2012 zakúpilo Mexiko 2 drony Hermes 900, 1 pozemnú riadiacu stanicu a elektro-optické senzory v celkovej hodnote 50 mil. amerických dolárov. 
 Švajčiarske vzdušné sily: v novembri 2015 podpísalo Švajčiarsko zmluvu v hodnote 200 mil. amerických dolárov na nákup šiestich strojov Hermes 900. Dodávka všetkých lietadiel by sa mala zrealizovať v priebehu štyroch rokov a stroje by mali nahradiť 15 bezposádkových prostriedkov Ruag ADS 95.

</doc>
<doc id="565051" url="https://sk.wikipedia.org/wiki?curid=565051" title="Albert Bridge">
Albert Bridge

Albert Bridge je cestný visutý most so závesmi medzi londýnskym Battersea v časti Wandsworth a Chelsea v časti Kensington and Chelsea. Pomenovaný bol po Princovi Albertovi, manželovi Kráľovnej Viktórie.
Most bol postavený v rokoch 1870 – 1873 a výstavba stála 200 tisíc libier. Hlavným inžinierom bol Rowland Mason Ordish. Most je kombináciou visutého a zaveseného mosta a je na ňom využitá Ordishova-Lefeuvreova sústava lán, ktorá bola použitá iba na ďalších dvoch mostoch – pražskom Moste cisára Františka Jozefa I. a singapurskom moste Cavenagh Bridge. Otvorený bol 23. augusta 1873. Pôvodne bolo na moste vybrané mýto; po odkúpení mosta správnou inštitúciou Metropolitan Board of Works v roku 1879 bolo 24. mája toho roku mýto zrušené. Albert Bridge je jediným mostom na Temži, na ktorom sú zachované pôvodné mýtnice. V roku 1884 bola mostná konštrukcia posilňovaná a oceľové lána boli vymieňané za reťaze. Celková dĺžka mosta je a so šírkou patrí k najužším mostom v Londýne. Hlavné rozpätie malo pôvodne dĺžku ; počas rekonštrukcie mosta v rokoch 1972 – 1973 bola vymieňaná drevená mostovka a most bol zosilnený novým pylónom postaveným v strede mosta, preto bolo hlavné rozpätie rozdelené na dve časti. 
Albert Bridge je posledným mostom na rieke Temža pred jej vstupom do centrálneho Londýna. 

</doc>
<doc id="565052" url="https://sk.wikipedia.org/wiki?curid=565052" title="Alan Alda">
Alan Alda

Alan Alda, vlastným menom Alphonso Joseph D'Abruzzo, (* 28. január 1936, New York, New York, USA) je americký herec, režisér a scenárista, ktorý sa do širokého povedomia televíznych divákov na celom svete zapísal svojou rolou chirurga Benjamina Frenklina „Hawkeyho“ Piercea v seriáli "M*A*S*H".
Životopis.
Jeho otec Robert Alda bol herec a kabaretný umelec talianskeho pôvodu a matka bývalá revuálna tanečnica a miss Manhattanu Joan Brownová. V roku 1943 dostal jeho otec od štúdia Warner Bros. dlhodobú zmluvu a i s rodinou sa odsťahoval do Hollywoodu, kde natočil svoj prvý film "Rapsódia v modrom" ("Rhapsody in Blue"; 1945). Film mal úspech a z Roberta Aldu urobil cez noc hviezdu.
V roku 1952 sa zapísal na Forthamovu univerzitu, kde si ako hlavný odbor zvolil anglický jazyk. V treťom ročníku využil možnosti a odišiel študovať do Európy na parížsku Sorbonnu. V tom istom čase jeho otec prijal rolu v televíznom seriáli o špiónovi za druhej svetovej vojny, ktorý bol natáčaný v Amsterdame. Pri občasných návštevách svojho otca v Amsterdame sa v tomto seriáli objavil po jeho boku. V tej dobe sa naplno prejavila psychická porucha a alkoholizmus jeho matky, ktorá musela byť hospitalizovaná na psychiatrii. Po roku strávenom v Európe sa s matkou vrátil späť domov do Ameriky. Jeho otec, ktorý sa už ďalej nedokázal vyrovnávať s manželkinou psychickou poruchou, požiadal o rozvod a zostal v Európe, kde sa v Taliansku oženil a mal syna Anthonyho. Alan sa v poslednom ročníku na vysokej škole na jednom koncerte stretol s klarinetistkou Arlene Weissovou. 15. marca 1957 sa vzali.
Kariéra.
Novomanželia sa presťahovali do centra na Manhattane, kde sa mohol naplno venovať herectvu. V roku 1958 sa im narodila prvá dcéra. V tej istej dobe získal grant Fordovej nadácie na vystupovanie v Clevelandskom divadelnom dome.
V roku 1961 zažiaril prvýkrát na Broadwayi, keď bol obsadený do vedľajšej úlohy dobrosrdečného, ale prostoduchého farmárovho syna v hre "Purlie Victorious". Hviezdami predstavenie boli Ossie Davis a Ruby Dee a z hry sa stal obrovský hit. Svojim výkonom si vydobyl povesť vychádzajúcej hviezdy broadwayskej scény. Vo filmovej verzii z roku 1963 s názvom "Gone are the Days" režiséra Nicholasa Webstera debutoval pred filmovou kamerou. Kúpil dom na okraji New Jersey. Na Broadwayi sa stal trhákom hier "Fair Game for Lovers", provokatívnej komédie s rasovou problematikou, "The Owl and the Pussycat" a úspešného muzikálu "The Apple Tree". Za svoj výkon v tomto muzikáli bol prvýkrát v kariére nominovaný na prestížnu divadelnú cenu Tony.
Objavil sa aj v populárnych televíznych programoch ako "The Phil Silvers Show" (1958), "Naked City" (1962), "The Nurses" (1963), "Route 66" (1963), "The Trials of O'Brien" (1965), "Coronet Blue" (1967) a "What 'My Line". V roku 1968 sa dostal do širšieho povedomia filmového publika vďaka hlavnej úlohe vo filme podľa autobiografického bestselleru Georgea Plimptona "Paper Lion". Ani tento, ani ďalšie filmy, v ktorých sa objavil, neboli úspešné.
V roku 1972 prijal ponuku televíznej spoločnosti CBS na natočenie drámy z väzenského prostredia podľa námetu Trumana Capota s názvom "The Glass House". Počas natáčania v štátnej väznici v Utahu ho navštívil televízny producent Gene Reynolds, ktorý práve hľadal predstaviteľa pre hlavnú rolu kapitána Piercea do pilotnej epizódy televízneho seriálu "M*A*S*H" podľa filmového hitu Roberta Altmana z roku 1970. Aj keď sa Alanovi scenár, ktorý vzišiel z pera známeho rozhlasového, televízneho a divadelného autora Larryho Gelbarta, veľmi páčil, spočiatku váhal, či sa má upísať takému projektu a len 24 hodín pred začiatkom skúšok na seriál ponuku prijal. Seriál mal premiéru 17. septembra 1972 a nezaznamenal žiadny výrazný úspech. Časopis "Time" ho dokonca označil za jedno z najväčších sklamaní televíznej sezóny 19721973. Ku koncu druhej sezóny už mal svojich verných divákov a stal štvrtým najsledovanejším televíznym seriálom. Stal sa trhákom a z Aldu urobil hviezdu.
Časom sa stále viac zapájal do samotného natáčania. Už v prvej sezóne seriálu sa objavil ako autor scenára epizódy "Boj o jégrovky" ("The Long John Flap"; 1973). V druhej sérii sa prvýkrát ocitol za televíznou kamerou, keď režíroval epizódu "Pošta" ("Mail Call"; 1974). Obe tieto profesie skúšal aj mimo seriál "M*A*S*H". Po odchode Larryho Gelbarta v roku 1976 sa jeho tvorivý podiel na seriáli ešte rozšíril – stal sa autorom i režisérom tretiny epizód. V priebehu jedenástich rokov napísal celkom 23 epizód a 36 ich režíroval. Za svoju prácu na seriáli v rokoch 19721983 bol celkovo 25-krát nominovaný na cenu Emmy a päťkrát si cennú sošku odniesol domov. Na konci sedemdesiatych rokov sa stal jediným človekom v histórii televízie, ktorý získal túto cenu ako herec, režisér i scenárista. Od hollywoodskeho združenia zahraničnej tlače (Foreign Press Association) dostal za "M*A*S*H" šesť Zlatých glóbusov ako najlepší komediálny herec, sedem Cien divákov (People's Choice Awards) a trikrát získal cenu pre režiséra Director's Guild Award.
V roku 1978, krátko pred štartom siedmej sezóny seriálu "M*A*S*H", dokončil po šesťročnej pauze svoj prvý hraný film "Na budúci rok v rovnakom čase" ("Same Time, Next Year"). Bol to prepis rovnomennej úspešnej broadwayskej divadelnej hry Bernarda Sladea. Tu si zahral hlavnú rolu neverného účtovníka George Petersa, ktorý sa roku 1951 v malom prímorskom hotelíku zoznámi s vydatou ženou a nasledujúcich dvadsaťpäť rokov s ňou prežíval každoročne jeden milenecký deň. Jeho filmovou partnerkou tu bola Ellen Burstynová. Ešte toho istého roku sa objavil po boku Jane Fonda vo filmovej adaptácii štyroch jednoaktoviek dramatika Neila Simona s názvom "Apartmán v Kalifornii" ("California Suite"). Príbehy o piatich manželských pároch, ktoré sa v týždni udeľovania Oscarov náhodne stretnú v jednom z hotelov v Beverly Hills, rovnako ako netradičná mimomanželská romanca, zaznamenali u divákov obrovský úspech. Dohromady získali oba filmy 7 nominácií na Oscara a herečka Maggie Smithová si za svoj výkon vo filme "Apartmán v Kalifornii" zlatú sošku odniesla domov.
K nasledujúcemu filmu "The Seduction of Joe Tynan" z roku 1979 o o mladom idealistickom senátorovi, ktorý podľahol skorumpovanému politickému systému, napísal aj scenár. Role jeho filmovej partnerky sa tu ujala Meryl Streepová. V roku 1980 napísal, režíroval a stvárnil hlavnú úlohu v komédii o priateľstve a citových problémoch troch manželských párov, ktoré spolu trávia dovolenku, v priebehu štyroch ročných období. Film sa volal "The Four Seasons" a vedľa neho sa vo filme objavili Carol Burnettová, Rita Moreno a dve z jeho troch dcér. Film sa stal jednou z finančne najúspešnejších snímok roku a upevnil tak jeho povesť jednej z najtalentovanejších a najvýnosnejších hollywoodskych hviezd.
Na konci roka 1982 oznámil, že jedenásta sezóna seriálu "M*A*S*H" bude posledná. 28. februára roku 1983 bol odvysielaný posledný diel s názvom "Dovidenia, zbohom a amen" ("Goodbye, Farewell and Amen"). Režisérom a spoluautorom tejto epizódy sa stal on sám. Záverečný film videlo zhruba sto dvadsať päť miliónov Američanov a sledovanosť dosiahla 77%, čo znamená, že ho sledovalo sedemdesiat sedem zo sto Američanov, ktorí v tej chvíli mali zapnutý televízor. Dvojhodinová záverečná epizóda sa tak stala jednou z najsledovanejších v histórii americkej televízie. Po 11 rokoch v úlohe Hawkeyeho Pierca sa rozhodol presadiť aj v postavách odlišného typu. Prvým dielom sa stal televízny seriál "Štyri ročné obdobia", napísaný podľa jeho úspešného filmu. Seriál však skončil neúspechom.
Autorské filmy z roku 1986 "Sweet Liberty", ktorý si berie na paškál showbusiness, kde po jeho boku hrali Michelle Pfeiffer, Bob Hoskins, Michael Caine i film "Nový život" ("A New Life") z roku 1988, v ktorom mu bola partnerkou Ann-Margret, prepadli u divákov i kritiky. Odmietal ponuky na obnovenie seriálu "M*A*S*H", aby sa pokúšal vymaniť zo svojho imidžu fajn chlapíka.
Prvú príležitosť k tejto zmene mu dal Woody Allen v roku 1989, keď ho obsadil do malej role egocentrického televízneho producenta Lestera vo svojej tragikomédii "Zločiny a poklesky" ("Crimes and Misdemeaners"). Film uspel u kritiky aj u divákov a za svoj výkon bol prestížnou skupinou newyorských filmových kritikov a organizácií newyorských filmových profesionálov "National Board of Review" označený za najlepšieho herca vo vedľajšej úlohe roka. K týmto oceneniam pridal ešte nomináciu na cenu BAFTA.
Do deväťdesiatych rokov vstúpil ďalším autorským filmom, komédiou "Betsy 's Wedding" v roku 1990. V roku 1992 vytvoril vo filme "Whispers in the Dark" vraždiaceho psychiatra.
V roku 1992 sa po dvadsiatich šiestich rokoch znovu objavil na Broadwayi ako hviezda novej hry dramatika Neila Simona "Jake 's Women" a za svoj výkon bol druhýkrát v kariére nominovaný na prestížnu divadelnú cenu Tony. V roku 1996 si rolu zopakoval v rovnomennej televíznej adaptácii. V roku 1998 bola v produkcii herca Seana Conneryho na Broadwayi uvedená hra francúzskej dramatičky Yasmine Rezy "Art" v ktorej traja nerozluční kamaráti debatujú o súčasnom umení nad minimalistickým obrazom tvoreným bielymi prúžkami na bielom pozadí, ktorý jeden z nich práve kúpil. Vedľa neho v úlohe Marca sa v predstavení objavil Victor Garber ako Serge a Alfred Molina ako Yvan.
Na striebornom plátne pokračovala jeho spolupráca s Woody Allenom vo filmoch "Manhattan Murder Mystery" v roku 1993 a v muzikáli "Everyone Says I Love You" v roku 1996 po boku Daryl Hanah. Ďalej hral v roku 1997 v politickej satire režiséra Michaela Moora "Kanadská slanina", v akčnej dráme "Vražda v bielom dome" ("Murder at 1600") s Wesleym Snipesom v hlavnej úlohe, a vo filme režiséra Costu-Gavrasa "Mesto šialencov" ("Mad City", 1997) po boku Dustina Hoffmana a Johna Travoltu, či v roku 1998 v romantickej komédii "Objekt mojej túžby" ("The Object of My Affection", 1998).
Deväťdesiate roky pre neho znamenali tiež úspešný návrat na televízne obrazovky. V roku 1993 si splnil jeden zo svojich snov, keď prijal ponuku americkej verejnoprávnej televízie moderovať televízny cyklus zaoberajúci sa vedou "Vedecké hranice Ameriky" ("Scientific American Frontiers"; 19902005). Ako moderátor vydržal plných dvanásť rokov, až do konca cyklu v roku 2005. V roku 1994 bol Americkou televíznou akadémiou za celoživotnú prácu uvedený do Siene slávy. V roku 1994 účinkoval v dráme venovanej obetiam choroby AIDS ("And the Band Played On" spoločnosti HBO a v ktorom sa objavila celá rada filmových hviezd (Richard Gere, Phil Collins, Steve Martin a i.). Pre spoločnosť HBO nakrútil tiež film "White Mile" (1994). Ako hosť sa v roku 1999 objavil v piatich epizódach populárneho amerického seriálu z lekárskeho prostredia "Pohotovosť" ("ER").
Do nového tisícročia vstúpil s nomináciou na cenu televíznej akadémie Emmy za rolu v seriáli "Pohotovosť" a na filmovom plátne sa objavil po boku Mela Gibsona a Helen Huntovej vo filme "Po čom ženy túžia" ("What Woman Want", 2000). V marci 2001 sa predstavil na javisku ako nositeľ Nobelovej ceny za prácu na kvantovej teórii Richard Feynman v hre Petera Parnella "QED".
V roku 2004 sa objavil vo výpravnom filme Martina Scorseseho o živote leteckého priekopníka, režiséra a producenta Howarda Hughesa "Letec" ("The Aviator"; 2004). Za stvárnenie senátora Brewstera bol prvýkrát nominovaný na cenu Americkej filmovej akadémie Oscar. V roku 2004 sa pripojil k zostave seriálu "Západné krídlo" ("The West Wing", 19992006), kde vytvoril postavu republikánskeho kandidáta na prezidenta Arnolda Vinicka. V seriáli vystupoval až do jeho konca v roku 2006. Za svoju rolu bol dvakrát (v rokoch 2005 a 2006) nominovaný na cenu Emmy a v roku 2006 svoju nomináciu premenil vo víťazstvo. V roku 2005 sa na Broadwayi objavil v obnovenej verzii Pulitzerovou cenou ovenčenej divadelnej hre dramatika Davida Mameta z prostredia realitnej kancelárie "Konkurenti" ("Glengarry Glen Ross"). Hra bola nominovaná na šesť cien Tony a svoju tretiu nomináciu v kariére získal za svoj výkon v úlohe Shelleyho Leven aj Alan Alda. V roku 2005 sa zaradil po bok niekoľkých málo hercov, ktorí boli za svoje herecké výkony v jednom roku nominovaní na tri prestížne ceny – na filmového Oscara, televíznu Emmy a divadelnú Tony.
V roku 2005 sa na knižných pultoch objavili jeho memoáre s názvom "Nikdy si nedávajte vypchať svojho psa" ("Never Have Your Dog Stuffed").

</doc>
<doc id="565053" url="https://sk.wikipedia.org/wiki?curid=565053" title="A Boat Lies Waiting">
A Boat Lies Waiting

„A Boat Lies Waiting“ je v poradí štvrtá skladba z albumu "Rattle That Lock", ktorý vydal britský hudobník a niekdajší gitarista skupiny Pink Floyd, David Gilmour v roku 2015. Autormi skladby sú David Gilmour a jeho manželka Polly Samson. 
Text napísala Polly Samson. Skladba je venovaná Davidovmu bývalému kolegovi zo skupiny Pink Floyd, Rickovi Wrightovi, taktiež je ho možné počuť v úvode. Skladba je pravidelnou súčasťou setlistu "Rattle That Lock Tour" (2015-16). 

</doc>
<doc id="565054" url="https://sk.wikipedia.org/wiki?curid=565054" title="Vahide Perçinová">
Vahide Perçinová

Vahide Perçinová (neprechýlene Vahide Perçin, po bývalom manželovi známa ako Vahide Gördümová, neprechýlene Vahide Gördüm; * 13. jún 1965, Izmir, Turecko) je turecká herečka.
Skorý život.
Narodila sa 13. júna 1965 v Izmire na západe Turecka. Jej rodičia majú grécky pôvod (v Izmire žilo mnoho Grékov a nazýval sa Efez, všetci odtiaľ boli vyhnaní tureckými vojskami pod vedením Mustafu Kemala Atatürka v roku 1923). Jej otec bol šoférom kamiónu a matka ženou v domácnosti. Študovala na strednej grafickej škole, neskôr prešla na fakultu ekonómie. Pokračovala na Dokuz Eylül Üniversitesi, konkrétne na Fakulte grafických umení a zložila všetkých deväť skúšok na divadelnú školu. Skončila ako vynikajúca študentka - za výdatnej podpory svojej profesorky Özdemir Nutku. Po ukončení univerzity odišla do Ankary, neskôr do Adany.
Kariéra.
Svoju televíznu kariéru odštartovala v roku 2003, kedy stvárnila Suzan Kozan v seriáli "Bir Istanbul Masalı". S rodinou sa neskôr presťahovala do Istanbulu, krátko po jej účinkovaní v seriáli "Hırsız Polis". V roku 2006 hrala vo filme "Ilk Aşk" s Çetin Tekindor. O rok neskôr za to získala cenu Golden Boll za najlepšiu herečku vo svojej úlohe. V rokoch 2007-2010 hrala v seriáli "Annem" rolu Zeynep Eğilmez. Pred šiestimi rokmi ju vybrali do kino filmu "Zephyr", ktorý bol uverejnený na 45. Medzinárodnom filmovom festivale "Zlatý pomaranč" v Antalyi a 35. Medzinárodnom filmovom festivale v Toronte, kde mal premiéru. Slovákom je známa zo seriálu "Adını Feriha Koydum" (u nás pod názvom Feriha), kde stvárnila starostlivú, osudom ťažko matku hlavnej hrdinky Zehru. Natáčaný bol v rokoch 2010-2012. Od roku 2012 účinkuje v seriáli "Merhaba Hayat", založenom na americkom originále "Private Practice". V júni 2013 sa objavila v seriáli "Muhteşem Yüzyıl", u nás veľmi známom a obľúbenom pod názvom Sultán. Nahradila Meryem Uzerli, ktorá odišla kvôli tehotenstvu a syndrómu vyhorenia. Vahide stvárnila staršiu verziu hlavnej postavy Hürrem.
Súkromný život.
V rokoch 1991-2013 bola vydatá za tureckého herca Altana Gördüma. Po rozvode prešla na svoje dievčenské meno. Majú spolu dcéru Alizem, narodenú v roku 1994. Kvôli rakovine prsníka musela Vahide opustiť seriál Feriha, choroba sa jej v roku 2013 vrátila. Jej exmanžel údajne trpí pokročilou rakovinou kože.

</doc>
<doc id="565056" url="https://sk.wikipedia.org/wiki?curid=565056" title="Alphonso Joseph D'Abruzzo">
Alphonso Joseph D'Abruzzo



</doc>
<doc id="565057" url="https://sk.wikipedia.org/wiki?curid=565057" title="1446 Sillanpaa">
1446 Sillanpaa



</doc>
<doc id="565058" url="https://sk.wikipedia.org/wiki?curid=565058" title="1451 Grano">
1451 Grano



</doc>
<doc id="565059" url="https://sk.wikipedia.org/wiki?curid=565059" title="1523 Pieksamaki">
1523 Pieksamaki



</doc>
<doc id="565060" url="https://sk.wikipedia.org/wiki?curid=565060" title="1535 Paijanne">
1535 Paijanne



</doc>
<doc id="565061" url="https://sk.wikipedia.org/wiki?curid=565061" title="1530 Rantaseppa">
1530 Rantaseppa



</doc>
<doc id="565062" url="https://sk.wikipedia.org/wiki?curid=565062" title="Nikandros z Élidy">
Nikandros z Élidy

Nikandros ("Nikandros") bol olympijský víťaz v behu na dve stadiá v rokoch 304 a 300 pred Kr.
Nikandros z Élidy bol v Olympii na 119. a na 120. hrách korunovaný olivovou ratolesťou z posvätnej olivy "Darkyne krásnych vencov" (Kallistefanos) za víťazstvá v behu na dve stadiá. Svoje majstrovstvo v behu predviedol aj na iných celogréckych hrách, kde získal ďalších šesť víťazných vecov. Beh na vzdialenosť dvoch stádii (diaulos) bol na olympijských hrách druhou najstaršou súťažnou disciplínou zavedenou už v roku 724 pred Kr. a prvým víťazom tejto disciplíny bol Hypénos z Pisy.
Nikandrovi sa za víťazstvá v Olympii dostalo mimoriadnej pocty, keď mu jeho sochu umiestnili k sochám slávnych olymionikov v olympijskej Altide. Ešte v druhom storočí si tieto sochy mohol prezrieť cestovateľ a spisovateľ Pausanias, ktorý o tom zaznamenal: "„...ďalej socha Asamóna, ktorý zvíťazil medzi mužmi v pästnom zápase, a Nikandra, ktorý získal dve víťazstvá v diaulu v Olympii a šesť víťazstiev striedavo na hrách nemejských (a pravdepodobne isthmických). Asamón a Nikandros boli Éliďania a tomu jednému zhotovil sochu Daippos, Asamónovi messénsky Pyrilampes.“"

</doc>
<doc id="565064" url="https://sk.wikipedia.org/wiki?curid=565064" title="Jad va-Šem">
Jad va-Šem



</doc>
<doc id="565067" url="https://sk.wikipedia.org/wiki?curid=565067" title="Jad vašem">
Jad vašem



</doc>
<doc id="565071" url="https://sk.wikipedia.org/wiki?curid=565071" title="Ivan Ljavinec">
Ivan Ljavinec

Vladyka Msgre. Ivan Ljavinec (* 18. apríl 1923, Volovec – † 9. december 2012, Žernůvka) bol čelný predstaviteľ českej gréckokatolíckej cirkvi a skrytej cirkvi. Od roku 1969 bol v Prahe kňazom obnovenej gréckokatolíckej cirkvi, s dňom osamostatnenia Česka sa stal biskupským vikárom novozriadeného gréckokatolíckeho vikariátu. Po zriadení Apoštolského exarchátu gréckokatolíckej cirkvi v Českej republike 13. marca 1996 sa stal jeho prvým exarchom a titulárnym biskupom akalissenským. Exarchát zahŕňa 25 farností a 35 kňazov.
Jeho nástupcom sa stal v roku 2003 Ladislav Hučko, Ivan Ljavinec bol emeritným exarchom.
Životopis.
Narodil sa vo Volovci na Podkarpatskej Rusi. Jeho otec bol učiteľ, v rodine bolo 9 detí. Ljavinec maturoval na ruskom gymnáziu v Mukačeve. Teológiu študoval v Užhorode a vo Viedni, na kňaza bol vysvätený 28. júla 1946 prešovským gréckokatolíckym biskupom Pavlom Gojdičom.
Pretože sa po druhej svetovej vojne nemohol vrátiť na Podkarpatskú Rus, zostal v Prešove. Stal sa sekretárom biskupa Gojdiča. Ako redaktor pôsobil v časopisoch "Blahovistnik" a "Zorja". V septembri 1949 bol vymenovaný za špirituála prešovského kňazského seminára.
Po násilnej likvidácii gréckokatolíckej cirkvi v Česko-Slovensku komunistickým režimom v roku 1950 a po uväznení biskupa Gojdiča internovaný svätiaci biskup prešovský Vasiľ Hopko vymenoval Ljavinca za tajne pôsobiaceho generálneho vikára s mimoriadnymi právomocami. V roku 1955 bol Ljavinec zatknutý a roku 1956 spolu s ďalšími 16 obžalovanými odsúdený, a to na 4 roky väzenia. Pretože dostal aj zákaz pobytu v košickom a prešovskom kraji, po prepustení pracoval v Prahe v robotníckych profesiách, napríklad ako smetiar, kurič, sprievodca. Pritom pokračoval vo svojom poslaní zverenom gréckokatolíckou cirkvou. Bol blízky spolupracovník Felixa Davídka, z ktorého rúk prijal 24. marca 1968 biskupskú konsekráciu. S pražským arcibiskupom Františkom Tomáškom organizoval v roku 1968 celoštátnu petičnú akciu na obnovu činnosti gréckokatolíckej cirkvi, petícia bola úspešná.
V apríli 1969 bol vymenovaný za správcu gréckokatolíckej farnosti u sv. Klimenta v Prahe (jeho predchodcom od obnovenia farnosti v roku 1968 bol Emanuel Hlaváč). Po ustanovení českého gréckokatolíckeho vikariátu sa stal biskupským vikárom, po ustanovení českého apoštolského exarchátu sa stal prvým apoštolským exarchom Gréckokatolíckej cirkvi v Česku. Podmienečne ("sub conditione") bol znovu vysvätený na biskupa 30. marca 1996 v Bazilike svätého Klimenta v Ríme.

</doc>
<doc id="565073" url="https://sk.wikipedia.org/wiki?curid=565073" title="Drama">
Drama

Drama môže byť:

</doc>
<doc id="565075" url="https://sk.wikipedia.org/wiki?curid=565075" title="Justičný palác (Nitra)">
Justičný palác (Nitra)

Justičný (mestský) palác sa nachádza v nitrianskej mestskej časti Staré mesto. Úradná adresa je Štúrova 9.
História, popis.
Výstavba budovy súdu, sedrie (za Rakúska-Uhorska názov krajského súdu), začala v auguste 1901, dokončená bola v roku 1903. Je to monumentálna reprezentačná secesná stavba palácového typu. Autormi projektu boli budapeštianski architekti Štefan Kiss a J. Csellágh. V roku 1906 bola k budove súdu pristavená budova väznice.
Od začiatku tento mestský palác slúži pre účely súdnictva. Tento účel zohľadnili aj architekti v tvarosloví budovy. Hlavnej fasáde dominujú dve sochy v nadživotnej veľkosti, symbolizujúce spravodlivosť. Sú to kamenné sochy Justície a gréckej bohyne Themis. Jedna má v ruke váhy a druhá zákonník. Sovy s roztiahnutými krídlami, ktoré sú symbolmi múdrosti, sa nachádzajú vo vstupnej hale, aj v hlavnej pojednávacej miestnosti.
Justičný palác je jednou z najvýznamnejších dominánt Dolného mesta. 

</doc>
<doc id="565079" url="https://sk.wikipedia.org/wiki?curid=565079" title="Slovenské poľnohospodárske múzeum">
Slovenské poľnohospodárske múzeum

Slovenské poľnohospodárske múzeum sídli v Nitre, v mestskej časti Chrenová, úradná adresa je Dlhá 92.
História.
Slovenské poľnohospodárske múzeum v Nitre bolo zriadené Povereníctvom školstva a kultúry dňom 1. januára 1960, prípravné administratívne práce na jeho vznik však prebiehali už od roku 1959 v poľnohospodárskom oddelení Krajského nitrianskeho múzea v Bojniciach. Koncom roka 1960 bola do Nitry zo Slovenského múzea v Bratislave bola presunutá aj časť poľnohospodárskych zbierok bývalého Zemedelského múzea v Bratislave (1924 - 1940). Slovenské poľnohospodárske múzeum v Nitre tak nepriamo nadviazalo na poľnohospodársko-múzejnú tradíciu bratislavských múzeí. Pod správu štátneho podniku Agrokomplex – Výstavníctvo patrí Slovenské poľnohospodárske múzeum od 1. januára 1978. Nové expozície sa verejnosti sprístupnili v roku 1992.
Súčasnosť.
Expozície Slovenského poľnohospodárske múzea (SPM) sa rozprestierajú na ploche približne 8 900 m². Okrem výstavných priestorov je súčasťou múzea aj skanzen, Nitrianska poľná železnica a knižnica. Celková plocha areálu múzea zaberá rozlohu viac ako 30 hektárov. SPM vlastní vo svojom zbierkovom fonde 28 tisíc zbierkových predmetov z celej oblasti poľnohospodárstva, knižnica obsahuje 43 363 ks knižných jednotiek.
Skanzen.
Skanzen SPM ponúka 33 objektov dokumentujúcich poľnohospodársku minulosť. Patria sem škola z 19. storočia, mliečnica, pálenica, lisovne oleja z 18. storočia, strojový a voštinársky záboj z 19. storočia, valcový mlyn, kamenný mlyn, vinohradnícky hajloch, pekáreň, salaš, zimná maštaľ, čistička osív, stupa na konope – valcová a kladivová, valcha a senníky z 19. storočia, včelíny, ranostredoveká roľnícka usadlosť, symbolický cintorín a konzum (obchod), kde sa dajú pripraviť ochutnávky tradičnej meltovej kávy a v pekárni upiecť osúchy.
Nitrianska poľná železnica.
V areáli skanzenu sa nachádza aj Nitrianska poľná železnica, ktorá je najdlhšie zachovanou poľnou železnicou na území Slovenska. Unikátna úzkorozchodná poľná železnica, parné rušne, vyhliadkové a kryté vozne, drevené staničky, prednosta stanice, rušňovodiči, výhybkári a sprievodcovia s už historickými štikadlami, sú lákadlom pre malých aj veľkých návštevníkov.

</doc>
<doc id="565082" url="https://sk.wikipedia.org/wiki?curid=565082" title="Sósigenes">
Sósigenes

Sósigenes (iné názvy: Sósigenés, Sosigenes; "Sósigenes", iný prepis: "Sósigenés") môže byť:
Sosigenes môže byť aj:

</doc>
<doc id="565084" url="https://sk.wikipedia.org/wiki?curid=565084" title="Sósigenes (olympionik)">
Sósigenes (olympionik)

Sósigenes (iné názvy: Sósigenés, Sosigenes; "Sósigenes", iný prepis: "Sósigenés") bol olympijský víťaz v behu dorastencov na jedno stadion v roku 72 pred Kr.
Sósigenes z neznámej maloázijskej obce bol na 177. olympijských hrách korunovaný olivovým vencom za víťazstvo v behu dorastencov na jedno stadion. Beh dorastencov na vzdialenosť jedného stadia zaviedli na 37. olympijských hrách v roku 632 pred Kr. a prvým víťazom, ktorý si z tejto disciplíny odniesol víťazný veniec bol Polyneikes z Élidy. 
Olympijské víťazstvo Sósigena z Malej Ázie zaznamenal byzantský učenec Fotios v písomnom diele Myriobiblon, a to v 97. kapitole, ktorá okrem iného uvádza aj zoznam olympijských víťazov zo 177. hier. Fotios vo vyhotovovaní tohto zoznamu čerpal z písomností historika Flegóna z Trallu, autora diel, zachovaných prevažne len vo fragmentoch.

</doc>
<doc id="565085" url="https://sk.wikipedia.org/wiki?curid=565085" title="SITA">
SITA



</doc>
<doc id="565087" url="https://sk.wikipedia.org/wiki?curid=565087" title="Ingeborg Fialová">
Ingeborg Fialová

Prof. PhDr. Ingeborg Fialová, Dr. (* 1961 Frýdek-Místek) je česká germanistka a univerzitná pedagogička. Od roku 1992 vyučuje na Katedre germanistiky Filozofickej fakulte Univerzity Palackého v Olomouci. Venuje sa expresionizmu, pražskej a moravskej nemeckej literatúre a nemeckému romantizmu.
Skorší život.
Ingeborg Fialová-Fürstová pochádza zo zmiešanej rodiny. Predkovia z matkinej strany pochádzali zo Sliezska, odmietali sa národne zaradiť. Z otcovej strany boli predkami bohatí Židia, ktorí sa usadili v Olomouci v roku 1848 a asimilovali sa. Obe rodiny používali nemčinu. Češtinu začala používať až v škole. S rozvedenou matkou sa ako štvorročná presťahovala do Ostrova nad Ohří v západných Čechách, jej nevlastný otec bol farárom bratskej cirkvi. V roku 1980 maturovala na Gymnáziu v Ostrově nad Ohří.
Štúdium a profesijná kariéra.
Začiatky.
V roku 1986 absolvovala magisterské štúdium bohemistiky a germanistiky na Katedre germanistiky Filozofickej fakulte Univerzity Palackého v Olomouci. Nasledujúci školský rok pracovala ako lektorka na rovnakej katedre. Chcela pokračovať v doktorskom štúdiu v Nemeckej demokratickej republike, ale štúdium jej nepovolili. Rozhodla sa emigrovať. Nasledujúci rok z Československa utiekla do Nemeckej spolkovej republiky. V akademickom roku 1988/1989 a pracovala ako hosťujúca docentka na univerzite v Klagenfurte. V rokoch 19891991 pracovala na Universität des Saarlandes v Saarbrücken.
Návrat do Olomouca.
V roku 1992 sa vrátila do Olomouca ako odborná asistentka na Katedre germanistiky. V roku 1997 spoluzaložila „Arbeitsstelle für deutschmährische Literatur“ (Centrum pre výskum nemeckej moravskej literatúry). Katedru reformovali podľa nemeckého spôsobu. No i tak upadal záujem o tento jazyk a Fialová bojuje proti úpadu nemčiny v prospech angličtiny: „"To je teď moje velká téma – bojuju za zachování němčiny v Čechách."“ Priznáva, že nemčina už nebude "lingua franca" Strednej Európy a nemčina ako jazyk vedy zaniká: „"Vadí mi, ale když se třeba v Německu koná kongres a jsou tam skoro samí Němci a pár Američanů, kteří se věnují německým tématům, mluví se: anglicky! v Německu se dnes například přírodní vědy učí prakticky jen anglicky. To znamená, že zaniká jistý proud vědění a myšlení, to, čemu se říkalo Naturwissenschaften, což je trošku jiný přistup ke světu než ten angloamerický."“
V roku 2004 spoluzaložila Centrum judaistických studií Kurta a Ursuly Schubertových na Filozofickej fakulte. V Centre doteraz učí. Od roku 1998 je docentkou a od roku 2003 profesorkou. V rokoch 1998 až 2010 bola vedúcou Katedry germanistiky.
Výberová personálna bibliografia.
Monografie.
Podľa Centra pre výskum nemeckej moravskej literatúry vydala tieto monografie:
Redakčná práca.
Ingeborg Fialová rediguje niektoré rady v univerzitnom vydavateľstve: "Beiträge zur deutschmährischen Literatur" (od roku 1999), "Poetica moraviae" (od roku 2003) a "Judaica olomucensia" (od roku 2006).
Ocenenia.
Vo februári 2019 jej bola udelená Pamätná cena Kurta Schuberta za medzináboženský dialóg.

</doc>
<doc id="565092" url="https://sk.wikipedia.org/wiki?curid=565092" title="Rímskokatolícka fara Nitra – Dolné Mesto">
Rímskokatolícka fara Nitra – Dolné Mesto

Rímskokatolícka fara sa nachádza v nitrianskej mestskej časti Staré mesto v Dolnom meste. Úradná adresa je Farská ulica 18.
Popis.
Budovu fary dal postaviť nitriansky biskup Ján Gustíni-Zubrohlavský v rokoch 1774 až 1776. Fara je vzácnou historickou neskorobarokovou budovou, má barokovo-klasicistický slohový výraz. Svoju dnešnú podobu nadobudla po úpravách v roku 1886. Zvláštnosťou objektu je pivnica vysekaná do skaly. Budova má pôdorys v tvare "L" a je postavená v svahovitom teréne, má dvojpodlažné východné krídlo a jednopodlažné severné krídlo.
Pôsobili tu spisovatelia, národovci napríklad Š. Súľovský, Š. Potocký, J. Ščasný, J. Wittek, M. Ďurkovič, J. Vagner a V. Nécsey.
Farnosť spravujú diecézni kňazi.

</doc>
<doc id="565093" url="https://sk.wikipedia.org/wiki?curid=565093" title="Nitriansky mestský park">
Nitriansky mestský park

Mestský park sa nachádza v severozápadnej časti Starého mesta. Známy je aj pod názvom Mestský park na Sihoti.
Opis.
Rozloha parku je 20 hektárov, skladá sa z troch častí – Starého parku Sihoť, strednej časti, ktorá sa nazýva Spojovací park a južnej časti tzv. Nový park.
Súčasťou južnej časti, nazývanej Nový park, sú dve jazerá Veľká Hangócka a Malá Hangócka. Jazerá spája malý potok premostený dreveným oblúkovým mostom. Jazerá sú obľúbeným miestom rybárov.
V strednej časti, v tzv. Spojovacom parku, sa nachádza letné kúpalisko.
Najstaršia časť parku sa nazýva Starý park Sihoť. Táto najsevernejšia časť parku bola založená v polovici 19. storočia. Nachádzajú sa tu detské ihriská, preliezky, prekážková lanová dráha, spoločenské hry mlyn a ruské kolky, bludisko a Gazdovský dvor s domácimi zvieratkami.
Park bol pôvodne lužný les, vysadené lipové aleje a rôzne druhy domácich a cudzokrajných drevín vytvorili zelenú oázu uprostred rušného mesta.
Vychádzkové chodníky sú usporiadané do hviezdy, v strede ktorej sa nachádza Žabia fontána s vodníkom Žblnkom (autorom je nitriansky sochár Július Bártfay).
Hlavná promenáda smeruje k bývalej klasicistickej letnej kaviarni, ktorú dal v roku 1831 postaviť biskup Jozef Wurum. V roku 2015 bola prevádzka obnovená s názvom Starý biskupský hostinec.
Mestský park je miestom oddychu a zábavy.

</doc>
<doc id="565094" url="https://sk.wikipedia.org/wiki?curid=565094" title="Kasárne pod Zoborom">
Kasárne pod Zoborom

Kasárne pod Zoborom, nazývané aj Šiator tábor (z ) sa nachádzajú v Nitre, v mestskej časti Zobor, v areáli lesoparku medzi ulicami Dobšinského a Chrenovská.
Popis.
Kasárne sa nachádzajú v archeologickej lokalite Martinský vrch. Martinský vrch bol osídlený už v období neskorej doby kamennej. Súčasťou areálu bol aj románsky Kostol sv. Martina z 11. storočia. 
Prvá časť tábora bola postavená v roku 1882 podľa projektu nitrianskeho architekta Jána Lyku. Územie dostalo názov „Šiator tábor“, tvorilo ho 10 murovaných budov a 24 drevených barakov, ktoré dokázali ubytovať 300 stálych a 1200 prechodných vojakov. Dňa 4. 9.1887 sa konali veľké manévre, na ktorých sa zúčastnil aj cisár František Jozef I. Začiatkom 90. rokov 19. storočia bola v areáli postavená vojenská nemocnica s dvoma menšími pavilónmi, neskôr v medzivojnovom období bol areál doplnený o ďalšie stavby. Dnes patrí kasáreň k najvýznamnejším zachovaným vojenským pamiatkam na Slovensku. 
Národná kultúrna pamiatka Kasáreň obsahuje 13 pamiatkových objektov. Od roku 2011 je v Ústrednom zozname pamiatkového fondu pod číslom 11749/111749/13 zapísaných 9 murovaných budov niekdajšieho „Šiator tábora“ (veliteľská budova, dva dôstojnícke pavilóny, tri obytné budovy, strážnica, budova hostinca a kolkáreň), hlavná budova nemocnice s dvomi menšími pavilónmi a park. 

</doc>
<doc id="565115" url="https://sk.wikipedia.org/wiki?curid=565115" title="SAAB">
SAAB



</doc>
<doc id="565120" url="https://sk.wikipedia.org/wiki?curid=565120" title="MS DOS">
MS DOS



</doc>
<doc id="565121" url="https://sk.wikipedia.org/wiki?curid=565121" title="Alexandre del Valle">
Alexandre del Valle

Alexandre del Valle (* 6. september 1969, Marseille, Francúzsko) je francúzsky politológ a novinár. Je autorom mnohých kníh, článkov a vedeckých prác v oblasti medzinárodných vzťahov a geopolitiky.
Život.
Získal postgraduálny diplom (DEA) z vojenskej histórie, bezpečnosti a obrany, DEA európskej histórie politických doktrín a politických inštitúcií na Univerzite politických vied v Miláne, a diplom v IEP (Institut d'études politiques) d'Aix-en-Provence (1992).
Obhájil doktorskú prácu na Univerzite Montpellier 3 Paul-Valéry „"Západ a Druhá dekolonizácia: Indeginizmus a islamizmus od studenej vojny až po súčasnosť"“.
Špecializoval sa na štúdium radikálneho islamu a terorizmu, vo svojich dielach študoval moslimský svet a konflikty tejto geopolitickej oblasti.
Po útokoch z 11. septembra 2001 sa del Valle zviditeľnil vo francúzskych a medzinárodných médiách.
Profesijná kariéra.
Začal svoju profesionálnu kariéru ako dôstojník, potom pracoval v Európskom parlamente v Bruseli pred vytvorením jeho poradenskej firmy.
Alexandre Del Valle vyučuje geopolitiku a medzinárodné vzťahy na Vysokej obchodnej škole ESC-La Rochelle (Francúzsko).
Spisovateľ a výskumník.
Celkom Del Valle vydal sedem kníh, v ktorých analyzoval vzostup radikálneho islamizmu, ktorý nazval nový typ totalitarizmu; západnú civilizáciu a krízu západnej identity; geopolitiku Turecka a jej kandidatúre do Európskej únie; rovnako ako konflikt v Sýrii.
V jeho prvej knihe „"Islamizmus a Spojené štáty: spojenectvo proti Európe"“ (1997), Del Valle analyzuje podporu mudžahedínov zo strany USA počas vojny v Afganistane (19791989) a úlohu Spojených štátov v užívaní islamistov v boji proti ZSSR.
Del Valle tvrdí, že "Američania podnecujú islamský radikalizmus, snaží sa vyvolať obavy v súvislosti s tureckým islamizmom a zabrániť "prirodzenému spojenectvo" EÚ s Ruskom".
V knihe "Verdi, rossi, neri", nakl. Lindau 2009, Alexandre Del Valle poukazuje, že "pretože rasistický neonacizmus, ultraľavicovej revolučný komunizmus, fondamentalistický islamizmus sú de facto spojencami v zápase proti európskej demokracii".

</doc>
<doc id="565122" url="https://sk.wikipedia.org/wiki?curid=565122" title="Kyselina šťaveľová">
Kyselina šťaveľová



</doc>
<doc id="565126" url="https://sk.wikipedia.org/wiki?curid=565126" title="Majstrovstvá Afriky v hádzanej 1974">
Majstrovstvá Afriky v hádzanej 1974

Majstrovstvá Afriky v hádzanej 1974 boli prvé majstrovstvá Afriky v hádzanej, ktoré organizuje Africká hádzanárska konfederácia (CAHB). Konali sa v Tunise, v Tunisku v roku 1974, za účasti 5 mužských a 4 ženských tímov. Pôvodne sa mali turnaja zúčastniť aj družstvo mužov Egypta a družstvo žien Alžírska. V oboch kategóriách zvíťazili družstvá hostiteľskej krajiny.
Tieto majstrovstvá slúžili zároveň ako kvalifikácia afrických družstiev na Majstrovstvá sveta žien 1975 (v kategórii mužov sa organizovala samostatná kvalifikácia). Kvalifikovalo sa na ne iba víťazné družstvo.

</doc>
<doc id="565127" url="https://sk.wikipedia.org/wiki?curid=565127" title="LG K7">
LG K7

LG K7 je low-endový androidový smartfón, ktorý vyrába spoločnosť LG Electronics. Predstavený bol v januári 2016 a uvedený do predaja v prvom kvartáli 2016. 
Obsahuje IPS kapacitný LCD dotykový displej s uhlopriečkou 5" a rozlíšením 480 x 854 bodov s bodovou hustotou 196 ppi. Použitý operačný systém je Android vo verzii 5.1 Lollipop. Procesor je štvorjadrový s frekvenciou 1,3 GHz (3G model), resp. 1,1 GHz (LTE model). Veľkosť vnútorného úložiska je 8, resp. 16 GB a veľkosť pamäte RAM 1 GB, resp. 1,5 GB. Úložisko je možné rozšíriť microSD kartou. 
Primárna kamera má rozlíšenie 5, resp. 8 MP s automatickým zaostrovaním a LED bleskom, sekundárna kamera má rozlíšenie 5 MP. 
Obsahuje podporu GPS s A-GPS, microUSB port v. 2.0 a odnímateľnú batériu s kapacitou 2125 mAh. Je dostupný v bielej, čiernej, zlatej a titánovej farbe.

</doc>
<doc id="565128" url="https://sk.wikipedia.org/wiki?curid=565128" title="LG K10">
LG K10

LG K10 je mid-endový androidový smartfón, ktorý vyrába spoločnosť LG Electronics. Predstavený bol v januári 2016 a uvedený do predaja v prvom kvartáli 2016. 
Obsahuje IPS kapacitný LCD dotykový displej s uhlopriečkou 5,3" a rozlíšením 720 x 1280 bodov s bodovou hustotou 196 ppi. Použitý operačný systém je Android vo verzii 5.1 Lollipop. Procesor je štvorjadrový s frekvenciou 1,2/1,3 GHz, resp. osemjadrový 1,14 GHz (LTE model), resp. štvorjadrový 1,3 GHz (3G model). Veľkosť vnútorného úložiska je 8, resp. 16 GB a veľkosť pamäte RAM 1 GB, resp. 1,5 alebo 2 GB. Úložisko je možné rozšíriť microSD kartou. 
Primárna kamera má rozlíšenie 13 MP (LTE model), resp. 8 MP (3G model) s automatickým zaostrovaním a LED bleskom, sekundárna kamera má rozlíšenie 5 alebo 8 MP. 
Obsahuje podporu GPS s A-GPS, microUSB port v. 2.0 a odnímateľnú batériu s kapacitou 2300 mAh. Je dostupný v bielej, indigovej a zlatej farbe.

</doc>
<doc id="565129" url="https://sk.wikipedia.org/wiki?curid=565129" title="Černovice (prírodná pamiatka)">
Černovice (prírodná pamiatka)

Černovice sú prírodná pamiatka evidenčné číslo 5919 na východnom okraji obce Černovice v okrese Chomutov. Chránené územie s rozlohou takmer bolo vyhlásené 22. februára 2012. Dôvodom jeho zriadenia je ochrana európsky významnej lokality s výskytom roháča veľkého a jeho biotopu.

</doc>
<doc id="565133" url="https://sk.wikipedia.org/wiki?curid=565133" title="Amdahlove pravidlo">
Amdahlove pravidlo

Amdahlové pravidlo je používané v informatike k vyjadreniu maximálneho predpokladaného zlepšenia systému potom, čo je vylepšená iba niektorá z jeho častí. Využíva sa napr. u viacejprocesorových systémov k predpovedaní teoretického maximálneho zrýchlenia pri pridávaní ďalších procesorov.
Výpočet.
Veľkosť zlepšenia môžeme označiť ako zrýchlenie S a bude nám určovať, koľkokrát je beh úlohy s vylepšením rýchlejší. 
formula_1
alebo tiež pomocou
formula_2
Pokiaľ chceme počítať celkový zisk na vylepšenie určitých častí, môžeme použiť nasledujúci postup:
Najskôr definujeme premenné 
formula_3 
formula_4 
potom môžeme spočítať dobu výpočtu po zlepšení 
formula_5 
celkové zrýchlenie S potom môžeme spočítať ako 
formula_6

</doc>
<doc id="565134" url="https://sk.wikipedia.org/wiki?curid=565134" title="Majstrovstvá Afriky v hádzanej 1976">
Majstrovstvá Afriky v hádzanej 1976

Majstrovstvá Afriky v hádzanej 1976 boli v poradí 2. majstrovstvá Afriky v hádzanej, ktoré organizuje Africká hádzanárska konfederácia (CAHB). Konali sa v Alžíri, v Alžírsku v dňoch od 10.18. apríla 1976, za účasti 7 mužských a 7 ženských tímov. Pôvodne sa malo zúčastniť aj družstvo mužov Maroka. Nováčikom turnaja bolo sedem družstiev: Alžírsko, Egypt a Pobrežie Slonoviny v kategórii mužov a Alžírsko, Kongo, Nigéria a Pobrežie Slonoviny v kategórii žien. V oboch kategóriách obhájili svoje tituly družstvá Tuniska. V mužskej kategórii po finálovom víťazstve nad , v ženskej nad .
Tieto majstrovstvá slúžili zároveň ako kvalifikácia afrických družstiev na Letné olympijské hry 1976, ktoré hostil Montreal. Z oboch kategórii sa na ne kvalifikovali iba víťazné družstvá.
Konečné poradie.
Pozn: Egypt bol dodatočne diskvalifikovaný.

</doc>
<doc id="565135" url="https://sk.wikipedia.org/wiki?curid=565135" title="Majstrovstvá Afriky v hádzanej 1979">
Majstrovstvá Afriky v hádzanej 1979

Majstrovstvá Afriky v hádzanej 1979 boli v poradí 3. majstrovstvá Afriky v hádzanej, ktoré organizuje Africká hádzanárska konfederácia (CAHB). Konali sa v Brazzaville, v Kongu v dňoch od 20.31. júla 1979, za účasti rekordných 8 mužských a 9 ženských tímov. Pôvodne sa malo zúčastniť aj družstvo mužov Madagaskaru. Nováčikom turnaja bolo sedem družstiev: Kongo a Nigéria v kategórii mužov a Benin, Gabon a Togo v kategórii žien. V mužskej kategórii tretíkrát v rade získalo titul , ktoré vo finálovom stretnutí zvíťazilo nad . U žien triumfovalo domáce po finálovej výhre nad nováčikom z .
Tieto majstrovstvá slúžili zároveň ako kvalifikácia afrických družstiev na Letné olympijské hry 1980, ktoré hostila Moskva. Z mužskej kategórie sa priamo kvalifikovalo víťazné družstvo; víťaz v ženskej kategórii postúpil na svetovú olympijskú kvalifikáciu.
Konečné poradie.
Pozn: Tunisko sa neskôr vzdalo účasti na olympiáde, nahradilo ho Alžírsko.

</doc>
<doc id="565166" url="https://sk.wikipedia.org/wiki?curid=565166" title="Wal-Mart">
Wal-Mart



</doc>
<doc id="565167" url="https://sk.wikipedia.org/wiki?curid=565167" title="Syndicat national de l'édition phonographique">
Syndicat national de l'édition phonographique



</doc>
<doc id="565168" url="https://sk.wikipedia.org/wiki?curid=565168" title="Giro d'Italia">
Giro d'Italia



</doc>
<doc id="565173" url="https://sk.wikipedia.org/wiki?curid=565173" title="Čap">
Čap

Čap môže byť:
Poznámka.
V lekárskej češtine sa ako čep označuje aj časť čapovca, ktorá sa v slovenčine volá zub čapovca (lat. dens epistrophei alebo processus odontoideus).

</doc>
<doc id="565175" url="https://sk.wikipedia.org/wiki?curid=565175" title="Athénodóros">
Athénodóros

Athénodóros () môže byť:

</doc>
<doc id="565176" url="https://sk.wikipedia.org/wiki?curid=565176" title="Shania Twainová">
Shania Twainová



</doc>
<doc id="565178" url="https://sk.wikipedia.org/wiki?curid=565178" title="Radovan Oravkin">
Radovan Oravkin

Radovan Oravkin (* 15. august 1991, Banská Bystrica) je slovenský producent a hudobník. Pôsobí aj ako skladateľ a textár a je spoluzakladateľom skupiny Rock Reunion. Je majiteľom produkčného štúdia Vantastique Music Production.
V roku 2024 sa zúčastnil prvej série reality-show The Traitors Česko (Zrádci).
Na regionálnej Stredoslovenskej televízii, moderuje s Dušanom Cinkotom hudobnú reláciu "Capella" a v roku 2019 založil svoj bočný alternatívny projekt Rado One, v ktorom spieva a tvorí spoločne s bubeníkom Matejom Smutným.
Rock Reunion / Reunion.
V kapele Reunion pôsobí od roku 2006, kedy ju založil na základnej škole spolu so spolužiakom Milanom Kováčom. Do roku 2024 v Rock Reunion účinkoval ako gitarista, raper, autor, textár a producent.
Podieľal sa hudobne a autorsky na zložení a nahraní všetkých štúdiových albumov "Pozerám dopredu," "Denník" a "To najlepšie z nás".
Zo skupiny po nezhodách a rozdielnych názoroch na vývoj kapely v roku 2024 odišiel.
Rado One.
Rado One je slovenská kapela. V septembri 2019 vydala svoje prvé EP "Miracles", z ktorého titulná skladba „Miracles“ dosiahla prvé miesto v najpopulárnejšom rebríčku alternatívnej hudby na Slovensku - Demovnica, organizovanom Rádiom FM. So ziskom vyše 50% hlasov z pomedzi 10 interpretov tak obsadil v predposlednom týždni roku 2019 najvyššiu pozíciu. Svoj úspech zopakovali aj v druhom týždni roka 2020.
Jedná sa o alternatívny pop s prvkami elektronickej, či orchestrálnej hudby. Väčšinou melancholické melódie sú občas doplnené rapom a elektronickými prvkami. 
Skupinu tvoria Radovan Oravkin a Matej Smutný.
Začiatkom roka 2020 bol kapelou ohlásený debutový album Get out of my head, ktorý má výjsť ešte v prvej polovičke roka.
Kapela sa začiatkom roka 2020 dostala do národného finále celosvetovej súťaže Global battle of bands (GBOB), ktoré bolo na zatiaľ odložené, kvôli pandémii Covid-19.

</doc>
<doc id="565182" url="https://sk.wikipedia.org/wiki?curid=565182" title="MFANS">
MFANS

M: FANS je 16. štúdiový album waleského hudobníka a skladateľa Johna Calea, ktorý vyšiel 22. januára 2016. Obsahuje novo nahrané piesne z albume "Music for a New Society" (1982). Prvý singel zalbumu nazvaný „Close Watch“ bol predstavený v novembri 2015. Už v októbri 2014 hudobník vydal pieseň „If You Were Still Around“, ktorej dve alternatívne verzie tiež vyšli na tejto doske. Výrazný vplyv na vznik albumu mala smrť Caleova spolupracovníka Lou Reeda, s ktorým pôsobil okrem iného v skupine The Velvet Underground. Producentom nahrávky bol sám Cale, výkonným producentom jeho manažérka Nita Scott. Na nahrávanie a mixovanie sa vedľa Calea podieľali jeho dlhoroční spolupracovníci Adam Moseley a Dustin Boyer. Druhý menovaný tu taktiež obsluhoval niekoľko nástrojov. Ďalej na dosku prispeli napríklad Deantoni Parks, Jessy Greene či speváčka Amber Coffman.

</doc>
<doc id="565183" url="https://sk.wikipedia.org/wiki?curid=565183" title="Šiator tábor">
Šiator tábor



</doc>
<doc id="565184" url="https://sk.wikipedia.org/wiki?curid=565184" title="Lúč">
Lúč

Lúč (zriedkavo básnicky: paprsk, nesprávne (bohemizmus) alebo veľmi zastarano: papršlek/paprslek) môže byť:
Lúč môže byť aj: 

</doc>
<doc id="565185" url="https://sk.wikipedia.org/wiki?curid=565185" title="Eton">
Eton

Eton môže byť:

</doc>
<doc id="565186" url="https://sk.wikipedia.org/wiki?curid=565186" title="Kano">
Kano

Kano môže byť:

</doc>
<doc id="565192" url="https://sk.wikipedia.org/wiki?curid=565192" title="Athénodóros z Aigionu">
Athénodóros z Aigionu

Athénodóros ("Athénodóros") bol trojnásobný olympijský víťaz v behu na jedno stadion v prvom storočí.
Athénodóros z achájskej obce Aigion bol na 207., na 208. a na 210. olympijských hrách v rokoch 49, 53 a 61 korunovaný olivovým vencom za víťazstvá v behu na jedno stadion. Beh na vzdialenosť jedného stadia sa v Olympii zaviedol už na počiatku hier, t. j. v roku 776 pred Kr. a bol hlavným pretekom aj po zavedení ďalších súťažných disciplín. Menom víťaza tohto preteku sa označovala celá olympiáda.
Záznamy o olympijských víťazstvách Athénodóra sú uvedené v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch.

</doc>
<doc id="565195" url="https://sk.wikipedia.org/wiki?curid=565195" title="Diecézne múzeum v Nitre">
Diecézne múzeum v Nitre

Diecézne múzeum Nitrianskeho biskupstva sa nachádza v Nitre, v mestskej časti Staré mesto, konkrétne v Hornom meste. Úradná adresa je Nám. Jána Pavla II., Nitra.
História, opis.
Diecézne múzeum sídli v centre nádvoria Nitrianskeho hradu, v jednej z budov Nitrianskeho biskupstva, postavenej v 17. storočí.
Prvá, nadzemná časť Diecézneho múzea bola otvorená 5. júla 2007 (na sviatok sv. Cyrila a Metoda) s názvom "Keď písmo prehovorí". Druhá časť – Klenotnica, bola otvorená v roku 2008, s názvom "Skvosty Katedrály – Baziliky sv. Emeráma".
V prvej časti múzeá sa nachádzajú písomné pamiatky a artefakty, ktoré sa viažu k prvému štátnemu útvaru na dnešnom území Slovenska – k Veľkej Morave. Niektoré z artefaktov siahajú ešte do skoršieho obdobia, napríklad náhrobné kamene z rímskeho kastela Kelementia v Iži pri Komárne, terakotové kahance z Gerulaty v Rusovsiach alebo zlaté mince z Bíne.
Z písomných pamiatok sú v múzeu vystavené faksimile Kyjevských listov (hlaholská písomná pamiatka), Assemaniho evanjeliár (10. stor.), Cividalský evanjeliár (5.-7. stor.), rozsiahly spis s názvom O obrátení Bavorov a Korutáncov, Industriae tuae (r. 880), slovanský Proglas, najstaršia zachovaná rukopisná kniha Nitriansky evanjeliár (okolo r. 1083) a významná písomná pamiatka Zoborské listiny z roku 1111 a 1113. Originál Zoborskej listiny z roku 1111 je najstarší pôvodný dokument zachovaný na území Slovenska.
Druhá, suterénna, časť múzea sa nazýva Klenotnica. Je v nej nainštalovaný chrámový poklad Nitrianskej katedrály a Biskupského úradu v Nitre. Nachádzajú sa tu bohoslužobné sakrálne predmety – kalichy, monštrancie, svietniky, lampy, kríže, berle, rytiny, rôzne strieborné a zlaté liturgické premety. Najstaršie zachované klenoty pochádzajú z neskorogotického obdobia. Liturgické predmety, ktoré sú vystavené v klenotnici naďalej slúžia bohoslužobným účelom.

</doc>
<doc id="565198" url="https://sk.wikipedia.org/wiki?curid=565198" title="Misijné múzeum">
Misijné múzeum

Misijné múzeum sa nachádza v Nitre, v mestskej časti Kalvária, v Misijnom dome Spoločnosti Božieho slova. Úradná adresa je Kalvária 3.
Opis.
Misijné múzeum vznikalo približne od roku 1925. V roku 1950 bola jeho činnosť prerušená. Múzeum bolo znova otvorené 15. augusta 1996.
Misijné múzeum vznikalo z predmetov prinesených slovenskými, českými a rakúskymi misionármi z celého sveta. Sú to jednak predmety dennej potreby jednoduchých ľudí, ale aj kultové a ozdobné predmety, šaty a zbrane. Zbierky múzea sa postupne rozširujú a dopĺňajú. V roku 2008 pribudli exponáty zvierat zo všetkých svetadielov (250 exponátov) a rôzne etnografické predmety. Trvalé expozície múzea sú Príbeh svätého Arnolda Janssena, Z ciest našich misionárov, Zvieratá z celého sveta, Motýle z celého sveta.
Externé odkazy.
 

</doc>
<doc id="565199" url="https://sk.wikipedia.org/wiki?curid=565199" title="Bezručovo údolí (prírodná pamiatka)">
Bezručovo údolí (prírodná pamiatka)

Bezručovo údolí je prírodná pamiatka ev. č. 5918 a súčasť rovnomennej európsky významnej lokality a prírodného parku v okrese Chomutov. Oblasť spravuje Agentúra ochrany prírody a krajiny ČR.
Dôvodom vyhlásenia prírodnej pamiatky sú rôznorodé biotopy bučín, suťových lesov, vegetácia silikátových skál a štrbín, údolných jaseňovo-jelšových luhov a biotopov s výskytom zástupcov čeľade ohniváčikovitých. Jadrom chráneného územia je údolie rieky Chomutovky s priľahlými svahmi medzi Chomutovom a Horou Svätého Šebestiána. Územie rezervácie je rozdelené do dvoch rozsiahlych územných celkov oddelených v miestach bývalého Tretieho mlyna.
Prírodné podmienky.
Geologické podložie je tvorené starohornými horninami krušnohorského kryštalinika (bridlice, fylity, svory, pararuly). Na severe sa objavujú tiež ortoruly a migmatity.
Horopisne sa územie nachádza v provincii Česká vysočina, podsústave Krušnohorská hornatina, v celku Krušné hory a v podcelku Loučenská hornatina. Južná časť územia patrí do okrsku Bolebořská vrchovina a severná do okrsku Přísečnická hornatina, čo je kerová hornatina so zvyškami zarovnaných povrchov, ktoré sú práve v miestach prírodnej pamiatky rozdelené kaňonovitým údolím Chomutovky. Bolebořská vrchovina je nižšie vyzdvihnutá a rozčlenená zárezmi svahových tokov a s denudačnými plošinami na medziúdolních chrbtoch. Výškový rozdiel medzi najnižšou a najvyššou časťou územia presahuje 400 m.
Oblasť odvodňuje rieka Chomutovka s menšími prítokmi, z ktorých sú najdôležitejšie Křimovský potok a Kamenička. Na oboch sa nachádzajú priehrady určené na zadržiavanie pitnej vody: vodná nádrž Kamenička z roku 1904 a vodná nádrž Křimov dokončená v roku 1958. Obe nádrže sa však nachádzajú tesne mimo hranice chráneného územia.
Veľký rozdiel nadmorských výšok ovplyvňuje klimatické podmienky. Kým južná časť územia patrí podľa Quittovej klimatickej klasifikácie do mierne teplých oblastí MT4 a MT7, severná časť patrí do chladnej oblasti CH7.
Fauna a flóra.
Z chránených druhov rastlín sa v lokalite vyskytuje mesačnica trváca alebo kôprovník štetinolistý. Stavovce zastupuje salamandra škvrnitá, mlok horský, slepúch lámavý, vretenica severná alebo vydra riečna. Osobitná pozornosť sa venuje obhospodarovaniu vlhkých lúk, na ktoré je viazaný výskyt motýľov modráčika bahniskového a modráčika krvavcového.
Využitie.
Bezručovo údolie je prirodzeným rekreačným zázemím Chomutova. Údolím vedie cesta tretej triedy a s ňou súbežná cyklotrasa k bývalému Tretiemu dolskému mlynu, po ktorej sú vedené cyklotrasy číslo 3078 a3079. Prevažne po pravom brehu Chomutovky je vyznačená modrá turistická značka.
V areáloch Prvého Dolského mlyna a Druhého Dolského mlyna sa nachádzajú reštaurácie a ubytovacie zariadenia.

</doc>
<doc id="565200" url="https://sk.wikipedia.org/wiki?curid=565200" title="Myrtos Pyrgos">
Myrtos Pyrgos

Pyrgos (, tiež Myrtos-Pyrgos) je archeologické nálezisko minojskej kultúry v blízkosti dedinky Myrtos, ktorá podlieha miestnej samospráve v Ierapetre kraja Lasithi na južnom pobreží Kréty.
Názov Pyrgos je moderný a po grécky znamená veža (na pozorovanie). Ďalšie minojské nálezisko Fournou Korifi leží iba východne od Pyrgosu.
Toto sídlo pri ceste do Ierapetry sa pýši niekoľkými minojskými stavbami: kanalizáciou, dláždenými podlahami a chodníkmi. Pri vykopávkach sa našli tabuľky s lineárnym písmom A, hlinené nádoby a krčahy. Archeologický výskum v tejto oblasti bol vykonaný v dvoch etapách v rokoch 1969-1970 a 1981-1982 pod vedením Geralda Cadogana.

</doc>
<doc id="565211" url="https://sk.wikipedia.org/wiki?curid=565211" title="Richard Gonda">
Richard Gonda

Richard Gonda (* 14. marec 1994, Banská Bystrica) je slovenský formulový pretekár. V roku 2013 získal titul európskeho šampióna F3 Open Cup, rok 2014 zakončil na celkovom 3. mieste v šampionáte Formula Acceleration 1 a rok 2015 absolvoval v prestížnom seriáli World Series by Renault v prototype RS 01, v ktorom obsadil celkové 2. miesto v šprintových aj vytrvalostných pretekoch. Ako prvý Slovák absolvoval oficiálne testovanie Formuly Renault 3.5 a GP2 Series.
Sezóna 2015.
Sezónu 2015 absolvoval Richard Gonda v prestížnom šampionáte World Series by Renault v unikátnom prototype Renault R.S.01 v súťaži Renault Sport Trophy. Na legendárnych pretekárskych okruhoch v belgickom Spa, maďarskom Hungaroringu, anglickom Silverstone, nemeckom Nürburgringu, francúzskom LeMans a španielskom Jereze skončil na celkovom druhom mieste v šprintových aj vytrvalostných pretekoch. Na konci roku 2015 absolvoval oficiálne testovanie Formuly Renault 3.5 v juniorskom tíme F1 Lotus 3.5 a ako prvý Slovák sa zúčastnil aj oficiálnych posezónnych testov GP2 Series na okruhu Yas Marina v Abú Dhabí v tíme MP Manor.
Sezóna 2014.
V sezóne 2014 sa Richard Gonda predstavil v šampionáte Formula Acceleration, v ktorom obsadil tretie miesto v celkovom hodnotení šampionátu s počtom bodov 94 a stál 4x na stupňoch víťazov. Na slávnych tratiach ako Monza alebo Nürburgring zvádzal skvelé súboje so svojimi súpermi. Okrem tohto šampionátu sa zúčastnil aj prestížnej súťaže Auto GP na mestskom okruhu v marockom Marrakechi. Záver sezóny okorenil úspešným testovaním Formuly Renault 3.5 v prestížnom šampionáte World Series by Renault.
Sezóna 2013.
Sezóna 2013 a zatiaľ najväčší úspech Richarda Gondu. S monopostom Dallara F308 španielskeho tímu Drivex vybojoval titul európskeho šampióna vo Formule 3. V šestnástich pretekoch dokázal 7x vyhrať, 11x stál na pódiu, 9x štartoval z prvej pozície a celkovo 7x zajazdil najrýchlejšie kolo preteku. V závere sezóny prevzal ocenenia za úspešnú sezónu od Medzinárodnej automobilovej federácie a od Kráľovskej španielskej automobilovej federácie. Šampionát Formuly 3 sa konal na vychýrených pretekárskych okruhoch vo Francúzsku, Španielsku, Nemecku, Veľkej Británii, Belgicku, Taliansku a Portugalsku.
Začiatky kariéry.
Svoju pretekársku kariéru začal Richard Gonda ako 9 ročný v roku 2003 v minikárach, v ktorých sa stal okrem iného 5x majstrom Slovenska, so špeciálom Škoda Fabia si v jednej sezóne vyskúšal aj preteky automobilov do vrchu a v roku 2010 absolvoval s Formulou Renault 2.0 Carpathian Cup, v ktorom obsadil celkové druhé miesto. V sezóne 2011 sa Richard Gonda zúčastnil prestížnej série World Series by Renault na Formule Renault 2.0 vo farbách českého tímu Křenek Motorsport. Sezónu 2012 absolvoval Richard Gonda s monopostom Formula Renault 2.0 v Northern European Cupu vo farbách českého tímu Křenek Motorsport. Na záver sezóny sa predstavil aj na maďarskom Hungaroringu v rámci šampionátu Formuly 2.

</doc>
<doc id="565213" url="https://sk.wikipedia.org/wiki?curid=565213" title="Ponitrianske múzeum">
Ponitrianske múzeum

Ponitrianske múzeum sa nachádza v Nitre, v mestskej časti Staré mesto, konkrétne v Dolnom meste. Úradná adresa je Štefánikova 1.
Mestský dom (Radnica), Štefánikova 1.
Ponitrianske múzeum sídli v budove Mestského domu. Táto novorenesančná budova bola postavená v rokoch 1881-82 podľa projektu architekta Jána Lyku, ktorý neskôr prepracoval mestský inžinier Karol Meyer. Prístavba mestského domu sa uskutočnila až v roku 1911 podľa projektu mestského staviteľa Ing. Michala Gyulaiho, v roku 1912 ju realizoval nitriansky architekt Ján Tomaschek. Budova radnice plnila svoj účel až do roku 1990, bola sídlom Mestského úradu.
Ponitrianske múzeum - opis.
Ponitrianske múzeum sídli v budove Mestského domu (radnice) od roku 1990.
Predchodcom Ponitrianskeho múzea bolo Nitrianske vlastivedné múzeum, ktoré založil Mestský národný výbor v decembri 1962 a sídlilo v budove Veľkého seminára v Hornom meste.
Múzeum spravuje takmer 84 tisíc kusov zbierkových predmetov z odborov archeológia, etnografia, história, numizmatika, botanika, geológia a zoológia.
V roku 1993 múzeum otvorilo expozíciu klenotnicového typu "Skvosty dávnovekého Slovenska". Je tu sústredených vyše 2200 zlatých, strieborných i kovových predmetov, dokumentujúcich tvorivú činnosť a umelecké cítenie človeka od najstarších čias jeho prítomnosti na našom území, teda od staršej doby kamennej až do 17. storočia.
Medzi stále výstavy patria "Nitriansko v zrkadle dejín" (expozícia vývoja historického Nitrianska od praveku, cez včasnú dejinnú dobu, až po stredovek so zreteľom na situáciu vo veľkomoravskej dobe, resp. v 9.-10. storočí) a "Život v lesných a vodných biotopoch" (expozícia zahŕňa takmer 100 kusov preparátov rýb, vtákov a cicavcov z okolia Nitry).
V Ponitrianskom múzeu sa okrem stálych expozícií a výstav múzea konajú aj výstavy rôzneho druhu, prednášky a besedy.
V budove Mestského domu (radnice) okrem Ponitrianskeho múzea sídli aj informačné centrum mesta NISYS.
Externé odkazy.
 

</doc>
<doc id="565215" url="https://sk.wikipedia.org/wiki?curid=565215" title="Majerova skala">
Majerova skala

Majerova skala () je vrchol v juhovýchodnej časti Veľkej Fatry.
Polohopis.
Skalnatý vrchol sa vypína približne 2 km severne od stredu obce Staré Hory. Ukončuje rázsochu Líšky (), vybiehajúcu východným smerom z Krížnej. Zo Starých Hôr vedie vrcholom Majerovej skaly na Krížnu modrá turistická značka.
Prírodná pamiatka Majerova skala.
Vrcholovú časť a juhovýchodné svahy zaberá prírodná pamiatka, prísluchajúca k Národnému parku Veľká Fatra. Nachádza sa v katastri obce Staré Hory v okrese Banská Bystrica. 
Rozloha rezervácie je 88 415 m², ochranné pásmo nie je stanovené. Pamiatka bola vyhlásená v roku 1992 Okresným úradom životného prostredia Banská Bystrica. Rozhodnutím Okresného úradu ŽP č. vl/3/183/94-Js z 28. novembra 1994 ju spravuje Štátna ochrana prírody Správa Národného parku Veľká Fatra. Účelom je ochrana „"skalného útvaru, predstavujúceho trosku chočského príkrovu v tektonickom nadloží krížňanskej série, s výskytom chránených a ohrozených druhov flóry a fauny"“.

</doc>
<doc id="565226" url="https://sk.wikipedia.org/wiki?curid=565226" title="František Dénes">
František Dénes

František Dénes, tiež Ferenc Dénes (* 4. apríl 1845, Tribš, Rakúske cisárstvo† 17. október 1934, Levoča, Česko-Slovensko), bol stredoškolský profesor v Levoči, funkcionár Uhorského karpatského spolku, iniciátor a spoluautor máp Vysokých Tatier, autorom sprievodcu po Karpatoch. Stál pri kolíske tatranskej vysokohorskej turistiky.
Životopis.
Narodil sa v severospišskej obci Tribš, ktorá dnes leží v Poľsku. Tu prežil svoje detstvo. Žil blízko Vysokých Tatier a od detstva ich navštevoval. Ľudovú školu navštevoval v Prešove a v Novom Targu. V Levoči študoval na gymnáziu. Počas vysokoškolských štúdií klasickej filológie a prírodných vied na univerzite vo Viedni spoznával takmer celú rakúsku časť Álp. V štúdiách pokračoval v Budapešti. Vtedy už bol členom budapeštianskeho vzdelávacieho ústavu a sprevádzal do Álp synov známeho zubného lekára MUDr. Fridricha Turnovského. Okrem Álp spoznával maďarské hory Matra.
V rokoch 18761906 pôsobil ako stredoškolský profesor v Levoči. Už počas stredoškolských štúdií v Levoči (1860 1864) navštevoval Vysoké Tatry. V lete 1864 napríklad vystúpil do Javorovej doliny, na Ľadový štít a na Širokú. Keď bol stredoškolským profesorom trávil väčšinu času v Tatranskej Polianke. Ponúkal svoje služby ako informátor a sprievodca Uhorského karpatského spolku. Bol stálym tatranských sprievodcom známeho viedenského geológa Viktora Uhliga a aj sám pokračoval v geologických a glaciologických prieskumoch Tatier.
Praktickú turistiku spájal s geografickými a glaciologickými pozorovaniami. Na základe svojich pozorovaní napísal svojho prvého sprievodcu "Sprievodca po uhorských Karpatoch" ("Wegweiser durch die Ungarischen Krapathen" (Levoča 1888)), ktorý vydal Fridrich Fuchs v roku 1863. V sprievodcovi boli prehľadné mapky úsekov horského terénu i s plánmi turistických stredísk. Bol iniciátorom a spoluautorom prvej tatranskej mapy v mierke 1:25 000 a ďalších máp v slovenskom, maďarskom a nemeckom znení. Výdatne prispel k odhaleniu mnohých omylov, ktoré boli uvedené na vtedajších mapách Vysokých Tatier.
V roku 1873 sa stal spoluzakladateľom Uhorského karpatského spolku. Bol členom predsedníctva a pokladník. Tak isto bol pokladníkom zbierky na výstavbu Karpatského múzea v Poprade.
Zaslúžil sa o vytrasovanie viacerých tatranských chodníkov o.i. aj Tatranskej magistrály od Štrbského plesa na Zelené pleso. Ešte ako 88-ročný viedol výstavbu chodníka z Tatranskej Polianky k Batizovskému plesu a odtiaľ na Ostrvu, Popradské pleso a Štrbské Pleso.
Ako pedagóg organizoval časté študentské exkurzie do hôr. Prebúdzal v študentoch trvalý záujem o Vysoké Tatry. Ako aktívny horolezec vykonal prvovýstup cez Koňa na Ľadový štít. Turistiku pestoval aj vo vysokom veku. Napríklad ako 80-ročný bol na Rysoch a na Bujačom vrchu, 88-ročný absolvoval trasu Tatranská Polianka - Velické pleso - Batizovská dolina - Ostrva - Popradské pleso.
Rok pred smrťou preložil do nemčiny Wahlenbergovo dielo "Flora Carpatorum Principalium" z roku 1814. Takmer až do posledného dňa života robil meteorologické pozorovania v Tatranskej Polianke. Napísal veľa článkov a správ o Tatrách.

</doc>
<doc id="565230" url="https://sk.wikipedia.org/wiki?curid=565230" title="Majstrovstvá sveta vo florbale žien do 19 rokov 2016">
Majstrovstvá sveta vo florbale žien do 19 rokov 2016

Majstrovstvá sveta vo florbale žien do 19 rokov 2016 boli v poradí 7. Majstrovstvá sveta vo florbale žien do 19 rokov, ktoré organizuje Medzinárodná florbalová federácia (IFF). Konali sa od 4. – 8. mája 2016 v Belleville, v Kanade, za účasti 16 tímov. Víťazom sa piatykrát stali florbalisti Švédska.

</doc>
<doc id="565239" url="https://sk.wikipedia.org/wiki?curid=565239" title="BROZ - ochranárske združenie">
BROZ - ochranárske združenie

BROZ - ochranárske združenie (známe aj ako Bratislavské regionálne ochranárske združenie) je občianske združenie, ktoré vzniklo v roku 1997 a ktoré sa zameriava na praktickú ochranu prírody a na podporu trvalo udržateľného rozvoja na Slovensku.
Hlavným cieľom je ochrana a obnova prírody na Podunajsku, v Malých Karpatoch, Záhorí, Bielych Karpatoch a mnohých ďalších územiach Slovenska.
Aktivity.
„Členovia BROZ vypracovali projekt ochrany, na základe ktorého bola vyhlásená prírodná rezervácia Starý háj. Podieľali sa na vyhlásení chránených areálov Chorvátske rameno, Pečniansky les a Soví les.“
V novembri 2023 združenie vyzvalo ľudí, aby sa zapojili do vytvárania nových pranostík. Staré pranostiky sú podľa združenia neaktuálne kvôli klimatickej kríze.
V októbri 2024 združenie dokončilo obnovu jedného z ramien Dunaja. Rameno je súčasťou Bačianskej ramennej sústavy.
Ocenenia.
V septembri 2024 združenie v kategórii "Životné prostredie a ochrana prírody" ocenila bratislavská mestská časť Petržalka.

</doc>
<doc id="565240" url="https://sk.wikipedia.org/wiki?curid=565240" title="BROZ">
BROZ



</doc>
<doc id="565243" url="https://sk.wikipedia.org/wiki?curid=565243" title="Faces of Stone">
Faces of Stone

„Faces of Stone“ je v poradí tretia singel z albumu "Rattle That Lock", ktorý vydal britský hudobník a niekdajší gitarista skupiny Pink Floyd, David Gilmour v roku 2015. Autorom skladby je David Gilmour. 
Text tejto skladby napísal sám Gilmour a hlavnou inšpiráciou bola preňho jeho matka. Je o ňom známe (a sám sa tak neraz vyjadril), že písanie textov je jeho slabina. Skladba bola pravidelnou súčasťou setlistu "Rattle That Lock Tour" (2015-16). 
Skladba vyšla 12. novembra 2015 ako tretí digitálny singel z albumu "Rattle That Lock". 

</doc>
<doc id="565244" url="https://sk.wikipedia.org/wiki?curid=565244" title="FC Petržalka 1898">
FC Petržalka 1898



</doc>
<doc id="565246" url="https://sk.wikipedia.org/wiki?curid=565246" title="Semester">
Semester

Semester (zastarano aj: beh) je polročné študijné obdobie (obdobie výučby) na vysokej škole ukončené spravidla splnením predpísaných zápočtov a skúšok, prípadne odovzdaním vyhovujúcej semestrálnej práce či získaním požadovaného počtu kreditov. Je to časť akademického roka. Na Slovensku a v Česku sa rozlišuje zimný a letný semester.
V Česku rozdelenie výučby na semestre (príp. trimestre) používajú aj terciálne nevysokoškolské školy nazývané vyššie odborné školy.
Etymológia.
Slovo semester pochádza z nemeckého podstatného mena Semester (starší tvar: Semestre), ktoré bolo vytvorené z latinského prídavného mena semestris (=šesťmesačný, polročný) ako nemecký novotvar v 16. storočí (prvý doklad 1515) resp. podľa starších zdrojov až v 18. storočí. Zdroje sa rozchádzajú o podrobnostiach vzniku nemeckého slova Semestre z latinského semestris: Uvádza sa, že prechodným tvarom bolo stredolatinské podstatné meno semestre (=polrok, 6 mesiacov) alebo spojenie semestre tempus (=šesťmesačné obdobie) alebo, že východiskový tvar bolo latinské cursus semestris (=šesťmesačné obdobie). Z nemčiny sa slovo začiatkom 19. stor. dostalo aj do angličtiny (v tvare semester).
Vývoj právnej úpravy na Slovensku.
Od mája 1966 do augusta 1980 platila vyhláška č. 25/1966 Zb., podľa ktorej platilo (§ 3) toto: 
„(1) Na všetkých vysokých školách a fakultách začína sa školský rok 1. októbra a končí sa 30. septembra; rozdeľuje sa na zimný a letný semester. (2) V každom semestri je 15 výučbových týždňov, na ktoré nadväzuje 4-týždňové obdobie, v ktorom sa nevyučuje, a ktoré je určené predovšetkým na samostatné štúdium. Ustanovený počet výučbových týždňov sa nevzťahuje na posledný semester štúdia, ktorý môže učebný plán upraviť diferencovane. (3) Hlavné prázdniny sú 8 týždňov, prázdniny počas školského roka sú maximálne 3 týždne...(4) Zvyšujúce 3 týždne v roku sa využívajú podľa dispozícií dekana na odbornú prax, exkurzie, skúšky a pod. (5) Podrobnejšiu úpravu časového plánu školského roka určí dekan.“
Od septembra 1980 do júna 1990 platila vyhláška č. 105/1980 Zb., podľa ktorej platilo (§ 7) toto:
„(1) Školský rok sa rozdeľuje na zimný semester, letný semester a obdobie hlavných prázdnin. Začiatok výučby a začiatok hlavných prázdnin určuje ministerstvo školstva. (2) Časový plán školského roku určí dekan; ak sa koná výučba študijného odboru na viacerých fakultách, určia časový plán dekani týchto fakúlt jednotne. (3) V každom semestri denného štúdia je pätnásť výučbových týždňov, na ktoré v zimnom semestri nadväzuje šesťtýždňové obdobie určené na skúšky a jeden týždeň prázdnin a v letnom semestri päťtýždňové obdobie určené na skúšky (ďalej len „skúšobné obdobie“). Hlavné prázdniny trvajú osem týždňov...(4) Zostávajúce dva týždne školského roku určí dekan na uskutočňovanie odbornej praxe alebo spoločensko-politickej praxe, na exkurzie a pod.“ Zimný semester trval spravidla od septembra do januára a letný od februára do júna.
Od júla 1990 do 19. novembra 1996 nebola organizácia školského roka výslovne upravená, pretože nový zákon o vysokých školách (zákon č. 172/1990 Zb.) ani jeho vykonávacie predpisy neobsahoval(i) príslušné výslovné ustanovenie. Až novelou spomínaného školského zákona účinnou od 20. novembra 1996 bol do zákona pridaný stručný text (§ 18), ktorý spolu s celým zákonom platil až do marca 2002:
„Školský rok sa začína 1. septembra bežného roka a končí sa 31. augusta nasledujúceho roka. Organizáciu školského roka určuje štatút fakulty alebo štatút vysokej školy, ak sa vysoká škola nečlení na fakulty.“
Od apríla 2002 dodnes platí nový zákon o vysokých školách (zákon č. 131/2002 Z. z.), podľa ktorého platí (§ 61) toto: „(1) Akademický rok sa začína 1. septembra bežného roka a skončí sa 31. augusta nasledujúceho roka. (2) Štúdium v jednom akademickom roku sa môže členiť na dva semestre alebo tri trimestre. Konkrétne členenie štúdia si každá vysoká škola určuje vo svojom štatúte.“

</doc>
<doc id="565250" url="https://sk.wikipedia.org/wiki?curid=565250" title="Pozsonybeszterce">
Pozsonybeszterce



</doc>
<doc id="565252" url="https://sk.wikipedia.org/wiki?curid=565252" title="Footgolf">
Footgolf



</doc>
<doc id="565254" url="https://sk.wikipedia.org/wiki?curid=565254" title="John Cornforth">
John Cornforth



</doc>
<doc id="565255" url="https://sk.wikipedia.org/wiki?curid=565255" title="John W. Cornforth">
John W. Cornforth



</doc>
<doc id="565256" url="https://sk.wikipedia.org/wiki?curid=565256" title="Charmis zo Sparty">
Charmis zo Sparty

Charmis ("Charmis") bol olympijský víťaz v behu na jedno stadion v roku 668 pred Kr.
Charmis zo Sparty bol na 28. olympijských hrách v roku 668 pred Kr. korunovaný olivovým vencom za víťazstvo v behu na jedno stadion. Podľa starovekého autora Pausania, na rozdiel od Eusebia a Iulia Africana, bol v tejto disciplíne v tom roku olympijským víťazom Chionis zo Sparty. Beh na vzdialenosť jedného stadia sa v Olympii zaviedol už na počiatku hier, t. j. v roku 776 pred Kr. a bol hlavným pretekom aj po zavedení ďalších súťažných disciplín. Menom víťaza tohto preteku sa označovala celá olympiáda.
Záznam o olympijskom víťazstve Charmida je uvedený v zozname olympijských víťazov od starovekého historika Eusebia, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch. Gréci už zrejme v časoch antického dávnoveku vedeli, že strava dokáže vo veľkej miere ovplyvniť výkon športovca. Dokazuje to aj Eusebiov záznam, že Charmis sa pri tréningu živil stravou pozostávajúcou zo sušených fíg.

</doc>
<doc id="565257" url="https://sk.wikipedia.org/wiki?curid=565257" title="Marek Myslenovič">
Marek Myslenovič

Marek Myslenovič - maďarsko-latinský prídomok "Horváth de Kamychacz" (, , - † 1508) bol kapitán Budínskeho hradu, chorvátsko-slavónsko-dalmátsky bán.
Pochádzal z Dalmácie. V roku 1495 sa oženil s bohatou vdovou po Pavlu Kinižim Benignou, dcérou Blažeja Maďara. Sobášom získal polovicu jej majetku. Okrem hradu Nagyvázsony mu pripadli panstvá na Považí, vrátane hradu Strečno. V roku 1505 zastával čestnú hodnosť kapitána Budínskeho hradu. V roku 1506 – 1507 bol chorvátsko-slavónsko-dalmátskym bánom spolu s Andrejom Bothom.
Zomrel po páde z koňa v roku 1508. Pochovaný je v pavlínskom kláštore sv. Michala v Nagyvázsony. Tam sa nachádza jeho mramorový náhrobok s nápisom. Na náhrobku je postava rytiera, v pravej ruke drží vojenskú zástavu a a v ľavej svoj erb. Pod nohami mu leží lev, ktorý podľa F. V. Sasinka znázorňuje Turka.

</doc>
<doc id="565263" url="https://sk.wikipedia.org/wiki?curid=565263" title="Majstrovstvá Afriky v hádzanej 1981">
Majstrovstvá Afriky v hádzanej 1981

Majstrovstvá Afriky v hádzanej 1981 boli v poradí 4. majstrovstvá Afriky v hádzanej, ktoré organizuje Africká hádzanárska konfederácia (CAHB). Konali sa v Tunise, v Tunisku v dňoch od 17.31. júla 1981, za účasti 8 mužských a 7 ženských tímov. Nováčikmi turnaja boli tri družstvá: Angola a Guinea v kategórii mužov a Angola v kategórii žien. V mužskej kategórii získalo titul , ktoré vo finálovom stretnutí zvíťazilo nad . Pre strieborné Pobrežie Slonoviny to bola prvá medaila. U žien obhájilo titul po finálovej výhre nad domácim .
Tieto majstrovstvá slúžili zároveň ako kvalifikácia afrických družstiev na Majstrovstvá sveta žien 1982. Z oboch kategórii sa kvalifikovali iba víťazné družstvá.

</doc>
<doc id="565264" url="https://sk.wikipedia.org/wiki?curid=565264" title="Majstrovstvá Afriky v hádzanej 1983">
Majstrovstvá Afriky v hádzanej 1983

Majstrovstvá Afriky v hádzanej 1983 boli v poradí 5. majstrovstvá Afriky v hádzanej, ktoré organizuje Africká hádzanárska konfederácia (CAHB). Konali sa v Káhire, v Egypte v júli 1983, za účasti 10 mužských a 9 ženských tímov. Nováčikom turnaja bolo iba mužské družstvo Maroka. V mužskej kategórii obhájilo titul , ktoré vo finálovom stretnutí zvíťazilo nad . Pre strieborné Kongo to bola prvá medaila. U žien získalo titul tretíkrát v rade po finálovej výhre nad .
Tieto majstrovstvá slúžili zároveň ako kvalifikácia mužských afrických družstiev na Letné olympijské hry 1984, ktoré hostilo Los Angeles. Kvalifikovalo sa na ne iba víťazné družstvo. Ďalšie družstvo v poradí postúpilo na MS B kategórie 1985.

</doc>
<doc id="565265" url="https://sk.wikipedia.org/wiki?curid=565265" title="John Kendrew">
John Kendrew

Sir John Cowdery Kendrew (* 24. marec 1917† 23. august 1997) bol anglický biochemik a kryštalograf, nositeľ Nobelovej ceny za chémiu spoločne s Maxom Perutzom, ich skupina v Cavendishovom laboratóriu v Cambridge ako prvá zistila štruktúru niektorých proteínov.
Životopis.
Narodil sa v Oxforde ako syn Wilforda George Kendrewa, ktorý prednášal klimatológiu na tamojšej univerzite, a Evelyn May Graham Sandburgovej, historičky umenia. Po prípravke na "Dragon School" v Oxforde študoval na "Clifton College" v Bristole v rokoch 19301936. Pokračoval na Trinity College v Cambridge v roku 1936, kde promoval v odbore chémia v roku 1939. Prvé mesiace druhej svetovej vojny strávil výskumom reakčnej kinetiky a potom sa stal členom Air Ministry Research Establishment, kde pracoval na výskume radaru. V roku 1940 bol zamestnaný operačným výskumom na veliteľstve Royal Air Force a dostal čestnú hodnosť podplukovníka letectva. Počas ďalších rokov vojny sa začal čoraz viac zaujímať o biochemické problémy a rozhodol sa pracovať na štruktúre proteínov.
Kryštalografia.
V roku 1945 začal spolupracovať s Dr. Maxom Perutzom v Cavendishovom laboratóriu v Cambridge. Podľa návrhu fyziológa Josepha Barcrofta začal pracovať na porovnávacej štúdii kryštalografie proteínov dospelého človeka a fetálneho hemoglobínu oviec.
V roku 1947 sa stal členom "Fellow of Peterhouse" a "Medical Research Council" (MRC) odsúhlasila vytvorenie výskumného oddelenia pre štúdium molekulárnej štruktúry biologických systémov na pokyn sira Lawrence Bragga. V roku 1954 sa stal profesorom Davy-Faradayových laboratórií pri "Royal Institution" v Londýne.
Kryštálová štruktúra myoglobínu.
V roku 1962 získal spolu s Maxom Perutzom Nobelovu cenu za chémiu za určenie prvých štruktúr atómov proteínov za použitia röntgenovej kryštalografie. Pracovali v miestach, kde sa teraz nachádzajú MRC laboratória molekulárnej biológie v Cambridge. Kendrew určil štruktúru proteínu myoglobínu, ktorý viaže kyslík v svalových bunkách.
V roku 1947 MRC súhlasila s vytvorením výskumného oddelenia pre štúdium molekulárnych štruktúr biologických systémov. Pôvodná štúdia prebiehala na štruktúre hemoglobínu u oviec, ale s postupom práce a len čo boli k dispozície dosiahnuteľné zdroje, začal sa Kendrew venovať štúdiu myoglobínu, ktorého molekula dosahuje len štvrtinu veľkosti molekuly hemoglobínu. Počiatočným zdrojom materiálu bolo konské srdce, ale takto získané kryštály boli príliš malé pre rtg analýzu. Uvedomil si, že lepšie vyhliadky by mohlo ponúkať tkanivo zachovávajúce kyslík u cicavcov, ktorí sa potápajú pod vodu a náhodou sa mu podarilo získať veľkú časť veľrybieho mäsa z Peru. Veľrybí myoglobín mu poskytol veľké kryštály s čistými röntgenovými difrakčnými obrazcami. Avšak stále zostával problém neprekonaný, až v roku 1953 Max Perutz objavil, že problematická fáza analýzy difrakčných obrazcov by mohla byť vyriešená viacnásobným izomorfným nahradením – porovnaním zákonitostí z niekoľkých kryštálov; jedného z natívneho proteínu, a ďalšieho, ktorý by bol naložený v roztoku ťažkých kovov a mal ióny kovov dosadené na rôznych, presne stanovených pozíciách. Potom bola v roku 1957 získaná mapa elektrónov s hustotou rozlíšenia 6 angströmov (0,6 nanometra) a do roku 1959 mohol byť vytvorený atómový model o rozlíšení 2 angströmov (0,2 nm).
Neskoršie kariéra.
V roku 1963 sa stal jedným zo zakladateľov "European Molecular Biology Organization" a tiež bol po mnoho rokov šéfredaktorom časopisu "Journal of Molecular Biology". Stal sa členom "American Society of Biological Chemists", v roku 1967 čestným členom Medzinárodnej akadémie vied. V roku 1974 sa mu podarilo presvedčiť vlády, aby založili "European Molecular Biology Laboratory" v Heidelbergu a stal sa ich prvým riaditeľom. Od roku 1974 do roku 1979 bol kurátorom Britského múzea, od roku 1974 do roku 1988 bol postupne generálnym tajomníkom, potom viceprezidentom a nakoniec prezidentom "International Council of Scientific Unions".
Po jeho odchode do dôchodku z "European Molecular Biology Laboratory" sa stal prezidentom St. John's College na univerzite v Oxforde a tento post zastával od roku 1981 do roku 1987. Jeho záznam v zozname who'se Who obsahuje desiatky ďalších dôležitých národných a medzinárodných výborov, ktorých bol buď členom alebo im predsedal.

</doc>
<doc id="565266" url="https://sk.wikipedia.org/wiki?curid=565266" title="John Cowdery Kendrew">
John Cowdery Kendrew



</doc>
<doc id="565267" url="https://sk.wikipedia.org/wiki?curid=565267" title="John C. Kendrew">
John C. Kendrew



</doc>
<doc id="565268" url="https://sk.wikipedia.org/wiki?curid=565268" title="Secunda Hyadum">
Secunda Hyadum



</doc>
<doc id="565269" url="https://sk.wikipedia.org/wiki?curid=565269" title="Majstrovstvá Afriky v hádzanej 1985">
Majstrovstvá Afriky v hádzanej 1985

Majstrovstvá Afriky v hádzanej 1985 boli v poradí 6. majstrovstvá Afriky v hádzanej, ktoré organizuje Africká hádzanárska konfederácia (CAHB). Konali sa v Luande, v Angole v septembri 1985, za účasti 11 mužských a 9 ženských tímov. Nováčikom turnaja bolo iba ženské družstvo Ghany. V mužskej kategórii získalo titul tretíkrát v rade , ktoré vo finálovom stretnutí zvíťazilo nad . U žien získalo titul štvrtýkrát v rade po finálovej výhre nad .
Tieto majstrovstvá slúžili zároveň ako kvalifikácia afrických družstiev na Majstrovstvá sveta 1986, ktoré organizovalo Švajčiarsko, resp. Holandsko. Z oboch kategórii sa na ne kvalifikovali iba víťazné družstvá. Družstvá na 2. mieste postúpili na MS B kategórie 1987.
Konečné poradie.
Pozn: Kongo sa nakoniec MS 1986 nezúčastnilo.

</doc>
<doc id="565271" url="https://sk.wikipedia.org/wiki?curid=565271" title="Majstrovstvá Afriky v hádzanej 1987">
Majstrovstvá Afriky v hádzanej 1987

Majstrovstvá Afriky v hádzanej 1987 boli v poradí 7. majstrovstvá Afriky v hádzanej, ktoré organizuje Africká hádzanárska konfederácia (CAHB). Konali sa v Rabate, v Maroku v roku 1987, za účasti 8 mužských a 8 ženských tímov. Nováčikom turnaja bolo iba ženské družstvo Maroka. V mužskej kategórii získalo titul štvrtýkrát v rade , ktoré vo finálovom stretnutí zvíťazilo nad . U žien získalo titul po finálovej výhre nad .
Tieto majstrovstvá slúžili zároveň ako kvalifikácia afrických družstiev na Letné olympijské hry 1988, ktoré hostil Soul. Z oboch kategórii sa na ne kvalifikovali iba víťazné družstvá. Družstvá na 2. mieste postúpili na MS B kategórie 1989.
Konečné poradie.
Pozn: Kamerun sa nakoniec MS B kategórie 1985 nezúčastnil.

</doc>
<doc id="565272" url="https://sk.wikipedia.org/wiki?curid=565272" title="Tibor Molek">
Tibor Molek

Tibor Molek (* 30. október 1930, Banská Bystrica – † 22. júl 2023, Mníchov) bol bývalý slovenský rozhlasový redaktor a exilový pracovník.
Životopis.
Narodil sa v Banskej Bystrici roku 1930 ako jediný syn úradníka. Koncom 30. rokov sa jeho rodina presťahovala do Senca, odkiaľ sa jeho rodina vysťahovala po záboru južného Slovenska do Bratislavy, kde Tibor Molek študoval na gymnáziu.
Ďalej študoval na bratislavskej univerzite právo. Z Česko-Slovenska emigroval aj so svojou budúcou manželkou v januári roku 1952, keď predtým dostal povolávací rozkaz do PTP. Pri úteku preplávali rieku Moravu a na rakúskej strane vyhľadali pomocníkov, ktorí im pomohli, a to aj finančne. Dostali sa potom až do Viedne, odkiaľ pokračovali do utečeneckého tábora v Linci. Tam získal kontakty na Slobodnú Európu a na prelome apríla a mája prekročili hranice do Západného Nemecka. V Mníchove zložil skúšky pre prácu v rozhlase a bol prijatý Pavlom Tigridom.
Tibor Molek zomrel 22. augusta 2023 v Mníchove.
Kariéra v Slobodnej Európe.
Pracoval ako hlásateľ kultúrnych a hudobných programov. Užíval krycie meno Tibor Dolina. To však nezabránilo vyšetrovaniu jeho rodiny v Česko-Slovensku. Roku 1968 sa mohol v Mníchove (po prvý a posledný raz) stretnúť so svojou matkou. Potom bol vyslaný do Lisabonu, aby tam pomáhal vybudovať slovenské oddelenie pre vysielanie na územie Slovenska na iných frekvenciách. V Lisabone pôsobil až do roku 1991.

</doc>
<doc id="565273" url="https://sk.wikipedia.org/wiki?curid=565273" title="Vahide Perçin">
Vahide Perçin



</doc>
<doc id="565275" url="https://sk.wikipedia.org/wiki?curid=565275" title="Vahide Gördüm">
Vahide Gördüm



</doc>
<doc id="565276" url="https://sk.wikipedia.org/wiki?curid=565276" title="Vahide Gördümová">
Vahide Gördümová



</doc>
<doc id="565279" url="https://sk.wikipedia.org/wiki?curid=565279" title="Svätoplukovo námestie">
Svätoplukovo námestie

Svätoplukovo námestie v Nitre sa nachádza v centre mesta, v mestskej časti Staré mesto, konkrétne v Dolnom meste. Svätoplukovo námestie je jedna z významných archeologických lokalít mesta. Je to najväčšie námestie v Nitre.
História.
V minulosti bolo toto námestie štvorcové. Už v stredoveku bolo na mieste terajšieho námestia trhové námestie, tradícia trhov sa tu zachovala do tridsiatych rokov 20. storočia. Nachádzal sa tu kostol sv. Jakuba (prvá zmienka o kostole je z roku 1232), zbúraný bol v roku 1786. Na námestí zostala až do roku 1880 stáť veža tohto kostola, z nej sa zachoval kríž (stojí nad Svoradovou jaskyňou) a hodiny, ktoré sú umiestnené v jednej z veží Mestského domu (radnice). Mestský dom (radnicu) postavili v rokoch 188082 na mieste, kde predtým stála veža kostola sv. Jakuba.
V strede námestia bol Mariánsky stĺp od Antona Brandla, ktorý dal na pamiatku morovej epidémie (z roku 1739) v roku 1882 postaviť biskup Augustín Roskoványi. Stĺp bol viackrát premiestnený, od roku 1989 stojí na terajšom mieste, v blízkosti Mestského domu (radnice).
V roku 1883 bolo na námestí postavené prvé nitrianske divadlo s kapacitou 360 miest. Deväť metrov široké javisko bolo osvetlené petrolejovými lampami. Nitra mala v tom čase asi deväť tisíc obyvateľov. Budova stála na ploche terajšieho divadla a slúžila nitrianskej verejnosti až do jej zničenia leteckou bombou v druhej svetovej vojne. Nová budova divadla (terajšieho Divadla Andreja Bagara) bola postavená v roku 1992.
V rokoch 192931 bola podľa projektu českého architekta Josefa Marka na námestí postavená budova Poštového a telegrafného úradu (dnešná Pošta 1). Objekt patrí medzi najvýznamnejšie architektonické diela medzivojnového obdobia v Nitre. Zachoval sa takmer v autentickej podobe.
Na opačnej strane námestia, oproti Mestského domu (radnice) sa nachádza Meštiansky dom (úradná adresa Štefánikova trieda 2). Je to najstaršia budova Dolného mesta pôvodne zo 16. storočia. V rokoch 17001703 v nej bolo umiestnené prvé piaristické gymnázium v Nitre. Dnes je využívaná na komerčné účely.
Súčasnosť.
Námestie sa neustále menilo. Dnešnú podobu získalo po rozsiahlej asanácii v osemdesiatych rokoch 20. storočia.
Súčasné moderné Svätoplukovo námestie má kruhový pôdorys s fontánou umiestnenou v strede námestia. Dlažba celého námestia vytvára ornamenty, jedinečný vzor rybích šupín.
Námestiu dominuje budova Divadla Andreja Bagara, hneď vedľa stojí Pošta, Mestský dom (radnica), Mariánsky stĺp, začiatok pešej zóny, budova bývalého Gymnázia, Kupecká ulica, budovy reštaurácií a hotelov a okruh končí v parčíku pri Divadle. Striekajúca fontána, ktorá sa nachádza v strede námestia, od roku 2013 mení farby, v lete je miestom stretnutia a osvieženia, v zime sa okolo fontány rozprestiera vianočné mestečko, vo vnútri fontány býva umiestnený betlehem pod vysvieteným vianočným stromom.
Po celom obvode Svätoplukovho námestia sú umiestnené oddychové lavičky, vedľa budovy Divadla Andreja Bagara sa nachádza zelený parčík.
Na námestí sa pravidelne konajú rôzne spoločenské a kultúrne podujatia (mestské oslavy, jarmoky, slávnosti, koncerty, letné kino a iné).
Zo Svätoplukovho námestia je výhľad na Horné mesto, na pešiu zónu, či Kupeckú ulicu.

</doc>
<doc id="565283" url="https://sk.wikipedia.org/wiki?curid=565283" title="Majstrovstvá Afriky v hádzanej 1989">
Majstrovstvá Afriky v hádzanej 1989

Majstrovstvá Afriky v hádzanej 1989 boli v poradí 8. majstrovstvá Afriky v hádzanej, ktoré organizuje Africká hádzanárska konfederácia (CAHB). Konali sa v Alžíri, v Alžírsku v júli 1989, za účasti 7 mužských a 6 ženských tímov. Alžírsko bolo organizátorom afrického šampionátu druhýkrát, predtým hostilo toto podujatie v roku 1976. V mužskej kategórii získalo titul piatykrát v rade domáce , ktoré vo finálovom stretnutí zvíťazilo nad . U žien získala titul po finálovej výhre nad . Pre zlatú Angolu to bola vôbec prvá medaila.
Tieto majstrovstvá slúžili zároveň ako kvalifikácia afrických družstiev na Majstrovstvá sveta 1990, ktoré organizovalo Česko-Slovensko, resp. Kórejská republika. Z oboch kategórii sa na ne kvalifikovali iba víťazné družstvá. 

</doc>
<doc id="565284" url="https://sk.wikipedia.org/wiki?curid=565284" title="Jiří Mrázek (geofyzik)">
Jiří Mrázek (geofyzik)

RNDr. Jiří Mrázek, CSc. (* 17. apríl 1923, Praha – † 14. november 1978, Praha) bol český geofyzik, popularizátor prírodných vied a kozmonautiky, šachista a náboženský spisovateľ.
Vedecká a odborná činnosť.
Vyštudoval fyziku a astronómiu na Karlovej univerzite, zároveň sa však venoval aj svojim početným koníčkom, a to na vysokej úrovni. Bol juniorským majstrom ČSR v šachu, československým rekordmanom v telegrafnom kľúčovaní a príjme a renomovaným amatérom vysielačom (značka OK1GM). Pracoval v Geofyzikálnom ústave ČSAV v Prahe a zaoberal sa geomagnetickými javmi, ionosférou a šírením elektromagnetických vĺn. V súvislosti s touto činnosťou sa v 60. rokoch podieľal na československých projektoch na družiciach Magion, zaoberal sa kozmonautikou a stal sa jej televíznym a rozhlasovým propagátorom, takže bol veľmi populárnou postavou. Ku koncu života ťažko ochorel a prekonal duchovnú konverziu, ktorú popísal v rozhovoroch s V. Holotom; knižka pôvodne vyšla ako samizdat, potom neskôr v Ríme a v roku 1994 v Prahe.

</doc>
<doc id="565285" url="https://sk.wikipedia.org/wiki?curid=565285" title="Ernst Otto Fischer">
Ernst Otto Fischer

Ernst Otto Fischer (* 10. november 1918, Solln, dnes Mníchov – † 23. júl 2007, Mníchov) bol nemecký chemik, nositeľ Nobelovej ceny za chémiu za rok 1973 (spolu s Geoffrey Wilkinsonom).
Za vojny sa zúčastnil bojov ako vojak nemeckej armády a študoval chémiu na Technickej univerzite Mníchov. Doktorskú prácu mu viedol Walter Hieber. Na rovnakej univerzite neskôr pokračoval ako učiteľ, profesor a od roku 1964 vedúci katedry anorganickej chémie. Venoval sa štúdiu organokovovej chémie a v tomto odbore dosiahol prelomových výsledkov.

</doc>
<doc id="565286" url="https://sk.wikipedia.org/wiki?curid=565286" title="William Lipscomb">
William Lipscomb

William Nunn Lipscomb, Jr. (* 9. december 1919, Cleveland – † 14. apríl 2011, Cambridge) bol americký chemik, nositeľ Nobelovej ceny za chémiu za rok 1976. Študoval chémiu a dočasne aj fyziku na Univerzite v Kentucky a na Kalifornskom technologickom inštitúte. V rokoch 1946 až 1959 učil na Univerzite v Minnesote, roku 1959 získal profesúru na Harvardovej univerzite. Významné sú najmä jeho práce o teórii zlúčenín bóru, za ktoré dostal Nobelovu cenu.

</doc>
<doc id="565287" url="https://sk.wikipedia.org/wiki?curid=565287" title="William N. Lipscomb">
William N. Lipscomb



</doc>
<doc id="565288" url="https://sk.wikipedia.org/wiki?curid=565288" title="William Nunn Lipscomb">
William Nunn Lipscomb



</doc>
<doc id="565295" url="https://sk.wikipedia.org/wiki?curid=565295" title="Majstrovstvá sveta v ľadovom hokeji žien do 18 rokov 2014">
Majstrovstvá sveta v ľadovom hokeji žien do 18 rokov 2014

Majstrovstvá sveta v ľadovom hokeji žien do 18 rokov 2014 boli siedme majstrovstvá sveta v ľadovom hokeji žien do 18 rokov. Odohrali sa v maďarskom hlavnom meste Budapešť od 23. do 30. marca 2014. Titul z roku 2013 obhájila .
O udržanie.
Tretí zápas, ktorý bol naplánovaný na 30. marca o 12:00, sa nehral, lebo o zostupujúcom už bolo rozhodnuté.&lt;br&gt;" vyhralo 2:0 na zápasy a udržalo sa. zostupuje do I. divízie a v Top divízií ho nahradí ."
I. divízia.
Turnaj I. divízie MS 2014 sa hral vo Füssene v Nemecku od 29. marca do 4. apríla 2014.
Kvalifikácia I. divízie.
Kvalifikácia I. divízie v rámci MS 2014 sa hrala v Krynici-Zdróji v Poľsku od 18. do 23. marca 2014.

</doc>
<doc id="565297" url="https://sk.wikipedia.org/wiki?curid=565297" title="Paolo Cane">
Paolo Cane



</doc>
<doc id="565298" url="https://sk.wikipedia.org/wiki?curid=565298" title="Palm OS">
Palm OS



</doc>
<doc id="565299" url="https://sk.wikipedia.org/wiki?curid=565299" title="S'-čchuan">
S'-čchuan



</doc>
<doc id="565301" url="https://sk.wikipedia.org/wiki?curid=565301" title="Kto odchádza v daždi">
Kto odchádza v daždi



</doc>
<doc id="565302" url="https://sk.wikipedia.org/wiki?curid=565302" title="Vitória SC">
Vitória SC



</doc>
<doc id="565304" url="https://sk.wikipedia.org/wiki?curid=565304" title="Demografia Bieloruska">
Demografia Bieloruska

Tento článok sa zaoberá demografiou Bieloruska. 
K 1. aprílu 2016 žije v Bielorusku 9 498 700 obyvateľov.
Demografické trendy.
Počet obyvateľov Bieloruska sa značne znížil počas druhej svetovej vojny, keď klesol zo zhruba 9 miliónov v roku 1940 na 7,7 milióna v roku 1951. Bielorusko bolo Nemcami okupované tri roky a okrem vojenských obetí zaznamenala Bieloruská SSR ohromné civilné straty v dôsledku brutálnych protipovstaleckých opatrení. 
Po druhej svetovej vojne pokračoval rast obyvateľstva, ktorý bol najmä v 50. a 60. rokoch brzdený emigráciou z Bieloruska do iných zväzových republík, v neskoršom období už migračné saldo nebolo také výrazné, v niektorých rokoch bolo dokonca kladné. Postupne dochádzalo k znižovaniu úhrnnej plodnosti (v dôsledku toho i miery pôrodnosti) na úroveň približne 2 detí na 1 ženu v závere 80. rokov (úroveň 2,1 býva považovaná za potrebnú na dosiahnutie jednoduchej reprodukcie obyvateľstva vo vyspelých krajinách). V Bieloruskej SSR dochádzalo aj k presunu obyvateľstva do miest, tento proces pokračuje až do súčasnosti, keď vidiek stráca v migrácii každoročne tisíce ľudí. Počet obyvateľov presiahol 10 miliónov v roku 1985. Toto obdobie bolo zároveň poznačené extrémne vysokými mierami potratovosti - počet potratov prevyšoval počet narodených až do roku 2003. 
Prirodzený úbytok sa v Bielorusku vyskytuje od roku 1993, podobne ako v iných východoeurópskych krajinách je spôsobený ekonomickými a spoločenskými zmenami. V roku 1993 dosiahol aj počet obyvateľov Bieloruska svoj vrchol - 10 240 000. Odvtedy sa počet obyvateľov znižoval prirodzeným aj mechanickým spôsobom. Migračné saldo bolo v rokoch po získaní samostatnosti spôsobené najmä emigráciou Rusov do Ruska, Židov do Izraela a aj iných národov bývalého ZSSR do svojich domovských štátov.
Postupne sa migračné saldo dostalo do kladných čísel a v posledných rokoch dokonca kompenzuje prirodzený úbytok, ktorý sa značne znížil (v roku 2015 dosiahol len 621 ľudí - teda asi 0,06 promile) a počet obyvateľov Bieloruska tak pomaly rastie. Migračný prírastok bol v roku 2015 vyše 18-tisíc ľudí, v roku 2014 15 700 ľudí a v roku 2013 asi 11 600 ľudí.
0 až 14 rokov: 16,0%
15 až 64 rokov: 69,8% 
65 rokov a starší: 14,2%
Vitálne štatistiky.
Bieloruské gubernie Ruskej ríše.
Územne nekorešpondujú s územím dnešného Bieloruska.
"Celkovo:" 3,5 zomretých na 1000 narodených detí (409 prípadov v roku 2014)
"Spolu:" 73,2 rokov (2014)
"Muži:" 67,8 rokov (2014)
"Ženy:" 78,4 rokov (2014)
Jazyky.
Bieloruština a ruština (od referenda v roku 1995) sú spoločne úradné jazyky v Bielorusku. Ruština je prevládajúcim jazykom domácej i verejnej komunikácie (školstvo, médiá) - doma ňou hovorí asi 70 percent ľudí, napriek tomu väčšina ľudí uvádza ako svoj materinský jazyk bieloruštinu. Bieloruština prevláda na vidieku, ktorý ale zažíva odliv obyvateľstva do miest. Obroda bieloruštiny je veľmi slabá, čiastočne je prejavom opozície voči prezidentovi A. Lukašenkovi, ktorý je vnímaný ako činiteľ rusifikácie. 

</doc>
<doc id="565305" url="https://sk.wikipedia.org/wiki?curid=565305" title="Front a vlasť">
Front a vlasť

Front a vlasť ("Týždenník Technickej brigády") bol časopis, ktorý vychádzal v Taliansku a vydávalo ho Propagačné oddelenie Veliteľstva Technickej brigády v rokoch 19431944. Bol to vlastne frontový týždenník, ktorého úlohou bolo podávať informácie z frontu (psychologicky vplývať na vojakov) a zachytávať akékoľvek detaily frontového života.
Prvá strana bola venovaná dobovej propagande, v zmysle ideologických predispozícií sa riešili politické otázky; na ďalších stranách boli zaujímavé rubriky ako pozdravy z frontu, vzdelávanie sa v taliančine, žarty, šport, občas nejaké básne a beletria. V redakcii uvedeného periodika sa stretli napríklad nadrealistický básnik Štefan Žáry a Ján Motulko, ktorého literárna veda neraz stotožňuje s autormi slovenskej katolíckej moderny. Zodpovedným redaktorom prvého čísla bol Pavol Makovník, neskôr najčastejšie Ján R. Schmidt. Starší názov periodika, vydávaného ešte na Slovensku bol "Slovenský vojak", resp. "Frontové noviny slovenského vojaka". 

</doc>
<doc id="565306" url="https://sk.wikipedia.org/wiki?curid=565306" title="Torymbas z Tesálie">
Torymbas z Tesálie

Torymbas (iné názvy: Toryllas, Torymnas; ) bol olympijský víťaz v behu na jedno stadion v roku 460 pred Kr.
Torymba z Tesálie korunovali na 80. olympijských hrách v roku 460 pred Kr. olivovým vencom za víťazstvo v behu na jedno stadion. Beh na vzdialenosť jedného stadia sa v Olympii zaviedol už na počiatku hier, t. j. v roku 776 pred Kr. a bol hlavným pretekom aj po zavedení ďalších súťažných disciplín. Menom víťaza tohto preteku sa označovala celá olympiáda.
Olympijské víťazstvo Torymba uvádzajú starovekí historici Dionysios, Diodóros a Eusebios. Dionysios ho zaznamenal v súvislosti s datovaním udalostí, ktoré sa v tom roku udiali v Ríme, Diodóros ho uvádza pod menom "Toryllos" v súvislosti s datovaním tohoročných udalostí týkajúcich sa hlavne Aténčanov a ich nepriateľa Perzskej ríše a v zozname olympijských víťazov od starovekého historika Eusebia je uvedený ako "Torymmas" (Torymnas). Eusebios vo vyhotovovaní tohto zoznamu čerpal z písomnosti Africana, autora diel, zachovaných prevažne len vo fragmentoch. 

</doc>
<doc id="565312" url="https://sk.wikipedia.org/wiki?curid=565312" title="Dopravoprojekt">
Dopravoprojekt



</doc>
<doc id="565313" url="https://sk.wikipedia.org/wiki?curid=565313" title="Dohc">
Dohc



</doc>
<doc id="565314" url="https://sk.wikipedia.org/wiki?curid=565314" title="Dobrí chlapci 3">
Dobrí chlapci 3



</doc>
<doc id="565316" url="https://sk.wikipedia.org/wiki?curid=565316" title="Divadlo na Fidlovačce">
Divadlo na Fidlovačce



</doc>
<doc id="565317" url="https://sk.wikipedia.org/wiki?curid=565317" title="Diomedes">
Diomedes



</doc>
<doc id="565319" url="https://sk.wikipedia.org/wiki?curid=565319" title="Digital data storage">
Digital data storage



</doc>
<doc id="565320" url="https://sk.wikipedia.org/wiki?curid=565320" title="Dieldrín">
Dieldrín



</doc>
<doc id="565321" url="https://sk.wikipedia.org/wiki?curid=565321" title="Diaľnica Bratstva a jednoty">
Diaľnica Bratstva a jednoty



</doc>
<doc id="565322" url="https://sk.wikipedia.org/wiki?curid=565322" title="Veľký seminár">
Veľký seminár

Veľký seminár môže byť:

</doc>
<doc id="565323" url="https://sk.wikipedia.org/wiki?curid=565323" title="Deutsch-Altenburg">
Deutsch-Altenburg



</doc>
<doc id="565324" url="https://sk.wikipedia.org/wiki?curid=565324" title="Denpa">
Denpa



</doc>
<doc id="565327" url="https://sk.wikipedia.org/wiki?curid=565327" title="Demetrios">
Demetrios



</doc>
<doc id="565328" url="https://sk.wikipedia.org/wiki?curid=565328" title="Ona (film)">
Ona (film)

Ona je americká romantická dráma s prvkami vedecko-fantastického filmu (sci-fi) z roku 2013, ktorú režíroval Spike Jonze. Do hlavnej úlohy bol obsadený Joaquin Phoenix, hlas operačného systému, ku ktorému nadviaže emočný vzťah, nahovorila herečka Scarlett Johanssonová. 
Dej filmu.
Dej filmu sa odohráva v časovo bližšie neurčenej blízkej budúcnosti v Los Angeles. Ľudia tu čoraz častejšie využívajú najmodernejšie technologické zariadenia a internet, ktorý im do istej miery nahrádza aj potrebu medziľudských vzťahov. Hlavná postava Theodore Twombly sa živí písaním romantických listov pre rôznych ľudí v agentúre. Žije sám, práve sa rozvádza so svojou manželkou Catherine (Rooney Mara). Stretáva sa síce s pár priateľmi, ale citovo žije pustý život. Aj intímny život rieši prostredníctvom technológií a internetu (sex realizuje vo virtuálnej rovine – telefonickým rozhovorom s osobou, ktorá rovnako vyhľadáva len virtuálny sex). 
Hlavný hrdina napokon nadviaže citový vzťah s prepracovaným a dokonale personifikovaným operačným systémom jeho počítača, ktorý nazve Samantha a dá mu ženskú identitu. Systém sa plne prispôsobuje jeho predstavám, túžbam či požiadavkám. Vo fyzickej podobe sa systém prejavuje napríklad tým, že na Theodora hovorí jemu príjemným ženským hlasom, že s ním komunikuje na jemu príjemné i menej príjemné témy, že mu púšťa zaujímavú hudbu alebo kreslí vtipné obrázky. Neskôr mu systém dokonca „vyhľadá“ a do bytu pošle svoju reálnu predstaviteľku (ktorá zodpovedá predstavám a túžbam Theodora, ktoré pre operačný systém nie sú tajomstvom). 
Theodore po práci trávi čoraz viac času so svojím softvérom, stáva sa od neho emocionálne závislým. Aj Samantha sa však mení, učí sa, a čo je prekvapujúce – sama začína cítiť emócie. Theodorov záujem však opadne, keď zistí, že Samantha komunikuje v podobnom duchu s ďalšími stovkami „klientov“, z ktorých je niekoľko desiatok „špeciálnych“, rovnako ako Theodore. Z tohto dôvodu - i z istého presýtenia Samanthou - sa napokon Theodor napokon operačného systému vzdáva. 
Film je do veľkej miery kritikou ľudského odcudzenia v modernej (alebo aj časovo neďalekej) dobe, v ktorej sú živé, i keď problematické, medziľudské vzťahy vďaka dokonalej technike nahradzované virtuálnymi a zdanlivo bezproblémovými. Zároveň tak príbeh podrobuje kritike aj ľudskú túžbu po dokonalom partnerovi a ľúbostnom vzťahu, v ktorom by neboli problémy a ktorý by neprechádzal zmenami.
Kritika filmu.
Film bol filmovými kritikmi a recenzentmi pozitívne hodnotený. Novinár Miloš Ščepka v jeho recenzii filmu zdôraznil: „Popri neobyčajnom príbehu a skvelom herectve zaujme inscenačná suverenita: kamera, masky, kostýmy, rekvizity i hudba (počítačová Samantha komponuje a Theodore brnká na ukelele) – všetko je do najmenšej podrobnosti premyslené, odôvodnené a zladené. Vyše dvojhodinový film, v ktorom je jediná ako-tak akčná scéna, obstojí po všetkých stránkach. “
Ocenenie.
Zo štyroch nominácií na cenu "Americkej filmovej akadémie" Oscar v roku 2014 film "Ona" premenil jednu nomináciu – pre režiséra a zároveň scenáristu Spike Jonza za pôvodný scenár.

</doc>
<doc id="565330" url="https://sk.wikipedia.org/wiki?curid=565330" title="Majstrovstvá sveta v bandyhokeji mužov 2016">
Majstrovstvá sveta v bandyhokeji mužov 2016

Majstrovstvá sveta v bandyhokeji mužov 2016 boli v poradí 36. majstrovstvá sveta v bandyhokeji mužov, ktoré organizuje Medzinárodná federácia bandyhokeja (FIB). Konali sa v dňoch od 1.14. februára 2016 v Ulianovsku a Dimitrovgrade, v Ulianovskej oblasti, v Rusku, za účasti 18 tímov rozdelených do dvoch výkonnostných divízií. Nováčikom turnaja bolo iba družstvo Česka. Titul obhájilo domáce , ktoré vo finálovom stretnutí zvíťazilo nad , a zvíťazilo tak už štvrtýkrát v rade.
Ruský Ulianovsk dostal právo organizovať MS 2016 v roku 2013, keď jeho organizáciu schválila FIB. Rusko bolo organizátorom svetového šampionátu mužov štrnástykrát (z toho 4-krát ako Sovietsky zväz), po Irkutsku 2014 a Chabarovsku 2015 tretíkrát za sebou. Zápasy sa odohrali na 3 štadiónoch, jeden z nichnovovybudovaná Volga-Sport-Arenabola krytá aréna.

</doc>
<doc id="565336" url="https://sk.wikipedia.org/wiki?curid=565336" title="Frank Finlay">
Frank Finlay

Francis „Frank“ Finlay (* 6. august 1926, Farnworth, Spojené kráľovstvo – † 30. január 2016, Weybridge) bol anglický divadelný, filmový a televízny herec.
Patril medzi najobsadzovanejších britských hercov. Na Slovensku je zrejme najznámejšia jeho úloha mušketiera Portosa vo filmovej adaptácii Dumasovho románu Traja mušketieri z roku 1973, ktorú režíroval Richard Lester. Hral napríklad aj rolu otca hlavného hrdinu a hlavu židovsko-poľskej rodiny vo vojnovej dráme Romana Polanského Pianista.
Za svoje zásluhy bol v roku 1984 dekorovaný komandérom Rádu britského impéria. V júli 2010 dostal čestný doktorát University of Bolton.

</doc>
<doc id="565340" url="https://sk.wikipedia.org/wiki?curid=565340" title="Jana Sudeková">
Jana Sudeková

MUDr. Jana Sudeková (* 27. apríl 1943, Bratislava) je lekárka a bývalá poslankyňa NR SR (19931994 a 19951998).
Biografia.
Jana Sudeková pôsobila ako zubná lekárka v Nemocnici s poliklinikou v Považskej Bystrici. Vo voľbách v roku 1992 kandidovala v stredoslovenskom volebnom kraji za HZDS, ale za poslankyňu nebola zvolená. Stala sa ňou až 22. septembra 1993, keď v parlamente nahradila Mariána Vanka, ktorý sa stal predsedom NKÚ. V parlamente pôsobila vo Výbore NR SR pre vzdelanie, vedu a kultúru. V predčasných voľbách v roku 1994 kandidovala za koalíciu HZDSRSS v stredoslovenskom volebnom kraji. Poslankyňou sa opäť stala až dodatočne v novembri 1995, keď nastúpila ako náhradníčka za štátneho tajomníka ministerstva pre správu a privatizáciu národného majetku Stanislava Husára, ktorý v súvislosti s prijatím ústavného zákona o konflikte záujmov prestal uplatňovať poslanecký mandát. Pôsobila vo Výbore NR SR pre hospodárstvo, privatizáciu a podnikanie a vo Výbore NR SR pre nezlúčitelnosť funkcií štátnych funcionárov.

</doc>
<doc id="565342" url="https://sk.wikipedia.org/wiki?curid=565342" title="Obyvateľstvo Bieloruska">
Obyvateľstvo Bieloruska



</doc>
<doc id="565343" url="https://sk.wikipedia.org/wiki?curid=565343" title="Jozef Hanker">
Jozef Hanker

Ing. Jozef Hanker, CSc. (* 11. september 1934, Pezinok† 23. júl 2025, Pezinok) bol vedecký pracovník a bývalý poslanec SNR a NR SR za HZDS.
Biografia.
Jozef Hanker bol zvolený za poslanca SNR za HZDS v parlamentných voľbách v roku 1992 v západoslovenskom volebnom kraji. Bol členom národohospodárskeho a rozpočtového výboru parlamentu. V roku 1992 hlasoval za Deklaráciu SNR o zvrchovanosti SR, ako aj za Ústavu SR. V predčasných parlamentných voľbách v roku 1994 kandidoval za koalíciu HZDSRSS, ale nebol zvolený. Následne pôsobil ako riaditeľ Výskumného úradu práce, sociálnych vecí a rodiny v Bratislave. Do parlamentu nastúpil ako náhradník v decembri 1995 za Jána Tužinského, ktorý bol vtedy ústredným riaditeľom Slovenského rozhlasu, a ktorý sa v súvislosti s prijatým ústavným zákonom o konflikte záujmov rozhodol vykonávať funkciu riaditeľa rozhlasu. V parlamente nahradil Jána Tužinského v zahraničnom výbore. Poslancom bol do konca volebného obdobia v roku 1998. V roku 1998 mu bol udelený Rad Andreja Hlinku I. triedy za mimoriadne zásluhy o vznik samostatnej Slovenskej republiky.

</doc>
<doc id="565344" url="https://sk.wikipedia.org/wiki?curid=565344" title="Mária Bartošíková">
Mária Bartošíková

Mária Bartošíková (* 24. január 1939) je ekonómka a bývalá poslankyňa SNR a NR SR za HZDS.
Biografia.
Mária Bartošíková bola zvolená za poslankyňu SNR v roku 1992 v stredoslovenskom volebnom kraji za HZDS. Pôsobila v Národohospodárskom a rozpočtovom výbore SNR. V roku 1992 hlasovala za Deklaráciu SNR o zvrchovanosti SR, ako aj za Ústavu SR. V predčasných parlamentných voľbách v roku 1994 je opäť zvolená za poslankyňu NR SR v stredoslovenskom volebnom kraji za koalíciu HZDSRSS. V tomto volebnom období pôsobila vo Výbore NR SR pre financie, rozpočet a menu. V parlamente pôsobila do parlamentných volieb v roku 1998, v ktorých opäť kandidovala za HZDS, no za poslankyňu nebola zvolená. V roku 1998 jej bol udelený Rad Andreja Hlinku I. triedy za mimoriadne zásluhy o vznik samostatnej Slovenskej republiky.

</doc>
<doc id="565354" url="https://sk.wikipedia.org/wiki?curid=565354" title="Ľubor Kára">
Ľubor Kára

Ľubor Kára (* 10. apríl 1927, Praha, Prvá ČSR – † 25. apríl 1994, Bratislava, Slovensko) bol slovenský výtvarný kritik, dlhoročný šéfredaktor časopisu "Výtvarný život", autor monografií o výtvarných umelcoch, autor koncepcie a realizátor domácich aj medzinárodných výstav európskeho významu ("Danuvius ´68", "Socha piešťanských parkov ´69", "Polymúzický priestor: Socha – objekt – svetlo – hudba 1970"), komisár sympózií a výstav česko-slovenských umelcov doma aj v zahraničí.
Život.
Narodil sa 10. apríla 1927 v Prahe, v rodine bankového úradníka. V roku 1946 absolvoval maturitnú skúšku na Reformnom reálnom gymnáziu a v rokoch 19461951 študoval odbor dejiny umenia u prof. A. Matějčeka na Filozofickej fakulte Karlovej univerzity. Počas pôsobenia v Prahe do roku 1957 bol šéfredaktorom alebo hlavným redaktorom výtvarných vydavateľstiev (Tvar, Orbis, SNKLU). V Prahe spoznal slovenskú maliarku Oľgu Bartošíkovú, ktorá tam študovala na Akadémii výtvarných umení. V roku 1951 sa zosobášili a mali spolu dve dcéry Darinu (1951) a Elenu (1955). Na výzvu Zväzu slovenských výtvarných umelcov nastúpil v máji 1957 na post šéfredaktora práve založeného časopisu Výtvarný život, ktorý viedol až do začiatku normalizácie v 70. rokoch 20. storočia. Až do svojej smrti (1994) žil na Slovensku, v manželstve s maliarkou Oľgou Bartošíkovou (1922 - 2023). Zomrel v Bratislave 25. apríla 1994 vo veku 67 rokov.
Tvorba do roku 1968.
Zaoberal sa súčasným výtvarným umením, predovšetkým tvorbou avantgardných umelcov. Výtvarnej kritike sa začal venovať už v roku 1946 v čase vysokoškolských štúdií. Publikoval množstvo článkov o súčasnom českom, slovenskom i zahraničnom výtvarnom umení v odborných časopisoch, týždenníkoch aj denníkoch. Neskôr, po odchode na Slovensko, dominovali v jeho tvorbe monografie výtvarných umelcov. V tejto oblasti bol všestranný – okrem maľby (F. Hložník, L. Guderna, P. Matejka, J. Filo, L. Gandl), plastiky (R. Uher), grafiky (O. Dubay) venoval pozornosť fotografii (K. Kállay, M. Robinsonová), scénografii (L. Vychodil, Č. Pechr), umeleckému remeslu (S. Pecháčková, V. Holubár, J. Sušienka, Ľ. Blecha), ako aj tvorbe v architektúre.
Popri publikačnej činnosti sa venoval koncepčnej práci pri príprave a realizácii výstav výtvarného umenia doma a v zahraničí – spolupracoval na príprave česko-slovenských expozícií na Bienále Sao Paolo a na Pražskom Quadrienale, bol komisárom výstav v Düsseldorfe, Belehrade, Krakove, Mexiku, Venezuele, Ríme, Essene, Neapole, Káhire a i. Od r. 1958 stál na čele skupiny slovenských výtvarných umelcov pod názvom Skupina 29. augusta **. K jeho najzávažnejším kurátorským dielam patrí koncepcia a realizácia výstav koncom 60. a začiatkom 70. rokov 20. storočia: I. medzinárodné bienále mladých výtvarníkov "Danuvius´68" Bratislava, Medzinárodná výstava plastík a objektov v plenéri – "Socha piešťanských parkov ´69" a "Polymúzický priestor" "– Socha – objekt – svetlo – hudba 1970". V odvážnych kurátorských konceptoch prezentoval tvorbu svetových umelcov v konfrontácii s dielami prevažne mladých slovenských výtvarníkov, objavoval nové mená a inšpiroval k vzniku nových diel. Mnohé z jeho viacročných výstavných koncepcií však z dôvodov normalizácie zostali nerealizované.    
Patril k mimoriadne aktívnym osobnostiam výtvarného diania v Česko-Slovensku. V prvých rokoch po II. svetovej vojne bol členom českého Spolku výtvarných umelcov "Mánes" v Prahe, od roku 1958 členom zoskupenia slovenských výtvarných umelcov "Skupina 29. augusta." V rokoch 19641968 sa stal členom predsedníctva Zväzu československých výtvarných umelcov, bol tiež dlhoročným členom Medzinárodnej asociácie výtvarných kritikov AICA ("Association internationale des critiques d´art"). Komunikoval so špičkovými výtvarnými umelcami Európy a sveta (Alexander Calder, Christo, Niki de Saint Phalle, Agostino Bonalumi, Martial Raysse, Karl Prantl, Jean Tinguely), ako aj s kritikmi zvučných mien ako Giulio Carlo Argan alebo Pierre Restany. 
Život po roku 1968 – obdobie normalizácie.
Práve tieto zahraničné aktivity a kontakty sa začiatkom 70. rokov 20. storočia, v čase normalizácie, ktorá nasledovala po okupácii Česko-Slovenska v roku 1968, stali hlavným dôvodom pre odsun Ľubora Káru z postu šéfredaktora časopisu a komisára výstav a neskôr aj pre zákaz činnosti v profesii. V roku 1970 mu síce Zväz  slovenských výtvarných umelcov udelil Cenu výtvarnej teórie za odbornú publikačnú prácu a realizáciu medzinárodných výstav a v roku 1971 Pamätnú plaketu za zásluhy o rozvoj slovenskej výtvarnej kultúry, ale v tom istom čase ho vydavateľ, Slovenský fond výtvarných umení, na žiadosť Ministerstva kultúry odvolal z funkcie šéfredaktora časopisu Výtvarný život a zamestnal ho ako staršieho výtvarného redaktora vo svojom vydavateľstve Pallas. V roku 1972 mu Zväz pozastavil členstvo a neskôr ho úplne vylúčil, čo v praxi znamenalo zákaz publikovania (skupina odstránených kunsthistorikov a výtvarných teoretikov: Ľubor Kára, Karol Vaculík, Marián Váross, Eva Šefčáková, Tomáš Štrauss).
Po roku 1974, keď bol vylúčený z Komunistickej strany Československa ako obzvlášť závažný nepriateľ štátu (pretože previerkami v r. 1970 prešiel), sa nesmel venovať profesii výtvarného kritika vôbec, jeho knihy boli vyradené z výpožičných fondov knižníc, filmy boli odložené do trezoru. Odišiel dobrovoľne „do výroby“ a nasledujúcich takmer 20 rokov sa venoval umeleckému remeslu a keramike. Spolu s českým výtvarníkom Vladimírom Bartoňom prevádzkoval v bratislavskej Petržalke výrobnú dielňu umeleckého remesla, neskôr, po štátnej demolácii Petržalky, pôsobil v JRD Vajnory, kde založil výrobu ľudovej keramiky. Na výtvarnú scénu sa vrátil až v roku 1992 ako autor koncepcií a kurátor dvoch veľkých výstav – "Súhry ´92" a "Priestor ´93". Zlý zdravotný stav, zapríčinený aj rokmi strádania počas normalizácie, mu neumožnil pokračovať v práci - zomrel v apríli 1994. 
Ľubor Kára nebol po roku 1989 nikdy oficiálne rehabilitovaný, ani sa mu nedostalo ospravedlnenia od nástupníckych výtvarníckych organizácií.
Dielo.
Ocenenia.
Zdroj: Darina Kárová
Zdroj.
Rodinný archív a Darina Kárová 

</doc>
<doc id="565361" url="https://sk.wikipedia.org/wiki?curid=565361" title="Ingemar Stenmark">
Ingemar Stenmark

Jan Ingemar Stenmark (* 18. marec 1956, Joesjö, Švédsko) je bývalý švédsky pretekár v zjazdovom lyžovaní.
Na Zimných olympijských hrách 1980, ktoré sa konali v Lake Placid v USA, získal dve zlaté olympijské medaily – v slalome a obrovskom slalome. O štyri roky skôr na ZOH v Innsbrucku získal bronz v obrovskom slalome. V rokoch 1978 a 1982 bol trikrát majstrom sveta.
Je držiteľom zďaleka najvyššieho počtu víťazstiev v histórii medzinárodných pretekov v zjazdovom lyžovaní. Prvé miesto získal celkom v 86 pretekoch (46 obrích slalomov a 40 slalomov), druhý Rakúšan Hermann Maier si pripísal 54 víťazstiev.
Zdroj.
 

</doc>
<doc id="565370" url="https://sk.wikipedia.org/wiki?curid=565370" title="Parkán">
Parkán

Parkán je priestor pred hradbami, ktorý je z prednej strany chránený ďalším, spravidla menším múrom (parkánová stena), palisádou, alebo násypom. Parkán umožňoval obrancom hradieb (predovšetkým lukostrelcom) chránený pohyb a zvyšoval tak podiel aktívnej ochrany opevnenia. Parkán mohol byť aj zdvojený, prípadne niekoľkonásobný.
Parkán sa budoval navezením zeminy pred hlavnú hradbu do výšky niekoľkých metrov. Zemina sa z vonkajšej strany spevnila druhou, o niečo nižšou hradbou (parkánová hradba). Parkán s dostatočnou šírkou (pri mestských hradbách až 10 m) slúžil ako komunikácia na presun obrancov, alebo vozov so strelivom. V čase mieru súžil parkán na ustajnenie hospodárskych zvierat alebo pestovanie potravín. 

</doc>
<doc id="565371" url="https://sk.wikipedia.org/wiki?curid=565371" title="Saint-Cloud">
Saint-Cloud

Saint-Cloud môže byť:

</doc>
<doc id="565372" url="https://sk.wikipedia.org/wiki?curid=565372" title="Ľudová strana Naše Slovensko">
Ľudová strana Naše Slovensko



</doc>
<doc id="565374" url="https://sk.wikipedia.org/wiki?curid=565374" title="Jean-Claude Killy">
Jean-Claude Killy

Jean-Claude Killy (* 30. august 1943, Saint-Cloud, Francúzsko) je bývalý francúzsky zjazdár.
Stal sa najúspešnejším pretekárom na ZOH v Grenobli v roku 1968, keď získal olympijské zlato vo všetkých vtedajších mužských disciplínach zjazdového lyžovania – slalome, obrovskom slalome i zjazde. Šesťkrát tiež zvíťazil v pretekoch Svetového pohára.
Osobný život.
V roku 1973 sa oženil s francúzskou herečkou Danielle Gaubert, s ktorou žil až do roku 1987, kedy v 44 rokoch zomrela na rakovinu. Mali spolu dcéru Emiliu. Killy tiež adoptoval dve deti z jej predchádzajúceho manželstva s Rhadamésom Trujillom – synom Rafaela Trujilla, v roku 1961 zavraždeného diktátora z Dominikánskej republiky.

</doc>
<doc id="565375" url="https://sk.wikipedia.org/wiki?curid=565375" title="Kotleba - Ľudová strana Naše Slovensko">
Kotleba - Ľudová strana Naše Slovensko



</doc>
<doc id="565379" url="https://sk.wikipedia.org/wiki?curid=565379" title="Abú Sír">
Abú Sír



</doc>
<doc id="565380" url="https://sk.wikipedia.org/wiki?curid=565380" title="Dreamworks Records">
Dreamworks Records



</doc>
<doc id="565381" url="https://sk.wikipedia.org/wiki?curid=565381" title="Constantin Brâncuşi">
Constantin Brâncuşi



</doc>
<doc id="565382" url="https://sk.wikipedia.org/wiki?curid=565382" title="Majstrovstvá sveta v ľadovom hokeji žien do 18 rokov 2015">
Majstrovstvá sveta v ľadovom hokeji žien do 18 rokov 2015

Majstrovstvá sveta v ľadovom hokeji žien do 18 rokov 2015 boli ôsme majstrovstvá sveta v ľadovom hokeji žien do 18 rokov. Konali sa v Buffale v USA od 5. do 12. januára 2015. Po ôsmykrát sa vo finále stretli a ; americké hokejistky vyhrali 3:2 gólom v predĺžení. Historicky prvú medailu získalo .
O udržanie.
Tretí zápas, ktorý bol naplánovaný na 12. januára o 18:00 SEČ, sa nehral, lebo o zostupujúcom už bolo rozhodnuté.&lt;br&gt;" vyhralo 2:0 na zápasy a udržalo sa. zostupuje do I. divízie a v Top divízií ho nahradí ."
I. divízia.
Turnaj I. divízie MS 2015 sa hral vo Vaujany vo Francúzsku od 4. do 10. januára 2015.
Kvalifikácia I. divízie.
Kvalifikácia I. divízie v rámci MS 2015 sa hrala v Katoviciach v Poľsku od 19. do 25. januára 2015.

</doc>
<doc id="565383" url="https://sk.wikipedia.org/wiki?curid=565383" title="HK Púchov">
HK Púchov



</doc>
<doc id="565384" url="https://sk.wikipedia.org/wiki?curid=565384" title="Adelina Sotnikovová">
Adelina Sotnikovová



</doc>
<doc id="565386" url="https://sk.wikipedia.org/wiki?curid=565386" title="Token Ring">
Token Ring



</doc>
<doc id="565387" url="https://sk.wikipedia.org/wiki?curid=565387" title="Édouard Roger-Vasselin">
Édouard Roger-Vasselin



</doc>
<doc id="565390" url="https://sk.wikipedia.org/wiki?curid=565390" title="Uglegorsk (Amurská oblasť)">
Uglegorsk (Amurská oblasť)



</doc>
<doc id="565393" url="https://sk.wikipedia.org/wiki?curid=565393" title="Albin Csáky">
Albin Csáky



</doc>
<doc id="565395" url="https://sk.wikipedia.org/wiki?curid=565395" title="Eryxias">
Eryxias

Eryxias ("Eryxias") môže byť:

</doc>
<doc id="565396" url="https://sk.wikipedia.org/wiki?curid=565396" title="Krížňanská séria">
Krížňanská séria



</doc>
<doc id="565407" url="https://sk.wikipedia.org/wiki?curid=565407" title="Albín Čáki">
Albín Čáki

Gróf Albín Čáki (staršie Csáky alebo Čáky, v dlhom tvare gróf Albín Čáki z Cheresigu a z Adrianu, , celým menom Albin Rudolf Alexander Augustín gróf Csáky de Körösszeg et Adorján; * 19. apríl 1841, Krompachy, Rakúske cisárstvo† 15. december 1912, Budapešť, Rakúsko-Uhorsko) bol spišský a šarišský župan 18671889, v rokoch 18881894) minister kultúry a vzdelania vo vláde Kálmana Tiszu, od roku 1894 predseda hornej snemovne, uhorského parlamentu a v rokoch 18801892 predseda Uhorského karpatského spolku.
Životopis.
Študoval v Levoči a právnické vzdelanie získal na univerzite v Budapešti. Za manželku si vzal prvorodenú dcéru grófa Štefana Bolza a jeho manželky Lujzy, grófku "Annu Čákiovú". Mali dvoch synov Albína a Ladislava.
Albín Čáki bol liberálnym politikom, počas pôsobenia ministerskej i v najvyššej funkcii hornej snemovne parlamentu sa usiloval o politické reformy cirkvi (povinné uzatváranie civilných manželstiev a registráciu narodených detí na matrikách, zreformoval školstvo a mnohé iné). Od roku 1887 bol aj zvoleným členom poslaneckej snemovne uhorského snemu za Liberálnu stranu.
Ako predseda Uhorského karpatského spolku presadzoval vo Vysokých Tatrách výstavbu vozovky, namiesto staršieho chodníka, medzi Štrbským Plesom a Tatranskou Kotlinou, stavbu turistických chodníkov medzi Štrbským Plesom a Popradským plesom, vo Velickej doline, "Studených dolinách" a v okolí Zeleného plesa. Bol jedným z iniciátorov založenia osobitnej sekcie spolku. V čase jeho predsedníctva vyrástla v Poprade budova "Karpatského múzea", zvýšila sa úroveň spolkových ročeniek, vyšla publikácia o desaťročnej organizovanej turistiky a bol schválený štatút horských vodcov. Gróf Čáki bol potom, ako odstúpil z funkcie, zvolený v roku 1892 za doživotného čestného predsedu Uhorského karpatského spolku. Pochovaný je v Bijacovciach

</doc>
<doc id="565412" url="https://sk.wikipedia.org/wiki?curid=565412" title="Malý seminár (Nitra)">
Malý seminár (Nitra)

Malý seminár je klasicistická palácová budova na Pribinovom námestí v nitrianskom Hornom meste. Budova, spolu s budovou Veľkého seminára, v súčasnosti slúži interdiecéznemu Kňazskému semináru sv. Gorazda, ktorý poskytuje formáciu kandidátom kňazstva nitrianskej,žilinskej a banskobystrickej diecézy..
Dvojpodlažný objekt bol postavený v tvare "U" na staršom základe v rokoch 18761884. Zásluhu na jeho postavený má biskup Augustín Roškováni. Zakladateľom kňazského seminára bol biskup Imrich Paluďai (Palugyay).
Vo vstupnom priestore sa nachádzajú 2 erby s nápismi, ktoré naznačujú poslanie budovy. Na pravej strane je erb biskupa Paluďaia s latinským textom: "Gloria aeterna praesuli Emerico Palugyay, Qui Haec Atria Insigni e Zelo posito Legato, iuventuti ecdclesiasticae Institui Iussit", čo v preklade znamená "Večná sláva biskupovi Imrichovi Palugyayovi, ktorý tieto priestory zo svojej vynikajúcej obetavosti zanechajúc potrebný kapitál pre ciele cirkevného dorastu prikázal zriadiť". Na ľavej strane je erb biskupa Roškoványiho, ktorý je nasledovný: "Honoris gratisci praesulis Augustini Roškoványi Devoveor Qui aedes has, virtuti scienciisque sacras singulari pietate et zelo aperuit Iuvenesque levitas favore charitate ac tutela prosecutus perbenigne iuvit". Text v preklade znamená "Zasväcujem k úcte vďačnému biskupovi Augustínovi Roškoványimu, ktorý túto budovu, zasvätenú cnosti a vedám, jedinečnou zbožnosťou a horlivosťou otvoril a mladých levítov priazňou, láskou a ochranou preláskavou pomáhal sprevádzať."
V prvej polovici 90. rokov 20. storočia prebehla z iniciatívy nitrianskeho biskupa Jána Ch. Korca rozsiahla rekonštrukcia budovy a bolo dostavané zadné krídlo, čím sa dispozícia zmenila na štvorkrídlovú s átriom uprostred. Na štíte budovy bol umiestnený biskupský erb Jána Ch. Korca.

</doc>
<doc id="565413" url="https://sk.wikipedia.org/wiki?curid=565413" title="Ponitrianska cyklomagistrála">
Ponitrianska cyklomagistrála

Ponitrianska cyklomagistrála je oficiálna značená cyklotrasa. Vedie prevažne popri rieke Nitra. Trasu spravuje SCK v Piešťanoch. Delí sa na severnú časť (19a) a južnú časť (19b).
Severná časť trasy.
Dĺžka severnej časti trasy je 68 km. Celkové prevýšenie 705 m.
Začína pri prameni rieky Nitry, pokračuje po ceste I. triedy 64 cez Kľačno až po Nitrianske Pravno, odtiaľ vedie popod les cez Bojnice až po Nováky kde prechádza cez mesto, potom znova do lesa a pri Bystričanoch sa vracia späť na cestu I. triedy 64 až po Partizánske cez ktoré prechádza popri rieke Nitre. Za mestom sa vracia znova na cestu I. triedy 64. Končí v Žabokrekoch nad Nitrou.
Južná časť trasy.
Dĺžka južnej časti trasy je 75 km. Celkové prevýšenie 451 m.
Začína pri rieke Nitre pri obci Výčapy-Opatovce, kopíruje rieku Nitru po celej trase a vedie po jej brehoch. Prechádza cez mestá Nitra a Nové Zámky, končí v obci Komoča, neďaleko sútoku riek Nitra a Váh.

</doc>
<doc id="565436" url="https://sk.wikipedia.org/wiki?curid=565436" title="Vladimír Homola">
Vladimír Homola

Ing. Vladimír Homola (* 15. október 1952, Čadca) je strojný inžinier a bývalý poslanec Federálneho zhromaždenia ČSFR a Národnej rady Slovenskej republiky.
Biografia.
Na začiatku 90-tych rokov pôsobil ako prednosta OÚ v Čadci. Vo voľbách v roku 1992 bol zvolený za poslanca Snemovne národov Federálneho zhromaždenia za HZDS (v stredoslovenskom volebnom kraji). 25. novembra 1992 svojím hlasom prispel k prijatiu zákona o zániku ČSFR. Poslancom FZ bol do zániku ČSFR 31. decembra 1992. V predčasných parlamentných voľbách v roku 1994 kandidoval za koalíciu HZDSRSS v stredoslovenskom volebnom kraji na poslednom, 50-om mieste, a za poslanca nebol zvolený. Stal sa ním až dodatočne, keď 14. decembra 1994 nastúpil do NR SR ako náhradník na neuplatňovaný mandát Vladimíra Mečiara, ktorý sa stal predsedom vlády. V parlamente Vladimíra Mečiara nahradil aj v ústavnoprávnom výbore. Poslancom bol do konca volebného obdobia. V parlamentných voľbách v roku 1998 opäť kandidoval za poslanca za HZDS, no do Národnej rady SR sa už neprebojoval. V roku 1998 mu bol udelené štátne vyznamenanie Rad Andreja Hlinku II. triedy za mimoriadne zásluhy o vznik samostatnej Slovenskej republiky.

</doc>
<doc id="565438" url="https://sk.wikipedia.org/wiki?curid=565438" title="Rímskokatolícka fara v Nitre">
Rímskokatolícka fara v Nitre



</doc>
<doc id="565442" url="https://sk.wikipedia.org/wiki?curid=565442" title="Eryxias z Chalkidy">
Eryxias z Chalkidy

Eryxias alebo Eryxidas ("Eryxias, Eryxidas") bol olympijský víťaz v behu na jedno stadion v roku 532 pred Kr.
Eryxias z Chalkidy bol na 62. olympijských hrách v roku 532 pred Kr. korunovaný olivovým vencom za víťazstvo v behu na jedno stadion. Beh na vzdialenosť jedného stadia sa v Olympii zaviedol už na počiatku hier, t. j. v roku 776 pred Kr. a bol hlavným pretekom aj po zavedení ďalších súťažných disciplín. Menom víťaza tohto preteku sa označovala celá olympiáda. 
Záznam o olympijskom víťazstve Eryxia je uvedený v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch.
Olympijské víťazstvo Eryxida zaznamenal aj jeho rodák filozof Iamblichos vo svojom diele "Život Pythagora", a to v súvislosti s datovaním Pythagorovho príchodu do Krotónu, kde okolo roku 530 pred Kr. založil školu a zároveň náboženský spolok, ktorý prijímal mužov i ženy. 

</doc>
<doc id="565448" url="https://sk.wikipedia.org/wiki?curid=565448" title="Matala">
Matala

Matala () je dedina 55 km juhozápadne od Iraklio na Kréte. Je súčasťou krajskej jednotky Iraklio a správneho celku Timbaki.
História.
Umelé jaskyne v matalských útesoch boli vytvorené už v neolite. V minojskom období bola Matala prístavom pre Faistos. V roku 220 pred Kr. bola Matala obsadená obyvateľmi Gortyny a počas rímskeho obdobia Matala slúžila ako gortynský prístav. V 1. a 2. storočí boli jaskyne používané ako hrobky. Jedna jaskyňa sa nazýva „Brutospeliana“ pretože podľa legendy bola často navštevovaná rímskym vojvodcom Brutom. 
Potom bola Matala obyčajnou rybárskou dedinou. V šesťdesiatych rokoch 20. storočia jaskyne zabrali hippies, ktorí boli neskôr vyhnaní. Dnes je Matala malou dedinkou, ktorá žije hlavne z turistiky. Matalská pláž je dlhá asi 250 m a široká 45 m. 
Kanadská folková speváčka Joni Mitchell skúsenosti s matalskými hippies popísala v roku 1971 v svojej skladbe "Carey".
Mytológia.
Keď Zeus v podobe bieleho býka uniesol Európu cez more, priniesol ju na matalskú pláž. Tam sa zmenil na orla a odletel s ňou do Gortyny, kde ju znásilnil.

</doc>
<doc id="565457" url="https://sk.wikipedia.org/wiki?curid=565457" title="Bôrik (prírodná rezervácia)">
Bôrik (prírodná rezervácia)

Bôrik je prírodná rezervácia v obciach Lučivná a Mengusovce v Popradskom okrese.
Prírodná rezervácia sa nachádza na západnom svahu Bôrika () celku Kozie chrbty v katastroch obcí Lučivná a Mengusovce v Popradskom okrese. Je súčasťou ochranného pásma Tatranského národného parku.
Rozloha rezervácie je 207 400 m², ochranné pásmo nie je stanovené. Pamiatka bola vyhlásená v roku 1991 Slovenskou komisiou pre životné prostredie vyhláškou 166/1991 Zb. z 15. januára 1991 o ŠPR a CHN v Tatranskom národnom parku. Spravuje Štátna ochrana prírody Správa Tatranského národného parku. Predmetom 5. stupňa ochrany je „"Vzácny doklad vývoja vegetácie podtatr. oblasti v minulosti. Biocenóza tvorená zmesou prealpínskych, dealpínskych a xerotermných druhov rastlín na vápencovom podklade a vzácnych druhov živočíchov dol. časti montánneho stupňa"“.
Tunel Bôrik na Diaľnici D1 mal byť projektovaný tak, aby „"zabezpečoval požiadavky ochrany krajinného prostredia prírodnej rezervácie Bôrik v ochrannom pásme chránenej krajinnej oblasti TANAP"“. Podľa stavebného portálu ASB museli stavbári kvôli prírodnej rezervácie šetriť priestor a „"dôsledne dbali na ochranu životného prostredia"“.

</doc>
<doc id="565468" url="https://sk.wikipedia.org/wiki?curid=565468" title="Albrecht Habsburský">
Albrecht Habsburský

Albrecht Habsburský môže byť

</doc>
<doc id="565475" url="https://sk.wikipedia.org/wiki?curid=565475" title="Jakub Buchholtz">
Jakub Buchholtz

Jakub Buchholtz alebo Jakob Buchholtz (* 29. december 1696, Kežmarok† 14. máj 1758, Kežmarok) bol ihlársky majster v Kežmarku, samouk - mineralóg, hľadač pokladov, zberateľ prírodných zvláštností vo Vysokých Tatrách. Je syn Juraja Buchholtza (16431725) a jeho manželky Zuzany. Zhotovil prvú známu plastickú mapu Vysokých Tatier.
Životopis.
Vyučil sa v Bardejove a v pruskom Elbingu. Po tom, ako ho do Vysokých Tatier priviedol jeho starší brat Juraj, ktorému pomáhal sprevádzať študentské exkurzie, začal sa amatérsky zaoberať mineralógiou a prírodnými zvláštnosťami horstva.
V roku 1746 zostavil rozsiahlu zbierku niekoľko tisíc nerastov a daroval ju cisárskemu viedenskému dvoru. Zaujala cisára Františka I., ktorý do Vysokých Tatier vyslal v roku 1751 mineralogickú komisiu, aby preskúmala mineralogické ložiská tohto horstva a možnosť ťažby drahých kovov. Jakub Buchholtz bol presvedčený o rentabilite tatranského baníckeho podnikania. Svoju cestu podrobne opísal v publikácii "Historischer Geslechts-bericht". Zúčastnili sa na nej dvaja dvorní matematici páni Nagel a Johann Ludwig de Baillon, páter Spoločnosti Ježišovej, profesor na košickej univerzite a prírodovedec Jozef Liesganig, správca kremnických kráľovských baní a hút Ernest Rez, inžinier poručík František Langer a štyria baníci. Do Kežmarku prišli 26. júla 1751. Okrem Vysokých Tatier navštívili okolité usadlosti, medzi inými aj šuňavský chotár. Cesta komisie po prieskumoch pod Gerlachovským štítom a na iných miestach sa skončila fiaskom. Cisár bol však presvedčený o Buchholtzovom talente a poveril ho v roku 1746 mineralogickým prebádaním hôr v Sedmohradsku.
Jakub Buchholtz v roku 1746 zhotovil prvú známu plastickú mapu Vysokých Tatier, ktorú predal vacovskému biskupovi, grófovi Althanovi. Inú mapu, zhotovenú z pôvodných tatranských minerálov, daroval v roku 1752 viedenskému cisárskemu dvoru. Obsiahly popis Vysokých Tatier s bohatým zemepisným názvoslovím uverejnil v diele "Beschreibung des wundervollen Karpatischen Schnee-gebirges" v roku 1752, ktoré bolo uverejnené v roku 1783. (Ungarisches Magazin III, odtlačok, Kežmarok, 1904).
Cestu neúspešnej cisárskej mineralogickej komisie vo Vysokých Tatrách opísal v článku "Reise auf die Karpathischen Gebirge" (Ungarisches Magazin IV, 1787, odtlačok, Kežmarok, 1905). Buchholtzov denník je uložený v Národnom múzeu v Budapešti.

</doc>
<doc id="565482" url="https://sk.wikipedia.org/wiki?curid=565482" title="Jozef Déry">
Jozef Déry

Jozef Déry, tiež József Déry (* 1865 – † 13. október 1937, Pestszentlőrinc, Maďarsko) bol maďarský tabulárny sudca a talentovaný maliar – samouk. Bol priekopníkom horolezectva vo Vysokých Tatrách.
Životopis.
Už v mladosti začal navštevovať Vysoké Tatry. Jeho svokor Edmund Téry bol známym priekopníkom tatranského horolezectva. Spoločne presadzovali výstavbu Téryho chaty v Malej Studenej doline.
Roku 1896 spoločne uskutočnili prvovýstupy na Spišský štít, Zadnú Mačaciu vežu a Širokú vežu. V roku 1899 prešiel Déry ako prvý cez Žltú lávku, v roku 1901 prvý zdolal Malý Pyšný štít, Loktibradu, Žltú stenu, Kopu nad Ohniskom, Pfinovu kopu, Sedlo za Oštepmi a južný hrebeň Lomnického štítu.
Spišský štít pomenovali na jeho počesť Déryho štítom (, ).
Ešte vo veku 70 rokov chodieval do hôr. Zaoberal sa fotografovaním a v časopise "Turisták Lapja", ktorý redigoval po smrti Edmunda Téryho, uverejňoval mnohé svoje perokresby s tatranskými motívmi.
Bol čestným predsedom Maďarského turistického spolku (Magyar Turista Egylet) a čestný predsedom Poľského tovarišstva tatranského (Polskie Towarzystwo Tatrzańskie).

</doc>
<doc id="565485" url="https://sk.wikipedia.org/wiki?curid=565485" title="Paprsk">
Paprsk



</doc>
<doc id="565486" url="https://sk.wikipedia.org/wiki?curid=565486" title="Papršlek">
Papršlek



</doc>
<doc id="565487" url="https://sk.wikipedia.org/wiki?curid=565487" title="Paprslek">
Paprslek



</doc>
<doc id="565488" url="https://sk.wikipedia.org/wiki?curid=565488" title="Neapoli">
Neapoli

Neapoli () je mestečko a bývalá obec vo východnej časti Kréty - v Lasithi. Od vládnej reformy v roku 2011 je súčasťou obce Ajos Nikolaos, a je vzdialené na západ od sídla Ajos Nikolaos. 
Dejiny.
Koncom stredoveku, v období Benátskej republiky, tu vznikli dve osady: Kenurjo Chorio (=“nová dedina“) a Neochori (=“novodedina“). V 19. storočí bolo sídlo okresu prenesené z Furni do Kenurjo Chorio, Neochori bolo pripojené ku Kenurjo Chorio a výsledné sídlo bolo premenované na Neapoli. To zostalo sídlom okresu Lasithi až do roku 1904, potom sa ním stal Ajos Nikolaos. 
Charakteristika.
Neapoli je tradičné krétske mestečko s úzkymi uličkami a dláždenými cestami. Na centrálnom námestí je katedrála zasvätená Panne Márii (Megali Panagia). Tradičná náboženská slávnosť sa koná 15. augusta a je sprevádzaná kultúrnymi a športovými akciami. Okolie mestečka je hornaté a vo veľkom sa tu pestuje oliva a mandľa. Tradičným miestnym výrobkom je okrem olivového oleja aj nealkoholický sladký nápoj "sumada" vyrobený z mandlí.
Pri potulkách v okolitých kopcoch môžeme natrafiť na divo žijúce kozy, zajace a korytnačky, občas aj orlov, kolibríky a škorpiónov. Posledne menované sa obyčajne ukrývajú pod skalami.

</doc>
<doc id="565508" url="https://sk.wikipedia.org/wiki?curid=565508" title="Maďarský turistický spolok">
Maďarský turistický spolok

Maďarský turistický spolok alebo Uhorský turistický spolok () bola organizácia, ktorá vznikla na konci 19. storočia zameraná na rozvoj turistiky v Uhorsku. Zanikla po druhej svetovej vojne v roku 1946.
Krátka história.
Uhorský karpatský spolok (UKS), ktorý združoval milovníkov turistiky a horolezectva, bol založený 10. augusta 1873 v Kežmarku na Spiši, ktorý prevažne obývali spišskí Nemci. Košicko-bohumínska železnica, ktorá bola dokončená dva roky predtým, umožnila rýchly nárast turistiky v oblasti Vysokých Tatier. Zakladatelia UKS, podľa vzoru západných, najmä alpských krajín, formovali základy klubovej činnosti. Presadzovali filozofiu skĺbenia športovej aktivity v horách, spoznávania prírody a histórie s dobrovoľníckou činnosťou pri výchove mladých turistov a alpinistov, budovaní turistických chodníkov a turistických chát. Členstvo v spolku tvorila vzdelaná prevažne po nemecky a po maďarsky hovoriaca podtatranská menšina, ktorá nerada videla vo svojich radoch ľudí z nižších spoločenských vrstiev a slovenského obyvateľstva. Koncom 19. storočia v jeho vedení začali prevládať spišskí Nemci. To sa nepáčilo niektorým akademicky vzdelaným maďarským členom.
Názorové a ideové konflikty niektorých členov Uhorského karpatského spolku spôsobili koncom 19. storočia rozkol v tejto turistickej organizácii a viedli k založeniu novej, ktorá vznikla v roku 1891 v Budapešti pod názvom "Magyar Turista Egyesület". Vstúpilo do nej 152 bývalých členov UKS. Do nového spolku vstupovali nielen príslušníci maďarskej vysokej a strednej spoločenskej vrstvy, ale už aj milovníci prírody a turistiky z nižších spoločenských vrstiev, ktorí nemali prístup do UKS. Počet členov rýchlo rástol. V roku 1892 mal spolok 2 663 členov a v roku 1895 už 2 889. Nová organizácia sa čoskoro stala druhou najväčšou v krajine.
Prvým prezidentom sa stal barón Loránd Eötvös a výkonným viceprezidentom Edmund Téry. K novej organizácii sa pridali niektoré skupiny Uhorského karpatského spolku, napríklad Košicko – abovsko – turnianska skupina..
V roku 1909 vznikol Budapeštiansky univerzitný turistický spolok ("Budapesti egyetemi turista egyesület" –- BETE). Obidve nové organizácie sa začali špecializovať na vysokohorskú turistiku a horolezectvo vo Vysokých Tatrách. Chceli spolupracovať s Uhorským karpatským spolkom.
Maďarský turistický spolok začal rozvíjať svoju činnosť v Maďarsku, v pohorí Matra, vo Vysokých Tatrách, ale aj v iných horstvách. Napríklad členovia Košicko – abovsko – turnianskej skupiny v roku 1896 vybudovali chodníky z Košíc cez Bankov na Jahodnú a podnikli mnohé iné akcie. Tatranská skupina spolku sa zasadila prostredníctvom Edmunda Téryho o vybudovanie novej Téryho chaty v Malej Studenej doline. Verejnosti bola odovzdaná do užívania 21. augusta 1899. Edmund Téry bol v rokoch 19071910 najvyšším predstaviteľom spolku. Druhá svetová vojna výrazne utlmila prácu spolku. V roku 1946 bola organizácia rozpustená.

</doc>
<doc id="565513" url="https://sk.wikipedia.org/wiki?curid=565513" title="Isambard Kingdom Brunel">
Isambard Kingdom Brunel

Isambard Kingdom Brunel, člen Kráľovskej spoločnosti (* 9. apríl 1806, Portsmouth – † 15. september 1859, Londýn), bol britský konštruktér a podnikateľ. V roku 2002 bol v ankete 100 Greatest Britons zvolený druhým najvýznamnejším Britom v histórii (po Winstonovi Churchillovi). K jeho najznámejším dielam patrí Great Western Railway, rady známych parníkov a množstvo dôležitých mostov.
Hoci Brunelove projekty neboli vždy úspešné, často obsahovali prevratné riešenia dlhodobých konštruktérskych problémov. Počas svojej krátkej kariéry dosiahol množstvo prvenstiev vo svojom odbore – napríklad vybudoval prvý tunel pod riekou využívanou k lodnej doprave a postavil prvú zaoceánsku loď s oceľovou konštrukciou, poháňanou lodnou skrutkou, ktorá bola zároveň svojho času najväčšou loďou postavenou vôbec.
Brunel prežil niekoľko posledných rokov svojho života s podlomeným zdravím – trpel ochorením obličiek. Vo svojich 53 rokoch podľahol mozgovej mŕtvici. Hovorilo sa o ňom, že fajčí 40 cigár denne a spí len štyri hodiny.
Detstvo a mladosť.
Syn technika Sira Marca Isambarda Brunela a Sophie, rodenej Kingdom, Isambard Brunel sa narodil v anglickom Portsmouthe 9. apríla 1806. Jeho otec tu pracoval na zariadení pre výrobu kladiek v tunajšej továrni.
Štrnásťročného Isambarda poslali za vzdelaním do Francúzska. Tu navštevoval lýceum Lycée Henri-IV v Paríži a univerzitu v Caen v Normandii. Brunelovo postavenie vzrástlo, keď sa vo veku 20 rokov stal zástupcom hlavného inžiniera na stavbe najúspešnejšieho diela svojho otca – temžského tunela, ktorý podchádzal rieku medzi Rotherhithe a Wapping.
Prvá úspešná stavba tunela pod riekou sa podarila v čase, keď iné pokusy zlyhávali, vďaka geniálnemu raziacemu štítu Marca Brunela. Tento ľudskou silou poháňaný predchodca dnešných raziacich štítov chránil robotníkov pred zavalením počas murovania klenby. Marc Brunel sa nechal inšpirovať pri jeho vývoji anatómiou a správaním morského mäkkýša menom vŕtačka lodná ("Teredo navalis"), ktorý býval postrachom drevených lodí. Aj najmodernejšie tunely sú razené touto metódou – napríklad tunel pod Lamanšským prielivom.
Brunel založil svoju konštrukčnú kanceláriu na 17-18 Duke Street v Londýne a so svojou rodinou žil v miestnostiach nad ňou.
R. P. Brereton, ktorý sa stal jeho námestníkom v roku 1845, viedol kanceláriu v dobe Brunelovej neprítomnosti a tiež mal priamu zodpovednosť za väčšinu konštrukčných aktivít, ako napríklad Royal Albert Bridge, v čase, keď Brunelovo zdravie bolo podlomené.
Temžský tunel.
Brunel pracoval takmer dva roky na stavbe tunela pod riekou Temžou (vybudovaný v rokoch 18251843). Robotníci budovali vodorovnú štôlňu v ťažkých a nebezpečných podmienkach. Za týmto projektom stála Thames Tunnel Company a Brunelov otec Marc bol vedúcim inžinierom. Podložie rieky Temže pri Rotherhithe tvoria bahnité sedimenty a tekuté piesky a hoci tieto extrémne podmienky preverili geniálnosť Brunelovho raziaceho štítu, práca bola ťažká a nebezpečná. Tunel bol často v nebezpečenstve zavalenia v dôsledku nestability riečneho podložia, napriek tomu vedenie rozhodlo umožniť divákom za šiling spustiť sa do tunela a sledovať hĺbenie.
Pre robotníkov bola práca na tuneli nepríjemná, pretože Temža vtedy pripomínala stoku a tunel bol zvyčajne čiastočne zatopený odporne páchnucou kontaminovanou vodou. Dve vážnejšie zatopenia zastavili práce na dlhšiu dobu, niekoľko robotníkov zahynulo a mladý Brunel bol ťažko ranený. Pri druhej nehode v roku 1828 prišli o život dvaja najstarší míneri – Collins a Ball a Brunel sám unikol o vlások smrti. Voda ho zhodila z tunelovacej plošiny, upadol do bezvedomia a vlna ho doplavila k opačnému koncu tunela. Ako voda stúpala, bol vyplavený na služobné schodisko, kde bol zachránený pomocníkom tesne predtým, ako sa vlna vrátila. Brunel bol vážne ranený (a už nikdy sa z tohto zranenia úplne nezotavil) a práce na tuneli boli na niekoľko rokov prerušené. Napriek tomu bol prvý podvodný tunel dokončený a dnes ho využíva linka East London Line London Overground.
Budova, ktorá skrýva čerpadlá udržujúce tunel suchý bola v roku 1970 zachránená dobrovoľníkmi pred demoláciou. Múzeum, ktoré tu vzniklo, dokumentuje nielen Temžský tunel, ale aj ďalšie dva Brunelove podniky.
Mosty.
Prvými Brunelovými samostatnými dielami boli mosty – Royal Albert Bridge nad riekou Tamar v Saltash v blízkosti Plymouthu a drevený priehradový most neďaleko Bridgwater. Maidenheadský železničný most postavený v roku 1838 v Berkshire nad riekou Temžou predstavuje najširší a najplochší tehlový most na svete, dodnes slúžiaci svojmu účelu. Dva oblúky dĺžky majú vzopätie a nesú štyri koľaje.
Royal Albert Bridge bol vyprojektovaný v roku 1855 pre železničnú spoločnosť Cornwall Railway potom, čo parlament zamietol Brunelov návrh železničného trajektu cez Hamoaze – ústia riek Tamar, Tavy a Lynher s vysokým rozdielom hladín počas prílivu a odlivu. Most sa skladá z dvoch hlavných oblúkov o rozpätí , nad priemernou hladinou pri prílive a zo 17 ďalších oblúkov. Bol otvorený princom Albertom 2. mája 1859. Brunel sám sa už kvôli podlomenému zdraviu nemohol zúčastniť slávnostného ceremoniálu a tak si aspoň prezrel celú stavbu o 15 dní neskôr v ľahu na gauči umiestnenom na plošinovom voze, ktorý po moste posúvali jeho spolupracovníci.
Pravdepodobne najviac Brunela preslávil Cliftonský visutý most v Bristole. Brunel vtedy predložil štyri projekty. Jeho dokončenia sa však nedožil. Práce na moste boli dokončené v roku 1864, 5 rokov po jeho smrti.
Teraz sú Brunelove mosty na Great Western Railway v ohrození v súvislosti s plánovanou elektrifikáciou trate. Ich prechodový prierez je nedostatočný pre inštaláciu trolejového vedenia. V tejto súvislosti vznikajú petície za zachovanie všetkých deviatich mostov.
Great Western Railway.
V roku 1833, ešte pred dokončením temžského tunela, bol Brunel menovaný vrchným inžinierom Great Western Railway, ktorá vlastnila a prevádzkovala trate z Londýna do Bristolu a neskôr do Exeteru.
Spoločnosť bola založená na verejnom zhromaždení v roku 1833 v Bristole, zapísaná bola v roku 1835. Brunel urobil dve kontroverzné rozhodnutia: použil široký rozchod koľají – 7 stôp (v súčasnosti 7 stôp 1/4 palca) = , o ktorom predpokladal, že zaručí kvalitný chod vozidiel aj pri vysokých rýchlostiach, a zvolil trasu severne od Marlborough Downs, cez územie bez význačnejšieho osídlenia, ktorá však umožňovala neskoršie predĺženie do Oxfordu a Gloucesteru a potom pokračovať údolím Temže do Londýna. Novú trať osobne rozmeriaval v celej dĺžke z Londýna do Bristolu.
Jeho rozhodnutie použiť široký rozchod bolo sporné z toho dôvodu, že prakticky všetky britské železnice tej doby používali štandardný rozchod. Brunel vyhlásil, že pre to nie je iný dôvod, než prenesenie rozchodu z banských dráh, ktoré staval George Stephenson ešte pred otvorením prvej železnice pre osobnú dopravu. Brunel na základe výpočtov a mnohých pokusov dokázal, že jeho široký rozchod je optimálny pre stabilný a komfortný chod vozidiel a navyše umožňuje používať väčšie vozne s väčšou kapacitou.
Prvé lokomotívy objednané Brunelom podľa jeho vlastných špecifikácií sa ukázali nevyhovujúce, okrem North Star, a tak bol vrchným správcom rušňového parku menovaný len dvadsaťročný Daniel Gooch (neskôr pasovaný na rytiera). Brunel a Gooch vybrali pre umiestnenie rušňových dielní Swindon, miesto, kde sa zvoľna stúpajúca trať z Londýna lomí do prudšieho spádu do údolia rieky Avon pri Bath.
Čerpajúc zo skúseností zo stavby temžského tunela obohatil Brunel Great Western o rad impozantných diel – vysoké viadukty, jedinečné stanice a mohutné tunely, vrátane známeho Box Tunnel, ktorý bol so svojimi svojho času najdlhším železničným tunelom na svete. Tunel je celý v spáde 10 promile. Príbeh hovorí, že v deň Brunelových narodenín ním celým prejde slnečný lúč.
Brunelove diela podnecovali predstavy vtedajších technicky zapálených Britov, a tak sa čoskoro stal jedným z najznámejších mužov v krajine.
Po Brunelovej smrti bolo rozhodnuté, že pre všetky železnice v krajine musí byť použitý štandardný rozchod. Hoci Great Western vyhlasovala, že sa potvrdilo, že jej široký rozchod je lepší, bolo rozhodnuté zotrvať pri Stephensonovom štandardnom rozchode, pretože ten bol už rozšírený na oveľa väčšej časti krajiny.
V máji 1892 (keď bol široký rozchod odstránený) už bola sieť Great Western dvojrozchodová, a tak bol prechod na štandardný rozchod pomerne nekomplikovaný.
Brunelova atmosferická železnica.
Inou Brunelovou zaujímavou, aj keď nakoniec neúspešnú technickou novinkou bola atmosferická železnica, ktorú použil pre rozšírenie siete GWR z Exeteru na juh do Plymouthu (v skutočnosti išlo o samostatnú spoločnosť South Devon Railway (SDR) podporovanú GWR). Vlaky boli namiesto lokomotív poháňané atmosferickým tlakom. Tento systém, ktorý si nechali patentovať Clegg a Samuda, využíval stabilných vývev, ktoré vysávali vzduch z tunela.
Dokončená časť trate z Exeteru do Newton bola vybavená čerpacími stanicami s charakteristickými hranatými komínmi vo vzdialenostiach 2 míľ. Vlaky dosahovali rýchlosť 20 mph (). V rovinných úsekoch boli použité pätnásťpalcové potrubia (), na sklonoch dvadsaťdvapalcové ().
Táto technológia vyžadovala použitie kožených chlopní na utesnenie potrubia. Koža musela byť udržiavaná vláčna, k čomu sa používal loj – obľúbená pochúťka krýs. Výsledky boli katastrofálne, chlopne boli zožraté a tak sa vákuová prevádzka udržala len rok – od septembra 1847 (začiatok skúšobnej prevádzky) cez február 1848 (začiatok bežnej prevádzky) do 10. septembra 1848. Účty SDR za rok 1848 ukázali, že atmosférická prevádzka je asi 2,5x drahšia ako rušňová.
Čerpacia stanica v Starcross pri ústí rieky Exe zostala zachovaná ako nápadný prvok v krajine a pamiatka na atmosférickú železnicu, ktorú pripomína aj meno tunajšieho hostinca. Časť potrubia bez kožených chlopní je zachovaná v "Didcot Railway Centre".
Zaoceánska plavba.
Ešte pred otvorením Great Western Railway sa Brunel presunul k ďalšiemu projektu: zaoceánskej plavbe. Využil svoje prestíže k presvedčeniu zamestnancov svojej železničnej spoločnosti k stavbe parníka "Great Western", zďaleka najväčší parník svojej doby. Bol 236 stôp () dlhý, postavený z dreva a poháňaný plachtami a kolesami. Na vodu bol spustený v roku 1837. Jeho prvá plavba do New Yorku a späť trvala 29 dní, čo bola polovičná doba v porovnaní s priemernou plachetnicou. Celkovo uskutočnil 74 plavieb do New Yorku.
Ďalšia loď Great Britain bola postavená v roku 1843. Bola 322 stôp () dlhá a bola prvou loďou s oceľovým trupom a s pohonom lodnou skrutkou, ktorá prekonala Atlantický oceán.
Na základe týchto úspechov sa Brunel rozhodol v roku 1852 postaviť tretiu loď, väčšiu než predchádzajúce a určenú pre cesty do Indie a Austrálie. "Great Eastern" (pôvodne pomenovaná "Leviathan") bola stavaná špičkovou technológiou tej doby, takmer 700 stôp () dlhá, vybavená najluxusnejším zariadením a schopná pojať až 4 000 pasažierov.
Loď bola spustená na vodu v roku 1858. Bola konštruovaná tak, aby mohla podniknúť nepretržitú plavbu z Londýna do Sydney a späť, pretože inžinieri vtedy boli mylne presvedčení, že Austrália nemá vlastné zásoby uhlia. Ako u mnohých iných ambicióznych Brunelových projektov stavba lode čoskoro prekročila rozpočet a dostala sa do sklzu vplyvom rôznych technických problémov.
Po dokončení sa rozhodlo nasadiť loď na výnosnejšiu trasu do New Yorku. Prevádzka lode sa nezaobišla bez nehôd. Už pri prvej plavbe došlo k výbuchu kotla zapríčinenému vadným poistným ventilom. Nehoda si vyžiadala život piatich členov posádky. Pre malý dopyt loď nikdy neprepravovala projektovaný počet cestujúcich a neskôr bola predaná za 5% pôvodnej ceny.
Loď poháňaná kombináciou lopatkových kolies a lodných skrutiek dokázala dobre manévrovať a vďaka svojej obrovskej nosnosti potom slúžila na pokladanie podmorských káblov. Touto loďou bol položený prvý transantlantický kábel, ktorý telegraficky spojil Európu s Amerikou.
V rokoch 18891890 bola vyradená.
Táto loď býva často označovaná za drahý omyl, ale na druhú stranu je možné povedať, že Brunel pochybil iba v oblasti ekonomiky prevádzky – jeho loď jednoducho o mnoho rokov predbehla dobu. Veľké parolode s celokovovou stavbou poháňané lodnou skrutkou sa stali bežnou realitou až na začiatku 20. storočia, kedy sa preprava osôb cez oceán stala životaschopným odborom podnikania. Až do prelomu storočia tak zostala najväčšou loďou na svete.
Choroba a smrť.
V roku 1843 pri predvádzaní kúzelníckeho triku deťom Brunel nešťastne vdýchol polsouvereignovú mincu, ktorá uviazla v jeho priedušnici. Vytiahnutie špeciálnymi kliešťami zlyhalo, a tak skonštruoval zvláštny stroj k jej vytraseniu. Podľa spomienok Sira Marca, Brunel bol pripútaný k doske a otočený hore nohami a minca bola trasením uvoľnená.
V roku 1859, tesne pred prvou plavbou Great Eastern do New Yorku, utrpel záchvat mŕtvice. O desať dní neskôr vo veku 53 rokov zomrel. Pochovaný je, ako jeho otec, na cintoríne Kensal Green Cemetery v Londýne. Zanechal tu ženu Mary a syna Henryho Marca Brunela, ktorý dosiahol určité úspechy ako stavebný inžinier.
Odkaz.
Existuje množstvo Brunelových pamätníkov – sochy v Londýne, Bristole, Saltashi, Milford Havene a na železničnej stanici Paddington. Socha, ktorá stála v Neylande, bola v roku 2010 ukradnutá. Vlajkový stožiar Great Eastern zdobí vchod na štadión Liverpool FC a časť lodného komína bola umiestnená v Sutton Poyntz neďaleko Weymouthu.
Niektoré miesta a inštitúcie nesú Brunelovo meno – Brunelova univerzita v Londýne, niekoľko ulíc v Exeteri: Isambard Terrace, Kingdom Mews a Brunel Close. Ulice a škola v jeho domovskom Portsmouthe sú tiež pomenované na jeho pamiatku, rovnako ako najväčšia krčma v meste. V Bletchley, Milton Keynes majú Brunelovo obchodné centrum, hoci jeho architektúra nemá s Brunelom žiadnu spojitosť.
Väčšina z Brunelových mostov stále slúži svojmu účelu. Temžský tunel využíva London Overground a Brunelovu strojovňu v Rotherhithe, ktorá predtým ukrývala parné stroje a čerpadlá na čerpanie vody z tunela, teraz využíva múzeum venované životu a dielu Marca a Isambard Kingdom Brunelových.
Mnoho pôvodných Brunelových článkov a návrhov je súčasťou Brunelovej zbierky na Univerzite v Bristole.
V roku 1975, známy britský animátor Bob Godfrey získal Oscara za krátky film "Great", neúctivý muzikál o Brunelovi a jeho dobe.
V roku 2002 bol v ankete BBC 100 Greatest Britons zvolený druhým najvýznamnejším Britom v histórii (1. miesto zaujal Winston Churchill). Stavba Great Eastern bola stvárnená v epizóde seriálu BBC Sedem divov technickej civilizácie (2003).
Brunelov obraz zdobí obal detskej knihy "The Life of Isambard Kingdom Brunel" (Život I. K. Brunela) vydanej nakladateľstvom Heinemann v marci 2005. Portrét bol mierne pozmenený, pretože boli obavy, že Brunel fajčiaci cigaru by sa mohol stať nevhodným príkladom pre päť- až sedemročné deti a školské knižnice by o túto knihu nemuseli mať záujem.
K oslave 200. výročia narodenia v roku 2006 vydala kráľovská mincovňa dve dvojlibrové mince – jedna nesie zobrazenie časti strechy železničnej stanice Paddington, druhá Brunelov portrét.
8. apríla 2006 oslávil Bristol 200. výročie narodenia radom kultúrnych podujatí. Všetko vyvrcholilo ohňostrojom nad Avon Gorge a rozsvietením nového osvetlenia Cliftonského visutého mosta.
V roku 2012 nahrala londýnska steampunková skupina The Men That Will Not Be Blamed For Nothing pieseň "Brunel" inšpirovanú dielom tohto konštruktéra.
V roku 2014 nahral Ian Anderson na svojom albume Homo erraticus skladbu "The Engineer", ktorá je o Brunelovi.

</doc>
<doc id="565514" url="https://sk.wikipedia.org/wiki?curid=565514" title="O2 World">
O2 World



</doc>
<doc id="565524" url="https://sk.wikipedia.org/wiki?curid=565524" title="Parmenión z Mytilény">
Parmenión z Mytilény

Parmenión (iné názvy: Parmenides, Parmenidés; "Parmenión, Parmenides", iný prepis: "Parmenidés") bol olympijský víťaz v behu na jedno stadion v roku 312 pred Kr.
Parmenión z Mytilény bol na 117. olympijských hrách v roku 312 pred Kr. korunovaný olivovým vencom za víťazstvo v behu na jedno stadion. Beh na vzdialenosť jedného stadia sa v Olympii zaviedol už na počiatku hier, t. j. v roku 776 pred Kr. a bol hlavným pretekom aj po zavedení ďalších súťažných disciplín. Menom víťaza tohto preteku sa označovala celá olympiáda. 
Olympijské víťazstvo Parmenióna zaznamenal historik Diodoros v súvislosti s datovaním tohoročných vojnových udalostí v tretej vojne diadochov (diadochos, dedič nástupca) o Alexandrovo následníctvo. V tretej vojne diadochov uzavreli spojenectvo Kassandros (miestodržiteľ Macedónie), Lysimachos (z Trákie) a egyptský vládca Ptolemaios proti Antigonovi, stratégovi "Ázie". Boje sa skončili nerozhodne a roku 311 pred Kr. diadochovia uzavreli mier, v ktorom sa dohodli, že každý si ponechá, čo práve má a Alexandrova svetová ríša bola rozdelená. 
Záznam o olympijskom víťazstve Parmenida je uvedený aj v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch.

</doc>
<doc id="565527" url="https://sk.wikipedia.org/wiki?curid=565527" title="Majstrovstvá sveta v bandyhokeji žien 2016">
Majstrovstvá sveta v bandyhokeji žien 2016

Majstrovstvá sveta v bandyhokeji žien 2016 boli v poradí 8. majstrovstvá sveta v bandyhokeji žien, ktoré organizuje Medzinárodná federácia bandyhokeja (FIB). Konali sa v dňoch od 18.21. februára 2016 v Roseville, v štáte Minnesota, v Spojených štátoch, za účasti 7 tímov. Nováčikom turnaja bolo družstvo Číny. Spojené štáty organizovali ženský svetový šampionát druhýkrát, keď predtým hostili toto podujatie v roku 2006. Zápasy sa odohrali na štadióne The Oval. Svoj siedmy titul získalo po finálovej výhre nad obhajcom prvenstva z .
Zápasy v skupine mali hrací čas 2 x 30 min, zápasy v play-off 2 x 45 min.

</doc>
<doc id="565528" url="https://sk.wikipedia.org/wiki?curid=565528" title="Acylpyrín">
Acylpyrín



</doc>
<doc id="565529" url="https://sk.wikipedia.org/wiki?curid=565529" title="Krásná Lípa (prírodná pamiatka)">
Krásná Lípa (prírodná pamiatka)

Krásná Lípa je prírodná pamiatka ev. č. 1540 východne od obce Křimov v okrese Chomutov. Oblasť spravuje Agentúra ochrany prírody a krajiny ČR.
Predmetom ochrany je populácia kriticky ohrozeného druhu ponikleca otvoreného ("Pulsatilla patens"), jedinej lokality na úpätí Krušných hôr.

</doc>
<doc id="565530" url="https://sk.wikipedia.org/wiki?curid=565530" title="Majstrovstvá sveta v bandyhokeji mužov 1971">
Majstrovstvá sveta v bandyhokeji mužov 1971

Majstrovstvá sveta v bandyhokeji mužov 1971 boli v poradí 7. majstrovstvá sveta v bandyhokeji mužov, ktoré organizuje Medzinárodná federácia bandyhokeja (FIB). Konali sa v dňoch od 3.14. marca 1971 v dvanástich švédskych mestách: Eskilstuna, Göteborg, Katrineholm, Lidköping, Motala, Oxelösund, Skövde, Štokholm, Uppsala, Vänersborg, Västerås a Örebro, za účasti 4 tímov. Švédsko bolo organizátorom svetového šampionátu mužov tretíkrát, predtým hostilo turnaj v rokoch 1963 a 1969. získal svoj siedmy titul, keď vyhral skupinu bez prehry. 

</doc>
<doc id="565531" url="https://sk.wikipedia.org/wiki?curid=565531" title="Majstrovstvá sveta v bandyhokeji mužov 1973">
Majstrovstvá sveta v bandyhokeji mužov 1973

Majstrovstvá sveta v bandyhokeji mužov 1973 boli v poradí 8. majstrovstvá sveta v bandyhokeji mužov, ktoré organizuje Medzinárodná federácia bandyhokeja (FIB). Konali sa v dňoch od 17.24. februára 1973 v Moskve a Krasnogorsku, v Sovietskom zväze, za účasti 4 tímov. Sovietsky zväz bol organizátorom svetového šampionátu mužov druhýkrát, predtým hostil turnaj v roku 1965. Domáci získal svoj ôsmy titul, keď vyhral všetky zápasy v skupine. 

</doc>
<doc id="565532" url="https://sk.wikipedia.org/wiki?curid=565532" title="Vertigo Records">
Vertigo Records

Vertigo Records je britské hudobné vydavateľstvo založené v roku 1969. Patrí spoločnosti Universal Music Group. 
Svoje albumy tu vydávali napríklad skupiny Metallica,Uriah Heep, Black Sabbath, Dire Straits, Thin Lizzy, Def Leppard, Status Quo, Dio, Bon Jovi alebo hudobníci Rod Stewart či Keith Tippett.

</doc>
<doc id="565533" url="https://sk.wikipedia.org/wiki?curid=565533" title="Polydor">
Polydor



</doc>
<doc id="565544" url="https://sk.wikipedia.org/wiki?curid=565544" title="Jugend debattiert international">
Jugend debattiert international

Jugend debattiert international je školská súťaž v nemeckom jazyku, ktorá sa koná v Estónsku, Lotyšsku, Litve, Poľsku, Rusku (Moskva a Petrohrad), Česku, na Ukrajine v Maďarsku, Slovinsku a na Slovensku.
Zriaďovateľmi projektu sú Goetheho inštitút, nadácia „Pamäť, zodpovednosť a budúcnosť“ (Stiftung »Erinnerung, Verantwortung und Zukunft«), Verejnoprospešná nadácia Hertie, (Gemeinnützige Hertie-Stiftung) a Centrála pre zahraničné školstvo (Zentralstelle für das Auslandsschulwesen). 
Súťaž.
V školskom roku 2015/16 sa na súťaži zúčastnilo viac ako 2 300 žiakov na 157 školách. Na týchto školách sa projekt integruje do vyučovania. Špeciálne vyškolení učitelia učia žiakov debatovať a organizujú s nimi debaty. Žiaci medzi sebou debatujú najprv na úrovni školy a regiónu, najlepší postúpia do národného kola a nakoniec do medzinárodného finále. Toho sa zúčastňujú všetci žiaci zo všetkých krajín projektu, ktorí sa umiestnili na prvom a druhom mieste v národnom kole. Od IV. Medzinárodného finále v Berlíne v roku 2010 podporujú víťazi spolkovej súťaže "Jugend debattiert" v Nemecku účastníkov ako mentori.
Štruktúra a hodnotenie debát.
Vždy štyria žiaci, dvaja za a dva proti, debatujú spolu 24 minút po nemecky o spoločensko-politicky relevantných témach (napr. „Má byť Turecko prijaté do Európskej únie?“) Formát debaty je pritom presne daný: na začiatok má každý debatujúci dvojminútový priestor bez prerušovania, počas ktorého môže prezentovať svoju pozíciu, potom nasleduje 12-minútová voľná diskusia - samotná fáza argumentácie – a na záver má každý účastník čas jednu minútu pre záverečný prejav v zmysle vedenej debaty. Externý moderátor nie je prítomný. Na školskej úrovni sa debatuje predovšetkým o témach z každodenného života školy, na vyšších stupňoch súťaže potom z oblasti politiky, základných a ľudských práv, histórie (predovšetkým spracovanie historickej skúsenosti s bezprávím) a Európy.
Debatu hodnotí troj- až päťčlenná porota, ktorá prideľuje body. Hodnotí výkon každého účastníka podľa štyroch kritérií: vecné znalosti, vyjadrovacia schopnosť, schopnosť viesť rozhovor a presvedčivosť. Znalosti nemčiny debatujúcich sa nehodnotia.
História.
Jugend debattiert international sa po prvý raz konalo v roku v Poľsku a v Česku. Od roku 2006 sa na súťaži zúčastňujú aj školy v Estónsku, Litve, Lotyšsku a na Ukrajine. V roku 2009 začal projekt po dvojročnej pilotnej fáze na školách v Moskve a Petrohrade a v školskom roku 2010/11 sa rozšíril do Maďarska. Od roku 2016 sa do projektu zapoja aj Slovensko a Slovinsko.
Prehľad: medzinárodné finále
Podporovatelia projektu.
Projekt má aj lokálnu podporu, v Poľsku je to Nadácia pre nemecko-poľskú spoluprácu, v Česku Nemecko-český fond pre budúcnosť. Na Ukrajine podporuje projekt Nadácia Klitschko, v Litve Litovské informačné a technické centrum pre žiakov a v Maďarsku Nadácia Hannsa Seidela, E.ON Hungária, Audi Akadémia, Samospráva maďarských Nemcov a Nadácia Konrada Adenauera. "Jugend debattiert international" je doteraz jedinou medzinárodnou rečníckou súťažou pre žiakov v nemeckom jazyku. Má prispieť k tomu, aby mladí ľudia v strednej a východnej Európe dokázali svoje postoje a názory obsahovo fundovane a presvedčivo obhájiť a súčasne má podporiť nemecký jazyk ako médium debaty. Predmetom súťaže je debatovanie po nemecky na témy z oblasti každodenného školského života, základných práv, histórie (predovšetkým spracovanie historickej skúsenosti s bezprávím) a Európy. Projekt je určený pre žiakov od 10. ročníka (2. ročníka stredných škôl), ktorí majú znalosti nemčiny minimálne na úrovni B2 podľa Spoločného európskeho referenčného rámca pre jazyky.

</doc>
<doc id="565556" url="https://sk.wikipedia.org/wiki?curid=565556" title="Penica sardínska">
Penica sardínska

Penica sardínska ("Sylvia sarda" alebo "Curruca sarda") je stredne veľký druh spevavca z čeľade penicovité (Sylviidae).
Je hojne rozšírená v západné Stredomorie.

</doc>
<doc id="565557" url="https://sk.wikipedia.org/wiki?curid=565557" title="Važecká chata">
Važecká chata

Važecká chata tiež "Kertészova chata", "Kertészova važecká chata", Chata kpt. Rašu (, ) bola chata, ktorú postavili na Troch studničkách vo Vysokých Tatrách.
Názov.
Pomenovaná tak bola preto, lebo stála na važeckých pozemkoch. Dôvernejší znalci, turisti a horolezci ju volali Kertézsovou chatou alebo Kertézsovou važeckou chatou, lebo ju postavil Jozef Kertész, bývalý nájomca chaty v Kôprovej doline.
História chaty.
Na Troch studničkách poskytovala ubytovanie turistom erárna horáreň, ktorá bola postavená v roku 1907. Kriváň a jeho okolie lákali stále viac turistov. Horáreň nestačila, Jozef Kertész z Kežmarku sa rozhodol v roku 1933 postaviť novú chatu. Bola na výhodnom mieste, lebo bola východiskovým bodom pre túry cez "Vyšnú priehybu" na Kriváň.
Važecká chata počas druhej svetovej vojny slúžila poľským kuriérom, bola útočiskom i zásobovacou základňou pre partizánov počas Slovenského národného povstania. Hitlerovské vojská ju 27. septembra 1944 vypálili.
V roku 1961 vyrástla na Troch studničkách, neďaleko vypálenej Važeckej chaty nová, ktorá slúžila turistom tak, ako predchádzajúca. Jej ubytovacia kapacita však nebola dostatočne využitá, a tak ju v roku 1970 odovzdali podniku košického PRIORu. Dostala meno Chata kpt. Rašu a stala sa podnikovým rekreačným zariadením. Chata stála približne na mieste, kde padol 26. septembra 1944 hrdina SNP kpt. Ján Rašo (19131944), ktorý bol pred povstaním veliteľom žandárskej stanice na Štrbskom Plese. Chata v roku 1999 vyhorela a novú na jej mieste už nepostavili.

</doc>
<doc id="565559" url="https://sk.wikipedia.org/wiki?curid=565559" title="Alexibios z Héraie">
Alexibios z Héraie

Alexibios ("Alexibios") bol olympijský víťaz v päťboji v roku 312 pred Kr.&lt;ref name="Biographischer Index der Antike / Biographical Index of the Classical World 40"&gt;Walter de Gruyter, "Biographischer Index der Antike / Biographical Index of the Classical World", str. 40&lt;/ref&gt;
Alexibios z arkádskej Héraie si na 117. olympijských hrách vybojoval víťazstvo v päťboji. Alexibios je zaznamenaný aj ako víťaz päťboja z hier "Lykaia" z roku 313 alebo 303 pred Kr. na nápise zo svätyne Dia, ktorý archeológovia objavili na arkádskej hore Lykaion. Tieto slávnosti sa konali na počesť boha Dia. Penthatlon (päťboj) sa stal olympijskou disciplínou na 18. hrách v roku 708 pred Kr. a jej prvým víťazom bol Lampis zo Sparty. Pentathlon pozostával zo skoku do diaľky, z behu na jedno stadion, hodu diskom, hodu oštepom a zo zápasenia. V starovekom Grécku bol veľmi obľúbený.
Za toto víťazstvo sa Alexibiovi dostalo veľkej pocty, keď mu v Olympii postavili sochu. Jeho sochu si ešte v druhom storočí mohol prezrieť cestovateľ a spisovateľ Pausanias, ktorý zaznamenal, že bola dielom sochárskeho majstra Akestora.

</doc>
<doc id="565562" url="https://sk.wikipedia.org/wiki?curid=565562" title="Sylvia sarda">
Sylvia sarda



</doc>
<doc id="565563" url="https://sk.wikipedia.org/wiki?curid=565563" title="Curruca sarda">
Curruca sarda



</doc>
<doc id="565564" url="https://sk.wikipedia.org/wiki?curid=565564" title="Francisco Solano López">
Francisco Solano López

Francisco Solano López (* 24. júl 1827, Asunción, Paraguaj – † 1. marec 1870, Cerro Corá) bol paraguajský diktátor. Je neslávne známy tým, že 12. novembra 1864 rozpútal vojnu proti Brazílii. 18. apríla 1865 sa protistrana rozšírila na koalíciu Brazília, Argentína a Uruguaj proti Paraguaju. Skončila Lopézovou smrťou ako jedna z najničivejších vojen v ľudských dejinách. Zahynulo približne dva milióny ľudí. Paraguaj mal pred vojnou 1 250 000 obyvateľov, z čoho prežilo asi 260 000 z toho 38 000 mužského pohlavia vo veku od 12 do 75 rokov.Všetci boli v armáde.Dohnal národ k skoro úplnej samovražde pod heslom boja proti kolonizátorom.V krajine je dodnes považovaný za národného hrdinu.

</doc>
<doc id="565570" url="https://sk.wikipedia.org/wiki?curid=565570" title="ISIS">
ISIS



</doc>
<doc id="565576" url="https://sk.wikipedia.org/wiki?curid=565576" title="Emíre Khidayer">
Emíre Khidayer

Mgr. Emíre Khidayer, PhD. (* 1971, Piešťany) je slovenská diplomatka, podnikateľka a spisovateľka. Je autorkou niekoľkých rozhlasových seriálov a viackrát vystúpila ako hosť v arabských, českých a slovenských televíziách a rozhlasoch.. Na Univerzite Komenského vyštudovala arabistiku, anglicistiku a islamistiku, z arabských štúdií má aj doktorát. Štúdium arabistiky pokračovala štipendiom na univerzite Ajn Šams v Káhire.

</doc>
<doc id="565581" url="https://sk.wikipedia.org/wiki?curid=565581" title="Akestor">
Akestor

Akestor alebo Akestór ("Akestor", iný prepis: "Akestór") môže byť:

</doc>
<doc id="565583" url="https://sk.wikipedia.org/wiki?curid=565583" title="Francisco Solana Lopez">
Francisco Solana Lopez



</doc>
<doc id="565587" url="https://sk.wikipedia.org/wiki?curid=565587" title="Žirafa núbijská západoafrická">
Žirafa núbijská západoafrická

Žirafa núbijská západoafrická alebo žirafa západoafrická (lat. "Giraffa camelopardalis peralta") je najviac ohrozeným poddruhom žiráf.
Opis.
Žirafa núbijská západoafrická sa od ostatných poddruhov odlišuje červenkastými škvrnami s veľmi bledožltým pozadím.
Výskyt.
Žije len v hraničnej oblasti medzi Nigerom, Čadom a Burkinou Faso. 
Ochrana.
V 90tych rokoch bola celá populácia 49 jedincov. Tento poddruh bol klasifikovaný v roku 2008 medzi ohrozené druhy. V Nigérii sa žirafa núbijská západoafrická dostala pod formálnu ochranu, jej stavy sa podarilo zvýšiť na 400 - 450 jedincov.

</doc>
<doc id="565592" url="https://sk.wikipedia.org/wiki?curid=565592" title="Barbora Záhlavová-Strýcová">
Barbora Záhlavová-Strýcová



</doc>
<doc id="565597" url="https://sk.wikipedia.org/wiki?curid=565597" title="Aiči B7A">
Aiči B7A

Aiči B7A2 Rjúsei (japonsky: 流星, Meteor, Létavice) bolo strmhlavé bombardovacie a torpédové palubné lietadlo japonského cisárskeho námorného letectva, používané v druhej svetovej vojne. Bol pokračovaním známeho a úspešného lietadla Aiči D3A. Spojenecké kódové označenie typu bolo "Grace". V čase zaradenia lietadla do služby už bolo upustené od priraďovanie dlhých názvov. Používalo sa ale (vedľa krátkeho B7A) označenie "kandži kógekiki Rjúsei" (艦上 攻 撃 機 「流星」 ~ Palubné útočný lietadlo Rjúsei) a tomu zodpovedá aj klasifikácie lietadla v krátkom označenie ("B" pre palubné útočné lietadlo a nie "D" pre palubný strmhlavý bombardér). 
Vývoj.
Počiatky lietadla možno vystopovať v roku 1941, kedy vo firme Aiči začal vývoj nového typu lietadla, označeného ako projekt AM-23.
V máji roku 1942 bol postavený prvý prototyp B7A1 model 11, ktorý bol vybavený osmnáctiválcovým dvojhviezdicovým motorom NK9B Homare 11 s výkonom až 1640 kW. Tieto sa však ukázali ako nevyhovujúce a tak skúšky ďalších ôsmich prototypov prebiehali veľmi pomaly, pričom sa čakalo na dodávku nového kvalitnejšieho motora. Tým sa stal NK9B Homare 12, ktorý spoločnosť Nakadžima začala dodávať od apríla roku 1944. Nové pohonné jednotky začali byť inštalované do novej verzie stroja B7A2 model 12. Výzbroj pozostávala z dvojice kanónov typ 99 model 1 kalibru 20 mm a jedným pohyblivým, dozadu zameraným guľometom typ 1. Neskôr produkované B7A2 niesli v krídle dva vylepšené kanóny typ 99 model 2 kalibru 20 mm a v kabíne navigátora ťažký guľomet typ 2 kalibru 13 mm.
Kompletizácia strojov B7A prebiehala v halách firmy Aiči v závode Funataka a od apríla 1944 aj na montážnych linkách 21. námorného leteckého arzenálu v Omura na ostrove Kjúšu. Do júla 1945 dodal závod Funataka 80 Rjúsei a 21. arzenál 25 strojov B7A2.
Roku 1945 sa stali továrne firmy Aiči jednak cieľom bombardovania, jednak je postihlo silné zemetrasenie. Medzitým došlo k vyprojektovaniu nového typu B7A3 so silnejším motorom Micubiši MK9A o výkone 1640 kW. Na overenie tohto zámeru bol do jedného z exemplárov B7A2 zabudovaný osmnáctiválcový motor Nakadžima NK9H-S Homare 23 so silou výkonom 1491 kW, ale k sériovej výrobe nedošlo. 
Nasadenie.
Aiči B7A2 sa mal stať dôležitým palubným lietadlom japonského vojenského námorníctva. Vzhľadom k tomu, že Japonsko v závere vojny rýchlo a postupne prichádzalo o svoje lietadlové lode, vzlietali tieto lietadlá z pozemných základní. Niektoré B7A boli dodané do výzbroje 601., 752. a Jokosuka Kókútai. Niektoré z nich boli využité na účely samovražedných útokov kamikadze. 

</doc>
<doc id="565600" url="https://sk.wikipedia.org/wiki?curid=565600" title="Majstrovstvá sveta v bandyhokeji mužov 1975">
Majstrovstvá sveta v bandyhokeji mužov 1975

Majstrovstvá sveta v bandyhokeji mužov 1975 boli v poradí 9. majstrovstvá sveta v bandyhokeji mužov, ktoré organizuje Medzinárodná federácia bandyhokeja (FIB). Konali sa v dňoch od 25. januára2. februára 1975 v ôsmich fínskych mestách: Espoo, Imatra, Kemi, Lappeenranta, Mikkeli, Oulu, Tornio a Varkaus, za účasti 4 tímov. Fínsko bolo organizátorom svetového šampionátu mužov tretíkrát, predtým hostilo toto podujatie v rokoch 1957 a 1967. získal už svoj deviaty titul. 

</doc>
<doc id="565602" url="https://sk.wikipedia.org/wiki?curid=565602" title="Majstrovstvá sveta v bandyhokeji mužov 1977">
Majstrovstvá sveta v bandyhokeji mužov 1977

Majstrovstvá sveta v bandyhokeji mužov 1977 boli v poradí 10. majstrovstvá sveta v bandyhokeji mužov, ktoré organizuje Medzinárodná federácia bandyhokeja (FIB). Konali sa v dňoch od 23.30. januára 1977 v štyroch nórskych mestách: Drammen, Mjøndalen, Oslo a Stabekk, za účasti 4 tímov. Nórsko bolo organizátorom svetového šampionátu mužov druhýkrát, predtým hostilo toto podujatie v roku 1961. získal už svoj desiaty titul. 

</doc>
<doc id="565603" url="https://sk.wikipedia.org/wiki?curid=565603" title="Majstrovstvá sveta v bandyhokeji mužov 1979">
Majstrovstvá sveta v bandyhokeji mužov 1979

Majstrovstvá sveta v bandyhokeji mužov 1979 boli v poradí 11. majstrovstvá sveta v bandyhokeji mužov, ktoré organizuje Medzinárodná federácia bandyhokeja (FIB). Konali sa v dňoch od 27. januára4. februára 1979 v siedmich švédskych mestách: Eskilstuna, Göteborg, Katrineholm, Kungälv, Köping, Štokholm a Trollhättan, za účasti 4 tímov. Švédsko bolo organizátorom svetového šampionátu mužov štvrtýkrát, predtým hostilo turnaj v rokoch 1963, 1969 a 1971. získal svoj jedenásty titul, keď vyhral skupiny bez prehry. 

</doc>
<doc id="565607" url="https://sk.wikipedia.org/wiki?curid=565607" title="Jana Dudková">
Jana Dudková

Doc. Mgr. Jana Dudková, Ph.D. (* 24. október 1977, Levoča) je slovenská filmová vedkyňa, teoretička a vysokoškolská pedagogička.
Životopis a vzdelanie.
Narodila sa 24. októbra 1977 v Levoči. Po absolvovaní stredoškolského štúdia v Novom Sade, Srbsko v roku 1996 nastúpila na Vysokú školu múzických umení v Bratislave na odbor filmová veda a umenie na Katedre filmovej a televíznej vedy. V roku 2001 ukončila štúdium diplomovou prácou "Bez mena otca." "Línie, kruhy a svety Emira Kusturicu: nostalgia, hystéria, melanchólia" a získala magisterský titul. V roku 2005 získala titul PhD. (doktor filozofie), taktiež na VŠMU v odbore filmovej vedy. Jej dizertačná práca bola "Balkanizmus a srbský film 19892005". V roku 2011 po úspešnej habilitácii získala titul docentky.
Pracoviská a významné funkcie.
Od roku 2001 do roku 2012 pôsobila ako pedagóg na Katedre umeleckej kritiky a audiovizuálnych štúdií na FTF VŠMU v Bratislave. Jej pedagogické zameranie je teória a dejiny filmu. Medzi osobitné zameranie patrí teória multikulturality, transkulturality a kolektívnych identít, dejiny slovenského filmu a balkanizmus vo filme. Prednášala dejiny svetového filmu po roku 1970 (spolu s Mgr. Jurajom Mojžišom), viedla tiež vlastné kritické semináre (Kolektívne identity vo filme, Balkanizmus a balkánske kinematografie). V roku 2013 pôsobila na Katedre filmových štúdií FF Univerzity Karlovy v Prahe.
Je členkou redakcií alebo redakčných rád viacerých časopisov (Kino-Ikon, Iluminace, Studies in Eastern European Cinema). Pôsobila tiež ako členka programových rád či príležitostná dramaturgička viacerých domácich festivalov (ArtFilm, Febiofest, MFF Bratislava).
Od roku 2001 pôsobí ako samostatný vedecký pracovník v Ústave divadelnej a filmovej vedy Slovenskej akadémie vied v Bratislave.
Je členkou vo vedeckých organizáciách Komisia VEGA pre vedy o umení, estetiku a jazykovedu (od roku 2008) a Medzinárodná sieť európskych filmových vedcov (Network of European Cinema Studies – NECS).
Charakteristika tvorby.
Je autorkou troch knižných publikácií, prvé dve sú výsledkom jej zamerania počas štúdia a zoberajú sa balkánskou kinematografiou. V tretej knihe sa sa autorka venuje domácej kinematografii, témou je transkulturalita v slovenskom filme. Jej práce a štúdia boli uverejnené vo viacerých zborníkoch. Pravidelne prispieva do rôznych časopisov zaoberajúcich sa umením. Jej vedecké zameranie je estetika fragmentu a raný moderný film, slovenský hraný film 60. rokov, konštruktivistické teórie Inej Európy, možnosť aplikácie súčasných teórií národa a nacionalizmu na kinematografie východo a juhovýchodoeurópskych krajín a dejiny slovenskej kinematografie z perspektívy reprezentácie kolektívnej pamäti.
"Monografie Línie, kruhy a svety Emira Kusturicu".
Monografická publikácia je venovaná filmovej tvorbe režiséra a hudobníka Emira Kusturicu. Slúži ako odborný sprievodca jeho filmografiou od filmov "Spomínaš na Dolly Bell" (1981), "Otec na služobnej ceste" (1985), "Dom obesenca" (1988), "Arizona Dream" (1992), "Underground" (1995) až po "Čierna mačka, biely kocúr" (1998). Okrem jednotlivých analýz filmov autorka predstavuje v úvodnej kapitole samotného Emira Kusturicu. Čiastočne tak monografia pôsobí aj ako biografia, ponúka tak pohľad na jeho život, minulosť, myslenie a vnímanie sveta.
"Balkán alebo metafora: Balkanizmus a srbský film 90. rokov".
Svojou druhou knihou Jana Dudková pokračovala v zameraní na srbskú kinematografiu. Vychádzala z dizertačnej práce "Balkanizmus a srbský film 19892005". Tentokrát sa už nejedná o monografiu venovanú jednému režisérovi, ale o sériu prípadových štúdií venujúcich sa trom režisérom (E. Kusturica, S. Dragojević a G. Paskaljević) a analýzam ich piatich filmov: "Čierna mačka, biely kocúr" (1998), "Lepa sela lepo gore" (1996), "Sud prachu" (1998), "Rane" (1998) a "Underground" (1995). Týchto päť filmov príjíma a reprezentuje balkanizmus a zároveň poukazuje na jeho obmedzenia. V úvode autorka vysvetľuje a definuje pojem balkanizmu z kultúrneho aj filmového hľadiska a dáva ho do vzťahu so srbským filmom. Nasledujúce kapitoly sa venujú priamo filmom, skrz vybrané diela poukazuje na kritiku voči balkanizmu. Cieľom knihy nie je prezentovať tradičný spôsob teoretickej/kritickej reflexie vzťahu srbského filmu k balkanizmu, ale nájsť alternatívnejší, okrajový spôsob. Dielo nie je teda len filmovou štúdiou, ale prienikom filmového a kultúrneho vnímania pojmu balkanizmus.
"Slovenský film v ére transkulturality".
Posledná publikácia Jany Dudkovej Slovenský film v ére transkulturality z roku 2011 je zložená z rozšírených a prepracovaných navzájom sa komentujúcich prípadových štúdií z rokov 2005 až 2009. Tieto štúdie reflektujú slovenskú kinematografiu, ktorá prešla transformáciou po zmene politického režimu po roku 1989. Keďže sa špecializuje na prieniky medzi kultúrnymi a filmovými štúdiami, hľadanie identity slovenského filmu díva do kontextu krízy pojmu národa. Po úvodnej kapitole, v ktorej vysvetľuje ako rozumieť slovenskej filmovej identite po roku 1989, nasleduje kapitola venujúca sa Martinovi Šulíkovi zložená z analýz jeho filmov "Neha" (1991), "Všetko čo mám rád" (1992), "Záhrada" (1995), "Orbis Pictus" (1997), "Krajinka" (2000), "Slnečný štát" (2005) a "Cigán" (2011). Jana Dudková definuje tri základné cesty reprezentácie krízy pojmu národa v slovenskom filme 19892011: cesta objavovania nemiest, cesta sebekolonizačnej hybridácie a cesta demokratizačná – multikulturalizačná. Každej ceste sa venuje jedna kapitola knihy.

</doc>
<doc id="565608" url="https://sk.wikipedia.org/wiki?curid=565608" title="FTF VŠMÚ">
FTF VŠMÚ



</doc>
<doc id="565611" url="https://sk.wikipedia.org/wiki?curid=565611" title="Terinaios z Élidy">
Terinaios z Élidy

Terinaios alebo Terirés ("Terinaios, Terirés", iný prepis: "Terirés") bol olympijský víťaz v behu na jedno stadion v roku 392 pred Kr.
Terinaios z Élidy bol na 97. olympijských hrách v roku 392 pred Kr. korunovaný olivovým vencom za víťazstvo v behu na jedno stadion. Beh na vzdialenosť jedného stadia sa v Olympii zaviedol už na počiatku hier, t. j. v roku 776 pred Kr. a bol hlavným pretekom aj po zavedení ďalších súťažných disciplín. Menom víťaza tohto preteku sa označovala celá olympiáda.
Záznam o olympijskom víťazstve Terinaia je uvedený v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch.
Olympijské víťazstvo Terira zaznamenal aj historik Diodoros, a to v súvislosti s datovaním tohoročných vojnových udalostí medzi Spartou a Aténami, v ktorých Atény bojovali o znovunadobnutie moci po peloponézskych vojnách. Atény sa na kolbište celogréckej politiky nakoniec vrátili. Roku 378 pred Kr. už stáli na čele tzv. "Druhého námorného spolku", ktorý bol federáciou sedemdesiatich gréckych štátov.

</doc>
<doc id="565612" url="https://sk.wikipedia.org/wiki?curid=565612" title="Kolokvium (školstvo)">
Kolokvium (školstvo)

Kolokvium je v školstve buď druh skúšky alebo druh predmetu či kurzu na vysokej škole. Podrobnosti pozri nižšie.
Skúška.
V dávnej minulosti bolo kolokvium skúška úradníka na dosiahnutie vyššieho miesta.
V minulosti bolo na Slovensku kolokvium skúška kandidáta docentúry formou diskusie v prítomnosti profesorského zboru. Označuje sa aj ako habilitačné kolokvium. Podobne dodnes v nemecky hovoriacich krajinách je kolokvium okrem iného aj povinná ústna obhajoba záverečnej práce (diplomovej práce, dizertácie, habilitačnej práce).
Zhruba do polovice 20. storočia bolo na Slovensku kolokvium aj neverejná skúška na vysokej škole, spravidla ústna, z vymedzeného učiva u profesora na overenie, či študent navštevoval prednášku uplynulého semestra, porozumel jej, resp. či priebežne študuje. Zakončená bola udelením kolokvijného vysvedčenia. V mnohých odboroch nebola povinná, ale v niektorých bola podmienkou na zaradenie do seminára, na niektorých vysokých školách aj na postup do ďalšieho semestra či na pripustenie k štátnym skúškam (tzv. štátne kolokviá). Okrem toho bolo kolokvium užitočné na získanie rôznych študentských výhod, napr. na získanie a udržanie si štipendia alebo odpustenie tzv. kolejného.. Podobne sa dodnes ako kolokvium niekedy označuje - napr. v Rakúsku, Švajčiarsku či Maďarsku - menšia písomná alebo ústna skúška v priebehu vysokoškolského štúdia, obvykle po prezentácii určitého celku učiva v semestri (typicky učiva jednej prednášky)
Všeobecnejšie je kolokvium skúška či preverovanie pracovných metód študentov na vysokej škole formou ústnej diskusie, rozpravy, rozhovoru, prípadne v užšom zmysle len formou ústnej diskusie so skupinou študentov. Niekedy termín kolokovium zahŕňa aj (alebo alternatívne) vypracovanie písomnej práce - napríklad Masarykova univerzita uvádza vo svojom študijnom poriadku kolokvium ako jednu z foriem ukončenia predmetu (ďalšie formy sú zápočet, klasifikovaný zápočet a skúška) a definuje ho nasledovne: „Kolokviom sa rozumie ukončenie predmetu rozpravou o problematike predmetu alebo vypracovaním písomnej práce zaoberajúcej sa čiastkovou tématikou predmetu, prípadne obidvoma spôsobmi. Kolokvium sa hodnotí slovami „prospel(a)” alebo „neprospel(a)”.“
Predmet.
Ako predmet sa v dávnej minulosti sa výrazom kolokvium označovali pokusy a cvičenia v latinskom rečníctve na (latinských) školách
Dodnes (v nemecky hovoriacich štátoch) ide aj o špeciálne cvičenie na vysokej škole (obyčajne ako doplnok ku klasickým prednáškam, seminárom a pod. vo vyšších semestroch alebo pre doktorandov) v podobe vedeckého rozhovoru a odbornej výmeny názorov (často ako príprava na skúšku a niekedy s hosťujúcimi prednášajúcimi), napríklad špecificky na výmenu názorov o témach záverečných alebo podobných prác študentov/doktorandov a často v podobe referátov študentov (napríklad o spomínaných prácach) a následnej diskusie medzi vyučujúcim a študentom/študentami a medzi študentami navzájom
Kolokvium zriedkavo označuje aj prednášku na vysokej škole, v ktorej prezentuje výsledky výskumu určitej výskumnej oblasti postupne vždy iný prednášajúci.

</doc>
<doc id="565620" url="https://sk.wikipedia.org/wiki?curid=565620" title="Prírodný park Bezručovo údolí">
Prírodný park Bezručovo údolí

Prírodný park Bezručovo údolí je prírodný park v Krušných horách v okrese Chomutov. Bol vyhlásený v roku 2002 na ploche asi na ochranu krajinného rázu údolia Chomutovky a jeho širšieho okolia s dôrazom na prirodzený charakter vodných tokov, prostredia svahov a údolnej nivy, pramenísk a horských lúk.
Poloha.
Územie parku má približne tvar trojuholníka s vrcholom na okraji Chomutova. Juhozápadnú a západnú hranicu približne vymedzuje trasa cesty I/7. Na severe vedie hranica pozdĺž cesty z hraničného prechodu na Hore Svatého Šebestiána do Načetína, ale približne v polovici vzdialenosti medzi uvedenými miestami uhýba k juhovýchodu k obci Blatno a ďalej k Chomutovu.
Na okrajoch prírodného parku sa nachádzajú obce Chomutov, Blatno, Hora Svatého Šebestiána, Křímov a Kalek.
História.
Bezručovo údolí sa skôr volalo nemecky Grundtal alebo tiež Assigtal (pôvodný názov Chomutovky bol Assigbach). Cesta, ktorá dnes vedie údolím začala vznikať až v roku 1887 a dokončená bola až o päť rokov neskôr.
V údolí stáli tri mlyny. V areáli "Prvního mlýna" stával mlyn s pílou, ale väčšina pôvodných budov bola strhnutá a nahradená stavbou súčasného penziónu z rokov 19921993. U "Druhého mlýna" tiež bývala píla. V prízemných budovách tu bývali robotníci, ktorí pracovali na stavbe Křimovskej priehrady. "Třetí mlýn" (pôvodne Dörrmühle alebo tiež Dreiwassermühle) stával pri sútoku Chomutovky s Křimovským potokom. Na jeho mieste vznikol hotel horského typu, ktorý bol po roku 1989 opustený, zdevastovaný a v roku 2008 zbúraný. Posledná stavba stojí 3,5 km pod Horou Svatého Šebestiána v mieste zvanom Tišina. Samotnému domu sa hovorí "U Pašeráka". Dom bol postavený roku 1912 ako prístrešok pre turistov. Neskôr ho využíval chomutovský lesný úrad, ale aj ten tu poskytoval možnosť núdzového nocľahu. Dnes je budova bez využitia.
V 20. storočí na území dnešného parku zanikli dediny Menhartice a Stráž. Po druhej svetovej vojne bolo z oboch odsunuté nemecké obyvateľstvo a ani jednu dedinu sa nepodarilo dosídliť a ich obyvatelia postupne odchádzali. Menhartice boli navyše zrušené v súvislosti s výstavbou Křimovskej priehrady a na ich katastri zostali iba dva bývalé strážne domčeky zaniknutej železnice. Zo Stráže zostala stáť len horáreň nad Křimovskou priehradou. Inak sa z oboch dedín dochovali základy zbúraných domov.
Prírodné podmienky.
Geológia, geomorfológia, pedogeografia.
Geologické podložie je tvorené starohornými horninami ako sú pararuly, svory a ortoruly.
Pre územie je charakteristický veľký rozdiel nadmorských výšok. Najnižšia časť s nadmorskou výškou asi sa nachádza v južnej časti na hranici Chomutova, zatiaľ čo najvyšším bodom je vrchol Menhartického vrchu, ktorý dosahuje výšku Ďalšie významné vrcholy sú Chlum (), Klenovec (), Skleněný vrch () alebo skalný útvar Sedm nosů v Bezručovom údolí.
Z hľadiska geomorfologického členenia sa park nachádza v Krušnohorskej subprovincii a v nej v oblasti Krušnohorská hornatina, celku Krušné hory a podcelku Loučenská hornatina. Väčšinu rozlohy tvorí okraj okrsku Přísečnickej hornatiny charakteristickej zarovnanými povrchmi a denudačnej zníženiny vo vrcholovej časti. Samotné Bezručovo údolie vzniklo pozdĺž priečnej tektonickej poruchy. Menšia časť na ľavom brehu Chomutovky približne medzi Bečovom a Chomutovom patrí do okrsku Bolebořské vrchoviny. Ide o úzky pruh krovej vrchoviny s nižším vyzdvihnutím, rozčlenený zárezmi svahových tokov a s denudačnými plošinami na meziúdolných chrbtoch.
Pôdnu pokrývku tvorí dystrická kambizem na svahoch v južnej časti Bezručovho údolia a južne od Menhartického vrchu. V severnej časti prevažuje kryptopodzol modálny a v rašelinových oblastiach sa vyskytujú organozeme.
Vodstvo a podnebie.
Najvýznamnejším vodným tokom parku je Chomutovka s menšími prítokmi, z ktorých sú najdôležitejšie Křimovský potok a Kamenička. Na oboch sa nachádzajú priehrady určené na zadržiavanie pitnej vody: Vodná nádrž Kamenička z roku 1904 a Vodná nádrž Křímov dokončená v roku 1958. Historickou vodohospodárskou stavbou je Dieterova štola dlhá 1,2 km, ktorá prevádza nadbytočnú vodu z povodia Kameničky nad priehradou do Chomutovky. Asi 3 km pod Horou Svatého Šebestiána sa do Chomutovky zľava vlieva bezmenný prítok, na ktorom sa nachádzajú Medvědí vodopády. Majú dva stupne s celkovou výškou 8,5 m. Severnú časť parku odvodňuje riečka Černá a Načetínský potok.
Vo vrcholových partiách Krušných hôr sa nachádza niekoľko rybníkov. Najväčšie z nich sú Starý a Nový rybník pri hájovni Nový dům. Asi jeden kilometer východne od Starého rybníka pramení rieka Bílina.
Klimatické oblasti zodpovedajú nadmorským výškam. Najmenšia časť územia na juhu patrí do mierne teplej oblasti MT7, väčšina územia do chladnej oblasti CH3 a pás na severe územia s nadmorskou výškou okolo patrí do veľmi chladnej oblasti VCH1. Priemerná ročná teplota v horskej časti parku sa pohybuje okolo 4,5°C. Zrážky sa pohybujú podľa nadmorskej výšky od 450 mm v nižších partiách do 950 mm na hrebeňoch hôr, kde takmer polovicu celkového súhrnu tvoria zrážky snehové.
Ochrana prírody.
Súčasťou prírodného parku sú maloplošné osobitne chránené územia:
Pamätihodnosti.
Asi jeden kilometer severne od Krásnej Lípy sa na vrchole Zámockého vrchu nachádzajú zvyšky malého hradu Hausberk, z ktorého sa zachovali priekopy a valy. Približne naproti na druhej strane Bezručovho údolia stával ďalší stredoveký opevnený objekt označovaný ako Bergrutsch. Priamo v Bezručovom údolí a na lúkach pri Krásnej Lípe stojí niekoľko objektov československého opevnenia.
Z křimovskej stanice odbočovala zaniknutá železničná trať do nemeckého Reitzenhainu. Zachovalo sa z nej takmer celé teleso trati, ale najznámejším pozostatkom sú dva mohutné priehradové piliere po strhnutí mosta cez Bezručove údolie asi jeden kilometer pod Horou Svatého Šebestiána. Oceľový most podopretý stredovým pilierom bol 80 m dlhý. Odstrelený bol až v roku 1986. Podobný most stával cez menšie údolie asi o 500 severnejšie.
Turistika.
Najmä dolná časť Bezručovho údolia je prirodzeným rekreačným zázemím Chomutova. Údolím tu vedie až k rázcestiu Třetí Mlýn okrem cesty aj asfaltová cyklotrasa a modro značená turistická značka. Ďalšie turistické značky a cyklotrasy prechádzajú celým prírodným parkom. Cez víkendy je možné zviezť sa vlakom po trati číslo 137 k východiskám turistických trás v Křímove alebo Novej Vsi.

</doc>
<doc id="565623" url="https://sk.wikipedia.org/wiki?curid=565623" title="Výber sveta (futbal)">
Výber sveta (futbal)

Výber sveta ("Výber FIFA" alebo "FIFA XI") je futbalové mužstvo zložené z hráčov viacerých krajín pri príležitosti rôznych exhibičných, charitatívnych a rozlúčkových zápasov. Súperom "Výberu sveta" bývajú reprezentačné a klubové mužstvá, prípadne kontinentálne výbery. Pozvánka do mužstva "Výberu sveta" je považovaná za prestížnu záležitosť, tejto pocty sa dočkali aj viacerí slovenskí a českí futbalisti.
História.
Pod názvom „stretnutie storočia“ vošlo do histórie futbalu meranie síl medzi reprezentáciou Anglicka a mužstvom označeným ako „Zvyšok sveta“. Zápas sa uskutočnil 23. októbra 1963 v Londýne v rámci osláv storočnice najstaršieho futbalového zväzu na svete "The Football Association". V drese so znakom FIFA sa predstavili najväčšie hviezdy svetového futbalu tej doby Lev Jašin, Alfredo Di Stéfano, Ferenc Puskás či Eusébio, ako aj trojica reprezentantov Československa Josef Masopust, Svatopluk Pluskal a slovenský futbalista storočia Ján Popluhár . Československo bolo rok predtým finalistom MS 1962 v Čile, Josef Masopust sa stal držiteľom Zlatej lopty a tieto úspechy sa prejavili aj v nominácii Výberu sveta. Len Československo a Španielsko malo v tíme trojnásobné zastúpenie. Ladislav Kuna bol členom Výberu sveta pri rozlúčkovom zápase jedného z najlepších brankárov v histórii Leva Jašina, v Moskve si zahral po boku velikánov Bobbyho Charltona a Gerda Müllera .
V ére samostatného Slovenska mali česť hrať vo Výbere sveta Ľubomír Moravčík a Miroslav Karhan. Ľubomír Moravčík sa stal v roku 1999 v juhoafrickom Johannesburgu prvým Slovákom, ktorý sa v mužstve FIFA presadil strelecky , Miroslava Karhana si pozval na svoj rozlúčkový zápas „karpatský Maradona“ Gheorghe Hagi .
Slováci a Česi vo výbere sveta.
V štyroch zápasoch bol jedným zo zostavovateľov a trénerov Výberu FIFA slovenský tréner storočia Jozef Vengloš.
 1997, Hongkong, Výber Ázie 5 : 3
 1998, Istanbul, Výber tureckej ligy 4 : 4 
 1998, Rím, 2 : 6 
 2000, Marseille, 1 : 5

</doc>
<doc id="565624" url="https://sk.wikipedia.org/wiki?curid=565624" title="Výber Európy (futbal)">
Výber Európy (futbal)

Výber Európy ("Výber UEFA" alebo "Európa XI") je futbalové mužstvo zložené z hráčov viacerých európskych krajín pri príležitosti rôznych exhibičných, charitatívnych a rozlúčkových zápasov. Súperom "Výberu Európy" bývajú reprezentačné a klubové mužstvá, prípadne výbery iných futbalových konfederácií. Pozvánka do mužstva "Výberu Európy" je považovaná za prestížnu záležitosť, tejto pocty sa dočkali aj viacerí slovenskí a českí futbalisti.
História.
Prvým zápasom, v ktorom si zahrali v jednom drese hráči rôznych krajín bolo stretnutie výberov Strednej Európy a Západnej Európy v roku 1937. Prvým oficiálnym vystúpením Výberu Európy bol zápas s Anglickom 26. októbra 1938 v Londýne (0 : 3). Po druhej svetovej vojne si získali popularitu zápasy Výberu Európy s reprezentáciou Anglicka a s výberom Veľkej Británie. Uskutočnili sa tiež stretnutia s výberom Škandinávie, charitatívne zápasy na pomoc obetiam zemetrasenia v Skopje a medzikontinentálne duely s mužstvom Južnej Ameriky. Mužstvo Európy je často pozývané na oslavy rôznych výročí alebo na rozlúčkové zápasy futbalových osobností (Stanley Matthews, Geoff Hurst, Uwe Seeler).
Československo – Výber Európy.
Výber najlepších európskych futbalistov mali možnosť vidieť aj priaznivci v bývalom Československu. 18. augusta 1981 sa stretla reprezentácia Československa s Výberom Európy pri príležitosti osláv 80. výročia založenia "Československého futbalového zväzu". V Prahe na Štadióne Evžena Rošického sa predstavili hráči z deviatich krajín. Najväčšími osobnosťami tímu Európy boli Ukrajinec Oleg Blochin (Dynamo Kyjev), víťaz ankety Zlatá lopta 1975, rakúsky kanonier Hans Krankl, držiteľ Zlatej kopačky, taliansky reprezentant Giancarlo Antognoni a hviezdy Bundesligy Manfred Kaltz (NSR / Hamburger SV) a Bruno Pezzey (Rakúsko / Eintracht Frankfurt). Napriek tomu, že v tíme Európy chýbali futbalisti z Anglicka, Holandska a Španielska, ako aj v tom čase najlepší hráč Európy Karl-Heinz Rummenigge (Bayern Mníchov), Československo dosiahlo cenné víťazstvo 4:0 . 
V československom drese nastúpili slovenskí futbalisti Stanislav Seman, Ladislav Jurkemik, Jozef Barmoš, Ján Kozák (strelec dvoch gólov) a Marián Masný.
Slováci a Česi vo Výbere Európy.
 
Vo Výberoch Európy si dvakrát zahral aj Ladislav Kubala, futbalista slovenského pôvodu, v oboch prípadoch však bol už občanom Španielska. V roku 1953 strelil dva góly Anglicku (4 : 4) pri oslavách 90. výročia založenia The Football Association a v roku 1965 nastúpil proti výberu Veľkej Británie v rozlúčkovom zápase Stanleyho Matthewsa, jedným gólom prispel k víťazstvu 6 : 4. 
Slovenský futbal mal svoje zastúpenie tiež na trénerskej lavičke, Jozef Vengloš viedol tím Európy spolu s Nemcom Juppom Derwallom 25. februára 1981 v Ríme proti reprezentácii Talianska.

</doc>
<doc id="565639" url="https://sk.wikipedia.org/wiki?curid=565639" title="Sósippos">
Sósippos

Sósippos ("Sósippos", ) môže byť:
Sosippus môže byť aj:

</doc>
<doc id="565651" url="https://sk.wikipedia.org/wiki?curid=565651" title="Furkotská chata">
Furkotská chata

Furkotská chata (, iné názvy: Lonekova chata) bola horská chata vo Vysokých Tatrách. Stála v ústí Furkotskej doliny, nad východným brehom Furkotského potoka, v nadmorskej výške asi 
Z histórie.
Chatu v roku 1936 postavili bratia Daniel a Karol Lonekovci z Prostějova. Bola to drevená chata s obytnou manzardou na kamennej podmurovke s pivnicou. Turistom ponúkala 20 lôžok. Bola otvorená celoročne. Turistom ponúkali teplé i studené jedlá. Klub československých turistov ju ponúkal vo svojej sieti služieb, neskôr tu bola záchranná stanica Klubu slovenských turistov a lyžiarov a potom aj Tatranskej horskej služby. Po druhej svetovej vojne bola málo navštevovaná. V roku 1951 ju znárodnili pod správu Slovakoturu Starý Smokovec a premenovali na "Chata kpt. Rašu". V roku 1956 zhorela. O jej obnovenie sa nikto nepokúsil. Názov chaty prešiel v roku 1961 na novopostavenú chatu pri Troch studničkách.

</doc>
<doc id="565652" url="https://sk.wikipedia.org/wiki?curid=565652" title="Adam Lapšanský">
Adam Lapšanský

Adam Lapšanský (* 10. apríl 1990, Spišská Nová Ves) je slovenský hokejový útočník.
Klubový hokej.
Rodák zo Spišskej Novej Vsi Adam Lapšanský je odchovancom popradského hokeja, kde odohral svoje dorastenecké i juniorské roky. V seniorskej extralige debutoval už ako 17-ročný. Medzi seniormi odohral štyri sezóny a už v dvadsiatich rokoch sa stal najlepším strelcom popradského mužstva. Následne sa dohodol na dvojročnej zmluve so Spartou Praha. Jeho úvodný ročník 2011/12 v Prahe ovplyvnilo zranenie, kvôli ktorému stihol odohrať iba 42 zápasov s bilanciu 12 bodov (6+6). Následne pomohol prvoligovému Chomutovu, ktorý so Spartou vyrokoval jeho striedavé štarty, k postupu do extraligy. V sezóne 2012/13 odohral za Spartu iba 4 zápasy European Trophy a jeho hlavným pôsobiskom boli prvoligové Litoměřice. Po 24 odohraných zápasoch (5+12) bol vymenený do tímu ústeckých Levov, kde odohral vrátane play-off 27 zápasov v ktorých zaznamenal 17 bodov (9+8). V sezóne 2013/14 sa vrátil do Popradu. Po sezóne sa dohodol na dvojročnej zmluve s Košicami. V úvodnej sezóne 2014/15 odohral vrátane play-off 70 zápasov, v ktorých získal 38 bodov (27+11) a na konci sezóny sa tešil z majstrovského titulu. Sezónu 2015/16 začal v Košiciach, kde odohral 20 zápasov a strelil šesť gólov. V novembri 2015 mu disciplinárna komisia pozastavila činnosť na štyri mesiace za nedovolený zákrok na Mareka Loskota z Banskej Bystrice. Následne sa dohodol na zmluve s tímom ECHL Indy Fuels, kde odohral 25 zápasov. Po skončení trestu sa vrátil do Košíc. 
Reprezentácia.
Slovensko reprezentoval na majstrovstvách sveta osemnásťročných (2007, 2008) aj dvadsaťročných (2010). V seniorskom mužstve debutoval v decembri 2010 na podujatí vo švajčiarskej Arose, kde prispel gólom k víťazstvu Slovenska nad Dánskom. Za reprezentáciu Slovenska odohral doposiaľ osem zápasov s bilanciou 5 bodov za 4 góly a 1 asistenciu.

</doc>
<doc id="565659" url="https://sk.wikipedia.org/wiki?curid=565659" title="Majstrovstvá sveta v bandyhokeji mužov 1981">
Majstrovstvá sveta v bandyhokeji mužov 1981

Majstrovstvá sveta v bandyhokeji mužov 1981 boli v poradí 12. majstrovstvá sveta v bandyhokeji mužov, ktoré organizuje Medzinárodná federácia bandyhokeja (FIB). Konali sa v dňoch od 7.15. februára 1981 v Chabarovsku, v Sovietskom zväze, za účasti 4 tímov. Sovietsky zväz bol organizátorom svetového šampionátu mužov tretíkrát, keď predtým hostil toto podujatie v rokoch 1965 a 1973. Víťazom sa stalo . Po jedenástich predchádzajúcich prvenstvách sa stalo iba druhým druhým držiteľom titulu vďaka lepším vzájomným zápasom v skupine. 

</doc>
<doc id="565661" url="https://sk.wikipedia.org/wiki?curid=565661" title="Chata kpt. Rašu">
Chata kpt. Rašu

Chata kpt. Rašu môže byť:

</doc>
<doc id="565662" url="https://sk.wikipedia.org/wiki?curid=565662" title="Chata kapitána Rašu">
Chata kapitána Rašu



</doc>
<doc id="565663" url="https://sk.wikipedia.org/wiki?curid=565663" title="Lonekova chata">
Lonekova chata



</doc>
<doc id="565664" url="https://sk.wikipedia.org/wiki?curid=565664" title="József Déry">
József Déry



</doc>
<doc id="565666" url="https://sk.wikipedia.org/wiki?curid=565666" title="Majstrovstvá sveta v bandyhokeji mužov 1983">
Majstrovstvá sveta v bandyhokeji mužov 1983

Majstrovstvá sveta v bandyhokeji mužov 1983 boli v poradí 13. majstrovstvá sveta v bandyhokeji mužov, ktoré organizuje Medzinárodná federácia bandyhokeja (FIB). Konali sa v dňoch od 15.20. februára 1983 v mestách Helsinki a Porvoo, vo Fínsku, za účasti 4 tímov. Fínsko bolo organizátorom svetového šampionátu mužov štvrtýkrát, keď predtým hostilo toto podujatie v rokoch 1957, 1967 a 1975. Systém súťaže sa oproti predchádzajúcim turnajom zmenil. Namiesto dvojkolového sa prešlo na jednokolový systém základnej skupiny doplnený prvýkrát aj o zápasy play-off. Titul majstra obhájilo , ktoré vo finálovom stretnutí zvíťazilo nad . 
Dejiskom zápasov boli štadióny Oulunkylän tekojäärata a Porvoon pallokenttä. 

</doc>
<doc id="565670" url="https://sk.wikipedia.org/wiki?curid=565670" title="Ian Laperriere">
Ian Laperriere



</doc>
<doc id="565676" url="https://sk.wikipedia.org/wiki?curid=565676" title="Sósippos z Atén">
Sósippos z Atén

Sósippos ("Sósippos") bol olympijský víťaz v behu na jedno stadion v roku 388 pred Kr.
Sósippos z Atén si na 98. olympijských hrách v roku 388 pred Kr. vybojoval víťazstvo v behu na jedno stadion. Beh na vzdialenosť jedného stadia sa v Olympii zaviedol už na počiatku hier, t. j. v roku 776 pred Kr. a bol hlavným pretekom aj po zavedení ďalších súťažných disciplín. Menom víťaza tohto preteku sa označovala celá olympiáda.
Olympijské víťazstvo Sósippa z Atén zaznamenal historik Diodoros, aby tak datoval rok, v ktorom syrakúzsky tyran Dionysios opanoval mesto Hippónion. Záznam o olympijskom víťazstve Sósippa (ale z Delf) je uvedený aj v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch.

</doc>
<doc id="565677" url="https://sk.wikipedia.org/wiki?curid=565677" title="Akropola (starogrécke návršie)">
Akropola (starogrécke návršie)

Akropola či akropolis (z gréckeho "akros" vysoký a "polis" obec, prekladá sa tiež ako "horné mesto") pôvodným významom označuje opevnené návršie starovekých gréckych miest s posvätným okrskom a sídlom vládcu. Prenesene sa výraz používa v archeológii pre centrálnu, spravidla silne opevnenú časť pravekého alebo ranostarovekého hradiska. Antické mestské akropoly boli vďaka geomorfologickým podmienkam (strmým stenám, stiesnenému prístupu) najľahšie brániteľné pred nepriateľmi.
Najznámejšia akropola - Akropola v Aténach bola vybudovaná uprostred mesta a mala Atény reprezentovať.

</doc>
<doc id="565678" url="https://sk.wikipedia.org/wiki?curid=565678" title="Varaždín">
Varaždín



</doc>
<doc id="565679" url="https://sk.wikipedia.org/wiki?curid=565679" title="Bitka pri Alesii">
Bitka pri Alesii



</doc>
<doc id="565680" url="https://sk.wikipedia.org/wiki?curid=565680" title="Majstrovstvá sveta v bandyhokeji mužov 1985">
Majstrovstvá sveta v bandyhokeji mužov 1985

Majstrovstvá sveta v bandyhokeji mužov 1985 boli v poradí 14. majstrovstvá sveta v bandyhokeji mužov, ktoré organizuje Medzinárodná federácia bandyhokeja (FIB). Konali sa v dňoch od 3.10. februára 1985 v šiestich nórskych mestách: Drammen, Mjøndalen, Oslo, Solbergelva, Stabekk a Ullern, za účasti 5 tímov. Nováčikom turnaja bolo družstvo USA, ktoré sa stalo zároveň aj prvým neeurópskym účastníkom MS. Nórsko bolo organizátorom svetového šampionátu mužov tretíkrát, keď predtým hostilo toto podujatie v rokoch 1961 a 1977. Víťazom sa stal , ktorý vo finálovom stretnutí zvíťazil nad obhajcom titulu zo .

</doc>
<doc id="565682" url="https://sk.wikipedia.org/wiki?curid=565682" title="Majstrovstvá sveta v bandyhokeji mužov 1987">
Majstrovstvá sveta v bandyhokeji mužov 1987

Majstrovstvá sveta v bandyhokeji mužov 1987 boli v poradí 15. majstrovstvá sveta v bandyhokeji mužov, ktoré organizuje Medzinárodná federácia bandyhokeja (FIB). Konali sa v dňoch od 31. januára8. februára 1987 v jedenástich švédskych mestách: Göteborg, Katrineholm, Kungälv, Köping, Lidköping, Motala, Örebro, Skövde, Štokholm, Trollhättan a Vänersborg, za účasti 5 tímov. Švédsko bolo organizátorom svetového šampionátu mužov piatykrát, keď predtým hostilo toto podujatie v rokoch 1963, 1969, 1971 a 1979. Svoj tretí titul získalo domáce , ktoré vo finálovom stretnutí zvíťazilo nad . Bronzový dosiahol svoje najhoršie umiestnenie na MS.

</doc>
<doc id="565683" url="https://sk.wikipedia.org/wiki?curid=565683" title="Ace (album)">
Ace (album)

Ace je osemnásty štúdiový album nemeckej techno/hard dance skupiny Scooter. Bol vydaný 5. februára 2016 vo vydavateľstve Sheffield Tunes &amp; Kontor Records.

</doc>
<doc id="565684" url="https://sk.wikipedia.org/wiki?curid=565684" title="Chomutovka">
Chomutovka

Chomutovka je riečka v severozápadných Čechách, ľavostranný prítok Ohře.
Dĺžka toku je 50,43 km. Plocha povodia meria 185,7 km².
Priebeh toku.
Pramení v Krušných horách zhruba 863 metrov nad morom 2,5 km severozápadne od Hory Svatého Šebestiána v okrese Chomutov. Na niektorých mapách je ako Chomutovka mylne označovaný spojovací kanál z povodia Černej, ktorý vedie sedlom medzi "Skleným" a "Novoveským vrchom". Za Horou Svatého Šebestiána obracia svoj tok na juhovýchod a 13 km dlhým a cez 200 m hlbokým "Bezručovým údolím" sa prediera dolu z Krušných hôr, ktoré opúšťa na severozápadnom okraji Chomutova. Preteká Chomutovom a ďalej pokračuje na juhovýchod, teraz už plytkým a otvoreným údolím v bezlesnej krajine. Tečie okrem iného cez Údlice, Velemyšleves, Bitozeves a Postoloprty, za ktorými ústi v nadmorskej výške 181 m zľava do Ohře.
Väčšie prítoky.
Významnejšie prítoky sú len tri a to Kamenička (L) a Křimovský potok (P) pri "Treťom mlyne" v "Bezručovej doline" a Hačka (P) pri Hořenci.
Vodný režim.
Priemerný prietok pri ústí činí 1,02 m³/s.
Hlásne profily:

</doc>
<doc id="565689" url="https://sk.wikipedia.org/wiki?curid=565689" title="Kamenička (prítok Chomutovky)">
Kamenička (prítok Chomutovky)

Kamenička je potok s rovnomennou vodnou nádržou v Krušných horách na severozápade Čiech, v okrese Chomutov.
Potok pramení vo výške 815 metrov nad morom pod "Jelením vrchom", 3 km južne od Načetína. Vytvára hlboko zarezané skalnaté údolie zhruba juhovýchodného smeru (na pravom svahu prírodnej rezervácie "Buky nad Kameničkou") a ústi zľava do Chomutovky pri "Treťom mlyne" v nadmorskej výške 390 m. Prevádzací tunel, dlhý 1200 m (takzvaná Dieterova štola), spája horný tok Kameničky s údolím Chomutovky a slúži na odklonenie prebytočnej vody z horských rašelinísk.
1,5 km pred ústím sa nachádza vodná nádrž Kamenička.

</doc>
<doc id="565699" url="https://sk.wikipedia.org/wiki?curid=565699" title="Načetín (Kalek)">
Načetín (Kalek)

Načetín () je dedina, časť obce Kalek v okrese Chomutov. Nachádza sa asi 5 km na západ od Kalku. V roku 2009 tu bolo evidovaných 56 adries.
Načetín leží v katastrálnom území Načetín u Kalku o rozlohe 14,01 km2. V katastrálnom území Načetín u Kalku leží i Jindřichova Ves. Načetín je tiež názov katastrálneho územia o rozlohe 8,61 km2.
Názov.
Dedina svoj názov získala podľa potoka, ktorý sa pôvodne volal Načka. Toto meno bolo prevedené do nemčiny ako a potom späť do češtiny. V historických prameňoch sa meno dediny vyskytuje v tvaroch: "kus vody Wnaczke" (1555), Welka Naczka (1564), Welka Nacžka (1565), Natzschung (1719), Natsching alebo Natschung (1787), Natschung (1846) a Vnače alebo Natschung (1886).
História.
Prvá písomná zmienka o dedine pochádza z roku 1564.
V roku 1685 bola v Načetíne na podnet dvorného radu Ondreja Maiera postavená vysoká pec a ďalšie zariadenia pre spracovanie železnej rudy, ktorá sa sem dodávala najmä z Mezilesí. Vzhľadom k problémom pri doprave rudy i výrobkov bol celý železiarsky podnik roku 1749 uzavretý a prenesený do susedného Kalku. Ďalšou príčinou zatvorenia bol nedostatok dreva, hoci inak ťažko dostupné a využiteľné lesy boli pôvodne dôvodom na jeho založenie.
Počas 19. storočia sa časť miestnych obyvateľov živila výrobou drevených hračiek a tovaru pre domácnosť.
Pamätihodnosti.
Pri odbočke k Jindřichovej Vsi stojí kaplnka z roku 1868 s barokovou kalváriou. Na samom okraji dediny, v tesnom susedstve Jindřichovej Vsi, stojí pamiatkovo chránená hrazdená vidiecka usadlosť čp. 1.
Juhozápadne od dediny sa nachádza národná prírodná rezervácia Novodomské rašeliniště a na severozápade jedna z častí prírodnej rezervácie Prameniště Chomutovky, ktorá tiež zahŕňa zrušenú prírodnú rezerváciu Bučina na Kienhaidě.
V strednej časti obce stojí veľká poschodová budova obdĺžnikového pôdorysu, so sedlovou strechou a stredovým rizalitom, pôvodne to bol kaštieľ, ktorý nechali vystavať Lobkowitzovci v klasicistickom slohu, po roku 1923 v ňom mesto Kalek zriadilo školu o jednej spoločnej triede a divadelnú sálu na poschodí, ktorá sa v roku 1952 prepadla a od roku 1961 až dodnes sú v ňom obecné byty.

</doc>
<doc id="565702" url="https://sk.wikipedia.org/wiki?curid=565702" title="Načetín">
Načetín

Načetín môže byť:

</doc>
<doc id="565704" url="https://sk.wikipedia.org/wiki?curid=565704" title="Načetín u Kalku">
Načetín u Kalku



</doc>
<doc id="565706" url="https://sk.wikipedia.org/wiki?curid=565706" title="Nikolaj Černych">
Nikolaj Černych



</doc>
<doc id="565707" url="https://sk.wikipedia.org/wiki?curid=565707" title="Ľudmila Černychová">
Ľudmila Černychová



</doc>
<doc id="565708" url="https://sk.wikipedia.org/wiki?curid=565708" title="SPACEHAB">
SPACEHAB



</doc>
<doc id="565709" url="https://sk.wikipedia.org/wiki?curid=565709" title="Lukáš Oravec">
Lukáš Oravec

Lukáš Oravec (* 21. október 1988, Žilina) je slovenský trubkár, skladateľ a jazzový producent.
Od roku 2012 pôsobí na európskej scéne so svojim projektom Lukáš Oravec Quartet, s ktorým už má za sebou najvyššie ocenenie v súťaži Nové tváre slovenského jazzu a debutový album "Introducing" vyhral cenu Esprit za najlepší slovenský album roku. Je lídrom československej formácie Kaunis Five a členom Českého Rozhlasového Big Bandu Gustava Broma, CZ/SK Big Bandu Matúša Jakabčica a Bob Mintzer Quinteta.

</doc>
<doc id="565717" url="https://sk.wikipedia.org/wiki?curid=565717" title="Jakob Buchholtz">
Jakob Buchholtz



</doc>
<doc id="565719" url="https://sk.wikipedia.org/wiki?curid=565719" title="Démétrios Poliorkétes">
Démétrios Poliorkétes



</doc>
<doc id="565720" url="https://sk.wikipedia.org/wiki?curid=565720" title="Majstrovstvá sveta v bandyhokeji mužov 1989">
Majstrovstvá sveta v bandyhokeji mužov 1989

Majstrovstvá sveta v bandyhokeji mužov 1989 boli v poradí 16. majstrovstvá sveta v bandyhokeji mužov, ktoré organizuje Medzinárodná federácia bandyhokeja (FIB). Konali sa v dňoch od 29. januára5. februára 1989 v Moskve a Krasnogorsku, v Sovietskom zväze, za účasti 5 tímov. Sovietsky zväz bol organizátorom svetového šampionátu mužov štvrtýkrát, keď predtým hostil toto podujatie v rokoch 1965, 1973 a 1981. Zápasy MS sa prvýkrát odohrali v krytej halemoskovskej aréne Olimpijskij, ktorá bola postavená pre účely Letných olympijských hier 1980. Svoj trinásty titul získal domáci , ktorý vo finálovom stretnutí zvíťazil nad . Bronzové zaznamenalo svoje najhoršie umiestnenie od roku 1967, kedy rovnako skončilo až na 3. priečke.

</doc>
<doc id="565721" url="https://sk.wikipedia.org/wiki?curid=565721" title="Démétrios z Alexandrie">
Démétrios z Alexandrie

Démétrios z Alexandrie môže byť:

</doc>
<doc id="565722" url="https://sk.wikipedia.org/wiki?curid=565722" title="Démétrios I.">
Démétrios I.

Démétrios I. môže byť:

</doc>
<doc id="565723" url="https://sk.wikipedia.org/wiki?curid=565723" title="Démétrios II.">
Démétrios II.

Démétrios II. môže byť:

</doc>
<doc id="565724" url="https://sk.wikipedia.org/wiki?curid=565724" title="Démétrios III.">
Démétrios III.

Démétrios III. môže byť:

</doc>
<doc id="565730" url="https://sk.wikipedia.org/wiki?curid=565730" title="Albin Čáky">
Albin Čáky



</doc>
<doc id="565731" url="https://sk.wikipedia.org/wiki?curid=565731" title="Albín Csáky">
Albín Csáky



</doc>
<doc id="565732" url="https://sk.wikipedia.org/wiki?curid=565732" title="Albín Čáky">
Albín Čáky



</doc>
<doc id="565733" url="https://sk.wikipedia.org/wiki?curid=565733" title="Uhorský turistický spolok">
Uhorský turistický spolok



</doc>
<doc id="565735" url="https://sk.wikipedia.org/wiki?curid=565735" title="Majstrovstvá sveta v ľadovom hokeji žien do 18 rokov 2016">
Majstrovstvá sveta v ľadovom hokeji žien do 18 rokov 2016

Majstrovstvá sveta v ľadovom hokeji žien do 18 rokov 2016 boli deviate majstrovstvá sveta v ľadovom hokeji žien do 18 rokov. Konali sa v St. Catharines v Kanade od 8. do 15. januára 2016. Po deviatykrát sa vo finále stretli a . Zlato z MS 2015 obhájili hokejistky USA.
O udržanie.
" vyhralo 2:0 na zápasy a udržalo sa. zostupuje do I. divízie a v Top divízii ho nahradí ."
I. divízia.
Turnaj I. divízie MS 2016 sa hral v Miškovci v Maďarsku od 10. do 16. januára 2016.
Kvalifikácia I. divízie.
Kvalifikácia I. divízie v rámci MS 2016 sa hrala v rakúskych mestách Spittal an der Drau a Radenthein od 7. do 11. januára 2016.
Play-off.
O 7. miesto
O 5. miesto
O 3. miesto
Finále

</doc>
<doc id="565736" url="https://sk.wikipedia.org/wiki?curid=565736" title="Františka Plamínková">
Františka Plamínková

Františka Plamínková (* 5. február 1875, Praha – † 30. jún 1942, Praha Kobyliská strelnica) bola česká politička, novinárka a organizátorka českého, československého a medzinárodného ženského hnutia.
Život.
Narodila sa v rodine pražského obuvníka ako najmladšia z troch dcér. Vyštudovala všeobecnú a meštiansku školu a Ústav pre vzdelanie učiteliek v Prahe. Po maturite vyučovala v školskom roku 1894/95 v Tábore a Soběslavi. Od roku 1895 pôsobila v Prahe.
Albína Honzáková označuje vo svojej knihe Františku Plamínkovú za demokratku a humanistku s veľkým sociálnym cítením. Z týchto prameňov čerpala pre svoje aktivity v ženskom hnutí.
Jej priateľkám imponoval jej zjav, temperament a hlboké všeobecné, filozofické i právnické vedomosti, ktoré si osvojila prevažne samoštúdiom. Bola tiež výbornou rečníčkou, pohotovou, vtipnou a vždy výborne argumentačne pripravenou. Pôsobila aj ako novinárka, keď publikovala články o problematike ženských práv predovšetkým v Časopise učiteliek, Ženskom obzore a Ženskej rade, niekedy v Čase a Českom slove.
Od mladých rokov sa stýkala s rodinou Masarykových. Pretože chcela zostať učiteľkou, nemohla sa vydať a mať deti. Všetok voľný čas venovala aktivitám, ktorými propagovala vytvorenie spoločnosti, kde žena a matka bude mať rovnakú dôstojnosť, rovnakú hodnotu, rovnaké vzdelanie a rovnaké možnosti uplatniť sa v platenom zamestnaní ako muž, pri zachovaní rodiny ako najvyššie ľudské a národné hodnoty.
Dňa 14. septembra 1938 napísala otvorený list A. Hitlerovi, v ktorom sa zastala prezidenta E. Beneša. Nemeckého kancelára obvinila z klamstva a nespravodlivosti. Po 15. marci 1939 odmietla zostať v cudzine, hoci dostala pas a legálne vycestovala do Švédska, Nórska a Dánska. Vrátila sa, pretože v ťažkých chvíľach "chcela byť so svojím národom". Dňa 1. septembra 1939 bola prvýkrát zatknutá. Po šiestich týždňoch bola prepustená a pokračovala v činnosti Ženské národnej rady. Jej pasívnu rezistenciu voči okupačnému režimu vo februári 1942 niekoľkokrát v tlači napadol redaktor "Poledního listu" Karel Werner (v apríli 1947 Národným súdom odsúdený na trest smrti a popravený), čím na ňu upozornil gestapo. Dňa 11. júna 1942 bola v rámci heydrichiády opäť zatknutá, po troch dňoch deportovaná do Terezína a 30. júna 1942 na Kobyliskej strelnici popravená.
Spolková činnosť.
V roku 1897 sa zúčastnila 1. zjazdu českoslovanských žien. Stala sa členkou "Spolku českých učiteliek" a zakladateľkou "Ženského klubu českého" (1903) a "Výboru pre volebné právo žien" (1905). Pracovala tiež v sociálnych a humanitárnych spolkoch. V roku 1908 spolupracovala s Albínou Honzákovou na tvorbe hesla "Ženská emancipácia (feminizmus)" pre Ottův slovník naučný, kde napísala druhú časť. V roku 1907 upozornila, že volebný poriadok do Snemu kráľovstva českého z roku 1861 nevylučuje ženy z pasívneho a aktívneho volebného práva. V roku 1908, 1909 a 1912 preto usilovala o zvolenie ženy za poslankyňu, čo sa jej v prípade Boženy Vikovej-Kunětickej v roku 1912 podarilo. Súbežne pracovala za zrušenie celibátu učiteliek a za rovnoprávnosť žien a mužov v rodine a v spoločnosti.
V roku 1923 založila "Ženskú národnú radu" a bola jej predsedníčkou až do roku 1942. Rada predložila pripomienky návrhy na úpravu rodinného práva v novo pripravovanom Občianskom zákonníku a vyjadrovala sa k návrhom ďalších zákonov a vyhlášok až do roku 1938. Podarilo sa presadiť alebo zmierniť niektoré zákony tak, aby nepoškodzovali ženy a matky.
Plamínková sa osobne zaslúžila o vybudovanie "Ženských domovov" v Prahe na Smíchove a domu "Ženského klubu českého" v Prahe, Ve Smečkách 26.
Presadzovala vzdelané a kvalifikované úradníčky do štátnej a verejnej správy a ich nárok na materskú dovolenku, priala si vidieť ženy ako diplomatky a ministerky. Už v novembri 1906 ukázala na budúcu modernú ženu, keď vo svojej prednáške "O ženě moderní" v Ženskom klube českom prehlásila: „Moderné ženské hnutie všetkým úsilím musí sa zasadiť o... upravenie pomerov sociálnych tak, aby žena mohla spojiť materstvo so svojou zárobkovou prácou, ak bude treba, alebo ak bude chcieť.“ To isté opakovala v decembrovej prednáške 1911 a potom po celé dvadsiate a tridsiate roky 20. storočia. Nehlásala myšlienku (napríklad oproti Eliške Krásnohorskej), že vzdelaná žena sa má stopercentne oddať iba svojmu povolaniu a nezakladať rodinu. Plamínková bola oveľa ďalej. Chcela pre nich oboje: povolanie podľa svojich schopností, rodinu a pomocníčky v domácnosti, ktoré touto službou získajú taktiež zamestnanie, ďalej materské školy a vhodné detské zariadenia podporované štátom. V tom predišla svoju dobu.
Medzinárodné ženské hnutie.
Účasť na ďalších kongresoch a konferenciách počas dvadsiatych a tridsiatych rokov 20. storočia priniesla Plamínkovej medzinárodný ohlas a uznanie. Vlastnou usilovnosťou sa zdokonaľovala v jazykoch a vystupovala v mnohých mestách Európy. V medzinárodných organizáciách si ženy z rôznych kútov sveta vymieňali skúsenosti a podklady k tomu, ako rozšíriť demokraciu a ľudské práva tiež na ženy. Delegátky mali za úlohu pôsobiť na vlády svojich krajín, aby sa zlepšil život žien pokiaľ ide o vzdelanie, rodinné právo, ochranu materstva, starostlivosť o matku a dieťa, zrovnoprávnenie nemanželských detí s deťmi manželskými, rovnoprávne uplatnenie žien v platenom zamestnaní, ochranu robotníc, spoluúčasť v zákonodarných zboroch, dvojakú morálku, poučovanie mládeže o biológii, zákaz obchodu so ženami a deťmi atď. Neoddeliteľnou súčasťou ich stretávania boli akcie na udržanie mieru.
Politická strana.
Vo februári 1918 vstúpila do Českej strany národne sociálnej (neskoršia Československej strany socialistickej) a v novembri 1918 bola za ňu vyslaná do pražského magistrátu. Roku 1919 a 1923 bola v riadnych komunálnych voľbách zvolená do Zastupiteľstva a Rady hlavného mesta Prahy. Začiatkom 20. rokov bola v rámci strany predstaviteľkou ľavicového krídla, ktoré sa pokúšal ovplyvniť Bohuslav Vrbenský a jeho skupina. Na rozdiel od neho ale stranu neopustila. Funkcie v predsedníctve strany (19181921) sa vzdala, ale ponechala si členstvo vo výkonnom výbore strany a podpredsedníctvo v Ústredí žien pri strane národnosocialistickej (19181938). V roku 1930 bola členkou programovej komisie národných socialistov. V parlamentných voľbách v roku 1925 získala senátorské kreslo v Národnom zhromaždení ČSR. Mandát obhájila v roku 1929 a 1935. V senáte zotrvala do jeho zrušenia v polovici marca 1939, pričom počas druhej republiky, na rozdiel od väčšiny straníckych kolegov, neprestúpila do novo zriadenej Strany národnej jednoty ani do Národnej strany práce a zostala nezaradenou senátorkou.

</doc>
<doc id="565737" url="https://sk.wikipedia.org/wiki?curid=565737" title="Universität Wien">
Universität Wien



</doc>
<doc id="565740" url="https://sk.wikipedia.org/wiki?curid=565740" title="Národné futbalové mužstvo Nového Zélandu">
Národné futbalové mužstvo Nového Zélandu



</doc>
<doc id="565741" url="https://sk.wikipedia.org/wiki?curid=565741" title="Ferias z Aiginy">
Ferias z Aiginy

Ferias ("Ferias") bol olympijský víťaz v zápasení dorastencov v roku 464 pred Kr.
Ferias, syn Chara z Aiginy, si vybojoval na 79. olympijských hrách víťazstvo v zápasení dorastencov (palé paidón). V Olympii túto disciplínu zaradili do programu na 37. hrách v roku 632 pred Kr. a jej víťazom bol Hipposthenes zo Sparty. 
Za toto víťazstvo sa Feriovi dostalo veľkej pocty, keď mu v olympijskej Altide postavili sochu. V druhom storočí si ju ešte mohol prezrieť grécky cestovateľ a spisovateľ Pausanias, ktorý o tom zaznamenal: „"Aiginský Ferias, ten ktorý je umiestnený vedľa Aténčana Aristofóna, pripadal pri sedemdesiatej ôsmej olympiáde príliš mladý, a teda neschopný zápasiť, a tak bol zo súťaže vylúčený. Pri nasledujúcej ho medzi chlapcov prijali a zvíťazil v zápasení."“
Podstavec z jeho sochy s nápisom (značne poškodenom) o jeho víťazstve bol objavený v archeologickej lokalite olympijskej Altidy.

</doc>
<doc id="565742" url="https://sk.wikipedia.org/wiki?curid=565742" title="7 Seconds">
7 Seconds

7 Seconds môže byť:

</doc>
<doc id="565743" url="https://sk.wikipedia.org/wiki?curid=565743" title="Vidnavka">
Vidnavka

Vidnavka alebo aj "Vidnávka" (, ) je pravostranný prítok rieky Nysa Kłodzka v okrese Jeseník v Olomouckom kraji. V Poľsku preteká na území Opolského vojvodstva. Celková dĺžka toku činí 32 km. Z tejto dĺžky pripadá 25,3 km na územie Česka. Plocha povodia na území Česka meria 159,3 km².
Priebeh toku.
Prameň Vidnavky sa nachádza v Rychlebských horách medzi tromi vrchmi, ktoré sa nazývajú Medvědí kámen, Na Radosti a Studniční vrch, v nadmorskej výške 870 m. Najprv jej tok smeruje k juhu až juhozápadu. Tento smer rieka vzápätí mení a postupne sa veľkým oblúkom stáča na sever k Vápennej, ktorou preteká. Ďalej prúdi k Žulovej, kde prijíma zľava "Stříbrný potok". Odtiaľ ďalej pokračuje stále severným smerom k obci Kobylá nad Vidnavkou, kde ju posilňuje zľava "Skorošický potok" a obci Velká Kraš, kde sa stáča na východ až severovýchod k mestu Vidnava. V tomto úseku priberá sprava "Černý potok", ktorý je jej najväčším prítokom. Pod Vidnavou opúšťa územie Česka a vteká na územie Poľska. Po zhruba 7 km sa vlieva do rieky Nysa Kłodzka (Jezioro Nyskie) v nadmorskej výške 198 m.
Vodný režim.
Priemerný prietok vo Vidnave činí 1,94 m³/s.
Hlasný profil:

</doc>
<doc id="565744" url="https://sk.wikipedia.org/wiki?curid=565744" title="Vidnávka">
Vidnávka



</doc>
<doc id="565745" url="https://sk.wikipedia.org/wiki?curid=565745" title="Bučina na Kienhaidě">
Bučina na Kienhaidě

Bučina na Kienhaidě bola prírodná rezervácia ev. č. 2104 západne od obce Kalek v okrese Chomutov. Zrušená bola Nariadením Ústeckého kraja z 21. marca 2012 pod číslom 11/2012.
Dôvodom zriadenia bola ochrana najväčšieho prirodzeného, životaschopného, bohato sa zmladzujúceho, súvislého porastu kyslých až sviežich smrekových bučín na biotopických rulách náhornej plošiny východného Krušnohoria v nadmorskej výške 780830 metrov.
Územie pôvodnej rezervácie sa stalo súčasťou novej rozsiahlejšej prírodnej rezervácie Prameniště Chomutovky.

</doc>
<doc id="565747" url="https://sk.wikipedia.org/wiki?curid=565747" title="Majstrovstvá sveta v bandyhokeji mužov 1957">
Majstrovstvá sveta v bandyhokeji mužov 1957

Majstrovstvá sveta v bandyhokeji mužov 1957 boli prvé majstrovstvá sveta v bandyhokeji mužov, ktoré organizuje Medzinárodná federácia bandyhokeja (FIB). Konali sa v dňoch od 28. februára3. marca 1957 v Helsinkách, vo Fínsku, za účasti iba 3 tímov. Zápasy sa odohrali na štadióne Helsingin olympiastadion. Titul získal . 
Pôvodne sa mal turnaj konať v Nórsku. To sa ale rozhodlo organizáciu zrušiť kvôli intervencii sovietskych vojsk počas maďarského povstavia v roku 1956. 

</doc>
<doc id="565749" url="https://sk.wikipedia.org/wiki?curid=565749" title="Karl Theodor Robert Luther">
Karl Theodor Robert Luther

Karl Theodor Robert Luther (* 16. apríl 1822 – † 15. február 1900) bol nemecký astronóm, objaviteľ 24 planétok. Pracoval v meste Düsseldorf.
Dva jeho objavy majú nezvyčajné vlastnosti: dvojplanétka z rovnakého prvku Antiope a extrémne pomaly otáčajúca sa planétka Glauke. Planétka Luthera a kráter Luther na Mesiaci boli pomenované na jeho počesť.

</doc>
<doc id="565750" url="https://sk.wikipedia.org/wiki?curid=565750" title="Robert Luther">
Robert Luther



</doc>
<doc id="565751" url="https://sk.wikipedia.org/wiki?curid=565751" title="Majstrovstvá sveta v bandyhokeji mužov 1961">
Majstrovstvá sveta v bandyhokeji mužov 1961

Majstrovstvá sveta v bandyhokeji mužov 1961 boli v poradí 2. majstrovstvá sveta v bandyhokeji mužov, ktoré organizuje Medzinárodná federácia bandyhokeja (FIB). Konali sa v dňoch od 22.26. februára 1961 v piatich nórskych mestách: Bærum, Drammen, Mjøndalen, Oslo a Porsgrunn, za účasti 4 tímov. Nováčikom podujatia bolo družstvo domáceho Nórska. Titul obhájil , ktorý v skupine vyhral všetky zápasy.

</doc>
<doc id="565752" url="https://sk.wikipedia.org/wiki?curid=565752" title="1500 Jyvaskyla">
1500 Jyvaskyla



</doc>
<doc id="565753" url="https://sk.wikipedia.org/wiki?curid=565753" title="2243 Lonnrot">
2243 Lonnrot



</doc>
<doc id="565754" url="https://sk.wikipedia.org/wiki?curid=565754" title="2486 Metsahovi">
2486 Metsahovi



</doc>
<doc id="565755" url="https://sk.wikipedia.org/wiki?curid=565755" title="2397 Lappajarvi">
2397 Lappajarvi



</doc>
<doc id="565756" url="https://sk.wikipedia.org/wiki?curid=565756" title="2096 Vaino">
2096 Vaino



</doc>
<doc id="565757" url="https://sk.wikipedia.org/wiki?curid=565757" title="1542 Schalen">
1542 Schalen



</doc>
<doc id="565758" url="https://sk.wikipedia.org/wiki?curid=565758" title="1947 Iso-Heikkila">
1947 Iso-Heikkila



</doc>
<doc id="565759" url="https://sk.wikipedia.org/wiki?curid=565759" title="2464 Nordenskiold">
2464 Nordenskiold



</doc>
<doc id="565760" url="https://sk.wikipedia.org/wiki?curid=565760" title="2535 Hameenlinna">
2535 Hameenlinna



</doc>
<doc id="565761" url="https://sk.wikipedia.org/wiki?curid=565761" title="1521 Seinajoki">
1521 Seinajoki



</doc>
<doc id="565762" url="https://sk.wikipedia.org/wiki?curid=565762" title="1534 Nasi">
1534 Nasi



</doc>
<doc id="565763" url="https://sk.wikipedia.org/wiki?curid=565763" title="2479 Sodankyla">
2479 Sodankyla



</doc>
<doc id="565765" url="https://sk.wikipedia.org/wiki?curid=565765" title="Jeonbuk Hyundai Motors">
Jeonbuk Hyundai Motors

Jeonbuk Hyundai Motors () je kórejský futbalový klub, ktorý bol založený v roku 1994 v meste Čollabuk-to. Od roku 1994 hráva nepretržite najvyššiu súťaž K League Classic, ktorú štyrikrát vyhral.

</doc>
<doc id="565769" url="https://sk.wikipedia.org/wiki?curid=565769" title="Juliusz Slowacki">
Juliusz Slowacki



</doc>
<doc id="565770" url="https://sk.wikipedia.org/wiki?curid=565770" title="Unionizmus v Spojenom kráľovstve">
Unionizmus v Spojenom kráľovstve

Unionizmus v Spojenom kráľovstve tiež označovaný aj ako Britský unionizmus je politická ideológia a forma nacionalizmu ktorá preferuje stálu podobu Spojeného kráľovstva Veľkej Británie a Severného Írska, alebo v niektorých prípadoch rozšírenia tohoto štátu na ďalšie krajiny ako napríklad Írsko. Väčšina diskusii sa točí okolo súdržnosti konštituentných krajín Spojeného kráľovstva (Anglicko, Škótsko, Wales, Severné Írsko).
Unionizmus bol historicky významným problémom kde írsky nacionalizmus bol významnou silou. Väčšina Írska získala nezávislosť od Spojeného kráľovstva v roku 1920. V Severnom Írsku, ktoré zostalo súčasťou Spojeného kráľovstva, unionizmus pokračoval ako veľký problém a hlavný politický rozkol medzi unionistami/lojalitami a nacionalistami/republikánmi. To viedlo k násilnému konfliktu v Severnom Írsku známemu ako Problémy. 
Od konca 20. storočia sa podpora unionizmu stala väčším problémom v Škótsku a v menšej miere vo Walese. V nadväznosti na víťazstvo Škótskej národnej strany v škótskych voľbách v roku 2011 sa 18. septembra 2014 uskutočnilo referendum o škótskej nezávislosti. Výsledok podporil zotrvanie v Spojenom kráľovstve kde 55,3% hlasov bol za zotrvanie a 44,7% za oddelenie. Otázka v referende znela: "Malo by byť Škótsko nezávislá krajina?".

</doc>
<doc id="565771" url="https://sk.wikipedia.org/wiki?curid=565771" title="Britský unionizmus">
Britský unionizmus



</doc>
<doc id="565772" url="https://sk.wikipedia.org/wiki?curid=565772" title="Theopompos z Tesálie">
Theopompos z Tesálie

Theopompos ("Theopompos") bol olympijský víťaz v behu na jedno stadion v roku 436 pred Kr.
Theopompos z Tesálie bol na 86. olympijských hrách v roku 436 pred Kr. korunovaný olivovým vencom za víťazstvo v behu na jedno stadion. Beh na vzdialenosť jedného stadia sa v Olympii zaviedol už na počiatku hier, t. j. v roku 776 pred Kr. a bol hlavným pretekom aj po zavedení ďalších súťažných disciplín. Menom víťaza tohto preteku sa označovala celá olympiáda.
Záznam o olympijskom víťazstve Theopompa je uvedený v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch. Olympijské víťazstvo Theopompa zaznamenal aj historik Diodoros, aby tak datoval rok, v ktorom sa začala vojna medzi Korintom a Korkyrou o Epidamnos.
Podľa odborníkov je pravdepodobné, že Platónom uvedený atlét "Diopompos", ktorý sa počas tréningu zdržiaval sexu, je totožný s olympionikom Theopompom.

</doc>
<doc id="565773" url="https://sk.wikipedia.org/wiki?curid=565773" title="Lierse SK">
Lierse SK



</doc>
<doc id="565777" url="https://sk.wikipedia.org/wiki?curid=565777" title="Kanadské národné hádzanárske družstvo žien">
Kanadské národné hádzanárske družstvo žien

Kanadské národné hádzanárske družstvo žien je národné družstvo žien, ktoré reprezentuje Kanadu na medzinárodných hádzanárskych podujatiach a priateľských zápasoch. Funguje pod záštitou Canadian Team Handball Federation (CTHF).

</doc>
<doc id="565780" url="https://sk.wikipedia.org/wiki?curid=565780" title="Ivan Bilský">
Ivan Bilský

Ivan Bilský (* 16. júl 1955, Šenkvice† 22. január 2016) bol slovenský futbalista, útočník a stredopoliar, reprezentant Česko-Slovenska.
Futbalová kariéra.
V najvyššej lige odohral 156 zápasov a dal 22 gólov. Hral za AC Nitra (19731974), Duklu Praha (19741980) a Duklu Banská Bystrica (19801982). V druhej najvyššej súťaži hral aj za TTS Trenčín. S Duklou Praha získal dvakrát majstrovský titul (1977, 1979). Víťaz slovenského a finalista česko-slovenského pohára 1981. V Pohári majstrov európskych krajín nastúpil v 3 dueloch a v Pohári UEFA v 8 zápasoch. Za československú reprezentáciu odohral v rokoch 19771978 osem zápasov, trikrát štartoval aj v reprezentačnom B mužstve a šesťkrát v reprezentácii do 21 rokov (dal tu 1 gól).

</doc>
<doc id="565781" url="https://sk.wikipedia.org/wiki?curid=565781" title="Majstrovstvá sveta v ľadovom hokeji žien 2016">
Majstrovstvá sveta v ľadovom hokeji žien 2016

Majstrovstvá sveta v ľadovom hokeji žien 2016 boli 18. majstrovstvá sveta v ľadovom hokeji žien, ktoré organizuje Medzinárodná hokejová federácia. Uskutočnili sa v dňoch 28. marca až 4. apríla 2016 v kanadskom meste Kamloops. Titul majsteriek sveta z roku 2015 obhájili hokejistky USA.
Zápasy o udržanie.
Konečný stav série:&lt;br&gt; –   2 : 0
Nižšie divízie.
I. A divízia.
Turnaj I. A divízie sa hral v Aalborgu v Dánsku od 25. do 31. marca 2016.
I. B divízia.
Turnaj I. B divízie sa hral v Asiagu v Taliansku od 4. do 10. apríla 2016.
II. A divízia.
Turnaj II. A divízie sa hral v Blede v Slovinsku od 2. do 8. apríla 2016.
II. B divízia.
Turnaj II. B divízie sa hral v Jace v Španielsku od 29. februára do 6. marca 2016.
Kvalifikácia II. B divízie.
Kvalifikácia II. B divízie sa hrala v Sofii v Bulharsku od 7. do 10. decembra 2015.

</doc>
<doc id="565783" url="https://sk.wikipedia.org/wiki?curid=565783" title="Pierre Boulez">
Pierre Boulez

Pierre Boulez [pjɛʁ bu.lɛːz] (* 26. marec 1925, Montbrison, Francúzsko† 5. január 2016, Baden-Baden, Nemecko) bol francúzsky hudobný skladateľ, dirigent a klavirista.
Biografia.
Od detstva hral na klavír a bol nadaný aj na matematiku. Neskôr študoval na Parížskom konzervatóriu u Oliviera Messiaena. Neskôr bol dirigentom mnohých hudobných telies, medzi ktoré patria BBC Symphony Orchestra a New York Philharmonic. V roku 1984 spolupracoval s Frankom Zappom, s ktorým nahral album "".
V roku 1989 získal ako jeden z prvých cenu Praemium Imperiale a v roku 1996 sa stal držiteľom Polar Music Prize. V roku 2000 získal Wolfovu cenu za umenie. V roku 2009 prevzal na Janáčkovej akadémii múzických umení v Brne čestný doktorát. V roku 1990 a znovu o dvadsať rokov neskôr vystúpil na Pražskej jari.
„eSACHERe“.
Spolu s ďalšími 11 skladateľmi – priateľmi (C. Beck, L. Berio, B. Britten, H. Dutilleux, W. Fortner, A. Ginastera, C. Halffter, H. W. Henze, H. Holliger, K. Huber a W. Lutosławski) švajčiarskeho dirigenta a mecenáša Paula Sachera (19061999), bol požiadaný ruským violončelista Mstislavom Rostropovičom, aby pri príležitosti Sacherových 70. narodenín napísal skladbu pre sólové violončelo s použitím nôt obsiahnutých v jeho mene (eS, A, C, H, E, Re). Pierre Boulez vytvoril skladbu „Messagesquisse“. Skladby boli čiastočne uvedené v Zürichu 2. mája 1976. Celý projekt „eSACHERe“ bol uvedený (prvýkrát v kompletnom koncertnom prevedení) českým violončelistom Františkom Brikciusom na jeseň 2011 v Prahe.

</doc>
<doc id="565785" url="https://sk.wikipedia.org/wiki?curid=565785" title="László Bulcsú">
László Bulcsú

László Bulcsú (* 9. október 1922, Čakovec – † 4. január 2016) bol chorvátsky jazykovedec, spisovateľ, prekladateľ a polyglot, ktorý hovoril viac ako 40 jazykmi.
Vzhľadom na svoje vytváranie početných novotvarov a obhajobe jazykového purizmu získal prezývku „chorvátsky Šulek našej doby“.

</doc>
<doc id="565786" url="https://sk.wikipedia.org/wiki?curid=565786" title="André Courrèges">
André Courrèges

André Courrèges (* 9. marec 1923, Pau, Francúzsko – † 7. január 2016, Neuilly-sur-Seine) bol francúzsky módny návrhár a dizajnér.
Životopis.
Vyštudoval stavebné inžinierstvo a stavby mostov a vo veku 25 rokov odišiel do Paríža, kde pracoval v módnom dome "Geanne Lafaurie". Po niekoľkých mesiacoch prešiel k španielskej spoločnosti "Balenciaga", kde pracoval v rokoch 19501961 ako asistent Cristóbala Balenciagu, a získal skúsenosti v oblasti módneho návrhárstva.
V roku 1961 otvoril spoločne so svojou budúcou manželkou Jaqueline Barrière vlastný podnik v Paríži na Avenue Kléber č. 48, odkiaľ sa neskôr presunul na súčasnú adresu "Rue François 1er" č. 40. Od roku 1967 sa zameral na tri oblasti: "Prototype" (masová konfekcia), "Couture Future" (haute couture) a "Hyperbole" (prêt-à-porter). V roku 1972 vybavil francúzskych športovcov na letných olympijských hrách v Mníchove. Od roku 1973 navrhoval aj pánsku módu a roku 1974 otvoril obchod v New Yorku, pričom nasledovalo zastúpenie v ďalších svetových metropolách. V roku 1984 kúpil japonskú skupinu "Itokin". Od roku 1993 realizoval jeho kolekcie Jean-Charles de Castelbajac.
Architektúra a dizajn.
Na prelome 70. a 80. rokov vytvoril André Courrèges pre nemeckého výrobcu sanitárnej techniky "Keramag" sériu výrobkov ako napr. toaletné misy a umývadla. Séria "Courrèges" sa vyrábala až do roku 2008. Aj cez veľký úspech bola výroba zastavená, pretože sa André Courrèges a firma Keramag nemohli zhodnúť na výške licenčných poplatkov.

</doc>
<doc id="565787" url="https://sk.wikipedia.org/wiki?curid=565787" title="Ladislav Helge">
Ladislav Helge

Ladislav Helge (* 21. august 1927, Praha – † 31. január 2016, Praha) bol český režisér a scenárista, ktorý točil v 50. a 60. rokoch 20. storočia.
Študoval obchodnú školu. Za 2. svetovej vojny bol totálne nasadený ako sústružník v Novej Pake. Od roku 1945 spolupracoval so zakladateľom Česko-slovenského filmového archívu Jindřichom Brichtom, ale hľadal cesty pre vlastnú tvorivú filmovú prácu. Po vojne začína (od roku 1949) ako asistent réžie u Jiřího Krejčíka.
Počas normalizácie išli všetky jeho filmy do „trezoru“ kvôli kritickému podtextu vtedajšej situácie v Česko-Slovensku. Často spolupracoval so spisovateľom Ivanom Křížom.
So začiatkom normalizácie bol zaradený medzi nežiaducich tvorcov, preto jeho kariéra pri filme bola zastavená a v rokoch 19721977 pracoval ako zamestnanec Česko-slovenskej pošty.
Po roku 1977 nastúpil ako scenárista a režisér Laterny Magiky, kde pôsobil 15 rokov.
Pôsobil aj ako pedagóg a vedúci Katedry režie FAMU a bol i dlhodobým členom Umělecké rady FAMU..

</doc>
<doc id="565788" url="https://sk.wikipedia.org/wiki?curid=565788" title="Syndicat National de l’Édition Phonographique">
Syndicat National de l’Édition Phonographique



</doc>
<doc id="565791" url="https://sk.wikipedia.org/wiki?curid=565791" title="Volejbal na Juhoázijských hrách 2016">
Volejbal na Juhoázijských hrách 2016

Volejbal na Juhoázijských hrách 2016 bol volejbalový turnaj v rámci multišportového podujatia Juhoázijských hier 2016. Konal sa v Guwahati, v štáte Ásam, v Indii v dňoch od 5.9. februára 2016, za účasti 7 mužských a 5 ženských tímov. Už po vyžrebovaní zápasov odrieklo účasť ženské družstvo Afganistanu. Volejbalový turnaj sa na hrách organizuje od roku 1987 a toto bolo jeho 10. vydanie. Zápasy sa odohrali v aréne DTRP Indoor Stadium a kapacitou 1 000 divákov. V oboch kategóriách obhájili tituly družstvá domácej Indie.
Účastníci.
 Číslo udáva umiestnenie vo svetovom rebríčku FIVB k októbru 2015.
 Číslo udáva umiestnenie vo svetovom rebríčku FIVB k októbru 2015.
Výsledky.
Muži.
Základné skupiny.
Skupina A.
&lt;br&gt;
Skupina B.
&lt;br&gt;
Play off.
&lt;br&gt;
Ženy.
Základné skupiny.
Skupina A.
&lt;br&gt;
Skupina B.
&lt;br&gt;
Play off.
&lt;br&gt;

</doc>
<doc id="565794" url="https://sk.wikipedia.org/wiki?curid=565794" title="Dieterova štola">
Dieterova štola

Dieterova štola je vodná regulačná stavba v Krušných horách. Bola vyrazená súčasne so stavbou vodnej nádrže Kamenička v rokoch 18991904 medzi potokom Kamenička a riekou Chomutovkou. Dôvodom pre jej vyrazenie bolo, aby sa v dobe topenia snehu alebo silných dažďov do nádrže Kameničky nedostávala humínovaná voda z rašelinísk.
Rozdeľovací objekt sa nachádza na Kameničke na riečnom kilometri 6,05, tesne pod sútokom s Novodomským potokom, ktorý privádza vodu zo Starého rybníka. Štôlňa je dlhá 1 200 m, priečny profil má rozmery 1,2×1,8 m a má spád približne 8%. Prekonáva výškový rozdiel 95 m.

</doc>
<doc id="565796" url="https://sk.wikipedia.org/wiki?curid=565796" title="Always">
Always

Always môže byť:

</doc>
<doc id="565798" url="https://sk.wikipedia.org/wiki?curid=565798" title="Gaudium et spes">
Gaudium et spes



</doc>
<doc id="565799" url="https://sk.wikipedia.org/wiki?curid=565799" title="Garmisch Partenkirchen">
Garmisch Partenkirchen



</doc>
<doc id="565800" url="https://sk.wikipedia.org/wiki?curid=565800" title="Garage Rock">
Garage Rock



</doc>
<doc id="565801" url="https://sk.wikipedia.org/wiki?curid=565801" title="Garage Punk">
Garage Punk



</doc>
<doc id="565802" url="https://sk.wikipedia.org/wiki?curid=565802" title="Gameboy Color">
Gameboy Color



</doc>
<doc id="565803" url="https://sk.wikipedia.org/wiki?curid=565803" title="GameBoy Advance">
GameBoy Advance



</doc>
<doc id="565804" url="https://sk.wikipedia.org/wiki?curid=565804" title="GameBoy">
GameBoy



</doc>
<doc id="565805" url="https://sk.wikipedia.org/wiki?curid=565805" title="Blanka Navarrská">
Blanka Navarrská

Blanka Navarrská môže byť:

</doc>
<doc id="565806" url="https://sk.wikipedia.org/wiki?curid=565806" title="Gaizinkalns">
Gaizinkalns



</doc>
<doc id="565807" url="https://sk.wikipedia.org/wiki?curid=565807" title="Archeológia poznania">
Archeológia poznania



</doc>
<doc id="565808" url="https://sk.wikipedia.org/wiki?curid=565808" title="Majstrovstvá sveta v bandyhokeji mužov 1963">
Majstrovstvá sveta v bandyhokeji mužov 1963

Majstrovstvá sveta v bandyhokeji mužov 1963 boli v poradí 3. majstrovstvá sveta v bandyhokeji mužov, ktoré organizuje Medzinárodná federácia bandyhokeja (FIB). Konali sa v dňoch od 20.24. februára 1963 v šiestich švédskych mestách: Karlstad, Katrineholm, Nässjö, Štokholm, Uppsala a Västerås, za účasti 4 tímov. Titul tretíkrát v rade získal , ktorý v skupine vyhral všetky zápasy.

</doc>
<doc id="565810" url="https://sk.wikipedia.org/wiki?curid=565810" title="Dionysodóros">
Dionysodóros

Dionysodóros ("Dionysodóros") môže byť:

</doc>
<doc id="565811" url="https://sk.wikipedia.org/wiki?curid=565811" title="Dionysodóros z Tarentu">
Dionysodóros z Tarentu

Dionysodóros ("Dionysodóros") bol olympijský víťaz v behu na jedno stadion v roku 380 pred Kr.
Dionysodóros z Tarentu si na 100. olympijských hrách v roku 380 pred Kr. vybojoval víťazstvo v behu na jedno stadion. Beh na vzdialenosť jedného stadia sa v Olympii zaviedol už na počiatku hier, t. j. v roku 776 pred Kr. a bol hlavným pretekom aj po zavedení ďalších súťažných disciplín. Menom víťaza tohto preteku sa označovala celá olympiáda.
Záznam o olympijskom víťazstve Dionysodóra je uvedený v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch. Olympijské víťazstvo Dionysodóra zaznamenal aj historik Diodoros, a to v súvislosti s datovaním udalostí, ktoré sa v tom roku udiali v starovekom Grécku, napr. úmrtia spartského kráľa Agésipolida I. a nástupu na trón jeho následníka Kleombrota I.

</doc>
<doc id="565812" url="https://sk.wikipedia.org/wiki?curid=565812" title="Christian Peters">
Christian Peters



</doc>
<doc id="565813" url="https://sk.wikipedia.org/wiki?curid=565813" title="Metrická sústava">
Metrická sústava

Metrická sústava alebo metrický systém je sústava základných fyzikálnych jednotiek, založená na jednotke 1 meter alebo jej násobkoch. Bola navrhnutá v roku 1790 vo Francúzsku. Postupne bolo používaných niekoľko mierne odlišných metrických sústav, v súčasnosti je medzinárodne používaná sústava SI.
História.
Meter.
Metrická sústava vznikla v roku 1790, keď francúzske Ústavodárne zhromaždenie poverilo vedeckú komisiu v zložení Borda, Condorcet, Lagrange, Laplace a Monge ustanovením sústavy jednotiek. Táto komisia navrhla stanoviť ako základ jednotiek dĺžky jednu desaťmilióntinu zemského kvadrantu. Návrh bol schválený zákonom 26. marca 1791. Meranie prebiehalo v rokoch 17921799, keď zememerači Délambre a Méchain merali dĺžku poludníka medzi Dunkerque a Barcelonou. Neskôr bolo meranie predĺžené až na ostrov Formentera. Vlastné meranie úseku dlhého 1300 km prebiehalo vo vtedy vo Francúzsku platných peruánskych siahach. Dekrét zo dňa 10. decembra 1799 potom na základe merania a predpoklade o sploštení zemského elipsoidu 1:334 stanovil následujúci údaj:
Na základe týchto meraní bol najprv zhotovený mosadzný etalón metra a potom etalón platinový, ktorý bol nazvaný "archívny meter". Jeho dĺžka bola platná pri teplote 0°C.
Povinné používanie bolo zavedené zákonom zo dňa 18. germinalu r. III (7. apríla 1795) od 2. novembra 1801. Napoleon Bonaparte dekrétom 12. februára 1812 znovu povolil staré jednotky. Zákon zo 4. júla 1837 povinnosť používať metrickú sústavu znovu zaviedol od 1. januára 1840 a od tej doby sa vo Francúzsku používa dodnes.
Francúzska vláda sa snažila metrickú sústavu propagovať na výstavách a konferenciách a jej popularita pomaly rástla. 8. augusta 1870 bola do Paríža zvolaná Medzinárodná metrová komisia, ktorá sa zišla ešte v rokoch 1872 a 1875.
25. mája 1875 podpísali zástupcovia 18 krajín tzv. "Metrovú konvenciu". Tá stanovila založenie medzinárodného úradu mier a váh, spravovaného medzinárodným výborom. Podľa pôvodného archívneho metra bol vyrobený medzinárodný etalón metra (používaný dodnes) a jeho kópie, ktoré boli odovzdané do členských štátov konvencie. Etalóny metra boli zhotovené zo zliatiny platiny a irídia, majú dĺžku 1020 mm a prierez v tvare písmena X. Rakúsko obdržalo kópie č. 15 a 19, Uhorsko č. 14 tohto etalónu.
V Rakúsko-Uhorsku bola metrická sústava zavedená zákonom z 23. júla 1871 s platnosťou od 1. januára 1876. Zákonom z 12. januára (neuvedený rok) bola ako etalón schválená kópia č. 15, s tým, že je o 0,0000009 m dlhšia, než meter v Sèvres.
Všetky etalóny boli znovu schválené 2. apríla 1899 francúzskym zákonom.
Kilogram.
Gram bol definovaný 7. apríla ako "Kocka čistej vody so stranou 1/100 metra pri teplote topenia sa ľadu". Z praktických dôvodov bol neskôr za základnú jednotku zvolený jeden kilogram, ktorý zodpovedal jednému decimetru kubickému čistej vody. V roku 1799 bol vytvorený platinový prototyp kilogramu. Tento prototyp teraz nazývame archívny kilogram. V roku 1889 bol vytvorený medzinárodný prototyp kilogramu, ktorý dodnes slúži ako etalón. Kilogram je v súčasnosti jedinou jednotkou sústavy SI, ktorá je stanovená pomocou prototypu a nie pomocou nejakej fundamentálnej nemeniteľnej vlastnosti.
Sila.
Dôležitý vývoj v rámci metrickej sústavy prekonal pojem sily. Pôvodne bol kilogram jednotkou sily. Presnejšie kilogram predstavoval tiaž závažia s hmotnosťou jedného kilogramu. Gauss ale pri svojich pokusoch v druhej polovici 19. storočia použil gram a kilogram ako jednotku hmotnosti a toto chápanie koncom 19. storočia prevážilo. Nejakú dobu sa používali jednotky kilogram hmotnosti a kilogram sily, ktorý bol neskôr premenovaný na jednotku kilopond. V súčasnosti je jednotkou sily newton.
Metrické sústavy.
Na základe definície metra a kilogramu bolo v histórii stanovených niekoľko metrických sústav, odlišovali sa tým, ktoré jednotky boli stanovené ako základné

</doc>
<doc id="565819" url="https://sk.wikipedia.org/wiki?curid=565819" title="Mária Jančová">
Mária Jančová

Mária Jančová (občianskym menom Terézia Hečková; * 25. december 1908, Dolná Lehota (Oravský Podzámok) – † 18. august 2003, Bratislava) bola slovenská spisovateľka, publicistka a prekladateľka, manželka slovenského spisovateľa Františka Hečka.
Životopis.
Narodila sa v Dolnej Lehote, ktorá je dnes súčasťou Oravského Podzámku. V rokoch 19241928 študovala na gymnáziu v Dolnom Kubíne a v Košiciach. V rokoch 19281929 študovala slovenčinu a francúzštinu na Filozofickej fakulte UK (nedokončila). V rokoch 19291930 absolvovala kurz na učiteľskom ústave v Bratislave. Pôsobila ako učiteľka na ľudových školách vo Vozokanoch, v Radošine, vo Veľkých Levároch a v Bernolákove. V rokoch 19611966 redaktorka vo vydavateľstve Mladé letá v Bratislave. Jej prozaické diela boli preložené do češtiny, lužickej srbčiny, maďarčiny, ruštiny, esperanta a srbčiny. Venovala sa aj prekladateľskej činnosti z češtiny. Ako publicistka uverejňovala spomienkové a literárne články v novinách, ale najmä v časopisoch Slniečko, Slovenka, Slovenské pohľady a i.).
Zomrela 18. augusta 2003 v Bratislave, jej urna bola uložená k hrobu manžela Františka Hečka na Národnom cintoríne v Martine. Autorom náhrobníka je Fraňo Štefunko.

</doc>
<doc id="565820" url="https://sk.wikipedia.org/wiki?curid=565820" title="Terézia Hečková">
Terézia Hečková



</doc>
<doc id="565825" url="https://sk.wikipedia.org/wiki?curid=565825" title="Luigi Moretti (historik)">
Luigi Moretti (historik)

Luigi Moretti (* 27. september 1922, Rím, Taliansko – † 8. august 1991, Rím) bol taliansky historik a epigraf.
Životopis.
Študoval na univerzite La Sapienza v Ríme, kde v roku 1944 získal titul doktora filozofie (PhD). Bol žiakom Gaetana De Sanctisa, ktorý ho mnoho rokov podporoval a od roku 1948 pracoval ako asistent na katedre gréckej histórie na univerzite v Ríme. Od roku 1964 bol profesorom dejín antiky, najskôr na univerzite Studi di Palermo v Palerme (19641966), potom na univerzite Studi di Bari Aldo Morov v Bari (19661971), neskôr profesor gréckej epigrafiky na univerzite Studi di Napoli Federico II v Neapole (19711973) a od roku 1973 na univerzite v Ríme.
Moretti bol od roku 1947 editorom encyklopedického slovníka klasických pamiatok Istituto della Enciclopedia Italiana v Ríme, kde spolupracoval na rôznych prílohách tejto encyklopédie, potom bol členom koordinačného výboru talianskeho univerzálneho lexikónu (Lessico universale italiano) a od roku 1986 bol riaditeľom encyklopedického slovníka "La Piccola Treccani".
V roku 1971 sa stal zodpovedajúcim členom Pápežskej akadémie pre archeológiu a od roku 1981 prijatý za riadneho člena a roku 1983 jej sekretárom.
Jeho syn Nanni Moretti je filmový režisér.

</doc>
<doc id="565827" url="https://sk.wikipedia.org/wiki?curid=565827" title="Jozef Vajda">
Jozef Vajda

Mgr. art. Jozef Vajda (* 31. júl 1955, Žilina) je slovenský divadelný, televízny, rozhlasový a dabingový herec.
Biografia.
Vyštudoval Vysokú školu múzických umení v Bratislave (1977). V rokoch 19771980 účinkoval v Poetickom súbore Novej scény. V Činohre Slovenského národného divadla pôsobí od roku 1980.
Získal viackrát Cenu Litfondu za rôzne postavy v divadelných hrách. V roku 1998 bol nominovaný na Divadelné dosky, v roku 2004 na cenu Krištáľové krídlo a cenu IGRIC. V roku 2002 získal ocenenie Zlatá slučka za výkon v dabingu.
Daboval viacerých významných hercov, napríklad Sylvestera Stalloneho, Michaela Douglasa, Arnolda Schwarzeneggera, Johna Travoltu, Stevena Seagala, Mela Gibsona, Jeana Rena či Roberta Geissa. Za dabing bol ocenený Zlatou slučkou v roku 2002.
Zahral si vo viacerých slovenských televíznych seriáloch, medzi hlavné postavy patril napr. v seriáloch "Hoď svišťom" a "Ordinácia v ružovej záhrade".
Najmasovejší divácky úspech zaznamenal stvárnením zápornej postavy Wagnera v celovečernom politickom thrilleri nakrútenom na motívy románu Arpáda Soltésza "Sviňa", ktorý sa stal v roku 2020 najnavštevovanejším slovenským filmom nakrúcaným v slovenskom jazyku v histórii samostatného Slovenska.

</doc>
<doc id="565828" url="https://sk.wikipedia.org/wiki?curid=565828" title="Fakulta (rozlišovacia stránka)">
Fakulta (rozlišovacia stránka)

Fakulta môže byť:

</doc>
<doc id="565836" url="https://sk.wikipedia.org/wiki?curid=565836" title="Majstrovstvá sveta v bandyhokeji mužov 1965">
Majstrovstvá sveta v bandyhokeji mužov 1965

Majstrovstvá sveta v bandyhokeji mužov 1965 boli v poradí 4. majstrovstvá sveta v bandyhokeji mužov, ktoré organizuje Medzinárodná federácia bandyhokeja (FIB). Konali sa v dňoch od 21.27. februára 1965 v piatich sovietskych mestách: Archangeľsk, Ivanovo, Kursk, Moskva a Sverdlovsk, za účasti 4 tímov. Titul štvrtýkrát v rade získal domáci , ktorý vyhral skupinu bez prehry. Strieborné získalo svoju prvú medailu.

</doc>
<doc id="565837" url="https://sk.wikipedia.org/wiki?curid=565837" title="Fakultná nemocnica Nitra">
Fakultná nemocnica Nitra

Fakultná nemocnica Nitra je nemocnica sídliaca v meste Nitra, v mestskej časti Staré Mesto, miestnej časti Kalvária na adrese Špitálska 6. Je univerzitnou nemocnicou pre študentov katedry ošetrovateľstva Fakulty sociálnych vied a zdravotníctva Univerzity Konštantína Filozofa v Nitre.
Od 2. augusta 2023 je riaditeľom nemocnice Michal Fajin.
Budovy.
Pavilón chirurgických disciplín.
Sídlia tu chirurgická, neurochirurgická, očná, otorinolaryngologická a ortopedicko-traumatologická klinika, klinika anestéziológie a intenzívnej medicíny a pracovisko urgentnej medicíny. V pavilóne sa nachádza aj CT a röntgenologické pracovisko spoločnosti Jessenius.
Nový pavilón.
Je to najmodernejší pavilón v nemocnici, otvorený bol 5. novembra 2011 a bol vybudovaný s pomocou financií z Kohézneho fondu. Nachádza sa tu 201 lôžok a sídlia tu:
Dejiny.
2. júla 2021 minister Vladimír Lengvarský za riaditeĺa nemocnice vymenoval Mariana Korytiaka. Za éry predošlého riaditeľa, Milana Dubaja, 12 z 18 traumatológov a 22 ostatných zamestnancov kliniky podalo výpovede. Po vymenovaní nového riaditeľa ich stiahli.

</doc>
<doc id="565838" url="https://sk.wikipedia.org/wiki?curid=565838" title="Zelené pleso (rozlišovacia stránka)">
Zelené pleso (rozlišovacia stránka)

Zelené pleso môže byť:

</doc>
<doc id="565841" url="https://sk.wikipedia.org/wiki?curid=565841" title="Majstrovstvá sveta v bandyhokeji mužov 1967">
Majstrovstvá sveta v bandyhokeji mužov 1967

Majstrovstvá sveta v bandyhokeji mužov 1967 boli v poradí 5. majstrovstvá sveta v bandyhokeji mužov, ktoré organizuje Medzinárodná federácia bandyhokeja (FIB). Konali sa v dňoch od 14.19. februára 1967 v piatich fínskych mestách: Helsinki, Lappeenranta, Mikkeli, Oulu a Varkaus, za účasti 4 tímov. Fínsko bolo organizátorom svetového šampionátu mužov druhýkrát, keď predtým hostilo toto podujatie v roku 1957. Titul piatykrát v rade získal .

</doc>
<doc id="565845" url="https://sk.wikipedia.org/wiki?curid=565845" title="Harkabuz">
Harkabuz



</doc>
<doc id="565846" url="https://sk.wikipedia.org/wiki?curid=565846" title="Majstrovstvá sveta v bandyhokeji mužov 1969">
Majstrovstvá sveta v bandyhokeji mužov 1969

Majstrovstvá sveta v bandyhokeji mužov 1969 boli v poradí 6. majstrovstvá sveta v bandyhokeji mužov, ktoré organizuje Medzinárodná federácia bandyhokeja (FIB). Konali sa v dňoch od 8.16. februára 1969 v šiestich švédskych mestách: Katrineholm, Lidköping, Nässjö, Örebro, Uppsala a Vänersborg, za účasti iba 3 tímov. sa rozhodlo účasť zrušiť ako protest kvôli vpádu vojsk Varšavskej zmluvy do Česko-Slovenska v roku 1968. Švédsko bolo organizátorom svetového šampionátu mužov druhýkrát, keď predtým hostilo toto podujatie v roku 1963. Titul šiestykrát v rade získal , ktorý vyhral v skupine všetky zápasy.

</doc>
<doc id="565847" url="https://sk.wikipedia.org/wiki?curid=565847" title="Gregor Tourský">
Gregor Tourský



</doc>
<doc id="565848" url="https://sk.wikipedia.org/wiki?curid=565848" title="Grand Tour">
Grand Tour



</doc>
<doc id="565850" url="https://sk.wikipedia.org/wiki?curid=565850" title="DCF77">
DCF77

DCF77 je rádiová stanica vysielajúca dlhovlnový tzv. frankfurtský časový signál, podľa ktorého sa synchronizujú niektoré rádiové hodiny, hodinky, budíky, vysielače a iné zariadenia, ktoré potrebujú presný kmitočet či čas. Časový údaj vychádza z meraní céziových atómových hodín z Fyzikálno-technického inštitútu v Braunschweigu.
Pravidelné a nepretržité vysielanie je od roku 1970. Pokusné vysielanie začalo však oveľa skôr.
Vysielanie a príjem časovej informácie DCF77.
Mnoho rádiových hodín a budíkov je synchronizovaných pomocou časových značiek vysielaných stanicou DCF77. DCF77 zabezpečí, že hodiny si samy nastavia čas, dátum a idú stále presne vrátane nastavenia na letný čas.
Časová informácia je vysielaná stanicou DCF77 na dlhých vlnách s frekvenciou 77,5 kHz z vysielača v Mainflingene (asi 24 km juhovýchodne od Frankfurtu nad Mohanom). Vysielač má výkon 50 kW, odhadnutý vyžiarený výkon je približne 25 kW. Na vysielanie je určená 150 m vysoká (200 m vysoká záložná) vertikálna všesmerová anténa s kapacitným nadstavcom. Dosah vysielača je okolo 15002000 km. Vysielač vysiela nepretržite a jeho signál sa využíva aj k ďalším účelom, napr. sa na jeho nosnú vlnu vešajú rôzne oscilátory (napr. niektorých rozhlasových AM vysielačov), ktorým sa po zavesení na tento kmitočet zväčší stabilita vlastného kmitočtu. Jeho význam teda nie je len pre riadenie hodín a budíkov, ale aj ako kmitočtový etalón.
Prijímač signálu DCF je v podstate bežný AM prijímač, ktorý musí byť schopný pracovať aj s veľkou zmenou intenzity poľa vysielača, čo je vzhľadom k vzdialenosti vysielača v oblasti Česka a Slovenska nutnosťou. Musí byť tiež veľmi selektívny (malá šírka prenášaného pásma), pretože pásmo DV je dnes ohromným spôsobom zarušené.
Presnosť.
Stredná hodnota nosnej frekvencie 77,5 kHz sa neodchyľuje od menovitej hodnoty viac ako o 10-12 týždenne. Relatívna nepresnosť za viac ako 100 dní je iba 2 * 10-13. Vykonávať meranie presnosti za kratšiu dobu nemá význam, lebo vysielač vysiela za týždeň len 77500 * 3600 * 24 * 7 = 4,6872 * 1010 sínusových kmitov. Aby bolo kontrolné meranie prevádzané s presnosťou 10-12, musí rozoznať 1/20 periódy za týždeň. Dlhodobá presnosť 2 * 10-13 zodpovedá pri 77,5 kHz jednému kmitu za dva roky. Tieto merania sú však vykonávané buď priamo na výstupe budenia vysielača alebo v jeho vysielacej blízkosti, čo do určitej miery skresľuje absolútne hodnotenie presnosti kmitočtu, pretože signál v pásme dlhých vĺn sa šíri prostredím s premenlivými vlastnosťami a tak vo väčších vzdialenostiach od vysielača môžu byť namerané údaje mierne odlišné. Napríklad ak by sme chceli hodnotiť absolútnu presnosť nejakej sekundárnej časovej základne riadenej časovými značkami DCF, museli by sme si uvedomiť, že strmosť hrán značiek v dlhých vlnách nie je ideálna a tak možno dosiahnuť presnosť iba v ráde mikrosekúnd.
Pri využívaní kmitočtu nosnej DCF na synchronizáciu napr. oscilátora si je opäť nutné uvedomiť, že so zväčšujúcou sa vzdialenosťou od vysielača bude väčšia závislosť na zmene fázy spôsobená podmienkami šírenia dlhých vĺn a teda opäť sa nemôžeme spoliehať na vyššie uvedené hodnoty presnosti, ktoré neuvažujú vplyvy prostredia. Nie sú to však radikálne odchýlky.
Kódovanie úplnej časovej informácie.
Kódovanie časovej informácie je vykonávané pulzne šírkovou moduláciou, poklesom amplitúdy nosnej na 25% na začiatku každej sekundy. Amplitúda je pravidelne kľúčovaná impulzmi, ktoré sú dlhé 100 a 200 ms. Vyhodnucujú sa v číslicovej technike ako logická 0 a logická 1. Kľúčovanie je synchronizované fázovou synchronizáciou s nosnou a odpovedá na 10 mikrosekúnd presne úradné časovej stupnici fyzikálno technického ústavu v Braunschweigu (PTB – Physikalisch-Technischen Bundesanstalt). Volací znak vysielača je prenášaný trikrát v hodine a to v 19, 39 a 59 minúte každej hodiny tónovou moduláciou nosnej 250 Hz, a to morzeovky bez prerušenia vysielania časových značiek.
Prenáša sa čas a dátum platný pre nasledujúcu minútu, tak aby na začiatku nasledujúcej minúty už bola kompletná časová informácia. Počas jednej minúty sa teda prenesie kompletná informáciá. Všetky hodnoty čísel sú v kóde BCD.
Prenášajú sa tieto informácie:
Predpoveď počasia.
Zhruba od roku 2007 obsahuje DCF77 signál tiež informáciu o predpovedi počasia pre 60 regiónov v Európe. Túto informáciu využíva množstvo domácich meteostaníc, ktoré sú bežne na trhu.

</doc>
<doc id="565851" url="https://sk.wikipedia.org/wiki?curid=565851" title="Dlhé vlny">
Dlhé vlny

 
Dlhé vlny (skratka DV, prípadne LW alebo LF z anglického "Long wave" a "Low frequency") je pásmo elektromagnetických vĺn o frekvencii medzi 30 kHz až 300 kHz, čomu zodpovedá dĺžka vlny 10 km až 1 km. Vyznačuje sa spoľahlivým šírením pozemnej (priamej) vlny na veľké vzdialenosti, preto sa používa pre navigáciu, komunikáciu a rozhlasové vysielanie, ktoré majú pokryť veľké územia. Dlhovlnný vysielač však vyžaduje veľký výkon a vysoké vysielace antény (stožiare). 
História.
Prvé pokusy s bezdrôtovým prenosom signálu používali neladené (napr. iskrové) generátory, prenos sa však fakticky odohrával v oblasti neskorších "dlhých vĺn". Rozkvet dlhovlnného vysielania spadá hlavne do prvých desaťročí 20. storočia a od 30. rokov sa bežné rozhlasové vysielanie postupne presúvalo na stále kratšie vlnové dĺžky. Hlavnými dôvodmi bola nákladnosť dlhovlnných vysielačov, pokroky rádiotechniky na stále vyšších frekvenciách aj okolnosť, že pri šírke pásma AM vysielača 9 kHz sa do pásma dlhých vĺn dal umiestniť len malý počet vysielačov, bez toho aby sa navzájom rušili. 
Súčasnosť.
Dnes na dlhých vlnách vysiela len niekoľko národných rozhlasových vysielačov veľkých štátov a pásmo sa hlavne využíva na také účely, kde je na prvom mieste spoľahlivosť a výhody pozemnej vlny. To sú napríklad frekvenčné a časové štandardy (DCF77), rádiové majáky, prípadne aj komunikácia s ponorkami.

</doc>
<doc id="565852" url="https://sk.wikipedia.org/wiki?curid=565852" title="Krátke vlny">
Krátke vlny

Krátke vlny (skratka KV alebo tiež SW z anglického "Short Wave") je oblasť elektromagnetického žiarenia používaná predovšetkým na prenos rozhlasového a rádiového signálu v atmosfére. Označenie vyplýva z toho, že jeho vlnová dĺžka je kratšia ako pre tzv. Stredné a dlhé vlny.
Podľa definície frekvenčný obor zahŕňa frekvencie od 3 do 30 MHz, čo zodpovedá vlnovým dĺžkam 100 až 10 metrov. Na prenos zvukového signálu sa prevažne používa modulácia amplitúdy, ale napríklad na prenos v pásme označovanom "CB" (okolo 27 MHz) je štandardom modulácia frekvenčná.
Výhodou krátkych vĺn je spôsob ich šírenia v atmosfére - vďaka mnohonásobným odrazom ku ktorým dochádza na ionizovaných časticiach vo vyšších vrstvách (ionosféra) nie je nutná priama dohľadnosť medzi vysielačom a prijímačom, takže ich vzájomná vzdialenosť môže dosiahnuť aj tisíce až desiatky tisíc kilometrov. Toto sa využíva na prenos vysielania aj medzi kontinentmi. Slabinou sú naopak nestabilné podmienky šírenia. Podľa dennej a ročnej doby, frekvencie, slnečnej aktivity a ďalších vplyvov sa dosah inak rovnakého vysielacieho zariadenia môže meniť od niekoľko desiatok do niekoľko tisíc kilometrov a to aj počas niekoľkých hodín. 
Prevažná väčšina rozhlasových staníc vysiela na pridelených frekvenciách vo vybraných pásmach krátkych vĺn. Sú to pásma:
V rámci týchto pásiem sú frekvencie rozmiestnené s odstupom minimálne 5 kHz.
Veľmi často má jediná stanica pridelených niekoľko frekvencií v rôznych pásmach a používa ich na vysielanie súčasne resp. postupne v priebehu dňa. Počas dňa sa totiž v dôsledku dopadajúceho slnečného svetla mení ionizácia molekúl v atmosfére a tým aj podmienky šírenia krátkych vĺn. V ranných a večerných hodinách sú tak pre príjem najvýhodnejšie dlhšie vlnové dĺžky, naopak cez deň sa lepšie šíria vlnové dĺžky kratšie.
Prostredníctvom krátkych vĺn sa často vysielajú zahraničné programy rozhlasových staníc do krajín, kde je obmedzená sloboda prejavu alebo kde je zavedená cenzúra. Napríklad pre Česko-Slovensko pred Nežnou revolúciou vysielal na krátkych vlnách rad staníc, medzi inými Slobodná Európa, Hlas Ameriky, Deutsche Welle. Reakciou komunistického režimu bolo mimo iného zavedenie tzv. rušičiek t.j. vysielačov s vysokým výkonom, ktoré mali zabrániť príjmu týchto staníc. Ich ústredným sídlom bola dedina Pohodlí pri Litomyšli. Podobná situácia bola aj v čase 2. svetovej vojny.

</doc>
<doc id="565853" url="https://sk.wikipedia.org/wiki?curid=565853" title="Majstrovstvá sveta v ľadovom hokeji hráčov do 18 rokov 2016">
Majstrovstvá sveta v ľadovom hokeji hráčov do 18 rokov 2016

Majstrovstvá sveta v ľadovom hokeji hráčov do 18 rokov 2016 boli 18. MS tejto vekovej kategórie. Konali sa od 14. do 24. apríla 2016 v americkom meste Grand Forks. Družstvá boli rozdelené do dvoch skupín po 5 tímov. Prví štyria z každej skupiny postúpili do play-off, poslední hrali o udržanie.
Nižšie divízie.
I. A divízia.
Turnaj I. A divízie MS 2016 sa hral v Minsku v Bielorusku od 9. do 15. apríla 2016.
I. B divízia.
Turnaj I. B divízie MS 2016 sa hral v Asiagu v Taliansku od 18. do 24. apríla 2016.
II. A divízia.
Turnaj II. A divízie MS 2016 sa hral v Brašove v Rumunsku od 4. do 10. apríla 2016.
II. B divízia.
Turnaj II. B divízie MS 2016 sa hral vo Valdemore v Španielsku od 26. marca do 1. apríla 2016.
III. A divízia.
Turnaj III. A divízie MS 2016 sa hral v Sofii v Bulharsku od 14. do 20. marca 2016.
III. B divízia.
Turnaj III. B divízie MS 2016 sa hral v Kapskom Meste v Južnej Afrike od 14. do 19. februára 2016.

</doc>
<doc id="565854" url="https://sk.wikipedia.org/wiki?curid=565854" title="Zupan">
Zupan

Zupan (ženský variant prechýlene: Zupanová) je priezvisko vyskytujúce sa najmä v Slovinsku a okrem toho v Spojených štátoch, Spojenom kráľovstve, Austrálii a inde.
V tvare „Zupan“ (teda bez mäkčeňa na z už v pôvodnom tvare), je to typicky slovinské priezvisko, ktoré je odvodené od starého zápisu slova župan, ktoré vo vrcholnom stredoveku v Slovinsku znamenalo zemepán, poľnohospodár (veľký aj drobný), hoci dnes už znamená starosta mesta. Ak sa však meno Zupan chápe ako moderný pravopisný variant tvaru „Župan“, môže slovo pochádzať aj z iného slovanského jazyka, pretože slovo v tvare župan sa vyskytuje alebo sa v minulosti vyskytovalo (v rôznych významoch) v jazykoch všetkých Slovanov, kam sa dostalo z praslovanského slova župan, ktoré je odvodené z praslovanského slova župa.
V Spojených štátoch sa podľa sčítania obyvateľstva z roku 1940 priezvisko Zupan vyskytovalo 427-krát. V Česku k roku 2014 pobývala len jedna osoba s priezviskom Zupan a jedna osoba s priezviskom Zupanová (v Prahe).

</doc>
<doc id="565855" url="https://sk.wikipedia.org/wiki?curid=565855" title="Zupanová">
Zupanová



</doc>
<doc id="565856" url="https://sk.wikipedia.org/wiki?curid=565856" title="Predseda samosprávneho kraja">
Predseda samosprávneho kraja



</doc>
<doc id="565857" url="https://sk.wikipedia.org/wiki?curid=565857" title="Predseda vyššieho územného celku">
Predseda vyššieho územného celku



</doc>
<doc id="565858" url="https://sk.wikipedia.org/wiki?curid=565858" title="Predseda VÚC">
Predseda VÚC



</doc>
<doc id="565859" url="https://sk.wikipedia.org/wiki?curid=565859" title="Merta">
Merta

Merta môže byť:
Priezvisko:
Mertová môže byť:

</doc>
<doc id="565860" url="https://sk.wikipedia.org/wiki?curid=565860" title="Mertová">
Mertová



</doc>
<doc id="565861" url="https://sk.wikipedia.org/wiki?curid=565861" title="FUN rádio">
FUN rádio



</doc>
<doc id="565864" url="https://sk.wikipedia.org/wiki?curid=565864" title="Sviečková omáčka">
Sviečková omáčka



</doc>
<doc id="565871" url="https://sk.wikipedia.org/wiki?curid=565871" title="Židia (etnikum)">
Židia (etnikum)



</doc>
<doc id="565877" url="https://sk.wikipedia.org/wiki?curid=565877" title="Veľmi krátke vlny">
Veľmi krátke vlny

Veľmi krátke vlny (skratka VKV alebo VHF z anglického "Very High Frequency") je oblasť elektromagnetického žiarenia používaná predovšetkým na prenos rozhlasového a rádiového signálu v atmosfére. Označenie vyplýva z toho, že jeho vlnová dĺžka je pomerne veľmi krátka.
Podľa definície frekvenčný rozsah zahŕňa frekvencie od 30 do 300 MHz, čo zodpovedá vlnovým dĺžkam 1 m až 10 metrov. Tieto frekvencie sa používajú na prenos signálu, ktoré vyžadujú väčšiu šírku pásma ako na KV. Do tohto pásma teda spadá aj FM rozhlasové a televízne vysielanie.
Frekvencie tesne pod týmto rozsahom nazývame krátke vlny (KV), nad týmto rozsahom ultra krátke vlny (UKV). 
Využitie.
Nasledujúca tabuľka zobrazuje rozdelenie FM rádiových vĺn na jednotlivé pásma a geografiu ich využitia,:

</doc>
<doc id="565879" url="https://sk.wikipedia.org/wiki?curid=565879" title="MAHASZ">
MAHASZ



</doc>
<doc id="565883" url="https://sk.wikipedia.org/wiki?curid=565883" title="Ilúzia (rozlišovacia stránka)">
Ilúzia (rozlišovacia stránka)

Ilúzia môže byť:

</doc>
<doc id="565884" url="https://sk.wikipedia.org/wiki?curid=565884" title="Rysavá jalovica">
Rysavá jalovica

Rysavá jalovica môže byť:

</doc>
<doc id="565885" url="https://sk.wikipedia.org/wiki?curid=565885" title="Ford S-MAX">
Ford S-MAX



</doc>
<doc id="565888" url="https://sk.wikipedia.org/wiki?curid=565888" title="Jar-Jar Binks">
Jar-Jar Binks



</doc>
<doc id="565890" url="https://sk.wikipedia.org/wiki?curid=565890" title="Spinalonga (ostrov)">
Spinalonga (ostrov)

Spinalonga () alebo Kalydon (Καλυδών) je malý ostrov pri severovýchodnom pobreží Kréty v Lasithi v blízkosti rovnomenného polostrova. Sídlo na tomto ostrove bolo v roku 1954 úradne premenované z názvu Spinalonga na názov Kalydon .
Pôvodne Spinalonga bola súčasťou polostrova. V benátskom období bol z obranných dôvodov ostrov "odrezaný" a bola na ňom vybudovaná pevnosť. V okolí ostrova sa vtedy ťažila soľ. V minulosti ostrov slúžil ako kolónia pre malomocných.
Pôvod mena.
Podľa benátskych dokumentov meno ostrova pochádza z gréckeho výrazu στην Ελούντα "stin Elunda" (vo význame "do Elundy"). Keďže Benátčania tomu nerozumeli, tak si to prispôsobili na svoje "spina" -"tŕň" a "lunga"- "dlhý". Inšpiráciou im bol ostrov v blízkosti Benátok v súčasnosti známy ako Giudecca.
Dejiny.
Benátsky kartograf Vincenzo Coronelli píše, že Spinalonga nebola vždy ostrovom, ale kedysi bola spojená s priľahlým rovnomenným polostrovom. V roku 1526 Benátčania oddelili časť polostrova a tak vytvorili ostrov. Pre svoju výhodnú polohu bol ostrov opevnený, aby chránil vstup do prístavu starovekého Olous.
Arabské nájazdy.
Olous aj širšie okolie boli vyľudnené v polovici 7. storočia, čo bolo spôsobené nájazdami arabských pirátov, a bolo opustené až do polovice 15. storočia. Vtedy začali Benátčania so stavbou soľných paniev v plytkých slaných vodách zátoky a región sa začal zaľudňovať. 
Tento fakt spolu so vzrastom osmanskej hrozby, obzvlášť po páde Konštantínopolu v roku 1453, ako aj neustále nájazdy pirátov, viedli Benátčanov k tomu, aby opevnili ostrov. 
Benátska vláda.
V roku 1578 Benátčania poverili inžiniera Genese Bressaniho aby vytvoril plán opevnenia ostrova. Vytvoril dve malé pevnosti na najvyšších miestach severnej a južnej strany ostrova a opevňovací prstenec pozdĺž pobrežia, ktorý zabraňoval nepriateľskému vylodeniu. V roku 1579 Luca Michiel "Provveditore Generale" Kréty položil základný kameň opevnenia postaveného nad ruinami akropoly. Táto udalosť sa spomína v dvoch nápisoch - jeden je na priečke hlavnej brány hradu a ďalší na základni hradieb severnej strany hradu. V roku 1584 zistili, že pobrežné opevnenie môžu nepriatelia ľahko dobyť útokom z blízkych kopcov a tak posilnili jeho obranu vybudovaním nového opevnenia na vrchole kopca. Odtiaľ mali benátske kanóny väčší dostrel a Spinalonga sa stala nedobytnou pevnosťou najdôležitejšou v Stredomorí.
Spinalonga spolu s Gramvusou a Sudou zostala v benátskych rukách dokonca aj vtedy, keď zvyšok Kréty dobyli Turci v Krétskej vojne (1645–1669). Pevnosť padla do rúk Osmanskej ríše až v roku 1715 v poslednej benátsko-tureckej vojne (1714-1718). Tieto tri pevnosti chránili benátske obchodné cesty a boli to tiež užitočné základne v prípade novej benátsko-tureckej vojny o Krétu. V týchto pevnostiach našlo útočisko veľa kresťanov pred moslimskou perzekúciou zo strany Turkov.
Osmanská nadvláda.
V roku 1715 Osmanská ríša dobyla Spinalongu a zvyšné benátske pevnosti a zrušila posledné stopy benátskej vojenskej prítomnosti na Kréte.
Krétske povstanie.
Ku koncu tureckej okupácie sa ostrov a takisto aj prístav Ierapetra stali útočiskom pre veľa tureckých rodín, ktoré sa obávali odplaty zo strany kresťanov Po vzbure v roku 1866 prišli na ostrov ďalšie turecké rodiny z regiónu Mirampello. Počas Krétskeho povstania v roku 1878 Spinalonga a pevnosť Ierapetra boli jediné, ktoré neboli obsadené povstalcami. Poslední Turci opustili ostrov v roku 1903.
Kolónia malomocných v 20. storočí.
V období od roku 1903 do 1957 bola na ostrove jedna z posledných kolónií malomocných v Európe. Jej posledný obyvateľ - kňaz opustil kolóniu v roku 1962. Ďalšie kolónie malomocných po uzavretí Spinalongy ešte existovali v Tichileşti vo východnom Rumunsku, Fontilles v Španielsku a Talsi v Lotyšsku. V roku 2002 v Európe zostalo ešte niekoľko lazaretov.
Na Spinalonge boli dva vchody - jeden pre nemocných, známy ako "Danteho brána". Pacienti totiž nevedeli, čo ich čaká po príchode. Pacienti dostávali potraviny, vodu, lekársku starostlivosť a peňažnú podporu. Predtým také vymoženosti nemali, a tak väčšinou žili v jaskyniach.
Spinalonga dnes.
Dnes je tento neobývaný ostrov populárnou turistickou atrakciou na Kréte. Spinalonga je okrem pevnosti známa aj svojimi malými kamienkovými plážami a plytčinami. Ostrov je ľahko prístupný z Plaky, Elundy a Ajos Nikolaos. Lode s turistami odchádzajú z týchto prístavov každý deň (z Elundy každých 30 minút). Výlet trvá niekoľko hodín - na ostrove nie je žiadne ubytovanie. Plavba z Elundy zaberie asi 30 minút, Z Ajos Nikolaos takmer hodinu. 

</doc>
<doc id="565892" url="https://sk.wikipedia.org/wiki?curid=565892" title="Ultra krátke vlny">
Ultra krátke vlny

Ultra krátke vlny (skr. UKV, z angl. "Ultra High Frequency", skr. "UHF") je v rádiokomunikácii označenie rozsahu frekvencií podľa definície Medzinárodnej telekomunikačnej únie (ITU). Frekvenčný rozsah elektromagnetických vĺn je stanovený od 300 MHz do 3 GHz (3000 MHz), t.j. vlnové dĺžky v rozmedzí od jedného do desiatich decimetrov. Obsahuje napríklad pásma pre mobilné GSM siete, novšie pásma analógovej televízie (IV.-V. pásmo, t.j. 21.-69. kanál, t.j. 470-862 MHz), ktoré sú využívané aj pre DVB T. Rádiové vlny z rozsahu UKV sa šíria hlavne priamou viditeľnosťou, sú blokované kopcami a veľkými budovami, hoci prenos cez steny budov je dostatočný pre vnútorný príjem. Sú určené pre televízne vysielanie, mobilné telefóny, vysielačky, GPS a mnoho ďalších aplikácií.
Rádiové vlny s frekvenciami nad pásmom UKV patria do frekvenčného rozsahu SKV (super krátke vlny) alebo mikrovĺn. Nižšia frekvencia patrí do rozsahu VKV (veľmi krátke vlny) alebo nižších pásiem.

</doc>
<doc id="565894" url="https://sk.wikipedia.org/wiki?curid=565894" title="Jozef Trepáč">
Jozef Trepáč

Doc. Jozef Trepáč (* 21. október 1936, Valaská Belá) je akademický maliar, grafik, ilustrátor, pedagóg. Jozef Trepáč žije a tvorí v Bratislave.
Štúdium.
Prvé maliarske školenie nadobudol v ateliéri akademického maliara Michala Tillnera. Neskôr študoval na Strednej škole umeleckého priemyslu v Bratislave (SŠUP), absolvoval Osvetovú školu. V rokoch 19601966 študoval na Vysokej škole výtvarných umení v Bratislave (VŠVU) u profesorov Ladislava Čemického a Jána Mudrocha na oddelení figurálno-kompozičnej a portrétnej maľby.
Tvorba.
Tvorí v oblasti komornej maľby, okrem zátišia a krajiny sa jednoznačne koncentruje na figurálnu maľbu (ženská figúra a portrét) a osobitne významné miesto majú kvetinové zátišia.
Venoval sa tiež novinovej a knižnej ilustrácii pre vydavateľstvá Mladé letá a Smena. Ilustroval tiež časopisy Beseda, Svet a Expres. Od roku 1966 sa zúčastňoval výstav doma i v zahraničí a svoje diela predstavil na 16 samostatných výstavách.
Ceny a čestné uznania.
Diela Jozefa Trepáča sú v zbierkach SNG v Bratislave, Galérie hl. mesta SR Bratislavy, Galérie Jána Koniarka v Trnave, v Nitrianskej galérii, v Galérii umenia v Nových Zámkoch, Ministerstva kultúry SR, Ministerstva školstva SR, Vlastivedného múzea v Bojniciach a v zbierkach ďalších inštitúcií a organizácií, ako aj v súkromných zbierkach doma i v zahraničí.

</doc>
<doc id="565895" url="https://sk.wikipedia.org/wiki?curid=565895" title="Karavana">
Karavana

Karavana môže byť:

</doc>
<doc id="565896" url="https://sk.wikipedia.org/wiki?curid=565896" title="Jad Vašem">
Jad Vašem



</doc>
<doc id="565897" url="https://sk.wikipedia.org/wiki?curid=565897" title="K.S.K. Beveren">
K.S.K. Beveren



</doc>
<doc id="565901" url="https://sk.wikipedia.org/wiki?curid=565901" title="Pozemný hokej na Juhoázijských hrách 2016">
Pozemný hokej na Juhoázijských hrách 2016

Pozemný hokej na Juhoázijských hrách 2016 bol turnaj v pozemnom hokeji v rámci multišportového podujatia Juhoázijských hier 2016. Konal sa v Guwahati, v štáte Ásam, v Indii v dňoch od 7.14. februára 2016, za účasti 4 mužských a 3 ženských tímov. Hokejový turnaj sa na hrách organizuje od roku 1995 a toto bolo jeho 4. vydanie, pričom ženský turnaj mal na hrách premiéru. Zápasy sa odohrali na štadióne Moullana Md. Tayabullah Hockey Stadium a kapacitou 2 000 divákov. V mužskej kategórii obhájil titul , ktorý vo finálovom stretnutí vyhral nad domácou . U žien zvíťazila domáca po finálovej výhre nad .
Účastníci.
 Číslo udáva umiestnenie vo svetovom rebríčku FIH k decembru 2015.
 Číslo udáva umiestnenie vo svetovom rebríčku FIH k decembru 2015.

</doc>
<doc id="565902" url="https://sk.wikipedia.org/wiki?curid=565902" title="Germania">
Germania

Germania môže byť:

</doc>
<doc id="565904" url="https://sk.wikipedia.org/wiki?curid=565904" title="INMARSAT">
INMARSAT



</doc>
<doc id="565905" url="https://sk.wikipedia.org/wiki?curid=565905" title="Slobodný slovenský vysielač">
Slobodný slovenský vysielač

Slobodný slovenský vysielač (skratka SSV) alebo Slobodný vysielač bol rozhlasový orgán Slovenskej národnej rady počas Slovenského národného povstania. „"Zabezpečoval spravodajské a umelecké programy v povstaleckej oblasti stredného Slovenska."“ Keďže SSV „"zohral pri mobilizácii Slovákov do povstania významnú úlohu"“ stal sa terčom protipovstaleckých síl a 2. septembra bol zničený po bombardovaní. Svoje vysielanie ukončil 27. októbra 1944 z Donovál.
Prípravy.
Vysielanie rozhlasu z Martina bolo z ideologických príčin zastavené v roku 1944. Pracovník Gabriel Rapoš sa dostal do kontaktu s Jánom Golianom a rozvili plán rozhlasu pre účely povstania. Rozhlasová technika bola prevezená do Banskej Bystrice z Bratislavy a z Prešova niekoľko týždňov pred začatím povstania. Vzniklo improvizované štúdio.
Začiatok vysielania.
30. augusta 1944 sa banskobystrické štúdio odpojilo od bratislavského vysielania Slovenského rozhlasu. Počas dňa vysielalo oznamy, že sa banskobystrické vysielanie čoskoro osamostatní. Zmena prebehla pred reláciou "Žena a domácnosť" o 11:00. Ozvalo sa oznámenie „"Upozorňujeme Slovákov a Slovenky, aby počúvali program, ktorý vysiela Banská Bystrica a nie program Bratislavy. Tí, ktorí počúvajú program Banskej Bystrice, nech upozornia všetkých svojich známych, že mimoriadne správy vysielame zo stanice Banská Bystrica"“. Následne boli prečítané dva vyhlásenia Proklamácia Vojenského ústredia a Proklamácia predsedníctva Ústredného národného výboru. Výzvy boli formulované skupinou okolo Vavra Šrobára. V deň založenia SSV mal v Slovenskom rozhlase prejav Jozef Tiso, kde vyzval príslušníkov Slovenskej armády, aby sa do povstania nepripájali a zdôvodnil príchod nemeckých vojakov na Slovensko.
Obsah vysielania.
Obsahom vysielania bolo spravodajstvo. Rozhlas bol tiež prostredníkom medzi rodinami a povstalcami. Prostredníctvom kódov si podávali odkazy či sú ešte nažive. Pracovníci zvýšili aj umelecký charakter vysielania, aby obsah „"plnohodnotne nahradil bratislavské vysielanie"“. Podľa TASR rozhlas „"od začiatku"“ vysielal „"bojové výzvy a správy o situácii na domácich i zahraničných bojiskách. V spravodajských reláciách zverejňovali nariadenia a pokyny Slovenskej národnej rady (SNR), informácie o domácich a zahraničných politických udalostiach. Postupne pribúdali publicistické relácie, ktoré povzbudzovali bojovníkov, objasňovali zmysel zápasu s fašizmom."“ Vysielač preberal aj správy preberané z moskovského a londýnskeho rozhlasu. Celodenné vysielanie začalo 20. septembra 1944. Vedúcim SSV bol Gabriel Rapoš, jeho zástupcom Anton Hollý, vedúcim techniky Jozef Vrabec a tajomníkom Ján Balaďa.
Názov Slobodný slovenský vysielač vznikol pri stretnutí pracovníkov v Národnom dome. Stredoškolský pedagóg Ladislav Sára dal podnet na použitie básne Sama Chalupku "Mor ho!" ako motta vysielania. Skladateľ Ján Cikker zložil zvučku, ktorú používalo banskobystrické štúdio aj po vojne.
Zabezpečenie vysielania.
Vysielanie prebiehalo z budovy na Hornej ulici 21 v Banskej Bystrici. Rozhlasové technické zariadenie pochádzalo z Prešova a z rozhlasového štúdia v Matice slovenskej v Martine.
Vysielač Laskomer, umiestnený na vrchu Laskomer nad Banskou Bystricou, bol postavený v roku 1936 pre účely vysielania rozhlasu z Bratislavy na Strednom Slovensku. Nachádzal sa tu anténový dom s anténou a zariadenie potrebné na vysielanie. Domček dodnes obsahuje diery po guľkách guľometov po nemeckom nálete.
Presun vysielača a ukončenie činnosti.
Mobilné vysielanie po bombardovaní sa vysielalo mobilným vysielačom z viacerých miest: Troch Dubov, Zvolena, Brezna, Slovenskej Ľupče, Dubovej, a z Laskomera. 26. októbra 1944 došlo k evakuácii Banskej Bystrice a pracovníci vysielača odchádzajú spolu s vojakmi do okolitých hôr. Presun nebol koordinovaný a bol bombardovaný. Časť pracovníkov ostala na Starých Horách a neskôr začali vydávať časopis "Mor ho!". Druhá skupina sa dostala s mobilným vysielačom na Donovaly. Medzi tamojším kostolom a Športhotelom umiestnili anténu. Improvizované štúdio vzniklo v jednej z hotelových izieb. SSV vysielal o 19:00. Nasledujúci deň ráno svoje vysielanie ukončil, poslednou vetou bola výzva generála Viesta „"budeme bojovať do víťazného konca!"“ Skupina sa rozdelila na dve časti, jedna smerovala do Hornej Lehoty, druhá na Liptov. Až do oslobodenia sa už nestretli. Zariadenie vysielača z Laskomera bolo demontované ustupujúcimi Nemcami, neskôr sa našlo na Ostravskej železničnej stanici a bolo dovezené späť.

</doc>
<doc id="565907" url="https://sk.wikipedia.org/wiki?curid=565907" title="Čestná légia">
Čestná légia



</doc>
<doc id="565918" url="https://sk.wikipedia.org/wiki?curid=565918" title="Zoznam hviezd na Hollywoodskom chodníku slávy">
Zoznam hviezd na Hollywoodskom chodníku slávy

Na tejto stránke je zoznam hviezd na Holywoodskom chodníku slávy. Nie sú v ňom mená hviezd, ktoré neboli na ňom slávnostne predstavené počas oficiálnej ceremónie, či tie, ktoré boli z nejakej príčiny z ceremónie vylúčené. Zoznam by mal byť zhodný so zoznamom na oficiálnej stránke chodníka. Zoznam je usporiadaný podľa abecedného poradia priezvisk.

</doc>
<doc id="565920" url="https://sk.wikipedia.org/wiki?curid=565920" title="Infarkt myokardu">
Infarkt myokardu

Infarkt myokardu (iné názvy pozri nižšie) je akútna nekróza (odumretie) okrsku srdcového svalu (myokardu) následkom prerušenia prívodu krvi. Dochádza k nemu náhlym uzáverom srdcovej (koronárnej) tepny, najčastejšie následkom trombózy, nasadajúcej na prasknutý aterosklerotický plát, čím zanikne protizrážanlivá ochrana endotelu tepny. Aterosklerotický plát vzniká dlhodobým ukladaním tukových látok do steny cievy, podkladom je teda ateroskleróza. Ďalšou príčinou môže byť uzáver, spôsobený spasmom koronárnej tepny, zriedkavo iným materiálom alebo plynovou bublinkou (príhody pri potápaní). Menej často je infarkt myokardu zapríčinený iným chorobným stavom, ktorý spôsobí obmedzenie prítoku krvi do srdcového svalu. Následkom uzatvorenia koronárnej tepny môže byť aj zástava obehu (náhla srdcová smrť) v dôsledku arytmie - fibrilácie komôr. Pokiaľ nie je krvný prúd v postihnutej tepne obnovený do 2 hodín, dochádzka k nevratnému poškodeniu svaloviny postihnutej časti srdca. Obnovenie prietoku krvi aj po 2 hodinách je účelné, pretože časť svaloviny je nedokrvená len čiastočne a môže sa zotaviť aj po dlhšej dobe. Rozhodujúcim faktorom pri liečbe akútneho infarktu myokardu je teda čas a pri podozrení treba vždy včas kontaktovať zdravotnícku záchrannú službu.
Názvy.
Slovenské názvy tejto choroby sú: infarkt myokardu, infarkt, srdcový infarkt, infarkt srdca, infarkt srdcového svalu, srdcový záchvat , staršie: srdcová mŕtvica, staršie: srdcová porážka, nesprávne (bohemizmus): "záhať (srdcového svalu)/srdcová záhať".
Príčiny vzniku infarktu.
Najčastejšou príčinou je ukladanie lipidov (cholesterolu) do steny tepny - vznik aterosklerotického plátu, ktorý zužuje jej priesvit. To môže spôsobiť bolesti pri námahe, typicky lokalizované za hrudnou kosťou s vyžarovaním do ľavej ruky, krku alebo nadbrušku, nazývané angina pectoris. V dôsledku prasknutia aterosklerotického plátu a nasledovného zhlukovania krvných doštičiek dochádza k čiastočnému alebo úplnému uzáveru tepny a nedokrveniu (ischémii) srdcového svalu (myokardu) za uzáverom. Vyskytuje sa aj infarkt myokardu následkom spasmu (kŕča) koronárnej tepny, zriedkavo jej zápalu (arteritídy) alebo vonkajšieho poranenia, v dôsledku nedostatočného prítoku krvi do myokardu pri inom ochorení (napríkald srdcovom zlyhaní, tachykardii alebo šoku) alebo počas invazívneho liečebného výkonu na srdci. Vyvolávajúce momenty môžu byť fyzická záťaž, vystavenie stresu, chladu, ale infarkt môže vzniknúť aj bez zrejmej príčiny.
Rizikové faktory pre vznik infarktu myokardu.
Sú vcelku zhodné s rizikovými faktormi aterosklerózy:
Epidemiológia.
Infarkt myokardu sa považuje za civilizačnú chorobu. Je vo veľkej väčšine prípadov dôsledkom aterosklerózy koronárnych tepien. Zriedkavo sú príčinou cievne ochorenia a anomálie. Vyskytuje viac u mužov ako u žien. Výskyt stúpa s vekom, najviac ohrození sú muži nad 50 rokov a ženy nad 60 rokov. Toto ochorenie sa však úplne nevyhýba ani mladším ľuďom, ktorí majú genetické predispozície alebo veľmi zlú životosprávu.
Druhy infarktov myokardu.
Klinická klasifikácia infarktu myokardu.
Okrem stanovenia diagnózy infarktu myokardu je pre rozhodnutie o liečebnom postupe užitočné určiť jeho príčinu podľa klinickej klasifikácie. 
Infarkt myokardu môže vzniknúť aj následkom srdcového zlyhania, spasmu koronárnej tepny, výkonmi na srdci mimo koronárnych tepien (napr. operácia chlopne), u kriticky chorého pacienta a iných ochoreniach. Diagnóza sa v takýchto prípadoch stanovuje najčastejšie na základe zvýšenia hladiny biomarkerov (napr. troponínu) a je potvrdzovaná ďalšími vyšetreniami.
Podľa lokalizácie.
Lokalizácia infarktu myokardu je daná tým, ktorá koronárna tepna je postihnutá uzáverom.
Podľa príznakov.
Infarkt myokardu môže prebiehať s typickými príznakmi, ale príznaky môžu byť aj netypické (napríklad príznaky akútneho srdcového zlyhania). Vyskytujú sa aj infarkty bezpríznakové - klinicky nemé, časté napr. u pacientov s diabetes mellitus s neuropatiou.
Príznaky a diagnostika.
Typická je silná pálivá alebo tlaková bolesť za hrudnou kosťou s vyžarovaním  do krku, čeľuste, ľavej hornej končatimy, nadbruška alebo chrbta - angina pectoris. Môže sa vyskytnúť pocit slabosti, poruchy vedomia, pocit búšenia srdca, dýchavica, potenie, bledosť, čo skôr už bývajú príznaky komplikácii.Infarkt myokardu nemá typické príznaky, zistiteľné pri fyzikálnom vyšetrení. Pokles krvného tlaku, tachykardia, posluchový nález na pľúcach, šelesty na srdci, poruchy vedomia sú už príznaky komplikácii.
Pre diagnózu infarktu myokardu je spravidla dostačujúce vyšetrenie EKG a biochemických indikátorov nekrózy myokardu (srdcovej svaloviny), spravidla troponínu T alebo troponínu T. Elektrokardiografický nález sa stáva špecifický v priebehu desiatok minút až hodín. Diagnostické sú významné elevácie ST segmentu (pri STEMI) v najmenej dvoch susedných zvodoch o najmenej 0,1 mV (1 mm pri obvyklej kalibrácii), alebo (pri NSTEMI) depresie ST a/alebo zmeny vlny T - zníženie, negativizácia, alebo novovzniknutá blokáda Tawarovho ramienka. Hlavne u pacientov s viacročnou ischemickou chorobou srdca a určitými dlhodobými zmenami na EKG je v prípade negativity prvého záznamu dôležité zhotovenie jedného, alebo viacerých kontrolných EKG a ich porovnanie z hľadiska vývoja nových zmien. Vzhľadom na potrebu neodkladnej revaskularizačnej liečby sa považuje za dostatočné pre stanovenie diagnózy STEMI prítomnosť typických príznakov a typických zmien - elevácii ST segmentu na EKG. Nie celkom jednoznačný je názor o náleze ľavoramienkovej blokády, ktorá môže byť aj dôsledkom chronickej ischemickej choroby srdca. V prípade NSTEMI bývajú rozhodujúce biochemické makrkery, ktoré bývajú pozitívne do hodiny od vzniku infarktu myokardu. 
Žiadny z nálezov nie je stopercentne špecifiký pre akútny infarkt myokardu. Klinický a elektrokardiografický obraz a biochemické markery môžu byť rovnaké aj v prípade disekcie ascendentnej aorty, pri ktorej je trombolytická liečba kontraindikovaná. Jednoduché nemusí byť ani odlíšenie NSTEMI od pľúcna embólia alebo perikarditídy. Preto je potrebné čím skôr doplniť echokardiografické vyšetrenie, pri ktorom sa väčšinou dá veľmi skoro zistiť typická porucha pohyblivosti steny ľavej srdcovej komory a prinajmenšom vysloviť podozrenie na iné choroby s podobnými príznakmi.  
Diferenciálna diagnostika.
Podobné príznaky sprevádzajú pľúcnu embóliu, perikarditídu, pleuritídu, pneumothorax, disekciu aorty, pálenie žáhy a peptický vred, bolesti, vyžarujúce z chrbtice, bolesti sternokostálnych skĺbení, mediastinitídu, Tietzov syndrom, panický atak a iné. Urgentná diferenciálna diagnostika sa vykonáva u každého pacienta s bolesťami na hrudníku.
Liečba.
Prednemocničná starostlivosť.
Pri podozrení na akútny infarkt myokardu je potrebné neodkladne pacientovi podať 150 - 300 mg kyseliny acetylsalicylovej (Acylpyrin, Aspirin). K čiastočnému zmierneniu bolestí môže dôjsť po podaní nitroglycerínu alebo isoisorbid dinitrátu pod jazyk alebo v sprayi, avšak v prípade infarktu pravej komory môže dôjsť k výraznému poklesu krvného tlaku, ktorý treba liečiť neodkladným podaním tekutín v infúzii. Pacient musí zotrvať v pokoji, bez fyzickej aj psychickej záťaže. Treba zhotoviť štandardný 12 - zvodový EKG záznam, ktorý má zhodnotiť lekár (prípadne aj jeho zobrazenie na diaľku) a rozhodnúť o ďalšom postupe. Pacient musí mať zaistený prístup do žily a trvalé monitorovanie EKG. Podľa potreby má dostať malú dávku sedatíva a opiátového analgetika, napr. morfínu. Aplikácia kyslíka sa odporúča len pri poklese saturácie krvi pod 90%. V prípade malígnej arytmie (napr. fibrilácie komôr), resp. straty vedomia  treba neodkladne začať s kardiopulmonálnou resuscitáciou.
Akútny infarkt myokardu s eleváciami ST segmentu (STEMI).
V prípade STEMI je základným cieľom reperfúzia - obnova prietoku ("otvorenie") infarktovej tepny. Preferovanou možnosťou je perkutánna koronárna intervencia (PKI) - rozšírenie alebo otvorenie miesta uzáveru koronárnej tepny katétrom so špeciálnym balónikom (balónková angioplastika) s prípadným vystužením postihnutého miesta sieťovou protézou - stentom. Tento postup sa označuje ako primárna perkutánna koronárna intervencia (p-PCI - primary percutaneous coronary intervention). Druhou možnosťou je fibrinolytická liečba - rozpustenie vznikajúcej zrazeniny infúziou fibrinolytika - lieku, ktorý rozpúšťa fibrínové vlákna v krvnej zrazenine.  Použiť by sa mali preparáty  tenecteplase, alteplase, alebo reteplase. Pacienti, určení k reperfúznej liečbe, by mali čím skôr dostať aj prvú dávku lieku, zabraňujúceho zhlukovaniu trombocytov, napr. 600 mg clopidogrelu. 
Stanovenie diagnózy STEMI by nemalo trvať viac, ako 10 minút.  V prípade, že je realizovateľná p-PKI do 120 minút (čas do zavedenia vodiča), pacient by mal byť transportovaný priamo na príslušné pracovisko. Ináč by mal dostať čo najskôr fibrinolytikum, najlepšie ešte počas prevozu do nemocnice, ale najneskôr do 120 minút. Výsledky oboch spôsobov liečby sú porovnateľné; nakoľko však po fibrinolýze by mal pacient podstúpiť koronárnu angiografiu, prípadne PKI, je jednoduchšie pacientov smerovať k p-PKI, kedykoľvek to je možné.
V prípade neúspechu fibrinolýzy sa čo najskôr vykonáva takzvaná záchranná PKI. 
Akútny infarkt myokardu bez pretrvávajúcich elevácii ST segmentu (NSTEMI).
V prípade NSTEMI sú pacienti liečení nízkomolekulárnym heparínom (LMWH - low molecular weight heparin), napr. enoxaparínom, ďalej dostávajú  tzv. duálnu antitrombotickú liečbu, pozostávajúcu z kyseliny acetylsalicylovej a ďalšieho inhibítora agregácie trombocytov (P2Y12) - clopidorgel, prasugrel, ticagrelor a betablokátor. V prípade pretrvávajúcich ťažkostí je indikovaná koronárna angiografia a prípadne PCI.
Akútny infarkt myokardu v dôsledku nedostatočného krvného prietoku koronárnou tepnou pri inom ochorení a výkonoch..
Pri vzniku infarktu myokardu z inej príčiny, ako je náhly aterosklerotický uzáver koronárnej tepny, je potrebné v prvom rade odstrániť alebo liečiť túto príčinu. Aby sa obmedzilo nedokrvenie myokardu počas invazívnych výkonov na koronárnych tepnách, je stále zdokonalované inštrumentárium a intervenčné postupy. 
Nasledovná liečba.
Pacienti po infarkte myokardu dostávajú 8 - dňovú liečbu heparínom (nefrakcionovaným alebo nízkomolekulárnym) a ďalej užívajú 12 mesiacov tzv. duálnu antitrombotickú liečbu.  Bez ohľadu na hladinu cholesterolu (LDL cholesterolu) sa odporúča podávanie lieku zo skupiny statínov (napr. atorvastatin), ďalej betablokátora a niektorého preparátu zo skupiny ACE inhibítorov alebo ARB. V minulosti mali pacienti predpísaný dlhodobý pokoj na lôžku (ktorý pravdepodobne viedol za vtedajšej liečby k zbytočným pľúcnym embóliam), dnes sa v nekomplikovaných prípadoch povoľuje pohybová aktivita od prvých dní a spravidla po týždni môžu byť pacienti bez komplikácii prepustení do ambulantnej starostlivosti. 
V prípade, že revaskularizačná liečba nebola úspešná, zvažuje sa bypassová operácia.
Pre liečbu pacientov s akútnym infarktom myokardu sú k dispozícii aj ďalšie lieky, napríklad antiagregancia a antikoagulancia, ktoré sa používajú skôr v špeciálnych situáciach.
Komplikácie.
Mechanické.
Ruptura - prederavenie  voľnej  steny komory  často končí  letálně. Dochádza k tamponáde (stlačeniu srdca, čo zabraňuje prítoku krvi zo žíl) a zástave obehu. Klinicky sa prejavuje poklesom krvného tlaku a rozvojom cirkulačného šoku. Rozlišujú sa 3 typy ruptúry: - typ I sa objavuje do 24 hodín, spravidla po prednom infarkte, typ II je spôsobený eróziu na rozhraní nekrotického a zdravého myokardu a typ III súvisí s vytvorením aneuryzy komory. Diagnóza sa dá stanoviť echokardiografickým vyšetrením, pacient sa dá dočasne stabilizovať perikardocentézou so súčasným doplnením intravaskulárneho objemu  a riešiť kardiochirurgicky (infarktektómia, záplata), pokiaľ je dosiahnuteľné takéto pracovisko.
Ruptura komorového septa (medzikomorovej prepážky) má za následok prenikanie krvi z ľavej do pravej komory.  Prejavuje sa nálezom nového šelestu na srdci. Diagnóza sa dá stanoviť echokardiograficky. Dochádza k preťaženiu pravej komory, prípadne aj  k poklesu krvného tlaku až vývoju zlyhania oboch komôr a rozvoju kardiogénneho šoku. Liečba je kardiochirurgická, v niektorých prípadoch sa dá defekt uzatvoriť perkutánnou intervenciou pomocou okluderu. 
Ruptura (pretrhnutie) papilárního svalu vede k rôzne závažnej  insufficiencii mitrálnej chlopne. Vzniká najčastejšie 7- 10 dní po infarkte. Prejavuje sa novým systolickým šelestom a rôzne závažným zlyhaním ľavej srdcovej komory, prípadne až kardiogénnym šokom. Diagnóza sa stanovuje echokardiograficky. Pacient sa stabilizuje obvyklou liečbou srdcového zlyhania a nasledovne sa kardiochirurgicky lieči mitrálna insufficeincia (najčastejšie náhradou chlopne).
Aneuryzma (vydutie) ľavej komory  ohrozuje pacienta pacienta rupturou alebo vznikom trombu s nasledovnou embolizáciou. Je potrebná antikoagulačná liečba.
V dôsledku mechanických komplikácii, ale aj následkom straty funkcie časti ľavej srdcovej komory často dochádza k zlyhaniu ľavej komory, ktoré sa lieči tak, ako srdcové zlyhanie iného pôvodu. Akútne srdcové zlyhanie v prvých hodinách po vzniku infarktu myokardu je dôvodom k neodkladnej p-PCI, a to aj v rámci kardiopulmonálnej resuscitácie a poresuscitačnej starostlivosti, pokiaľ je dostupné pracovisko s potrebným vybavením. Z liekov sa používajú v prvom rade intravenózne podávané nitráty a ACE inhibítory.
Arytmické.
V akútnej fáze infarktu myokardu vznikajú arytmie dosť často a bývajú aj závažné. fibrilácia komôr a bezpulzová komorová tachykardia môže viesť ku klinickej smrti už v prvých minútach po vzniku infarktu. Lieči sa neodkladne defibriláciou (elektrickým výbojom) v rámci kardiopulmonálnej resuscitácie. Menej závažné sú supraventrikulárne arytmie (fibrilácia predsiení, supraventrikulárna tachykardia), ktoré sa liečia podľa stupňa naliehavosti - v prípade, že sú príčinou srdcového zlyhania, tiež urgentne - elektrokardioverziou, prípadne podaním antiarytmík. Vždy je treba zistiť, či k vzniku porchy rytmu neprispely abnormálne hladiny minerálov v krvi. 
Pri rozsiahlom prednom infarkte vznikajú predsieňovokomorové blokády (AV blokády) rôzneho stupňa, ktoré sú často spojené so zlou prognózou pacienta. Ak je ich dôsledkom bradykardia, býva nutná liečba dočasnou alebo neskôr trvalou kardiostimuláciou. Extrasystolické arytmie samotné môžu byť predzvesťou závažnejších arytmii, samé osebe však pacienta väčšinou neohrozujú.
Ostatné.
Medzi ďalšie komplikácie akútneho infarktu myokardu patria ochorenia perikardu - pericarditis epistenocardiaca, Dresslerov syndróm, intrakardiálna trombóza a tiež hlboká žilová trombóza s pľúcnou embolizáciou v dôsledku dlhého pobytu na lôžku.
Prognóza.
Číselné údaje o prognóze pacientov s akútnym infarktom myokardu sa výrazne rôznia podľa toho, z akého súboru pacientov boli vyzbierané základné údaje. Údaje o úmrtnosti väčšinou neberú do úvahy prípady náhlej srdcovej smrti (tieto ani nebývajú dostupné) a často ani prednemocničné úmrtia. Pred približne 30 rokmi sa úmrtnosť udávala na približne 30%, dnes sa udáva pokles pod 10%. Je to nesporne dané výrazným pokrokom v liečbe, na druhej strane vďaka zlepšenej diagnostike môžu byť rozpoznané aj ľahké infarkty s prirodzene priaznivou prognózou, ktoré v minulosti neboli rozpoznané.
Prognóza je podstatne horšia v prípade srdcového zlyhania (Killipova klasifikácia udáva udáva 2,8-6% úmrtnosť pre pacientov bez srdcového zlyhania, 8,8-38% v prítomnosti srdcového zlyhania a 81% pre kardiogénny šok - čísla sa tiež rôznia), výrazne je horšia pri závažných mechanických komplikáciach. Arytmické komplikácie zhoršujú hlavne úmrtnosť v prednemocničnej fáze, neskôr bývajú arytmie skôr prognostickým znakom, ako hlavnou príčinou úmrtí.
Prevencia.
Prevencia infarktu myokardu je rovnaká, ako u ostatných srdcovocievnych ochorení. Cieľom prevencie kardiovaskulárnych ochorení je dosiahnuť nasledovné: 
U rizikových osôb sa odporúča udržať krvný tlak pod 130/80 mmHg, celkový cholesterol pod 4,5 mmol/l, LDL cholesterol pod 2,5 mmol/l (ak je dosiahnuteľné, tak pod 2 mmol/l), glykémia nalačno pod 6 mmol/l, HbA1c pod 6,5%, ak je dosiahnuteľné. Treba zvážiť kardioprotektívnu liečbu u vysokorizikových osôb, zvlášť u tých, ktorí majú stanovenú diagnózu aterosklerotického kardiovaskulárneho ochorenia.
V rámci sekundárnej prevencie (po prekonanom infarkte) pacienti spravidla dostávajú liečbu dyslipidémia alebo preventívnu medikáciu hypolipidemikom (spravidla zo skupiny statínov - atorvastatin, pravastatin, simvastatin) s cieľom znížiť hladinu LDL cholesterolu a zabrániť zhoršovaniu aterosklerózy, duálnu antiagregačnú liečbu (znižujúcu sklon k zhlukovaniu krvných doštičiek - trombocytov na poškodenom mieste tepny - základný mechanizmus vzniku uzáveru: acetylsalicytová kyselina s clopidogrelom, ticagrelorom a pod.), liečbu betablokátorom (carvedilol, nebivolol, bisoprolol...), chrániacu myokard pred poškodením ischémiou, prípadne liečbu ACE inhibítorom.

</doc>
<doc id="565921" url="https://sk.wikipedia.org/wiki?curid=565921" title="Fókides z Atén">
Fókides z Atén

Fókides alebo Fókidés ("Fókides", iný prepis: "Fókidés") bol olympijský víťaz v behu na jedno stadion v roku 364 pred Kr.
Fókides z Atén si na 104. olympijských hrách v roku 364 pred Kr. vybojoval víťazstvo v behu na jedno stadion. Beh na vzdialenosť jedného stadia sa v Olympii zaviedol už na počiatku hier, t. j. v roku 776 pred Kr. a bol hlavným pretekom aj po zavedení ďalších súťažných disciplín. Menom víťaza tohto preteku sa označovala celá olympiáda.
Záznam o olympijskom víťazstve Fókida je uvedený v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch.
Olympijské víťazstvo Fókida zaznamenal aj historik Diodoros, a to v súvislosti s datovaním olympijských hier, na ktorých došlo k porušeniu ekecheirie. V roku 364 pred Kr., za vojny s Élidou, obsadili Olympiu Arkáďania, aby oživili Pise (zničená Pisa bola v roku 365 pred Kr. Arkáďanmi nakrátko obnovená) históriu usporadúvania hier. Podľa historika Xenofóna Éliďania zaútočili na Arkáďanov počas hier, práve keď olympionici dokončili súťaže v jazde na koni a začali súťažiť v zápasení, ktoré bolo súčasťou pentatlonu. Bitka trvala až do noci a Arkáďania sa ubránili. Éliďania neskôr tieto hry vyhlásili za nulitné a vyčiarkli ich z oficiálneho zoznamu.
O usporadúvanie olympijských hier museli Éliďania dlho zápasiť so susednými Pisanmi. (staroveká Pisa bola od Olympie vzdialená len 4 km) Napokon Pisu Éliďania s pomocou Sparťanov v roku 570 pred Kr. porazili a úplne zničili. Staroveký cestovateľ a spisovateľ Pausanias o histórii ich vzájomného boja o usporadúvanie olympijských hier zaznamenal: „"Obyvateľstvo Pisy si zavinilo svoju pohromu tým, že si znepriatelilo Éliďanov horlivou snahou o to, aby mohlo miesto Éliďanov usporadúvať olympijské hry; povolali si totiž na pomoc pri ôsmej olympiáde (r. 748 pred Kr.) argejského Feidóna, nakrutejšieho z gréckych tyranov, a usporiadali s ním hry. Pri tridsiatej štvrtej olympiáde (r. 644 pred Kr.) zhromaždili Pisania a ich kráľ "Pantaleón", syn Omfaliónov, zo susedných území vojenskú výpravu a usporiadali olympijské hry miesto Éliďanov. Tieto olympiády a potom tú sto štvrtú (r. 364 pred Kr.) usporiadanú Arkáďanmi, nazývajú Éliďania Nepravými olympiádami a nezapísali ich do zoznamu olympiád.“

</doc>
<doc id="565926" url="https://sk.wikipedia.org/wiki?curid=565926" title="Zvolenská župa (Česko-Slovensko, 1923 – 1928)">
Zvolenská župa (Česko-Slovensko, 1923 – 1928)

Zvolenská župa, paralelné pomenovanie Pohronská župa, úradný názov Župa XVIII."" (neoficiálne označovaná "veľžupa)," bola jednotka územnej správy a samosprávy zavedená v prvorepublikovom Česko-Slovensku v rámci župného zriadenia roku 1920. Existovala v rokoch 1923 – 1928, mala rozlohu 9 356 km² a jej správnym centrom bolo mesto Zvolen.
Vznik a zrušenie župy.
Po zániku Uhorska v roku 1918 bola pôvodná uhorská Zvolenská župa prevedená v nezmenenom územnom rozsahu do administratívneho systému Česko-slovenskej republiky. Toto provizórne postuhorské usporiadanie trvalo len do roku 1920. Vtedy malo byť zákonom "o zriadení župných a okresných úradov v republike Československej", prijatým 29. februára 1920, rozdelené územie českých krajín a Slovenska do 21 žúp. Jednou z nich bola aj Zvolenská župa, teraz vymedzená v nových hraniciach ako jedna zo šiestich žúp zriadených na území Slovenska. V porovnaní s historickými (uhorskými) župami bol ich rozsah väčší a preto sa im na Slovensku prezývalo "veľžupy". Zvolenská župa bola označená radovou rímskou číslicou XVIII. (formálnym označením župy bolo Župa XVIII). Zákon stanovil vznik župného úradu na čele s županom a župného zastupiteľstva ako samosprávneho zboru. Pri župnom zastupiteľstve mal zriadiť župný výbor, župnú finančnú komisiu a ďalšie komisie. Zvolenská župa mala byť súčasťou nadregionálneho župného zväzu v hraniciach celého Slovenska.
Nové župné zriadenie čelilo od začiatku silnej kritike a do praxe bolo uvedené až roku 1923 nakoniec len na území Slovenska. Dňa 30. septembra 1923 sa v župe konali voľby do župných zastupiteľstiev. 14. júla 1927 bol prijatý "Zákon o organizácii politickej správy", rušiaci župy a zavádzajúci krajinské zriadenie. Zvolenská župa dňa 1. júla 1928 zanikla a jej územie sa stalo súčasťou Slovenskej krajiny. Na rozdiel od českých krajín, kde hranice žúp boli zachované aspoň ako vymedzenie volebných krajov pre voľby do Poslaneckej snemovne Národného zhromaždenia, boli župy ako správne jednotky na Slovenskú úplne eliminované.
Župan.
Županom Zvolenskej župy bol prv menovaný Juraj Slávik. Funkciu župana Zvolenskej župy vykonával do roku 1925, kedy prevzal post župana pre Košickú župu.
Územné vymedzenie župy.
Zvolenská župa zahŕňala rozsiahle územia stredného a južného Slovenska, od masívu Nízkych Tatier, cez Banskú Bystricu a Zvolen až na juh k štátnej hranici s Maďarskom. Skladala sa z 13 okresov.
Administratívne členenie.
Pri vzniku mala Zvolenská župa 13 okresov:

</doc>
<doc id="565927" url="https://sk.wikipedia.org/wiki?curid=565927" title="Alexander Vika">
Alexander Vika

Alexander Vika (* 10. máj 1933, Bratislava – † 21. apríl 2025, Bratislava) bol slovenský akademický sochár, monumentalista, kresliar, medailér a vysokoškolský pedagóg.
Biografia.
Absolvoval umeleckú priemyslovku – odbor keramika. V rokoch 19531959 študoval na VŠVU v Bratislave, oddelenie reliéfneho sochárstva u profesora Rudolfa Pribiša. Venoval sa monumentálnej plastike, reliéfnej a medailérskej tvorbe. Pedagogicky pôsobil na PdF UK v Trnave, ako docent na SVŠT – oddelenie priemyselného dizajnu, vyučoval na Trenčianskej univerzite Alexandra Dubčeka.
Aplikoval princípy abstrakcie v monumentálnej tvorbe už v 60. rokoch 20. storočia, realizoval napríklad pamätník „Plameň“ v Nemeckej (), symbolické súsošie „Tri klasy“ () v Nitre, plastiku „Mladosť“ pred hotelom Junior v Bratislave z roku 1982 (). Bohatá je jeho reliéfna a medailérska tvorba a početná komorná plastika.

</doc>
<doc id="565928" url="https://sk.wikipedia.org/wiki?curid=565928" title="Hádzaná na Juhoázijských hrách 2016">
Hádzaná na Juhoázijských hrách 2016

Hádzaná na Juhoázijských hrách 2016 bol hádzanársky turnaj v rámci multišportového podujatia Juhoázijských hier 2016. Konal sa v Guwahati, v štáte Ásam, v Indii v dňoch od 10.15. februára 2016, za účasti 6 mužských a 7 ženských tímov. Hádzanársky turnaj sa na hrách organizuje iba od roku 2010 a toto bolo jeho 2. vydanie, pričom ženský turnaj mal na hrách premiéru. Zápasy sa odohrali v aréne Nabin Ch. Bordoloi AC Indoor Stadium s kapacitou 2 000 divákov. V mužskej kategórii obhájila titul domáca , ktorá vo finálovom stretnutí zvíťazila nad . U žien získala titul tiež , ktorá vo finále vyhrala nad .
Účastníci.
 Číslo udáva umiestnenie v neoficiálnom svetovom rebríčku k novembru 2015.

</doc>
<doc id="565931" url="https://sk.wikipedia.org/wiki?curid=565931" title="Valentínska kvapka krvi">
Valentínska kvapka krvi

Valentínska kvapka krvi je celoslovenská kampaň, organizovaná Slovenským Červeným krížom v spolupráci s Národnou transfúznou službou. V roku 2015 sa uskutočnil 21. ročník a podujatie podporil aj prezident Andrej Kiska. 
Je zameraná na podporu darcovstva krvi, predovšetkým však na získavanie prvodarcov. Kampaň trvá päť týždňov a je charakteristická tým, že sa uskutočňuje aj prostredníctvom mobilných odberov na školách, vo firmách a organizáciách po celom Slovensku. 
Kampaň je súčasťou aktivít Slovenského Červeného kríža, zameraných na rozširovanie povedomia, darcovstva krvi, no tiež oceňovanie mnohonásobných darcov, výchovu a osvetu verejnosti.

</doc>
<doc id="565938" url="https://sk.wikipedia.org/wiki?curid=565938" title="Prameniště Chomutovky">
Prameniště Chomutovky

Prameniště Chomutovky je prírodná rezervácia ev.č. 5757 a súčasť rovnomennej európsky významnej lokality v okolí Hory Svatého Šebestiána v okrese Chomutov. Oblasť spravuje Agentúra ochrany prírody a krajiny ČR.
Ochrana.
Dôvodom vyhlásenia prírodnej rezervácie je ochrana horských vrchovísk s nadväzujúcimi rašelinnými smrečinami a zvyškami prirodzených bukových lesov a horských lúk.
Územie rezervácie je rozdelené do dvoch rozsiahlych územných celkov. Menšia časť sa nachádza medzi štátnou hranicou a cestou z Načetína k hraničnému prechodu na Hore Svatého Šebestiána. Okrem iného zahŕňa územie staršej prírodnej rezervácie Bučina na Kienhaidě, ktorá bola spolu s vyhlásením rezervácie Prameniště Chomutovky zrušená. Rozsiahlejšia časť územia sa nachádza prevažne západne od Hory Svatého Šebestiána na náhornej planine Krušných hôr. Prechádza ním cesta I/7, ktorá od zvyšku rezervácie oddeľuje Poľské močariská.
Prírodné podmienky.
Geologické podložie je tvorené starohornými až prvohornými rulami krušnohorského kryštalinika, ktoré sú miestami prekryté sedimentami rašelinísk o hrúbke až 10,5 m (rašeliniská Pod Novoveským vrchom patria k najhlbším v strednej Európe).
Klimaticky patrí územie rezervácie do chladnej oblasti s priemernou ročnou teplotou 5,1°C, ročným úhrnom zrážok 915 mm a dĺžkou trvania snehovej pokrývky 100-120 dní ročne. Voda je z územia odvádzaná radom melioračných priekop. Pri výtoku z Novoveského rybníka pramení rieka Chomutovka.
Fauna a flóra.
Z vegetačného hľadiska sa chránené územie skladá z troch typov spoločenstiev. Na svahoch hory Čihadla sa vyskytujú zvyšky acidofilných bučín. V okolí zaniknutej dediny Jilmová sa nachádzajú horské lúky, ale jadro územia tvoria zachované rašeliniská Pod Jelení horou, Pod Novoveským vrchem a Polské bažiny s ďalšími skôr ťažbou narušenými lokalitami (napr . Schreiberove rašelinisko).
V rašeliniskách vrchoviskového typu je typickým stromom borovica rašelinná ("Pinus x pseudopumilio"). Na tieto vrchoviská na okrajoch nadväzujú podmáčané smrečiny a maloplošne tiež rašelinné breziny s brezou plstnatou. Chránené rastliny zastupuje andromédka sivolistá, šucha čierna, kľukva močiarna, ostrica barinná, breza trpasličia, rosička okrúhlolistá a rojovník močiarny.
Chránené územie je jadrom vtáčej oblasti Novodomské rašeliniště – Kovářská zriadené za účelom ochrany tetrova hoľniaka, ale hniezdia tu aj ohrozené druhy pôtik kapcavý a močiarnica mekotavá. Z drobných živočíchov sa tu môžeme stretnúť s mlokom horským, jaštericou živorodou alebo vretenicou severnou. Významnú skupinu druhov predstavujú na lokalite bezstavovce zastúpenie čeľaďami skákavkovitých a križiakovitých a ďalšími druhmi ako ligotavky "somatochlora alpestris" a "somatochlora arctica", bystruška "carabus nitens", žltáčik čučoriedkový, modráčik striebroškvrnný alebo piadivka "Carsia sororiata".

</doc>
<doc id="565940" url="https://sk.wikipedia.org/wiki?curid=565940" title="Kabaddi na Juhoázijských hrách 2016">
Kabaddi na Juhoázijských hrách 2016

Kabaddi na Juhoázijských hrách 2016 bol turnaj v kabaddi v rámci multišportového podujatia Juhoázijských hier 2016. Konal sa v Guwahati, v štáte Ásam, v Indii v dňoch od 11.15. februára 2016, za účasti 5 mužských a 5 ženských tímov. Už po vyžrebovaní sa zrieklo účasti mužské družstvo Afganistanu. Turnaj v kabaddi sa na hrách organizuje od roku 1985 a toto bolo jeho 11. vydanie. Zápasy sa odohrali v aréne R.G. Baruah Sports Complex s kapacitou 600 divákov. Tituly v oboch kategóriách obhájili družstvá domácej Indie. V mužskej kategórii zvíťazili nad Pakistanom, v ženskej nad Bangladéšom.

</doc>
<doc id="565953" url="https://sk.wikipedia.org/wiki?curid=565953" title="Superintendent">
Superintendent

Superintendent () je cirkevný hodnostár v evanjelických cirkvách spravujúci - dozorujúci pridelené cirkevné územie, tzv. superintendenciu.
Česko.
Tu sa používa tento výraz pre dané funkcie aj v súčasnosti, historicky sa používal aj v Sliezskej cirkvi evanjelickej augsburského vyznania, bol to historický výraz z dôb Rakúsko-Uhorska.
Anglicko.
V Anglicku, ale aj anglicky hovoriacich krajinách sa výraz používa aj vo svetskej oblasti pre vyššie funkcie vo verejnej správe a priemysle.

</doc>
<doc id="565957" url="https://sk.wikipedia.org/wiki?curid=565957" title="Nové Štrbské pleso">
Nové Štrbské pleso

Nové Štrbské pleso (, , ) sa nachádza asi pol kilometra na JV od Štrbského plesa pod ústím Mlynickej doliny vo Vysokých Tatrách.
História.
Bolo vytvorené umelo v roku 1905. Je to bývalé Štrbské mozgrovisko. Obnovil ho z bývalého zabahneného plesa banskobystrický architekt Karol Móry, ktorý sa rozhodol na tomto mieste založiť novú tatranskú osadu – Nové Štrbské Pleso. Pôvodné mozgrovisko bolo pozostatkom ústupu ľadovca, ktorý po sebe zanechal neveľkú morénu, do ktorej prenikali podzemné vody vytekajúce zo Štrbského plesa. Tam si v roku 1897 Móry kúpil pozemky aj s morénovým plieskom. Do neho nasmeroval potok z Mlynickej doliny. Voda zaplavila močaristý terén a tak vzniklo nové pleso. Móry ho zarybnil pstruhmi a vybavil člnmi. Potom na brehu jazierka postavil nový hotel..
Tento príbeh môže mať aj inú verziu. Pod bývalým liečebným ústavom Helios sa riečka Mlynica rozdeľuje. "Popradská Mlynica" vedie vodu do Mengusovskej doliny a vlieva sa do rieky Poprad. Druhé rameno riečky - "Štrbská Mlynica" priteká do Nového Štrbského plesa. Močaristé pleso nemuselo byť pôvodne prepojené s umelo vytvoreným prítokom z Mlynice. Dokumentuje to zistenie znalca Tatier "Antoni Rehmana", ktorý navštívil Štrbské Pleso. Napísal: "„V roku 1891 som si urobil niekoľkotýždňový výlet, najmä do Furkotskej a Mlynickej doliny a zisťujem, že riečka Mlynica delí sa na dve ramená“." Už vtedy bolo zrejmé, že riečka Mlynica pravým ramenom napája miesta, kde neskôr vzniklo Nové Štrbské pleso. Karol Móry pravdepodobne urobil len nevyhnutné rozšírenie prítoku. Jozef Sentiváni, zakladateľ Štrbského Plesa mal v tých miestach dve jazierka - "Jozefove" a "Mikulášove", v ktorých choval ryby. Zásluhy na vzniku Nového Štrbského plesa teda nemusel mať len Karol Móry.
Údaje o plese.
Nadmorská výška , rozloha , maximálna hĺbka , rozmery 243x182 m.

</doc>
<doc id="565960" url="https://sk.wikipedia.org/wiki?curid=565960" title="Nikolaj Bulganin">
Nikolaj Bulganin



</doc>
<doc id="565961" url="https://sk.wikipedia.org/wiki?curid=565961" title="Bonton">
Bonton



</doc>
<doc id="565963" url="https://sk.wikipedia.org/wiki?curid=565963" title="Elunda">
Elunda

Elunda () je malé rybárske mestečko na severnom pobreží gréckeho ostrova Kréta. Je súčasťou obce Ajos Nikolaos, ktorá je zároveň aj sídlom krajskej jednotky Lasithi.
Štruktúra osídlenia.
Elunda je tvorená siedmimi sídlami a neobývanou ostrovnou oblasťou. Sídlo Schisma je z nich najľudnatejšie a často sa chápe "centrum Elundy".
Celkovo má mestečko Elunda podľa sčítania z roku 2011 2193 obyvateľov. Mestečko pozostáva celkovo z ôsmych častí (čísla na konci riadkov sú počty obyvateľov):
Oblasť Kalydon tvoria ostrov Spinalonga, polostrov Spinalonga a ostrov Kolokythas spolu s ďalšími malými ostrovčekmi.
Geografia a okolie.
Cesta z Ajos Nikolaos do Elundy má asi , sleduje pobrežie a pri tom sa štverá na vrcholce malých kopcov. Výhľad z vrcholcov je nádherný - za jasného počasia možno vidieť celý záliv Mirabello a cestu na východný cíp Kréty.
Malá rybárska dedinka Plaka, ktorá leží naproti ostrovu Spinalonga a polostrovu Kolikithia leží od hlavného námestia Elundy na sever. 
Je to aj posledné mestečko na ceste do bývalej kolónie malomocných Spinalonga, ktorá bola na blízkom ostrove v súčasnosti známom ako Kalydon.
Elunda je známa turistická atrakcia často navštevovaná známymi osobami kvôli luxusným hotelom pri mori. Napríklad bývalý premiér Andreas Papandreu trávil leto v Elunde; v súčasnosti tu často trávia dovolenku členovia kráľovskej rodiny Saudskej Arábie.
Dejiny.
Najstaršie sídlo v oblasti Elundy bolo staroveké grécke mesto Olous. Obyvatelia mesta boli v občasnom konflikte s obyvateľmi dórskeho mesta Lato, až kým sa nakoniec nedohodli na mierovej zmluve. 
Tvár mesta sa časom výrazne zmenila. Veľkú časť starovekého mesta Olous pohltilo more. Jeho zvyšky možno ešte vidieť pri potápaní v zálive. Neskoršia história mestečka je spätá s benátskym obdobím. V prvej polovici 20. storočia bolo mestečko poslednou zastávkou malomocných pred transportom na ostrov Spinalongu.
V roku 1984 sa v tomto letovisku stretol francúzsky prezident François Mitterrand s líbyjským vodcom Muammar_al-Kaddáfí, aby prediskutovali možnosti riešenia konfliktu v Čade.
Verejná doprava.
Autobusovú dopravu do Elundy prevádzkuje spoločnosť KTEL (), so spojmi do Plaky a Ajos Nikolaos po celý deň.

</doc>
<doc id="565965" url="https://sk.wikipedia.org/wiki?curid=565965" title="Michal Radašin">
Michal Radašin

Michal Radašin resp. Radašovský (, resp. Radaschinus, resp. Radácsi) (* 1510?, Liburnia (Chorvátsko) – † 21. októbra 1566, Bardejov) reformačný teológ pochádzajúci z Chorvátska, žiak Luthera a Melanchtona vo Wittenbergu, ako bardejovský farár je zvolený za prvého superintendenta piatich kráľovských miest, pôsobiaci na tejto funkcii a aj ako farár v Bardejove až do svojej smrti. 
Štúdiá.
Študoval od roku 1529 vo Wittenbergu, potom v Bratislave a tiež aj v Banskej Bystrici (Neusohl) Jeho študentské pôsobenie vo Witenbergu sa prelínalo so štúdiom Leonarda Stöckela. Obaja boli študentami Melanchtona a Luthera.

</doc>
<doc id="565966" url="https://sk.wikipedia.org/wiki?curid=565966" title="François Fiedler">
François Fiedler

François Fiedler (* 15. február 1921, Košice† 21. október 2001, Saint-Germain-Laval) bol jeden z najvýznamnejších maliarov v skupine Aimé Maeght.
Životopis.
Po dosiahnutí titulu z výtvarného umenia na Akadémii v Budapešti sa košický rodák François Fiedler v roku 1946 presťahoval so svojou prvou ženou do Paríža. Jeho manželka však o 6 mesiacov na to umrela a Fiedler ostal sám v krajine, v ktorej nemal žiadnych priateľov a reč sotva ovládal. Aby sa uživil, maľoval pre múzeá oficiálne kópie slávnych obrazov ako aj vlastné figuratívne maľby.
V roku 1950 sa na neho usmialo šťastie, keď Fiedlerovu tvorbu objavil Joan Miró v malej parížskej galérii a bol ňou doslova ohromený. Z umelcov sa stali dobrí priatelia a dokonca pracovali v jednom ateliéri. Práve Miró dal Fiedlerovi prezývku "maliar svetiel" a predstavil jeho tvorbu slávnemu zberateľovi a obchodníkovi s umením Aimé Maeghtovi, ktorý zastupoval v tom čase najväčších umelcov tej doby – Giacometti, Brach, César, Ubac, Tal-Coat, Miró a Chagall.
Počas svojej dlhej kariéry bol François pravidelne vystavovaný individuálne alebo s najvýznamnejšími súčasníkmi v rámci skupiny "Maeght". Po smrti Aimé Maeghta si Fiedlera vzal pod patronát známy parížsky fotograf Daniel Kramer a pokračoval v podpore umelcových malieb na plátno.
Fiedler po svojej smrti v roku 2001 zanechal rôznorodé a veľké skupiny prác, vrátane desiatok olejomalieb, monotypov a litografií. Jeho diela sú vystavované v najprestížnejších múzeách a galériách po celom svete, vrátane Maeght Fondation v Paríži alebo Guggenheim Museum v New York City.

</doc>
<doc id="565976" url="https://sk.wikipedia.org/wiki?curid=565976" title="Pleso nad Skokom">
Pleso nad Skokom

Pleso nad Skokom (, , ) leží bezprostredne nad prahom Mlynickej doliny nad vodopádom Skok.
Názov.
Jeho názov vyplýva z bezprostrednej blízkosti vodopádu. Vodopád Skok je v nemeckom názvosloví "Schleierwasserfall", v maďarskom "Fátyolvízesés" (závojový vodopád). Pomenovali ho spišskonovoveskí prírodovedci Július Geyer a Martin Róth, ktorí tu v roku 1877 robili zoofenologické pozorovania. Okolo polovice 19. storočia bolo toto pleso jediné v Mlynickej doline, o ktorom sa samostatne hovorilo ako o "Mlynickom plese". Pravdepodobne preto, lebo v tom čase nemalo meno. Ostatné plieska v doline tiež neboli pomenované a boli len plieska. Vtedy bolo najväčšie v doline. Časom sa zmenšilo. Potok z neho vytekajúci poškodil kamenný val a zapríčinil odtok väčšej časti vody. Pleso kedysi malo až .
Údaje o plese.
Nadmorská výška , rozloha , hĺbka , rozmery 158x80 m.
Turistika.
Zo Štrbského Plesa okolo hotela FIS po turistickej značke hore Mlynickou dolinou. Okolo vodopádu Skok vystupujeme po chodníku zabezpečenom fixnými reťazami na dolinovú terasu k plesu. Od plesa je pekný výhľad na hrebeň Satana v Hrebeni bášt.

</doc>
<doc id="565985" url="https://sk.wikipedia.org/wiki?curid=565985" title="Survivorship bias">
Survivorship bias

Klam preživších (anglicky "survivorship bias", alebo "survival bias") je logický klam, založený na vyššej viditeľnosti tých, ktorí „prežili“ určitý proces.
Napríklad ak by sme zisťovali spokojnosť so štúdiom na určitej vysokej škole na absolventoch konkrétneho odboru, dopracovali by sme sa pravdepodobne k iným zisteniam, ako keby sme skúmali spokojnosť so štúdiom medzi všetkými študentmi, teda aj tými, ktorí z nejakého dôvodu štúdium nedokončili. Klam preživších teda môže často viesť k optimistickejším záverom.
Príklady.
Vo financiách a ekonomike.
Zvyčajne sa týka financovania manažérov alebo individuálneho výkonu investorov. Predpokladajme, že sme skúmali výkonnosť posledných desiatich rokoch existencie skupiny manažérov, ktoré existujú dodnes. Tento výkon je vychýlený nahor, pretože skúmame iba tie, ktoré prežili po dobu 10 rokov. To znamená, že niektoré vypadli z dôvodu zlého výkonu. Preto v hodnotení výkonnosti, človek musí dávať pozor, aby zahŕňala súčasné i manažérov, ktorí vypadli zo vzorky kvôli zlému výkonu.
V médiách, filmoch, televízií, hudbe, literatúre a umení.
Klasický názor je, že hudba bola lepšia v minulosti. Ale, zatiaľ čo poslucháči sú vystavení v oveľa väčšom množstve súčasnej hudbe, iba „najlepšia“ hudba z jednej generácie prežije a často hrá aj pre budúcu generáciu, a tento proces sa stáva viac selektívny s každou generáciou. Čím viac času konkrétny kus umenia alebo literatúry prežije, tým sa stane relevantnejším a kvalitnejším meradlom kvality, pretože musí prejsť zmenou hodnotenia a rozdielmi generácie. Všetky umelecké a literárne diela z minulosti, ktoré neboli dostatočne kvalitné sa „stratia“ a stanú sa skryté alebo neviditeľné pre súčasného poslucháča, čitateľa či diváka. Výsledkom je, že vo všeobecnosti, súčasný poslucháč, čitateľ alebo divák môže sledovať len tie diela minulého umenia, ktoré splnili tie najvyššie štandardy niekoľkých predchádzajúcich generácií, zatiaľ čo doteraz neboli podobne preverené súčasné práce umenia a poslucháč, čitateľ alebo divák tak bude vystavený oveľa vyšším percentám chudobných alebo priemerných prác.
Vo výrobnej a továrenskej produkcií.
Bežným názorom v mnohých populáciách je, že stroje, zariadenia a tovar vyrobený v predchádzajúcich generáciách sú často lepšie postavené a vydržia dlhšie než súčasné stroje. (Toto vnímanie sa odráža v spoločnom výraze „Nevydržia ako kedysi“) Opäť platí, že kvôli selektívnemu času a dĺžke používania, je nevyhnutné, že všetky položky, ktoré boli postavené v minulosti prežili do dnešných dní. Staré stroje ktoré „prežili“ sú dodnes videné v mnohých prevádzkach a z toho dôvodu vzniká survivorship bias. Všetky stroje, zariadenia a výrobky, ktoré zlyhali v priebehu uplynulých rokoch už nie sú viditeľné pre všeobecnú populáciu, boli vyradené, recyklované alebo iným spôsobom znehodnotené a to ľudia neberú až tak do úvahy.
V architektúre a stavebníctve.
Rovnako ako sa stavajú nové budovy, tak každý deň sú staršie štruktúry neustále strhnuté. Príbeh väčšiny občianskych a mestských architektúr zahŕňa proces neustáleho obnovovania, renovácie a revolúcie. Len tie najkrásnejšie, najužitočnejšie a najviac štrukturálne stavby prežijú z jednej generácie na druhú. To vytvára iný výber efektu, kde najškaredšie a najslabšie budovy história už dávno nechala zmiznúť z existencie a tým aj pred zrakmi verejnosti, a tak ponecháva viditeľný dojem, zdanlivo správny ale v skutočnosti chybný, že všetky budovy v minulosti boli oveľa krajšie a lepšie postavené.
Vo vysoko konkurenčných kariérach.
Či ide o filmové hviezdy, športovcov, hudobníkov alebo riaditeľov multimiliardových spoločnosti, populárne médiá často rozprávajú príbeh určitej osoby, ktorá kráča za svojimi snami a bije sa za svoje šance. Je tam ale oveľa menší dôraz na mnoho ľudí, ktorí môžu byť podobne skúsení a odhodlaní, ale nedokážu nájsť úspech, kvôli faktorom mimo ich kontrolu alebo iné náhodné udalosti.
To vytvára falošné vnímanie verejnosti, že niekto môže dosiahnuť veľké vecí, ak majú schopnosť a vynaložia úsilie. Drvivá väčšina zlyhaní nie je viditeľná širokej verejnosti, a sú vidieť len tí, ktorí prežijú selektívne tlaky v ich konkurenčnom prostredí.
V armáde.
Matematik židovského pôvodu Abraham Wald pomohol počas druhej svetovej vojny americkému letectvu znížiť straty na životoch medzi posádkami bombardérov v dôsledku nepriateľskej paľby. Pri pozorovaní bombardérov, ktoré sa vracali na základňu, vedenie armády rozhodlo, že je potrebné zosilniť pancierovanie tých častí konštrukcie, ktoré boli paľbou najviac poškodené. Abraham Wald ale upozornil na to, že najväčšie riziko sa pravdepodobne týka miest, ktoré práve na vracajúcich sa strojoch poškodené nie sú. Lietadlá s poškodeniami na pozorovaných miestach totiž boli schopné návratu na základňu, dá sa teda predpokladať, že lietadlá, ktoré sa nevrátili, boli zrejme poškodené na iných miestach. Jeho práca je dodnes považovaná za kľúčovú pre v tom čase vznikajúci odbor operačnej analýzy.
V mačkách.
V štúdii uskutočnených v roku 1987 bolo oznámené, že mačky, ktoré padajú z viac ako šiesteho poschodia skôr prežijú pád a majú menšie zranenia ako mačky, ktoré padajú z menej ako šiesteho poschodia.
Zamýšľajú sa, že k tomu môže dôjsť, pretože mačky dosiahnu konečnej rýchlosti po páde asi päť poschodí, a po tomto bode budú v poriadku, čo vedie k menej vážnym zraneniam ako u mačiek, ktoré padli zo nižších poschodí.
V roku 2008 sa v stĺpci denníka Straight Dope navrhlo, že ďalším možným vysvetlením tohto javu by bol survivorship bias. Mačky, ktoré uhynú pri pádoch, sú menej pravdepodobné, že sa dostanú k veterinárnemu lekárovi ako zranené mačky, a preto sa mačky usmrtené pádom z vyšších budov v študiách neuvádzajú.
V obchodnom práve.
Klam preživších môže vyvolať problémy v reklame, keďže ich úspešnosť inzercie na výrobok alebo službu, sa merajú vzhľadom na populáciu, ktorej veľkosť sa líši od cieľovej skupiny, pre ktorých sa spoločnosť ponukami, pre ktoré by ciele produktov alebo služieb s reklamou mali úspešnú mieru. Tieto problémy sa stávajú zvlášť závažné, keď:

</doc>
<doc id="565989" url="https://sk.wikipedia.org/wiki?curid=565989" title="Argumentačný klam">
Argumentačný klam



</doc>
<doc id="565993" url="https://sk.wikipedia.org/wiki?curid=565993" title="Kalo Uhrík">
Kalo Uhrík



</doc>
<doc id="565996" url="https://sk.wikipedia.org/wiki?curid=565996" title="Novodomské rašeliniště">
Novodomské rašeliniště

Novodomské rašeliniště je národná prírodná rezervácia, vyhlásená v roku 1967 a opätovne v roku 2014. Nachádza sa pri obciach Hora Svatého Šebestiána a Kalek.
Ochrana.
Predmetom ochrany národnej prírodnej rezervácie sú
Prírodné pomery.
Flóra.
Na lokalite sa zachovala typická geobiocenóza rašeliniska v Krušných horách s kompaktným porastom borovice blatky pralesovitého charakteru. Rozloha je približne , nadmorská výška 778 – , najväčšia hĺbka je ; na okraji rašeliniska je smrečina, uprostred je jazierko a ojedinelé lúčky.

</doc>
<doc id="565999" url="https://sk.wikipedia.org/wiki?curid=565999" title="Kúros">
Kúros

Kúros je starogrécky typ sochy, zobrazujúcej stojaceho nahého mladíka. Zobrazuje víťazných atlétov, náhrobné a votívne sochy bohov (hlavne Apolóna). Býva často z mramoru alebo bronzu, ale aj zo slonoviny, vápenca, dreva a terakoty. Typicky je v životnej veľkosti.
Ženský ekvivalent tejto sochy sa nazýva koré.

</doc>
<doc id="566000" url="https://sk.wikipedia.org/wiki?curid=566000" title="Smikrinas z Tarentu">
Smikrinas z Tarentu

Smikrinas alebo Mikrinas ("Smikrinas, Mikrinas") bol olympijský víťaz v behu na jedno stadion v roku 352 pred Kr.
Smikrinas z Tarasu (Taras bol starší názov pre mesto Tarent) si na 107. olympijských hrách v roku 352 pred Kr. vybojoval víťazstvo v behu na jedno stadion. Beh na vzdialenosť jedného stadia sa v Olympii zaviedol už na počiatku hier, t. j. v roku 776 pred Kr. a bol hlavným pretekom aj po zavedení ďalších súťažných disciplín. Menom víťaza tohto preteku sa označovala celá olympiáda.
Olympijské víťazstvo Smikrina zaznamenal historik Diodoros, aby tak datoval rok bojov vo vojne medzi Tébami a Fókidou. V roku 352 pred Kr. prebiehala tzv. tretia „"svätá vojna"“ (356 – 346 pred Kr.), po ktorej sa otvoril vstup Macedónie do Grécka. 
Záznam o olympijskom víťazstve Mikrina je uvedený aj v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch.

</doc>
<doc id="566024" url="https://sk.wikipedia.org/wiki?curid=566024" title="Kyselina etyléndiamíntetraoctová">
Kyselina etyléndiamíntetraoctová

Kyselina etyléndiamíntetraoctová alebo kyselina etyléndiamínotetraoctová (EDTA, z anglického "ethylenediaminetetraacetic acid") je polyaminokarboxylová kyselina s chemickým vzorcom ((CH2)2N2(CH2COOH)4. EDTA je vo vode len málo rozpustná, dobre rozpustná je jej disodná soľ, výborne rozpustná je jej tetrasodná soľ a celý rad iných solí (Mn2+, Zn2+, Fe3+, Cu2+, Ca2+) používaných v hnojivách (mikronutrienty). Vápenato-disodná soľ kyseliny etyléndiamíntetraoctovej sa používa aj ako prídavná látka v potravinách E385 a rovnako tiež jej disodná soľ E386.
Syntéza.
Ročná svetová výroba kyseliny etyléndiamíntetraoctovej je okolo 80 000 ton. Vyrába sa reakciou etyléndiamínu s formaldehydom a kyanidom sodným:
Využitie.
Kyselina etyléndiamíntetraoctová patrí medzi chelačné činidlá, čo v praxi znamená, že je schopná vytvárať komplexné zlúčeniny - cheláty s iónmi kovov. Táto vlastnosť využíva napríklad pri odstraňovaní tvrdosti vody, čo je hojne využívané v pracích a čistiacich prostriedkoch. Vápenaté katióny (Ca2+) sú zaviazané do chelátu a neznižujú tak účinnosť čistiaceho procesu, čo sa inak deje vo veľkej miere). Takto chelátovaná tvrdosť vody je navyše dobre rozpustná a nedochádza tak k usadzovaniu.
Kyselina etyléndiamíntetraoctová je tiež masovo používaná v papierenskom priemysle pri bezchlórovom bielení buničiny, kde viazaním polyvalentných katiónov (obzvlášť železitého (Fe3+)) stabilizuje peroxid používaný na bielenie a výrazne tak podporuje účinnosť procesu (železitý katión inak spôsobuje katalytický rozklad peroxidov).
Oxidačné vlastnosti etyléndiamíntetraoctanu železitého sú tiež využívané vo fotografii, kde sa používa na rozpúšťanie iónov striebra. Je dôležitou zložkou vo fotografickom priemysle ako oxidačné činidlo vo farebných vývojkách. 
Chelačné schopnosti kyseliny etyléndiamíntetraoctovej sa využívajú aj v bunkovej biológii - je schopná rozrušiť bunkové spoje vyžadujúce prítomnosť iónov vápnika. V molekulárnej biológii sa využíva ako súčasť radu pufrov, napríklad TE pufru pre uchovanie DNA, v ktorých zabezpečuje sekvestráciu (chelátovanie) dvojväzobných iónov, ktoré sú nevyhnutné pre funkciu DNázy, čím bráni degradácii DNA.
V medicíne sa kyselina etyléndiamíntetraoctová využíva pri chelačnej terapii, v ktorej slúži na odstránenie ťažkých kovov z tela.
V poslednej dobe sa stále viac rieši neveľmi dobrá biodegradabilita kyseliny etyléndiamíntetraoctovej, ktorá vedie k hľadaniu biologicky lepšie rozložiteľných alternatív.

</doc>
<doc id="566026" url="https://sk.wikipedia.org/wiki?curid=566026" title="EDTA">
EDTA



</doc>
<doc id="566032" url="https://sk.wikipedia.org/wiki?curid=566032" title="David Gahan">
David Gahan

David „Dave“ Gahan (* 9. máj 1962, Epping, Essex, Anglicko, Spojené kráľovstvo) je hlavný spevák anglickej elektronickej skupiny Depeche Mode.
Životopis.
Narodil sa v roku 1962 v anglickom Eppingu ako druhé dieťa v robotníckej rodine. Jeho otec, vodič autobusu, však už pol roka potom rodinu opustil. Matka Sylvia sa neskôr vydala za Jacka Gahana. Mala s ním ďalších dvoch synov. Až potom, ako jeho nevlastný otec zomrel, sa Dave dozvedel pravdu o svojom skutočnom otcovi a táto správa ho silno zasiahla.
Problematická rodinná situácia sa podpísala aj na Gahanovom dospievaní, počas ktorého sa niekoľkokrát ocitol za mrežami. Odišiel zo školy a vyskúšal rôzne zamestnania, ale nikde dlho nevydržal. Bol fanúšikom punku, Davida Bowieho a The Damned.
Voľný čas s obľubou trávil v baroch a v hudobných kluboch. V tomto období začína sám hrať a spievať. Pri jednom takom vystúpení (spieval "Heroes" od Davida Bowieho) si ho v roku 1980 všimol Vince Clarke a zlákal ho do svojej skupiny Composition of Sound, kde pôsobil spolu s Martinom Gorem a Andrewom Fletcherom. Dave bol všade stredom pozornosti, stýkal sa a poznal sa s množstvom ľudí, ktorí mohli v tej dobe kapele pomôcť dopredu.
Bol to práve on, kto vymyslel názov Depeche Mode. Raz listoval francúzskym magazínom Dépêche-mode, ktorý mu dodal inšpiráciu, a ktorý môžeme preložiť ako „módne aktuality“, alebo doslova ako „depeše módnych správ“.
Jeho osobný život však postupne začali narúšať drogy. V roku 1990 sa odsťahoval do USA, kde však drogám prepadol úplne. Depresie a zbesilý životný štýl vyústili v neúspešný pokus o samovraždu v roku 1995, kedy si podrezal žily a skončil v nemocnici. V máji 1996 sa na hotelovej izbe v Los Angeles predávkoval zmesou kokaínu a heroínu a bol dokonca dve minúty klinicky mŕtvy. Po resuscitácii a následnom prepustení z nemocnice bol navyše obvinený za držanie drog a súd mu nariadil liečbu. Potom zmenil svoj životný štýl a prestal brať drogy. Začal sa tiež viac angažovať v skupine: začal písať vlastné texty, rozbehol tiež sólové projekty. Roku 2009 mu bol diagnostikovaný nádor v močovom mechúre. Podstúpil niekoľko operácií, nádor bol nakoniec úspešne odstránený.
Osobný život.
V auguste 1985 sa Gahan oženil s dlhoročnou priateľkou Joanne a v roku 1987 sa im narodil syn Jack. V roku 1990 sa rozviedli a v roku 1992 sa oženil s Teresou Conroy, s ktorou sa rozviedol v 1996. Roku 1999 sa oženil s Jennifer Sklias. 29.7.1999 sa im narodila dcéra Stella Rose. Medzi jeho obľúbených interpretov patrí okrem vyššie spomenutých napríklad Led Zeppelin, Jane's Addiction, Nirvana, alebo The Rolling Stones.

</doc>
<doc id="566033" url="https://sk.wikipedia.org/wiki?curid=566033" title="Pohraniční">
Pohraniční

Pohraniční () je zaniknutá obec v okrese Chomutov. Nachádzala sa v nadmorskej výške okolo v Krušných horách severozápadne od Hory Svatého Šebestiána, ku ktorej ako miestna časť patrila. Stála na pravom brehu hraničného potoka Černá a na ľavom brehu na ňu nadväzovala nemecká doteraz stojaca dedina Reitzenhain. Zanikla v roku 1955 vysídlením. Doteraz existuje katastrálne územie "Pohraniční" s rozlohou .
Cez zaniknutú dedinu vedie lesná cesta s hraničným prechodom pre chodcov. Južne od dediny viedla zrušená odbočka železničnej trate Chomutov-Vejprty z Křimova do Reitzenhainu a na severnom okraji začína prírodná rezervácia Prameniště Chomutovky.
Názov.
Pôvodný názov osada získala podľa nemeckej dediny Reitzenhain, ktorá sa nachádza v tesnom susedstve za štátnou hranicou. Najstarší tvar "Richizendorf" bol odvodený z osobného mena "Richizo" (zdrobnenina mena Heinrich alebo Richard). V historických prameňoch sa meno vyskytuje v tvaroch: Rayczenhayn (1457), Reiczennhan (1560), Reycznhain (1606), Reitzenhayn alebo Reizenhan (1787) a Reizenhan alebo Reizenhain (1846).
História.
Prvá písomná zmienka o dedine pochádza z roku 1401.

</doc>
<doc id="566034" url="https://sk.wikipedia.org/wiki?curid=566034" title="Odaja (Mohyliv-Podiľskyj)">
Odaja (Mohyliv-Podiľskyj)

Odaja () je sídlisko na Ukrajine vo Vinnyckej oblasti (mestský úrad Mohyliv-Podiľskyj). Žije tu 84 obyvateľov.

</doc>
<doc id="566036" url="https://sk.wikipedia.org/wiki?curid=566036" title="Jilmová">
Jilmová

Jilmová () je zaniknutá obec v okrese Chomutov. Nachádzala sa v tesnom susedstve štátnej hranice s Nemeckom asi 3 km severozápadne od Hory Svatého Šebestiána, ku ktorej v čase svojho zániku ako miestna časť patrila. Stála na pravom brehu hraničného potoka Černá a na ľavom brehu na ňu nadväzovala nemecká doteraz stojaca dedina Satzung. Zanikla v roku 1955 vysídlením. Doteraz existuje katastrálne územie "Jilmová" s rozlohou 6,97 km². Od júla 2012 je miesto, kde dedina stávala, súčasťou prírodnej rezervácie Prameniště Chomutovky.
Názov.
Dedina bola pomenovaná podľa porastu brestov (jilmov) pri potoku, nad ktorým stála. Dedina na českej strane hranice však bola len pokračovaním nemeckého Satzungu. V historických prameňoch sa meno vyskytuje napríklad v tvaroch: Saczung (1606) alebo Ulmbach (1787 a 1846).
História.
Prvá písomná zmienka o dedine pochádza z roku 1557.
V 18. storočí bola pri dedine s častými prestávkami v prevádzke baňa "Černý hřebec", v ktorej sa ťažila nekvalitná železná ruda. V polovici 19. storočia je zmieňovaný tiež "Zlatý důl".

</doc>
<doc id="566041" url="https://sk.wikipedia.org/wiki?curid=566041" title="Dionysodóros z Téb">
Dionysodóros z Téb

Dionysodóros ("Dionysodóros") bol olympijský víťaz v neznámej disciplíne v roku 352 pred Kr.
Meno a olympijské víťazstvo Dionysodóra z Téb zaznamenal historik Arrianos vo svojom diele "Taženie Alexandra Veľkého". Podľa Arriana bol tento slávny športovec zajatý v bitke pri Isse (v tejto bitke vo vojsku perzskéko kráľa Dareia bojovali aj grécki žoldnieri) a vzápätí Alexandrom Veľkým prepustený.

</doc>
<doc id="566042" url="https://sk.wikipedia.org/wiki?curid=566042" title="Pliesko pod Skokom">
Pliesko pod Skokom

Pliesko pod Skokom () je drobné pliesko nad dolinným prahom Mlynickej doliny a pod Z vedľajším hrebienkom Patrie na východ od značkovaného turistického chodníka. Okolo plytkého jazierka je porast kosodreviny. Leží vo výške .
Názov.
Pliesko s týmto názvom sa objavuje len výnimočne. Väčšina autorov turistických sprievodcov a máp pliesko vynecháva. Jeho meno vyplýva z polohy pod Vodopádom Skok.
Turistika.
Zo Štrbského Plesa okolo hotela FIS po turistickej značke hore Mlynickou dolinou k Vodopádu Skok. Od plesa je pekný výhľad na hrebeň Satana v Hrebeni bášt.

</doc>
<doc id="566059" url="https://sk.wikipedia.org/wiki?curid=566059" title="TriBeCa">
TriBeCa



</doc>
<doc id="566070" url="https://sk.wikipedia.org/wiki?curid=566070" title="Merkur (prírodná pamiatka)">
Merkur (prírodná pamiatka)

Merkur bola prírodná pamiatka ev. č. 1620 juhozápadne od obce Málkov v okrese Chomutov. Oblasť spravuje Agentúra ochrany prírody a krajiny ČR.
Ochrana.
Dôvodom ochrany bolo unikátne paleontologické nálezisko s výskytom zvyškov rastlín a živočíchov, ktorí žili na brehu treťohorného jazera. Lokalita bola prieskumnými vrtmi objavená v roku 1960 a odkrytá na konci 80.rokov 20.storočia pri povrchovej ťažbe uhlia. Tvorila ju asi jeden meter hrubá vrstva sedimentov zo spodného miocénu, ktoré sa usadzovali na brehu jazera. Pri odkrytí sa nachádzala v tesnom podloží spodného hnedouhoľného sloja. Spolu s mnohými rastlinnými zvyškami v nej bol nájdený rad kompletných alebo takmer kompletných kostier korytnačiek a hlodavcov, ktoré umožnili rekonštruovať miestne životné prostredie v dobe pred 18 miliónmi rokov.
Zánik lokality.
Od roku 2004 došlo k niekoľkým zosuvom pôdy, ktoré spôsobili úplný zánik lokality. Predmet ochrany teda zanikol a prírodná pamiatka bola zrušená v roku 2009.

</doc>
<doc id="566075" url="https://sk.wikipedia.org/wiki?curid=566075" title="Seminár svätého Gorazda">
Seminár svätého Gorazda



</doc>
<doc id="566078" url="https://sk.wikipedia.org/wiki?curid=566078" title="Vyšné Volie pliesko">
Vyšné Volie pliesko

Vyšné Volie pliesko () je neveľké pliesko v nadmorskej výške . na tretej terase Mlynickej doliny, nad Zadnou poľanou. Jazierko postupne zaniká a v čase sucha sa rozpadáva na niekoľko mokrín alebo v suchom lete vyschne.
Názov.
Mlynická dolina bývala kedysi pastierskym terénom pastierov zo Štrby. Na Zadnej poľane v blízkosti Volích pliesok pásli ešte v druhej polovici 19. storočia svoje stáda.
Turistika.
Zo Štrbského Plesa okolo hotela FIS po turistickej značke hore Mlynickou dolinou k Vodopádu Skok a ďalej do Mlynickej doliny.

</doc>
<doc id="566079" url="https://sk.wikipedia.org/wiki?curid=566079" title="Nižné Volie pliesko">
Nižné Volie pliesko

Nižné Volie pliesko () je drobné pliesko nad Zadnou poľanou v Mlynickej doline jediné na západ od turistického chodníka.
Názov.
Mlynická dolina bývala kedysi pastierskym terénom pastierov zo Štrby. Na Zadnej poľane v blízkosti Volích pliesok pásli ešte v druhej polovici 19. storočia svoje stáda.
Turistika.
Zo Štrbského Plesa okolo hotela FIS po turistickej značke hore Mlynickou dolinou. Okolo Vodopádu Skok vystupujeme po chodníku zabezpečenom fixnými reťazami na dolinovú terasu k plesu. Od plesa je pekný výhľad na hrebeň Satana v Hrebeni bášt.

</doc>
<doc id="566087" url="https://sk.wikipedia.org/wiki?curid=566087" title="Kazarma (pevnosť)">
Kazarma (pevnosť)

Kazarma (po grécky: "Καζάρμα")) je pevnosť v meste Sitia na ostrove Kréta v Grécku. Je súčasťou prefektúry Lasithi a leží pri pobreží Krétskeho morα. Názov pevnosti vznikol z talianskeho pojmu "casa di arma", čo sú kasárne. Bola prestavaná v 13. storočí za vlády Benátskej republiky. V roku 1303 musela byť prestavaná po silnom zemetrasení.

</doc>
<doc id="566092" url="https://sk.wikipedia.org/wiki?curid=566092" title="Kostol svätých Petra a Pavla (Nitra, Horné Mesto)">
Kostol svätých Petra a Pavla (Nitra, Horné Mesto)



</doc>
<doc id="566095" url="https://sk.wikipedia.org/wiki?curid=566095" title="Soňačne (Mohyliv-Podiľskyj)">
Soňačne (Mohyliv-Podiľskyj)

Soňačne () je sídlisko na Ukrajine vo Vinnyckej oblasti (mestský úrad Mohyliv-Podiľskyj). Žije tu 203 obyvateľov.

</doc>
<doc id="566104" url="https://sk.wikipedia.org/wiki?curid=566104" title="Paris Saint-Germain F.C.">
Paris Saint-Germain F.C.



</doc>
<doc id="566105" url="https://sk.wikipedia.org/wiki?curid=566105" title="Chelatón">
Chelatón

Chelatóny tiež aj komplexóny sú organické zlúčeniny schopné tvoriť s viacmocnými kovmi dvoj a viacnásobné väzby. Javu sa hovorí chelatácia. Chelatóny 1, 2, 3 a 4 sa využívajú v analytickej laboratórnej praxi ako titračné činidlá pri chelatometrických titráciách. Názov je odvodený z gréckeho výrazu pre klepeto ().
Chelatón 1.
NTA, Kyselina nitrilotrioctová, CAS 139-13-9, Mr 191.142 g/mol, sumárny vzorec C6H9NO6
Chelatón 2.
Kyselina etyléndiamínotetraoctová (EDTA), CAS 60-00-4, Mr 292.248 g/mol, sumárny vzorec C10H16N2O8
Chelatón 3.
Na2H2.EDTA, Sodná soľ kyseliny etyléndiaminotetraoctovej, CAS 6381-92-6, Mr 372.242 g/mol sumárny vzorec C10H18N2Na2O10
Chelatón 4.
CDTA, Kyselina 1,2-diaminocyklohexán-N,N,N´,N´-tetraoctová monohydrát, CAS 13291-61-7, Mr 364,355 g/mol, sumárny vzorec C14H24N2O9

</doc>
<doc id="566115" url="https://sk.wikipedia.org/wiki?curid=566115" title="Chelatometria">
Chelatometria

Chelatometria (tiež aj chelatometrická titrácia) je druh volumetrickej metódy využívajúca tvorbu farebného komplexu na indikovanie konca titrácie – bodu ekvivalencie. Komplexometrické titrácie sa používajú často na určenie zmesi rôznych kovových iónov v roztoku. Ako indikátory sú používané indikátory, ktoré v bode ekvivalencie výrazne menia sfarbenie. Ako titračné roztoky sa používajú roztoky chelatónov.
Reakcie chelatometrických titrácií.
Teoreticky môže byť použitá každá komplexačná reakcia pre volumetrickú titráciu, ktorá:
Titračné látky.
V praxi je najobvyklejšie používaný titračný roztok Chelatónu 3 – EDTA
Indikátory.
Najpoužívanejší indikátor je Murexid.

</doc>
<doc id="566120" url="https://sk.wikipedia.org/wiki?curid=566120" title="Antikles z Atén">
Antikles z Atén

Antikles alebo Antiklés ("Antikles", iný prepis: "Antiklés") bol olympijský víťaz v behu na jedno stadion v roku 340 pred Kr.
Antikles z Atén si na 110. olympijských hrách vybojoval víťazstvo v behu na jedno stadion. Beh na jedno stadion bol najstaršou (podľa tradície ho zaviedli v roku 776 pred Kr.) a aj hlavnou olympijskou disciplínou. Menom jeho víťaza sa označovala celá olympiáda.
Záznam o olympijskom víťazstve Antikla je uvedený v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch.
Olympijské víťazstvo Antikla uvádza aj historik Diodoros Sicílsky, a to v súvislosti s datovaním udalostí, ktoré sa v tom roku udiali v antickom Grécku. V roku 340 pred Kr. napr. Timoleón porazil Kartágijcov v bitke pri rieke Krimisos na Sicílii a macedónsky kráľ Filip II. obliehal Byzantion. 

</doc>
<doc id="566127" url="https://sk.wikipedia.org/wiki?curid=566127" title="Buky nad Kameničkou">
Buky nad Kameničkou

Buky nad Kameničkou je prírodná rezervácia ev. č. 1682 severozápadne od obce Blatno v okrese Chomutov. Oblasť spravuje Agentúra ochrany prírody a krajiny ČR.
Ochrana.
Dôvodom ochrany je zachovanie prirodzeného 200 rokov starého porastu bukovo-javorového lesa s významnými druhmi bylinného poschodia. Územie je hodnotné z hľadiska zachovania genofondu pôvodných lesných drevín v oblasti Krušných hôr.
Prístup.
Rezervácia je prístupná len pešo alebo na bicykli. Najbližšie miesto, kam je možné dôjsť autom je pri bývalom Treťom mlyne v Bezručovom údolí pri Chomutove. Odtiaľ stúpa modro značená turistická trasa po úzkej asfaltovej ceste k vodnej nádrži Kamenička, od ktorej pokračuje po štrkovej lesnej ceste po dne údolia potoka Kamenička priamo k okraju rezervácie.
Uvedená cesta však vedie iba okolo oplotenej dolnej časti rezervácie, kde rôzne dreviny takmer bránia pohľadu na zachovaný bukový les. Priamo rezerváciou voľne prechádza asfaltová cesta, ktorá odbočuje prudkou zákrutou pri priehrade a stúpa veľmi strmo do úbočia mlynského vrchu. Samotnou rezerváciou prechádza po vrstevnici v dĺžke asi .

</doc>
<doc id="566129" url="https://sk.wikipedia.org/wiki?curid=566129" title="Nižné Furkotské pleso">
Nižné Furkotské pleso

Nižné Furkotské pleso (, , ) je pleso na západnej strane dolnej časti Furkotskej doliny na juhozápad od Vyšného Furkotského plesa vo Vysokých Tatrách. Nachádza sa v nadmorskej výške , plocha , hĺbka . Zarastá kosodrevinou.
Názov.
Nižné i Vyšné Furkotské pleso je pomenované podľa polohy vo Furkotskej doline. Tá dostala názov, pravdepodobne, podľa „frkotajúceho“ potoka.

</doc>
<doc id="566131" url="https://sk.wikipedia.org/wiki?curid=566131" title="Republikánska Sinn Féin">
Republikánska Sinn Féin

Republikánska Sinn Féin (, skr. RSF) je írska republikánska organizácia pôsobiaca v Írsku. Aktívne hnutie RSF ale nie je registrované ako politická strana v Severnom Írsku alebo Írsku. Vznikla v roku 1986 v dôsledku rozkolu v Sinn Féin. Organizácia vidí sama seba ako reprezentanta pravého alebo tradičného írskeho republikanizmu, zatiaľ čo v mainstreamových médiach je označovaná ako disidentská republikánska organizácia. Republikánska Sinn Féin odmieta zastavenie používania politického násilia a bola napojená na Pokračujúcu írsku republikánsku armádu. Zastáva názor, že Írska republika naďalej existuje a je vládou je "de iure" Armádna rada Pokračujúcej írskej republikánskej armády. Preto ak bude zvolená, jej členovia odmietnu vziať svoje miesta v Oireachtase. Strana však nekandiduje na území Severného Írska. 
Externé odkazy.
Oficiálna stránka 

</doc>
<doc id="566132" url="https://sk.wikipedia.org/wiki?curid=566132" title="RSF">
RSF



</doc>
<doc id="566148" url="https://sk.wikipedia.org/wiki?curid=566148" title="Queen Elizabeth II Bridge (Dartford)">
Queen Elizabeth II Bridge (Dartford)

Queen Elizabeth II Bridge je cestný most s hlavným rozpätím zaveseným spájajúci anglické obce Dartford a Thurrock. Je posledným mostom na rieke Temža pred jej ústím do Severného mora a jej jediným premostením východne od centrálneho Londýna.
Most je súčasťou dopravného projektu Dartford Crossing, ktorý je tvorený dvojicou tunelov a týmto mostom. Dartford Crossing je súčasťou cesty "A282", spojnicou dvoch koncov diaľnice London Orbital. Výstavba sa začala v auguste 1988 a ukončená bola 7. júna 1991, pričom oficiálne otvorený bol 30. októbra 1991 Kráľovnou Alžbetou II.. Most bol posledným dielom nemeckého inžiniera Hellmuta Homberga, keďže zomrel v júli 1990. Celkové náklady na výstavbu mosta boli 120 miliónov libier. Po dokončení sa s celkovou dĺžkou stal tretím najdlhším mostom v krajine (po mostoch Bromford Viaduct a Tay Rail Bridge) a hlavné rozpätie s dĺžkou bolo do dokončenia mosta Second Severn Crossing najdlhším zaveseným rozpätím v krajine (v súčasnosti je druhým). Celková dĺžka zavesenej časti je , viadukt na severnej strane má dĺžku , na južnej . Dva hlavné pylóny majú výšku (z toho nad mostovkou a pod ňou). S výškou nad Temžou pri nízkom prílive je jedným z najvyšších mostov vo Veľkej Británii.

</doc>
<doc id="566161" url="https://sk.wikipedia.org/wiki?curid=566161" title="Stratené pliesko">
Stratené pliesko

Stratené pliesko () je menšie z dvoch drobných plies v dolnej časti Suchej doliny vo Vysokých Tatrách. Pleso je zaradené do komplexu Važeckej doliny.
Rozmery.
Nadmorská výška asi Rozmery 8x6 m. Má nepravidelný tvar. Zo všetkých strán je lemované skalnými blokmi.
Názov.
Suchá dolina je chudobná na vodu a nemá väčšie i menšie plesá. Stratené pliesko sa stráca v labyrinte skalných blokov.
Turistika.
Dolina i pliesko nie sú turisticky prístupné.

</doc>
<doc id="566173" url="https://sk.wikipedia.org/wiki?curid=566173" title="Záchrana dát">
Záchrana dát

V počítačovej terminológii záchrana dát znamená proces obnovy dát z poškodeného pamäťového média, keď dáta nemôžu byť prečítané normálnym spôsobom. Dáta sa zachraňujú väčšinou z interných alebo externých pevných diskov (HDD, SSD diskov, USB kľúčov, CD, DVD, magnetických pások, RAID polí, ale aj iných elektronických zariadení. Záchrana dát je potrebná v prípade, že médium bolo poškodené fyzicky (pád na zem, opotrebovanie materiálu) alebo logicky (systém kvôli chybe súborového systému zabraňuje operačnému systému pristúpiť na HDD).
Medzi typické situácie straty dát patrí zlyhanie operačného systému, poškodenie na pamäťovom médiu, omylom vymazané súbory. Cieľom záchrany dát je všetky údaje skopírovať na iné médium.
Fyzické poškodenie.
Existuje veľké množstvo fyzických poškodení pamäťového média, počnúc ľudskou chybou a končiac prírodnými pohromami. Pri CD médiách môže byť poškriabaná kovová vrstva, pri HDD môže byť poškodený povrch (zlé sektory), poškodené hlavy, motor disku. Fyzické poškodenie spôsobuje stratu dát, no vo väčšine prípadov je poškodená aj logická štruktúra súborového systému. Pred tým aby boli dostupné súbory aj adresáre, na pamäťovom médiu musí byť vyriešené aj logické poškodenie.
Spôsob záchrany dát.
Záchrana dát z fyzicky poškodených médií môže byť vykonaná rôznymi spôsobmi. Niektoré poškodenia môžu byť vyriešené výmenou komponentu disku. Po tejto operácii môže byť disk fyzicky funkčný, no často treba vyriešiť ešte logické poškodenie.
Logické poškodenie.
Logické poškodenie sa týka hlavne situácií, keď pamäťové médium nemá hardvérové poškodenie, ale iba softvérové. Problém sa dá vyriešiť spustením softvérového nástroja na záchranu dát.
Priebeh záchrany dát.
Úspešná záchrana dát sa skladá väčšinou zo 4 krokov. Môžu sa líšiť podľa miery poškodenia média.
1. krok: Oprava pevného disku.
Oprava pevného disku znamená, že disk dokáže čítať dáta. Ak sú zlé čítacie hlavy, treba ich vymeniť, ak je zlá doska, treba ju opraviť alebo vymeniť. 
2. krok: Klon disku na nový disk alebo do obrazu disku.
Keď zlyhá pevný disk, najväčšou prioritou je získať z neho nejaké dáta. Vytvorenie klonu obsahu disku zaistí, že v prípade testovania softvérových nástrojov nebude postihnutý pôvodný poškodený disk
3. krok: Logická záchrana dát, partície, MBR a MFT.
Ak bol poškodený disk vyklonovaný na nový disk a stále nie sú viditeľné dáta, je potrebné použiť softvérový nástroj na záchranu dát
4. krok: Opraviť poškodené súbory, ktoré boli obnovené.
Stáva sa, že aj po záchrane dát sú niektoré väčšie súbory poškodené a nutná ich oprava.

</doc>
<doc id="566175" url="https://sk.wikipedia.org/wiki?curid=566175" title="Prírodný park Doupovská pahorkatina">
Prírodný park Doupovská pahorkatina

Prírodný park Doupovská pahorkatina je prírodný park v juhozápadnej časti okresu Chomutov. Bol vyhlásený v roku 1996 na ploche asi . Dôvodom vyhlásenia sú rozsiahle stepné a lesostepné trávnaté porasty s veľkými plochami listnatých lesov a výskytom mnohých ohrozených rastlín a živočíchov.
Poloha.
Severnú hranicu tvorí cesta z Kojetína do Radoníc, za ktorými sa hranica obracia na juh smerom k Němčanom. Na juhovýchode susedí s okresom Louny a na západe s Vojenským Újezdom ​​Hradiště v Karlovarskom kraji. Približne v strede parku stojí mesto Mašťov, ale najväčším sídlom sú Radonice. Okrem nich sa na území parku nachádzajú iba ich miestne časti s malým počtom obyvateľov.
Prírodné podmienky.
Z geomorfologického hľadiska prírodný park leží prevažne vo východnej časti celku Doupovské hory a v okrsku "Rohozecká hornatina." Približne jeden kilometer široký pás pozdĺž toku Liboc patrí celku Mostecká panva, podcelku Žatecká panva a okrsku "Pětipeská kotlina." Najväčším vodným tokom je Liboc, ktorá tečie najskôr smerom zo západu na východ, ale pred Radechovom sa stáča k severovýchodu. Jej väčšími prítokmi sú potoky Dubá a Leska, ktorá však preteká iba pozdĺž južnej hranice parku. Najvýznamnejšou vodnou plochou je rybník Sedlec (prírodná rezervácia), ďalej potom Dobřenecký rybník a rybníky pod Mašťovským vrchom.
Z chránených druhov rastlín sa vyskytujú poniklec lúčny český, žltohlav najvyšší a vtáčia prilba biela. Hniezdi tu slávik obyčajný, strakoš obyčajný, kúdeľníčka lužná a bol zaznamenaný výskyt bociana čierneho, haje červenej a orliaka morského.
Ochrana prírody.
Pri západnej hranici leží prírodná rezervácia Sedlec vyhlásená na ochranu mokraďových spoločenstiev okolo rovnomenného rybníka.
Pamiatky.
Okrem niekoľkých menších, predovšetkým cirkevných pamiatok sa v prírodnom parku nachádza Mašťov s historickým centrom a zámkom a námestie v Radoniciach. Tesne za hranicou prírodného parku stojí Vintířovský zámok s anglickým parkom.
Turistika.
V celom parku nie je vyznačená žiadna turisticky značená trasa. Pozdĺž severnej hranice a potom z Radonic do Mašťova a ďalej do Valča vedie cyklotrasa č.35.

</doc>
<doc id="566181" url="https://sk.wikipedia.org/wiki?curid=566181" title="Oxyrhynský papyrus 12">
Oxyrhynský papyrus 12

Oxyrhynský papyrus 12 (P. Oxy. 12) je útržkovitý grécky papyrusový rukopis, ktorý bol objavený v roku 1897 britskými archeológmi Bernardom Grenfellom a Arthurom Huntom v egyptskom nálezisku v Oxyrhynchu. Datujú ho do 1. alebo 2. storočia. V súčasnosti sa nachádza v cambridgeskej univerzitnej knižnici v meste Cambridge v Anglicku. Text papyrusu bol publikovaný Grenfellom a Huntom v roku 1898.
Oxyrhynský papyrus 12 je papyrusový útržkový zvitok s rozmermi 210 x , ktorý uvádza chronologický prehľad udalostí z gréckej, rímskej a orientálnej histórie z rokov 355 až 315 pred Kr. Text tvoria dva stĺpce a zaznamenaní sú na ňom napr. aténski archonti, alebo olympijskí víťazi v behu na jedno stadion. 

</doc>
<doc id="566187" url="https://sk.wikipedia.org/wiki?curid=566187" title="Sedlec (prírodná rezervácia)">
Sedlec (prírodná rezervácia)

Sedlec je prírodná rezervácia ev. č. 1848 západne od mesta Mašťov v okrese Chomutov. Oblasť spravuje Agentúra ochrany prírody a krajiny ČR.
Ochrana.
Dôvodom ochrany je zachovanie pôvodným stanovištiam blízkych mokraďových spoločenstiev s výskytom mnohých chránených druhov rastlín a živočíchov. Tieto stanovištia sú tvorené vodnou plochou rovnomenného rybníka, zaplavenými a zaplavovanými pobrežnými spoločenstvami vysokých ostríc a podmáčanými lúčnymi porastami. Územie je cenné z hľadiska zachovania miznúcich stanovíšť.
Voda z rybníka slúži na zásobovanie závlahového systému v okolí Račetíc. Na severnom brehu stojí rybárska bašta, ktorú vybudovalo račetické "JZD Nástup" v roku 1987.

</doc>
<doc id="566188" url="https://sk.wikipedia.org/wiki?curid=566188" title="Skryté pliesko">
Skryté pliesko

Skryté pliesko () je väčšie z dvoch drobných plies v dolnej časti Suchej doliny vo Vysokých Tatrách. Pleso je zaradené do komplexu Važeckej doliny.
Rozmery.
Nadmorská výška asi Rozmery 10x6 m. Má oválny tvar.
Názov.
Suchá dolina je chudobná na vodu a nemá väčšie i menšie plesá. Skryté pliesko sa stráca medzi skalami, ktoré lemujú jeho brehy. Staršia sprievodcovská literatúra Skryté pliesko ani Stratené pliesko nespomína.
Turistika.
Dolina i pliesko nie sú turisticky prístupné.

</doc>
<doc id="566189" url="https://sk.wikipedia.org/wiki?curid=566189" title="Africká kvalifikácia vo volejbale žien na LOH 2016">
Africká kvalifikácia vo volejbale žien na LOH 2016

Africká kvalifikácia vo volejbale žien na LOH 2016 bola africká kontinentálna kvalifikácia vo volejbale žien na Letné olympijské hry 2016, ktorú organizuje Africká volejbalová konfederácia (CAVB). Konala sa v Yaoundé, v Kamerune v dňoch od 12.16. februára 2016, za účasti 7 tímov. Pôvodne bolo prihlásených až 17 družstiev. Zápasy sa odohrali v aréne Palais des sports de Yaoundé. Na olympijský turnaj sa kvalifikovalo iba víťazné družstvo, ktorým sa stal domáci . V poradí ďalšie 2 družstvá postúpili na svetovú OH kvalifikáciu.
Účastníci.
Pozn: V zátvorke je uvedené umiestnenie v rebríčku FIVB k 6. októbru 2015. 
Výsledky.
Základné skupiny.
Skupina A.
&lt;br&gt;
Skupina B.
&lt;br&gt;

</doc>
<doc id="566191" url="https://sk.wikipedia.org/wiki?curid=566191" title="Malé pliesko">
Malé pliesko

Malé pliesko (iné názvy: Malé krivánske pliesko, Malé važecké pliesko; ) je nepatrné pleso vo Važeckej doline na juhozápad od Krivánskeho Zeleného plesa. Leží v nadmorskej výške Asi 50 metrov od neho je Krivánske Zelené pleso.
Názov.
Objavuje sa len v najnovšej sprievodcovskej a turistickej literatúre, náročnej na presnosť orientácie. Pleso má nepatrné rozmery. Nebolo zmerané.
Turistika.
Pre turistov je pliesko neprístupné. Je v prísne chránenej prírodnej rezervácii.

</doc>
<doc id="566195" url="https://sk.wikipedia.org/wiki?curid=566195" title="R-33">
R-33

R-33 (v kóde NATO: "AA-9 Amos") je protilietadlová strela dlhého dosahu s poloaktívnym radarovým navádzaním. Je určená na ničenie bombardérov, prieskumných lietadiel, rakiet s plochou dráhou letu a lietadiel AWACS. R-33 bola prvou sovietskou raketou vybavenou vstavaným digitálnym počítačom.
Je schopná prevádzky za všetkých poveternostných podmienok a taktiež v prostredí silného rušenia.
Vznik a vývoj.
Vývojom a zavedením nízkoletiacich bombardérov (typy FB-111A a B-1A) do amerického letectva vznikla pre Sovietsky zväz nová hrozba, na ktorú nedokázali reagovať vtedajšími prostriedkami. Lietadlá Tu-128 a MiG-25 boli totiž určené na likvidáciu lietadiel vo vysokých letových hladinách a neboli vybavené raketami schopnými zasahovať nízkoletiace ciele. Z toho dôvodu začali sovietski konštruktéri pracovať nielen na vývoji nového MiG-31, ale aj na modernejšej protilietadlovej strele.
Spracovaním projektu takto výkonnej protilietadlovej riadenej strely boli poverené hneď dve konštrukčné kancelárie, a to konštrukčná kancelária Vympel a PKPK Minaviaproma M.R. Bisnovata. Víťazným sa pritom stal návrh konštrukčnej kancelárie Vympel v podobe typu K-33. Vývoj spočiatku prebiehal pod dohľadom hlavného konštruktéra V.V. Žuravleva a neskôr ho viedol J.K. Zacharov.
Pôvodne mala byť raketa K-33 do zbraňového systému MiGu-31 zavedená hneď v štyroch modifikáciách, z ktorých jedna počítala s poloaktívnou rádiolokačnou, druhá s aktívnou rádiolokačnou, tretia s pasívnou infračervenou a štvrtá s kombinovanou pasívnou IČ a poloaktívnou rádiolokačnou samonavádzaciou sústavou. Nakoniec sa táto zbraň dočkala realizácie iba v jednej verzii vybavenej poloaktívnou samonavádzaciou hlavicou, ktorá spolupracovala s palubným rádiolokátorom Zaslon. Ten disponoval na svoju dobu modernou pevnou anténou s fázovanou mriežkou a digitálne vychylovaným lúčom. Vďaka tomu tento typ radaru dokázal strely typu K-33 navádzať hneď na štyri vzdušné ciele zároveň.
Prvé strelecké testy sa realizovali na lietadle Tu-104 a následne na prototype Je-155MP, čo už prebiehalo v reálnych výškach a pri reálnych rýchlostiach. Testovanie rakety prebiehalo v rokoch 1975 až 1980, pričom prvý zostrel bezpilotného lietadla MiG-17 sa uskutočnil 26. marca 1976. Strela bola zaradená do výzbroje stíhačiek MiG-31 dňa 6. mája 1981 pod názvom R-33.
Konštrukcia a vlastnosti.
R-33 má na dnešnú dobu už klasické usporiadanie. V prednej časti sa nachádza poloaktívny radarový navádzací systém, za ktorým je bezkontaktný rádiový, ale aj kontaktný elektromechanický zapaľovač. Nasleduje zariadenie autopilota a vysoko výbušná bojová hlavica s hmotnosťou . V zadnej časti je pohonná jednotka na pevné palivo. Raketa je dlhá a váži . Za dlhými nosnými plochami v polovici trupu nasledujú štyri ovládacie plochy v zadnej časti rakety, ktoré sú sklopné kvôli lepšiemu umiestneniu pod trupom lietadla. Trup strely má priemer a rozpätie zadných ovládacích plôch je .
Strela je schopná ničiť nepriateľské lietadlá manévrujúce s preťažením 4 g s pravdepodobnosťou 60 – 80%. Bola vyvinutá pre lietadlo MiG-31, ktoré môže niesť na závesníkoch AKU-33 až 4 rakety tohto typu. MiG-31 dokáže navádzať tieto strely súčasne na 4 ciele nachádzajúce sa v rôznych výškach. R-33 je schopná zasahovať jednak nízkoletiace ciele vo výškach nad zemou, ale aj ciele vo vysokých letových hladinách až do nadmorskej výšky . Raketa má maximálnu rýchlosť Mach 4.5 a môže tak likvidovať ciele letiace až rýchlosťou /h.
V počiatočnej fáze letu približne do vzdialenosti od MiGu-31 je navedenie inerciálne s povelovou korekciou pomocou datalinku, v záverečnej fáze je raketa navádzaná poloaktívnym radarovým systémom.
Používatelia.
 Kazachstan
 Rusko

</doc>
<doc id="566199" url="https://sk.wikipedia.org/wiki?curid=566199" title="Dovidenia, stará mama">
Dovidenia, stará mama

Dovidenia, stará mama je slovenský sitkom, ktorý sa začal vysielať 16. februára 2016 na TV JOJ. Tento seriál je ďalším sitkomom z produkcie Andyho Krausa. Seriál sa odohráva v dome váženého tureckého rodu Gülemiházyiovcov, ktorého korene siahajú až do Osmanskej ríše, pričom hlavou domu je majetná vdova Paulína Gülemiházyi (Božidara Turzonovová).
Produkcia.
Pôvodný názov seriálu bol "Deň za dňom" alebo aj "Na plné gule", televízia JOJ sa však 29. januára rozhodla tento názov nepoužiť.

</doc>
<doc id="566200" url="https://sk.wikipedia.org/wiki?curid=566200" title="Kleomantis z Kleitoru">
Kleomantis z Kleitoru

Kleomantis ("Kleomantis") bol olympijský víťaz v behu na jedno stadion v roku 336 pred Kr.
Kleomantis z Kleitoru bol na 111. olympijských hrách korunovaný olivovým vencom za víťazstvo v behu na jedno stadion. Beh na jedno stadion bol najstaršou (podľa tradície ho zaviedli v roku 776 pred Kr.) a aj hlavnou olympijskou disciplínou. Menom jeho víťaza sa označovala celá olympiáda.
Záznam o olympijskom víťazstve Kleomantida je uvedený v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch.
Olympijské víťazstvo Kleomantida uvádza aj Oxyrhynský papyrus 12 objavený v roku 1897 britskými archeológmi B. Grenfellom a A. Huntom v egyptskom nálezisku v Oxyrhynchu a historik Diodoros Sicílsky, a to v súvislosti s datovaním udalostí, ktoré sa v tom roku udiali v antickom Grécku. 

</doc>
<doc id="566201" url="https://sk.wikipedia.org/wiki?curid=566201" title="Markušovské steny">
Markušovské steny

Markušovské steny je národná prírodná pamiatka, ktorá sa nachádza v katastrálnom území obcí Markušovce a Odorín v okrese Spišská Nová Ves.
Polohopis.
Markušovské steny sa vypínajú približne 700 až 1700 m východne a severovýchodne od železničnej zastávky v Markušovciach v Hornádskej kotline. Pamiatka je prístupná značkou z Markušoviec alebo Matejoviec nad Hornádom.
Národná prírodná pamiatka Markušovské steny.
Rozloha rezervácie je 134 400 m², ochranné pásmo nie je stanovené. Ochranný stupeň je číslo 4. Pamiatka bola vyhlásená v roku 1976 Okresným národným výborom v Spišskej Novej Vsi. V súčasnosti ju spravuje Štátna ochrana prírody Správa Národného parku Slovenský raj. Účelom je ochrana „"výrazných geomorfologických útvarov v paleogénnych vrstvách Hornádskej kotliny, dôležitých z vedeckovýskumného, náučného a kultúrno-výchovného hľadiska. Výsledkom nerovnomerného zvetrávania vrstiev sú esteticky významné skalné útvary"“.
V NPP sa nachádza Markušovský skalný hríb, vysoký 8 metrov. Báza hríbu je tvorená zlepencami. Vytvorilo ho zvetrávanie ako aj riečna erózia Hornádu. Ku skalnému hríbu vedie náučný chodník.

</doc>
<doc id="566220" url="https://sk.wikipedia.org/wiki?curid=566220" title="Plaisir (Yvelines)">
Plaisir (Yvelines)



</doc>
<doc id="566230" url="https://sk.wikipedia.org/wiki?curid=566230" title="MMXV">
MMXV

MMXV je tretí štúdiový album slovenskej hip-hopovej skupiny DMS. Album bol vydaný dňa 14. decembra 2015. Album bol nazvaný podľa svojho roku vydania, MMXV je v rímskych čísliciach 2015. Ako prvý bol z albumu predstavený singel „Intro“ 1. decembra 2015. V jeho videoklipe sa objavilo viac známych osobností ako Sajfa, Tina alebo Majster N.
O albume.
Na albume sa objavili viacerí známi raperi, ako Strapo, Pil C, Vladimir 518, Tina, skupina L.U.Z.A. a Minimo, čo sa neskôr ukázalo, že bola Tina. Na hudobnej produkcii albumu sa okrem Smarta a Dameho, ktorí patria do skupiny DMS podieľali aj Homiebeats, Deryck, Kaapo, Specialbeats, Hajtkovič a DJ Wich.
Videoklip bol zatiaľ natočený iba k skladbe „Intro“.
Album obsahuje aj dva avizované skryté tracky, ktoré sa nachádzajú v skladbách „Chlap vs chlapec“ („Musíš sám“) a „Nechaj ma“ („Slnko stoj“).

</doc>
<doc id="566234" url="https://sk.wikipedia.org/wiki?curid=566234" title="Hopliti">
Hopliti



</doc>
<doc id="566237" url="https://sk.wikipedia.org/wiki?curid=566237" title="Nižné rakytovské pliesko">
Nižné rakytovské pliesko

Nižné rakytovské pliesko () leží poniže ústia Furkotskej doliny, nad "Tatranskou cestou mládeže", na východ od Furkotského potoka a na severozápad od Rakytovca, v juhozápadnej časti "Smrekovice" (asi 2 km od Štrbského Plesa). Na niektorých turistických mapách sú plieska označované ako "Vyšné Smrekovické pliesko" a "Nižné Smrekovické pliesko".
Názov.
Nazvané je podľa polohy pod lesnatým Rakytovcom ("Rakytovom", "Rakytovským vrchom"). Rastie tu vŕba rakyta ("Salix caprea" L.). Dávnejšie bola v tejto oblasti viac rozšírená. Obe plieska Nižné i Vyšné rakytovské pliesko pomaly zmenšuje rašelina, neskôr budú odsúdené na zánik.
Turistika.
Po víchrici v roku 2004 vyváľaný les otvoril pohľad na obe plieska. Vidieť ich z chodníka vedúceho po zo Štrbského Plesa popod Predné Solisko na Kriváň. K Rakytovským plieskam vedie náučný chodník.

</doc>
<doc id="566239" url="https://sk.wikipedia.org/wiki?curid=566239" title="Kratér">
Kratér

Kratér alebo krátér je staroveká nádoba. Mala veľký objem, nízky podstavec, dve uchá a široké hrdlo alebo kalich. Bola vyrábaná z keramiky alebo z kovu. Bola bohato zdobená maľbami alebo reliéfmi. Používala sa na miešanie, najmä na riedenie vína s vodou v starovekom Grécku a neskôr v Ríme. Gréci si zvyčajne víno riedili s vodou, len na začiatku symposia si pripili čistým vínom na Dionýzovu počesť. 

</doc>
<doc id="566243" url="https://sk.wikipedia.org/wiki?curid=566243" title="Kleitor">
Kleitor

Kleitor alebo Kleitór ("Kleitor", iný prepis: "Kleitór") môže byť:
Kleitor môže byť aj: 

</doc>
<doc id="566244" url="https://sk.wikipedia.org/wiki?curid=566244" title="Martina Csillagová">
Martina Csillagová



</doc>
<doc id="566250" url="https://sk.wikipedia.org/wiki?curid=566250" title="Barbora Mišíková">
Barbora Mišíková

Barbora Mišíková (* 25. február 1975, Bratislava) je slovenská herečka a dabérka. Je známa predovšetkým ako členka divadla GUnaGU.

</doc>
<doc id="566251" url="https://sk.wikipedia.org/wiki?curid=566251" title="Islandské národné florbalové družstvo mužov">
Islandské národné florbalové družstvo mužov

Islandské národné florbalové družstvo mužov je národné družstvo mužov, ktoré reprezentuje Island v medzinárodných florbalových súťažiach, podujatiach a priateľských zápasoch. Funguje pod záštitou Islandského florbalového výboru (FI). Prvý medzinárodný zápas absolvovalo až v roku 2015. Do roku 2015 sa nezúčastnilo žiadnych majstrovských súťaží, preto ani nemohlo byť zaradené v medzinárodnom rebríčku IFF.
Prvým súťažným podujatím bola pre islandské družstvo kvalifikácia na Majstrovstvá sveta 2016, ktorá sa odohrala na Slovensku. Družstvo na nej dokázalo v jednom zápase zvíťaziť, nad , čo bolo zároveň jeho historicky prvé víťazstvo.

</doc>
<doc id="566254" url="https://sk.wikipedia.org/wiki?curid=566254" title="2099 Opik">
2099 Opik



</doc>
<doc id="566255" url="https://sk.wikipedia.org/wiki?curid=566255" title="2055 Dvorak">
2055 Dvorak



</doc>
<doc id="566256" url="https://sk.wikipedia.org/wiki?curid=566256" title="Dědictví aneb Kurvahošigutntag">
Dědictví aneb Kurvahošigutntag



</doc>
<doc id="566257" url="https://sk.wikipedia.org/wiki?curid=566257" title="Zikov vírus">
Zikov vírus



</doc>
<doc id="566258" url="https://sk.wikipedia.org/wiki?curid=566258" title="Běšický chochol">
Běšický chochol

Běšický chochol je prírodná rezervácia ev. č. 2258, rozkladajúca sa na severozápadnom brehu vodnej nádrže Nechranice v katastrálnom území Tušimice a Březno u Chomutova v okrese Chomutov. Oblasť spravuje Agentúra ochrany prírody a krajiny ČR. Dôvodom ochrany je výskyt xerotermných trávnikov, lesostepných pastvín a svetlých dúbrav s výskytom vzácnych druhov rastlín a zvierat.
História.
Chránené územie bolo prvýkrát vyhlásené nariadením Okresného úradu Chomutov dňa 4. mája 2002 ako prírodná rezervácia "Běšický a Čachovický vrch" s rozlohou . Táto rezervácia bola nariadením Rady Úsťanského kraja k 22. februáru 2012 zrušená a súčasne nahradená prírodnou rezerváciou "Běšický chochol" o rozlohe .
Geológia a geomorfológia.
Podložie je geologicky tvorené vulkanickými horninami treťohorného obdobia (bazanit) a treťohornými ílmi. V okrajovej časti územia, na brehu Nechranickej nádrže, sa vyskytujú zvyšky hrubozrnných pyroklastík. Prevažujúcimi typmi pôd sú černozeme modálne a karbonátové zo spraše a fluvizeme modálne. Vďaka vulkanickým horninám sú tunajšie pôdy minerálno bohaté a úrodnejšie, ale aj suchšie. Tunajšie rastlinné spoločenstvá preto patria medzi teplomilné a živinovo náročnejšie.
Fauna a flóra.
Zo vzácnych alebo chránených rastlín sa tu vyskytuje napríklad horčičník konáristý, hrachor trávolistý a skorocel prímorský. Zo živočíchov tu žijú jašterica zelená, roháč veľký, pavúk "drassyllus pumilus" a motýle modráčik hnedoškvrnný alebo ostrôžkár malý. Vtáky zastupuje strnádka lúčna.
Prístup.
Chránené územie sa nachádza medzi vodnou nádržou Nechranice a areálom elektrárne Tušimice II. Od elektrárne vedie cesta k chatovej osade Tušimice, z ktorej je rezervácia ľahko prístupná (chaty v severnej časti osady susedia s jej hranicou).

</doc>
<doc id="566262" url="https://sk.wikipedia.org/wiki?curid=566262" title="Buky a javory v Gabrielce">
Buky a javory v Gabrielce

Buky a javory v Gabrielce je prírodná rezervácia ev. č. 2103 na katastrálnom území Gabrielina Huť (ľudovo Gabrielka) východne od obce Kalek v okrese Chomutov. Oblasť spravuje Agentúra ochrany prírody a krajiny ČR. Chránené územie je súčasťou Vtáčej oblasti Novodomské rašeliniště - Kovářská.
Ochrana.
Dôvodom ochrany je zachovanie starých, dobre zmladzujúcich bukových porastov (vo veku 150 – 180 rokov) náhornej plošiny východného Krušnohoria s významnou prímesou mimoriadne kvalitnej populácie javora horského. Ide prevažne o javorovú bučinu s typickým zložením, obsahujúcim okrem dominantného buku lesného najmä javor horský. Rezervácia so zastúpením prírode blízkych horských lesov slúži okrem iného na ochranu genofondu pôvodných lesných drevín oblasti. Rezervácia sa rozkladá na pravej strane údolia Telčského potoka v nadmorskej výške 600 – . Skalné podložie tu tvoria proterozoické pararuly.
Výskyt chránených druhov živočíchov.
Na území rezervácie bol zaznamenaný výskyt viac než 70 druhov živočíchov, z toho nasledujúcich chránených:

</doc>
<doc id="566263" url="https://sk.wikipedia.org/wiki?curid=566263" title="Klitón z Macedónie">
Klitón z Macedónie

Klitón alebo Kritón ("Klitón, Kritón") bol olympijský víťaz v behu na jedno stadion v roku 328 pred Kr.
Klitón z Macedónie bol na 113. olympijských hrách korunovaný olivovým vencom za víťazstvo v behu na jedno stadion. Beh na jedno stadion bol najstaršou (podľa tradície ho zaviedli v roku 776 pred Kr.) a aj hlavnou olympijskou disciplínou. Menom jeho víťaza sa označovala celá olympiáda.
Záznam o olympijskom víťazstve Klitóna je uvedený v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch. Olympijské víťazstvo Kritóna (Klitóna) uvádza aj Oxyrhynský papyrus 12 objavený v roku 1897 britskými archeológmi B. Grenfellom a A. Huntom v egyptskom nálezisku v Oxyrhynchu. 

</doc>
<doc id="566273" url="https://sk.wikipedia.org/wiki?curid=566273" title="Jak dostat tatínka do polepšovny">
Jak dostat tatínka do polepšovny



</doc>
<doc id="566274" url="https://sk.wikipedia.org/wiki?curid=566274" title="Damasias z Amfipolidy">
Damasias z Amfipolidy

Damasias ("Damasias") bol olympijský víťaz v behu na jedno stadion v roku 320 pred Kr.
Damasias z macedónskej Amfipolidy si na 115. olympijských hrách v roku 320 pred Kr. vybojoval víťazstvo v behu na jedno stadion. Beh na jedno stadion bol najstaršou (podľa tradície ho zaviedli v roku 776 pred Kr.) a aj hlavnou olympijskou disciplínou. Menom jeho víťaza sa označovala celá olympiáda.
Záznam o olympijskom víťazstve Damasia je uvedený v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch. Olympijské víťazstvo Damasia uvádza aj Oxyrhynský papyrus 12 objavený v roku 1897 britskými archeológmi B. Grenfellom a A. Huntom v egyptskom nálezisku v Oxyrhynchu. 

</doc>
<doc id="566282" url="https://sk.wikipedia.org/wiki?curid=566282" title="Gaiduronisi">
Gaiduronisi



</doc>
<doc id="566283" url="https://sk.wikipedia.org/wiki?curid=566283" title="USAAF">
USAAF



</doc>
<doc id="566291" url="https://sk.wikipedia.org/wiki?curid=566291" title="Krátér">
Krátér



</doc>
<doc id="566296" url="https://sk.wikipedia.org/wiki?curid=566296" title="Jak vytrhnout velrybě stoličku">
Jak vytrhnout velrybě stoličku



</doc>
<doc id="566297" url="https://sk.wikipedia.org/wiki?curid=566297" title="Choirilos z Élidy">
Choirilos z Élidy

Choirilos ("Choirilos") bol olympijský víťaz v boxe dorastencov v roku 316 pred Kr.
Choirilos z Élidy bol na 116. olympijských hrách v roku 316 pred Kr. korunovaný olivovým vencom za víťazstvo v boxe dorastencov. Olympijský program hier sa o túto disciplínu rozšíril na 41. hrách v roku 616 pred Kr.
Za olympijské víťazstvo sa Choirilovi dostalo veľkej pocty, keď mu v Olympii postavili sochu. Choirilovu sochu si ešte v druhom storočí mohol prezrieť cestovateľ a spisovateľ Pausanias, ktorý zaznamenal, že bola dielom sochárskeho majstra Sthennida z Olynthosu.

</doc>
<doc id="566298" url="https://sk.wikipedia.org/wiki?curid=566298" title="Ondrej Samuel">
Ondrej Samuel

Ondrej Samuel (* 10. február 1931 Palárikovo – † 20. december 2002, Bratislava) bol významný slovenský mikropaleontológ a stratigraf. Vynikal najmä v paleontológii a biostratigrafii dierkavcov paleogénneho, kriedového a triasového obdobia.
Život.
Narodil sa v Palárikove v rodine robotníka. Absolvoval obchodnú akadémiu v Nových Zámkoch (1952) a následne nastúpil na štúdium geológie na Univerzite Komenského v Bratislave. V roku 1956 ukončil štúdium a získal titul promovaný geológ. Ešte ako študent pôsobil ako pomocná vedecká sila na univerzite pod vedením prof. Andrusova. Následne nastúpil na Geologický ústav Dionýza Štúra, kde pôsobil po celú svoju kariéru až do roku 1994, kedy odišiel do dôchodku. Pôsobil aj vo funkcii námestníka riaditeľa (O. Fusána) a tiež ako vedúci paleontologického odboru.
Po príchode na ústav sa venoval biostratigrafii sekvencií vnútrokarpatského paleogénu a flyšového a bradlového pásma. Jeho výsledky boli zúžitkované pri príprave geologických máp 1:200 000. Kandidátsku dizertačnú prácu obhájil v roku 1962 (CSc.). Hodnosť DrSc. získal v roku 1972 ako jeden z najtalentovanejších Slovákov už ako 41-ročný. Podieľal sa aj na výchove a príprave nových odborníkov ale aj organizácií vedeckých podujatí Karpatsko-balkánskej geologickej asociácie (1973) či Slovenskej geologickej spoločnosti. Dlhodobo odborne spolupracoval s významnými slovenskými paleontológmi a stratigrafmi J. Salajom a E. Köhlerom.
Jeho vedecká činnosť sa zameriavala prevažne na štúdium dierkavcov (foraminifer) a predovšetkým ich praktickému využitiu na účely stratigrafie. Ktoré spočiatku aplikoval v paleogénnych a kriedových a neskôr aj triasových súvrstviach. Opísal 40 nových taxónov foraminifer a ich výskyt koreloval s inými skupinami organizmov, ako boli veľké foraminifery (numulity a alveoliny), vápnitý nanoplanktón, peľové spóry. Jeho práca ako jedného z prvých v danom odbore na Slovensku položila kvalitné základy štúdia foraminifer a mala dobrý ohlas a bola akceptovaná aj v zahraničí. Podieľal sa na komisionálnom riešení stratigrafických problémov pri prospekcii v Južnej Amerike.
Od roku 1964 bol vedeckým redaktorom najstaršieho slovenského geologického vedeckého časopisu Geologické práce - Správy a neskôr aj zborníka Západné Karpaty - séria paleontológia. Okrem toho pôsobil v redakčných radách časopisov Geologický zborník - Geologica Carpathica a Mineralia Slovaca. Pôsobil aj v rozličných profesných organizáciách v rámci kolégia SAV, ČSAV, či Slovenskej geologickej spoločnosti a Karpatsko-balkánskej geologickej asociácii. Bol členom medzinárodnej stratigrafickej komisie pre paleogén.
Dielo.
Je autorom viac ako 200 vedeckých prác vo vedeckých časopisoch a početných záverečných správ vedecko-výskumných projektov. Podieľal sa na príprave hesiel Encyklopedického slovníka geologických věd a Encyklopédie Slovenska. Spolu s D. Andrusovom spracoval dosiaľ najrozsiahlejšie monografické dielo zaoberajúce sa stratigrafiou Západných Karpát – trojzväzkový Stratigrafický slovník Západných Karpát. Medzi najvýznamnejšie patria jeho monografie:

</doc>
<doc id="566304" url="https://sk.wikipedia.org/wiki?curid=566304" title="Lillebæltsbroen (1970)">
Lillebæltsbroen (1970)

Lillebæltsbroen (známy aj ako Den Nye Lillebæltsbro) je visutý most spájajúci Jutsko s ostrovom Fyn pri meste Middelfart. Po moste vedie Európska cesta 20. Je jedným z dvoch mostov, ktoré premosťujú prieliv Malý Belt.
Most bol postavený kvôli narastajúcemu objemu premávky na staršom moste cez Malý Belt Den Gamle Lillebæltsbro z roku 1935 a jeho výstavba prebiehala v rokoch 1965 – 1970. Otvorený bol 21. októbra 1970 kráľom Frederikom IX.. Celková dĺžka mosta je a hlavné rozpätie s dĺžkou je druhé najdlhšie v krajine (po moste Storebæltsbroen). Bočné rozpätia majú dĺžku a príjazdové viadukty majú 20 rozpätí (9 na jutskej strane a 11 na fynskej) dlhých . Pylóny sú vysoké. 
Mostovka má šírku . Vozovka je šesťprúdová a v zime vyhrievaná.

</doc>
<doc id="566305" url="https://sk.wikipedia.org/wiki?curid=566305" title="Baasistický Irak">
Baasistický Irak

Baasistický Irak, oficiálne Iracká republika je pomenovanie pre Irak medzi rokmi 1968 až 2003, počas vlády arabskej socialistickej strany Baas. Toto obdobie začalo vysokým hospodárskym rastom a stúpajúcou prosperitou, ale skončilo politickou, ekonomickou a sociálnou stagnáciou. Priemerný ročný príjem sa znížil z dôvodu niekoľkých vonkajších faktorov a niekoľkých vnútorných politík režimu.
Iracký prezident Abdul Rahman Arif a iracký premiér Tahir Jahíja bol zosadený počas štátneho prevratu 17. júla 1968 vedený Ahmed Hassan al-Bakrom zo strany Baas, ktroej bol vodcom spolu so Saddámom Husajnom. Husajn sa cez jeho post de facto šéfa spravodajskej služby strany stal de facto vodcom krajiny v polovici 70-tych rokov a de iure až v roku 1979 keď nahradil Al-Bakra. Počas de iure vlády Al-Bakra ekonomika rásila a Irak získal významné postavenie medzi arabskými krajinami. Ale vnútorné faktory ohrozovali stabilitu krajiny, medzi nimi konflikt krajiny s Iránom a frakciami šítskej moslimskej komunity. Externým problémom bol pohraničný konflikt s Iránom ktorý viedol k iránsko-irackej vojne.

</doc>
<doc id="566306" url="https://sk.wikipedia.org/wiki?curid=566306" title="Horská louka u Háje">
Horská louka u Háje

Horská louka u Háje je prírodná rezervácia ev. č. 1681 juhovýchodne od mesta Loučná pod Klínovcem v okrese Chomutov. Oblasť spravuje Agentúra ochrany prírody a krajiny ČR.
Ochrana.
Predmetom ochrany je dochovaná rašelinová horská lúka s výskytom vzácnych a ohrozených druhov rastlín. Ide o jeden z posledných zvyškov typických horských lúk v Krušných horách. Na ploche chráneného územia sa vyskytujú tri odlišné spoločenstvá. Asi polovicu tvoria psicové trávniky, tretinu mokrade a zvyšok horské rašelinové smrečiny v južnej časti územia. Z konkrétnych druhov sa tu vyskytuje napríklad bieloprst belavý, kropenáč trváci, vstavačovec Fuchsov a tučnica obyčajná.
Územie je tiež súčasťou vtáčej oblasti Novodomské rašeliniště - Kovářská.
Prístup.
Najľahšia cesta k rezervácii vedie z dediny Háj, kde pri kaplnke odbočuje z cesty nevýrazná poľná cesta označená šipkou "Königsmühle". Cesta prekonáva nízky hrebeň, na ktorého vrcholku stojí drevený kríž. Od neho klesá ku zvyškom zaniknutej osady Königův Mlýn (Königsmühle), ktorá stávala na severnom okraji chráneného územia. Táto cesta vedie pozdĺž historickej úvozovej cesty, ktorá je dodnes miestami viac ako hlboká.
Inou možnosťou, ako sa k rezervácii dostať je neznačená lesná a poľná cesta od rázcestníku Selský les na zelenej turistickej značke z Kovářskej do Stráže nad Ohří.

</doc>
<doc id="566309" url="https://sk.wikipedia.org/wiki?curid=566309" title="Theotimos">
Theotimos

Theotimos ("Theotimos", ) môže byť:

</doc>
<doc id="566310" url="https://sk.wikipedia.org/wiki?curid=566310" title="Na loučkách">
Na loučkách

Na Loučkách je prírodná rezervácia ev. č. 646 severne od mesta Výsluní v okrese Chomutov. Oblasť spravuje Agentúra ochrany prírody a krajiny ČR.
Ochrana.
Dôvodom ochrany je zachovanie typického krušnohorského rašeliniska s významnou kvetenou a s krížencami kosodreviny.

</doc>
<doc id="566313" url="https://sk.wikipedia.org/wiki?curid=566313" title="Theotimos z Élidy">
Theotimos z Élidy

Theotimos ("Theotimos") bol olympijský víťaz v boxe dorastencov v roku 308 pred Kr.
Theotimos, syn Moschióna z Élidy, bol na 118. olympijských hrách v roku 308 pred Kr. korunovaný olivovým vencom za víťazstvo v boxe dorastencov. Olympijský program hier sa o túto disciplínu rozšíril na 41. hrách v roku 616 pred Kr.
Za toto víťazstvo sa Theotimovi dostalo veľkej pocty, keď mu v olympijskej "Altide" medzi sochami slávnych olympijských víťazov vztýčili sochu. Theotimovu sochu si ešte v druhom storočí mohol prezrieť cestovateľ a spisovateľ Pausanias, ktorý zaznamenal: "„V ich blízkosti stoja Éliďania, ktorí zdolali v pästnom zápase chlapcov, a to Choirilos, dielo olynthského Sthennida, a Theotimos dielo sikyónskeho Daitónda. Tento Theotimos bol syn Moschióna, účastníka ťaženia Alexandra, syna Filipovho, proti Dareiovi a Peržanom.“"

</doc>
<doc id="566318" url="https://sk.wikipedia.org/wiki?curid=566318" title="Moschión">
Moschión

Moschión ("Moschión") môže byť:

</doc>
<doc id="566320" url="https://sk.wikipedia.org/wiki?curid=566320" title="Braux (Côte-d'Or)">
Braux (Côte-d'Or)



</doc>
<doc id="566321" url="https://sk.wikipedia.org/wiki?curid=566321" title="Blanot (Côte-d'Or)">
Blanot (Côte-d'Or)



</doc>
<doc id="566322" url="https://sk.wikipedia.org/wiki?curid=566322" title="Arcey (Côte-d'Or)">
Arcey (Côte-d'Or)



</doc>
<doc id="566323" url="https://sk.wikipedia.org/wiki?curid=566323" title="Cléry (Côte-d'Or)">
Cléry (Côte-d'Or)



</doc>
<doc id="566335" url="https://sk.wikipedia.org/wiki?curid=566335" title="Athie (Côte-d'Or)">
Athie (Côte-d'Or)



</doc>
<doc id="566336" url="https://sk.wikipedia.org/wiki?curid=566336" title="Athée (Côte-d'Or)">
Athée (Côte-d'Or)



</doc>
<doc id="566337" url="https://sk.wikipedia.org/wiki?curid=566337" title="Barges (Côte-d'Or)">
Barges (Côte-d'Or)



</doc>
<doc id="566338" url="https://sk.wikipedia.org/wiki?curid=566338" title="Baubigny (Côte-d'Or)">
Baubigny (Côte-d'Or)



</doc>
<doc id="566339" url="https://sk.wikipedia.org/wiki?curid=566339" title="Beaulieu (Côte-d'Or)">
Beaulieu (Côte-d'Or)



</doc>
<doc id="566340" url="https://sk.wikipedia.org/wiki?curid=566340" title="Bellefond (Côte-d'Or)">
Bellefond (Côte-d'Or)



</doc>
<doc id="566342" url="https://sk.wikipedia.org/wiki?curid=566342" title="Štát jednej strany">
Štát jednej strany



</doc>
<doc id="566345" url="https://sk.wikipedia.org/wiki?curid=566345" title="Thajské národné florbalové družstvo mužov">
Thajské národné florbalové družstvo mužov

Thajské národné florbalové družstvo mužov je národné družstvo mužov, ktoré reprezentuje Thajsko v medzinárodných florbalových súťažiach, podujatiach a priateľských zápasoch. Funguje pod záštitou Thajskej florbalovej asociácie (TFA). Prvý medzinárodný zápas absolvovalo až v roku 2015. V decembri 2018 mu patrilo vo svetovom rebríčku IFF 22. miesto.
Prvým súťažným podujatím bol pre thajské družstvo florbalový turnaj na Hrách Juhovýchodnej Ázie 2015, ktoré hostil Singapur. Družstvo dvakrát dokázalo na turnaji zvíťaziť a vybojovalo striebornú medailu. O rok neskôr sa zúčastnilo kvalifikácie na Majstrovstvá sveta 2016, ktoré organizovalo práve Thajsko, a hneď sa mu podarilo prebojovať medzi trojicu postupujúcich tímov. V roku 2017 sa mu podarilo získať na novovytvorenom Ázijsko-oceánskom pohári organizovanom v Thajsku zlatú medailu.

</doc>
<doc id="566349" url="https://sk.wikipedia.org/wiki?curid=566349" title="Pevnosť Monoštor">
Pevnosť Monoštor

Pevnosť Monoštor (, ) je pevnosť v maďarskom meste Komárom, je súčasťou fortifikačného systému mesta Komárno.

</doc>
<doc id="566350" url="https://sk.wikipedia.org/wiki?curid=566350" title="Jak utopit dr. Mráčka aneb Konec vodníků v Čechách">
Jak utopit dr. Mráčka aneb Konec vodníků v Čechách



</doc>
<doc id="566359" url="https://sk.wikipedia.org/wiki?curid=566359" title="Ústav anorganickej chémie Slovenskej akadémie vied">
Ústav anorganickej chémie Slovenskej akadémie vied

Ústav anorganickej chémie Slovenskej akadémie vied (skr. ÚACH SAV) je jeden z ústavov 2. oddelenia (živá príroda a chemické vedy) Slovenskej akadémie vied.
Dejiny.
Ústav anorganickej chémie vznikol v novembri 1952 ako Komisia anorganickej chémie z rozhodnutia Zboru povereníkov., následne od 30. novembra 1953 bola premenovaná na Laboratórium anorganickej chémie. Laboratórium bolo od 1. januára 1955 súčasť (od roku 1957 ako Oddelenie anorganickej chémie) Ústavu chemickej technológie organických látok (Chemický ústav SAV). Rozhodnutím predsedníctva SAV vznikol k 1. januáru 1960 z oddelenia samostatný Ústav anorganickej chémie. Ten bol od 1. januára 1962 do 31. marca 1990 súčasť Vedeckého kolégia chémie SAV a Vedeckého kolégia organickej chémie a biochémie ČSAV. Od 1. apríla 1990 je ústav samostanou súčasťou SAV.
V roku 1953 mal ústav 7, 1958 36, 1965 70, 1970 100 a 1980 103 pracovníkov. K 31. decembru 2014 mal ústav 95 pracovníkov, z toho vedeckých 55.
Výskum.
Pôvodne sa „vedecká koncepcia … orientovala na potreby vtedajšieho priemyslu, predovšetkým na chemické postupy spracovania anorganických surovín, napríklad bentonitov, žiaruvzdorných materiálov a cementov“ a výskum z oblasti výroby hliníka.
Súčasné výskumné zamerania sú najmä:
Progresívnym keramickým materiálom sa venujú výskumníci pod vedením Pavla Šajgalíka, Zoltána Lenčéša a Zděnka Páneka (iniciátor výskumu). Tradičnému výskumu ílových materiálov a infračervenej spektroskopii sa venujú Peter Komadel, Jana Madejová, Juraj Bujdák a spolupracovníci na oddelení hydrosilikátov. Roztavené anorganické soli, ktoré sú dôležité pri výrobe kovov (hliník, horčík, niób, tantal), skúmajú Miroslav Boča a iní. Vladimir Malkin, Oľga Malkina a Jozef Noga sa spolu so spolupracovníkmi venujú výpočtovým metódam, ktoré slúžia na riešenie Diracovej rovnice a konkrétne na zlepšovanie pochopenia interakcií NMR spektier ťažkých prvkov. V Trenčíne bol pod vedením Dušana Galuska v rámci projektu NATO Science for Peace and Security vyvinutý transparentný pancier a pod vedením Mareka Lišku optimalizujú proces výroby skla.
Členenie.
Ústav je rozdelený na štyri oddelenia (+ jedno detašované pracovisko v Trenčíne):

</doc>
<doc id="566360" url="https://sk.wikipedia.org/wiki?curid=566360" title="Ústav anorganickej chémie SAV">
Ústav anorganickej chémie SAV



</doc>
<doc id="566361" url="https://sk.wikipedia.org/wiki?curid=566361" title="Twenty One Pilots">
Twenty One Pilots

Twenty One Pilots (často aj twenty one pilots alebo twenty øne piløts) je americké hudobné duo, ktoré vzniklo v meste Columbus v štáte Ohio. Kapela bola založená v roku 2009, kedy vydali aj svoj debutový album s názvom "Twenty One Pilots." V roku 2011 druhý s názvom "Regional at Best". Obe vydané bez vydavateľa. V roku 2012 podpísali zmluvu s Fueled by Ramen a vyšiel ich prvý album pod nahrávacou spoločnosťou "Vessel" (2013). V roku 2015 vydali album "Blurryface". V roku 2018 vydali album "Trench".
História.
Kapela vznikla v roku 2009. Tvorili ju kamaráti zo strednej školy, Tyler Joseph, Nicholas "Nick" Thomas a Chris Salih. Tyler navrhol názov kapely po študovaní "All My Sons" od Arthura Millera, hry o mužovi, ktorý sa musel rozhodnúť, čo je najlepšie pre jeho rodinu a zapríčinil smrť 21 pilotov počas Druhej svetovej vojny.
V roku 2010 nahrali dve (ne)vydané piesne. Ich vlastnú pieseň „Time To Say Goodbye“ a cover piesne „Jar Of Hearts“ od Christiny Perri.
V polovici roka 2011 Nick Thomas (basgitara) a "Chris Salih" (bicie) oznámili, že kapelu opúšťajú kvôli nabitému programu a na kapelu nemali čas. Po ich odchode sa súčasťou kapely na poste bubeníka stal Josh Dun a kapela ostala ako duo.
2011 – 2012: Regional At Best a zmluva s Fueled by Ramen.
Ich druhý album bol vydaný 8. júla 2011 už v novom zložení dvojice Tyler a Josh. Album bol sprevádzaný bezplatným CD, ktoré sa dalo zohnať v areáli New Albany High School. V novembri 2011 hrali vypredaný koncert v "Newport Music Hall" v Columbuse a tým oslovili viacero nahrávacích spoločností. Po boji medzi spoločnosťami sa rozhodli pre Fueled by Ramen, súčasť Atlantic Records, pod ktorých patria napríklad Paramore, Panic! at the Disco či Gym Class Heroes.
V novembri 2012 na YouTube pridali pieseň „Goner“, ktorá bola neskôr prerobená a nachádza sa na "Blurryface".
2012 – 2013: Vessel.
V apríli 2012 vypredali koncert, kde oznámili novinku o zmluve so spoločnosťou a 17. júla 2012 vydali EP "Three Songs". Obsahovalo piesne „Guns For Hands, Migraine“ a „Ode To Sleep“. Tie sa neskôr objavili na ich albume "Vessel", prvom albume pod spoločnosťou. Spolupracovali s Gregom Wellsom, producentom Adele a Katy Perry.
Týmto albumom sa kapela dostala do širšieho hudobného povedomia, dostali sa do hudobných rebríčkov a pieseň „Holding On To You“ sa stala ich prvým rádiovým hitom.
2015: Blurryface.
V máji 2015 vyšiel kapele album "Blurryface". Prvý singel z albumu bola pieseň „Fairy Local“, neskôr boli vydané single „Tear In My Heart“ a „Stressed Out“. Album mal už v prvých dňoch po vydaní skvelú predajnosť.
Je to prvý album skupiny, ktorý v rebríčku Billboard 200 obsadil prvé miesto.
Kapela sa po ňom vydala na svetové turné, ktoré začalo v Škótsku a pokračovalo v USA, Austrálii, Juhovýchodnej Ázii, Japonsku a Európe. Koncertovali s kapelami Echosmith a Finish Ticket.
2018: Trench.
Album bol vydaný po ročnej prestávke, počas ktorej sa Joshua Willian Dun a Tyler Robert Joseph odmlčali na médiách. V júli 2018 skupina zmenila svoje logo a začali postupne vydávať hudobné videá pre piesne Jumpsuit, Nico And The Niners, Levitate. Tieto tri skladby na seba veľmi nadväzujú. 5. Októbra 2018 vyšiel celý album Trench. Album obsahuje 14 piesní z ktorých najúspešnejšiu sa stala pieseň Jumpsuit. Farbami albumu sú čierna a žltá.
2020: Level Of Concern.
9. apríla 2020 vydala skupina singel „Level Of Concern“ ktorý zožal veľký úspech. Skladba je o Tylerových pocitoch v karanténe, opisuje tam že sa ešte takto nikdy necítil. Tyler prezradil že náklady na výrobu klipu boli nižšie ako 500$. V klipe sa objavila aj jeho novorodená dcéra Rosie Joseph. Skladba sa ihneď dostala na vrchol rebríčka Billboard Hot Rock Songs.
2020: Christmas saves the year.
8. decembra 2020 vydala skupina singel „Christmas saves the year“ . Prvýkrát bola spustená na Tylerovom živom prenose vianočnej párty ( Tyler´s Christmas party)
Živý prenos bola benefičná udalosť na vyzbieranie peňazí pre fond „ Make a wish“. Skladba opisuje Tylerove pocity o Vianociach, opisuje ako Tyler znovu našiel potešenie a ducha Vianoc. l-/
2021: Scaled And Icy.
20. mája 2021 vydala dvojica album „Scaled And Icy". Názov albumu je vytvorený frázou „scaled back and isolated", ktorú použil Tyler počas nahrávania albumu. Názov zahŕňa anagram (prešmyčku) vety „Clancy is dead". Z albumu vyšli 4 singly a to: „Shy Away", „Choker", „Saturday", a „The Outside"
2024: Clancy.
29. februára 2024 na sociálnych sieťach kapela uverejnila oznámenie o novom albume s názvom „Clancy",ktorý bude vydaný 17. mája 2024, spolu so singlom „Overcompensate", ku ktorému vydali aj videoklip.
Hudobný štýl.
Twenty One Pilots prináša mix klavíru (aj elektronických klávesov), syntetizátorov, bicích a niekedy aj ukulele. Ich piesne sú založené na poézii (napísanej Tylerom). Tyler preto využíva aj rap, pretože text je niekedy veľmi dlhý a týmto ho dokáže vmestiť do menšieho časového úseku.
Ľudia majú často problémy zaradiť kapelu do presného žánru, pretože sa im v ich hudbe veľa prekrýva. Veľa fanúšikov, no aj kapela samotná označuje svoj štýl za "schizoidný pop".
Aj keď sa v ich textoch nachádzajú narážky na kresťanstvo a Boha kapela nie je označovaná za nekresťanskú.
Fanúšikovia.
Fanúšikovská základňa Twenty one pilots sa nazýva „Skeleton Clique“. Aj tak sa veľa fanúšikov nazýva iba skrátene „Clique“. Logo Skeleton Clique, ale aj Twenty one pilots je kruh v ktorom sú čiary (jedná zvislá, kratšia vodorovná a lomítko, alebo ||-//), alebo tzv. „Alien head“,- hlava mimozemšťana. Ako sa vyjadril Tyler o logu ich kapely: „Je to téma skladby Kitchen sink“.

</doc>
<doc id="566363" url="https://sk.wikipedia.org/wiki?curid=566363" title="Vyšné rakytovské pliesko">
Vyšné rakytovské pliesko

Vyšné rakytovské pliesko () leží blízko Nižného rakytovského plieska poniže ústia Furkotskej doliny, nad "Tatranskou cestou mládeže", na východ od Furkotského potoka a na severozápad od Rakytovca, v juhozápadnej časti "Smrekovice" (asi 2 km od Štrbského Plesa). Na niektorých turistických mapách sú plieska označované ako "Vyšné Smrekovické pliesko" a "Nižné Smrekovické pliesko".
Názov.
Nazvané je podľa polohy pod lesnatým Rakytovcom ("Rakytovom", "Rakytovským vrchom"). Rastie tu vŕba rakyta ("Salix caprea" L.). Dávnejšie bola v tejto oblasti viac rozšírená. Vysýchaním sa jazierko rozdvojilo. Pôvodne bolo väčšie. V poľských sprievodcoch sa niekedy chybne označuje ako "Smrekowicki Stawek II.". Ale skutočné "Smrekovické plieska" sú na severovýchod odtiaľ. Obe plieska Nižné i Vyšné rakytovské pliesko pomaly zmenšuje rašelina, neskôr budú odsúdené na zánik.
Turistika.
Po víchrici v roku 2004 vyváľaný les otvoril pohľad na obe plieska. Vidieť ich z chodníka vedúceho po zo Štrbského Plesa popod Predné Solisko na Kriváň. K Rakytovským plieskam vedie náučný chodník.

</doc>
<doc id="566364" url="https://sk.wikipedia.org/wiki?curid=566364" title="Paradoxografia">
Paradoxografia

Paradoxografia (od "paradoxografoi") je v starogréckej literatúre opis podivuhodných udalostí a prírodných javov.
Paradoxografia je starobylý literárny žáner. Kallimachos z Kyrény, knihovník Alexandrijskej knižnice a autor prvého vedecky spracovaného katalógu kníh, do tohto liteárneho žánru zaradil "Zbierku príbehov", dielo spisovateľa Antigona z Karistosu.
Medzi iných autorov diel a fragmentov dochovaných v tomto žánri patria:
Aj v latinčine Varro Reatinus a Cicero napísali písomné diela tohto literárneho žánru s názvom "Admiranda" (zázraky), ktoré sa ale nezachovali.

</doc>
<doc id="566365" url="https://sk.wikipedia.org/wiki?curid=566365" title="Teritórium">
Teritórium

Teritórium môže byť:

</doc>
<doc id="566366" url="https://sk.wikipedia.org/wiki?curid=566366" title="Revír">
Revír

Revír môže byť:

</doc>
<doc id="566372" url="https://sk.wikipedia.org/wiki?curid=566372" title="Bořek Šípek">
Bořek Šípek

Prof. Ing. arch. Bořek Šípek (* 14. jún 1949, Praha – † 13. február 2016) bol svetoznámy český výtvarník, architekt, dizajnér a vysokoškolský učiteľ, známy najmä ako tvorca sklenených umeleckých objektov a nábytku alebo ako hlavný architekt správy Pražského hradu z obdobia prezidenta Václava Havla (19922002). Bol tiež umeleckým riaditeľom spoločnosti "Czech Deco Team" – združenia architektov, dizajnérov, výrobcov a dovozcov dizajnového nábytku.
Životopis.
Detstvo Bořka Šípka ovplyvnilo smerom k samostatnosti a zodpovednosti. Ako sedemročný sa musel vyrovnať so smrťou svojho otca a o deväť rokov neskôr zomrela aj jeho matka. (Obaja jeho rodičia zomreli na rakovinu.) Bořkovým poručníkom sa stal René Roubíček, sklársky majster, ktorý prispel k tomu, že si Bořek Šípek na prahu dospelosti zvolil sklárstvo ako svoj odbor.
V roku 1968, po absolvovaní umeleckej priemyslovky, ako devätnásťročný emigroval so svojou sestrou. V Nemecku pôsobil do roku 1983. Tu vyštudoval architektúru (v Hamburgu) a zároveň s tým študoval aj filozofiu (v Stuttgarte). V roku 1979 získal doktorát na Fakulte architektúry na Technickej univerzite v Delfách. Hovoril piatimi jazykmi.
V roku 1983 presídlil do Amsterdamu. Tam založil vlastné architektonické a dizajnové štúdio "Aletrego". V Holandsku sa oženil s anglickou tanečnicou a choreografkou Bambi Uden. Z manželstva sa narodili synovia Milan a Dalibor. Na začiatku 80. rokov si Šípka vybrala v Holandsku talianska dizajnérska nábytkárska firma Driade ako jedného zo svojich dvorných návrhárov.
V roku 1989 založil v Prahe svoje nové umelecké štúdio. V Novom Bore v roku 1991 potom s Petrom Novotným a Liborom Fafalom založili sklársku firmu "Ajeto". V roku 1990 sa vrátil do Prahy, bol menovaný profesorom architektúry a dizajnu, pôsobil na Vysokej škole umeleckopriemyselnej v Prahe (VŠUP), túto činnosť ukončil v roku 1998.
V rokoch 19922002 pôsobil vo funkcii hlavného architekta správy Pražského hradu, kde pracoval na obnove hradných interiérov. Pre priateľa Václava Havla vytvoril rad artefaktov. Stal sa jediným výtvarníkom, ktorý po Josipovi Plečnikovi zasiahol do architektonickej a výtvarnej podoby hradných interiérov: pre reprezentatívne priestory Hradu pod jeho vedením vznikli unikátne lustre a ďalšie svietidlá, vázy, súbory nápojového skla, sklenené súčasti nábytku a ďalšie interiérové vybavenie.
V roku 1999 bol menovaný profesorom architektúry a dizajnu na Univerzite priemyselného dizajnu vo Viedni. V roku 2004 vytvoril scénu a kostýmy pre operu Nagano. V roku 2007 vytvoril výhry pre súťaž ČT "O korunu kráľa Karla" (viď foto). V septembri 2008 inštaloval prvú veľkú výstavu českých umelcov v čínskom Pekingu. V marci 2012 otvoril novú skláreň v Novom Bore – "Studio Anežka" ako miesto výroby svojich sklenených objektov a originálneho dizajnového skla. V roku 2013 vystavoval v rámci kolekcie svietidiel firmy Lasvit na veľtrhu Salone Internazionale del Mobile v Miláne, výstave Tortona Design Week a veľtrhu Index v Dubaji.
Žil v Prahe a v rokoch 2005 až 2012 bol dekanom Fakulty umení a architektúry Technickej univerzity v Liberci. Tu založil nový študijný odbor „Environmental Design“.
Jeho partnerkou bola speváčka Leona Machálková, ktorá mu 11. januára 2003 v Thajsku porodila syna Artura. Od roku 2015 trpel rakovinou pankreasu.
Jeho diela je možné nájsť v mnohých stálych zbierkach svetových galérií a múzeí (New York, Amsterdam, Paríž, Londýn, Soul, Bejrút, Tokio, Bangkok, Šanghaj) a pod. Práce Bořka Šípka sú tiež v súkromných zbierkach aj zbierkach radu umelcov, vlastní ich napríklad Mick Jagger, Bob Dylan, Karl Lagerfeld a Jean-Paul Gaultier. Jeho návrhy využívajú talianske značky (Driade, Alessi a iné), aj ďalšie svetové firmy: Leitner Interier Designer, Vitra, Rosenthal, Sevres, Editions Steltman alebo Franz Wittmann Möbelwerkstätten.

</doc>
<doc id="566373" url="https://sk.wikipedia.org/wiki?curid=566373" title="Aratos">
Aratos

Aratos alebo Arátos ("Aratos", ) môže byť:
Aratus môže byť aj:

</doc>
<doc id="566374" url="https://sk.wikipedia.org/wiki?curid=566374" title="R-37">
R-37

R-37 (v kóde NATO: AA-X-13/AA-13 Arrow) je protilietadlová strela dlhého dosahu s aktívnym radarovým navádzaním. Je určená na ničenie stíhačiek, bojových lietadiel, bombardérov, transportných lietadiel, vrtuľníkov a rakiet s plochou dráhou letu.
Je schopná zasahovať ciele vo dne i v noci, na pozadí Zeme alebo vodnej hladiny a taktiež v prostredí elektronického boja.
Vznik a vývoj.
V prvej polovici osemdesiatych rokov 20. storočia boli zahájené práce na modernizácii lietadla MiG-31, ktoré dostalo označenie MiG-31M. Vývoj tohto výrazne modifikovaného variantu síce nebol v dôsledku zmeny politickej situácie ukončený, ale umožnil vznik novej protilietadlovej strely dlhého dosahu, ktorá bola vyvinutá na báze rakety R-33. MiG-31M totiž mal byť vybavený okrem modernejšej avioniky aj novou raketou typu vzduch-vzduch s dlhším doletom. 
Projekt vývoja rakety nazvanej K-37 (Výrobok 610) bol zahájený v konštrukčnej kancelárii Vympel dňa 8. apríla 1983. Prvá fáza testovania novej rakety sa začala v roku 1988, pričom najskôr išlo len o niekoľko skúšobných výstrelov bez riadiaceho systému. O rok neskôr už boli otestované prvé dve rakety s navádzacím systémom a v apríli 1994 K-37 úspešne zasiahla vzdušný cieľ na rekordnú vzdialenosť . Testovanie strely pokračovalo až do roku 1997, v ktorom došlo k zásadnému zlomu, keď sa naštrbila spolupráca s ukrajinskými dodávateľskými podnikmi. Tie boli významným faktorom pri vzniku rakety, keďže sa podieľali na vývoji jej navádzacieho systému. Preto bolo prijaté rozhodnutie, že navádzací systém bude vlastnej produkcie a bude pozostávať iba z ruských komponentov. Takto modifikovaná raketa dostala označenie K-37M (Výrobok 610M) a bola integrovaná do zbraňových systémov novej verzie MiG-31BM. Pod označením RVV-BD bola raketa prezentovaná na niekoľkých výstavách vojenskej techniky a jej sériová výroba bola spustená v roku 2014. 
Konštrukcia a vlastnosti.
R-37M má na dnešnú dobu už klasické usporiadanie. V prednej časti sa nachádza aktívna rádiolokačná navádzacia hlavica 9b-1103M-350 vyvinutá Výskumným ústavom "AGAT", za ktorou je bezkontaktný rádiový, ale aj kontaktný elektromechanický zapaľovač. Nasleduje vysoko výbušná bojová hlavica s hmotnosťou . V zadnej časti je pohonná jednotka na pevné palivo. Raketa je dlhá a váži . Za dlhými nosnými plochami v polovici trupu nasledujú štyri ovládacie plochy v zadnej časti rakety, ktoré sú sklopné kvôli lepšiemu umiestneniu pod trupom lietadla. Trup strely má priemer a rozpätie zadných ovládacích plôch je .
Strela je schopná ničiť nepriateľské lietadlá manévrujúce s preťažením 8 g. Bola vyvinutá pre lietadlo MiG-31BM/BSM, ktoré môže niesť na závesníkoch AKU-410-1 (CRA-620) až 4 rakety tohto typu. MiG-31 dokáže navádzať tieto strely súčasne na 4 ciele nachádzajúce sa v rôznych výškach. RVV-BD je schopná zasahovať jednak nízkoletiace ciele od výšok nad zemou, ale aj ciele vo vysokých letových hladinách až do nadmorskej výšky . Raketa má maximálnu rýchlosť Mach 6.
V počiatočnej fáze letu približne je navedenie inerciálne s povelovou korekciou pomocou datalinku, v záverečnej fáze je raketa navádzaná aktívnym radarovým systémom.
Uvádzaná životnosť rakety je 8 rokov.
Používatelia.
 Rusko

</doc>
<doc id="566385" url="https://sk.wikipedia.org/wiki?curid=566385" title="Vyšné smrekovické pliesko">
Vyšné smrekovické pliesko

Vyšné smrekovické pliesko (), leží poniže ústia Furkotskej doliny, v severovýchodnej časti "Smrekovice", na severovýchod od Nižného smrekovického plieska vo Vysokých Tatrách. Je veľmi pravdepodobné, že toto pliesko nenávratne zmizne. Často je vyschnuté alebo sú na jeho mieste malé mláky. Tesne nad ním, z južnej strany, je už celkom rašelinou vyplnené dno plesa, ktorému sa vraví "Modrý kút". Pliesko je v nadmorskej výške asi . Nevedú k nemu turistické cesty. Víchrica v roku 2004 okolo neho zdevastovala lesný porast.

</doc>
<doc id="566393" url="https://sk.wikipedia.org/wiki?curid=566393" title="Nižné smrekovické pliesko">
Nižné smrekovické pliesko

Nižné smrekovické pliesko (), leží poniže ústia Furkotskej doliny, v severovýchodnej časti "Smrekovice" a na juhozápad od Vyšného smrekovického plieska vo Vysokých Tatrách. Pliesko je v nadmorskej výške asi . Zarastá rašelinou a kosodrevinou. Nevedú k nemu turistické cesty. Víchrica v roku 2004 okolo neho zdevastovala lesný porast.

</doc>
<doc id="566394" url="https://sk.wikipedia.org/wiki?curid=566394" title="Nižné Wahlenbergovo pleso">
Nižné Wahlenbergovo pleso

Nižné Wahlenbergovo pleso (, , ), leží uprostred štvrtého stupňa Furkotskej doliny pod "Soliskovými vežami" na západ od turistického chodníka vo Vysokých Tatrách.
Názov.
Obe plesá Nižné i Vyšné Wahlenbergovo pleso dostali meno po švédskom botanikovi a lekárovi Göranovi Wahlenbergovi, ktorý v roku 1813 prebádal vegetáciu Vysokých Tatier. Na rozdiel od nižšie položených Furkotských plies, označujú staršie pramene dvojicu plies ako "Vyšné furkotské plesá".
Turistika.
Po žltej turistickej značke zo Štrbského plesa okolo Vodopád Skok na Bystré sedlo.

</doc>
<doc id="566395" url="https://sk.wikipedia.org/wiki?curid=566395" title="Mravenčák">
Mravenčák

Mravenčák je prírodná pamiatka ev. č. 1507 južne od mesta Klášterec nad Ohří v okrese Chomutov. Oblasť spravuje Agentúra ochrany prírody a krajiny ČR.
Ochrana.
Predmetom ochrany je skalnatý vrchol s kolmou stenou s teplomilnou stepnou kvetenou. Vrchol o nadmorskej výške 531 metrov geomorfologicky spadá do celku Doupovské hory, okrsku Jehličenská vrchovina a podokrsku Martinovská hornatina.

</doc>
<doc id="566396" url="https://sk.wikipedia.org/wiki?curid=566396" title="Mária Mázorová">
Mária Mázorová

Mária Mázorová (rodená "Marie Panczaková" * 8. február 1928, Praha, Česko† 12. február 2016, Zvolen, Slovensko) bola významná folkloristka, pedagogička, choreografka a zakladateľka dvoch známych slovenských folklórnych súborov "Zornička" a "Marína".
Zakladateľka tanečného odboru Ľudovej školy umenia vo Zvolene, autorka osnov, učebných plánov a metodiky pre ĽŠU, zakladateľka a umelecká vedúca folklórnych súborov "Marína" a "Zornička", autorka knihy "Slovenské ľudové tance", iniciátorka a prezidentka Medzinárodného detského folklórneho festivalu vo Zvolene, držiteľka Ceny mesta Zvolen za rok 2006 a ocenenia "Kvet kultúry a umenia" za rok 2008, ktoré jej udelil Banskobystrický samosprávny kraj.
Životopis.
Narodila sa 8. februára 1928 v Prahe ukrajinskím vysťahovalcom od Ľvova Stepanovi Pančakovi a Márii, rodenej Szywagovej.
Od roku 1933 členka Baletnej školy Františka Bublu, potom Baletnej školy primabaleríny Národného divadla v Prahe Zdeňky Zabylovej, neskôr Tanečného štúdia Ruženy Gottliebovej. Roku 1946 objavuje slovenský folklór na Poľnohospodárskej výstave v Prahe, kam prof. Karel Plicka pozval popredné folklórne skupiny zo Slovenska.Ako poslucháčka Karlovej univerzity (slovanské literatúry, anglistika) tancuje v tanečnej skupine pri činohre Národného divadla a vo Vysokoškolskom súbore piesní a tancov. V 5. semestri necháva vysokoškolské štúdium (so samými jednotkami) a nastupuje ako profesionálna tanečnica do Štátneho súboru piesní a tancov, kde neskôr pôsobí ako tajomníčka tanečnej zložky. Vo Vysokoškolskom folklórnom súbore pri Vysokej škole ekonomickej v Prahe pôsobí ako choreografka a inštruktorka. Tu sa zoznamuje so svojím budúcim manželom, Slovákom Martinom Mázorom z Kalinova pri Lučenci, ktorý je v súbore vedúcim slovenskej zložky.
V roku 1953 sa vydáva, 1958 sťahovanie do Liptovského Mikuláša, kde vedie folklórny súbor Máj, založený jej manželom v roku 1956. V 1960 sťahovanie do Zvolena. Pracuje v kultúrnom oddelení Okresnej odborovej rady vo Zvolene, v r. 1961 prichádza do Ľudovej školy umenia vo Zvolene, ako prvá učiteľka novovzniknutého tanečného odboru.
V roku 1966 vznikol súbor "Marína" (z troch zdrojov konkurz – súbor Hron Gymnázium, súbor Rozlet priemyslovka a absolventky ĽŠU Zvolen. Viedla ho do 1981 kedy ho odovzdala Jánovi Jamriškovi. V marci 1967 vznikol z najlepších detí na ĽŠU folklórny súbor "Zornička", lebo doba si žiadala rôzne programy a bolo výhodné mať pripravený program s jedným kádrom detí. Samozrejme popri tom vždy účinkovali aspoň raz do roka všetci žiaci tanečného odboru s tzv. školským programom.
V oblasti školstva sa zaslúžila o základné učebné štruktúry pre tanečné odbory ĽŠU, lebo dovtedy nič také neexistovalo (osnovy učebné plány, metodiky a pod.) To ju priviedlo do metodického centra pri KPÚ v Banskej Bystrici neskôr do metodickej komisie pri MŠ SSR v Bratislave. Z toho vyplývala lektorská činnosť na mnohých preškoľovaniach, seminároch a kurzoch s krajskou aj celoslovenskou pôsobnosťou. Popri výučbe klasického tanca, tanečnej gymnastiky a výrazového tanca zaviedla na ĽŠU výučbu ľudových tancov, ktoré sa predtým vôbec nevyučovali a nejaký čas ich učila na ĽŠU vo Zvolene načierno s vedomím inšpektorky MŠ SSR. Bolo treba vydať veľa metodických materiálov, nakoniec aj knihu učebnicu slovenské ľudové tance, ktorú iniciovala a robila ako vedúca tvorivého tímu (Dr. Kliment Ondrejka, Dr. Oskar Elschek, Dr. Viera Nosáľová, Mgr. Heda Šimoneková atď.
Znalosti folklórneho materiálu získala pri prvých samostatných výskumoch organizovaných ešte z Prahy (1950 Važec, 51 Očová, 52 Poniky, Východná ai), a neskôr pri výberových cestách pre folklórne programy vo Východnej, Detve, Prešove atď. a pri spolupráci s folklórnymi skupinami a súbormi na dedinách. Po príchode z Prahy do L. Mikuláša jej veľmi pomohlo nadviazať takmer so všetkými folklórnymi súbormi v mestách a dedinách, keď robila inštruktorku II. celoštátnej spartakiády pre súborovú skladbu "Pieseň rodnej zeme" (1960) bola krajskou a pre dievčenské tance aj celoslovenskou inštruktorkou.
Od roku 1961 pracovala ako členka programovej rady a režisérka vo Východnej od roku 1966 (od začiatku) pre "Podpolianske folklórne slávnosti" v Detve, potom takisto v detskom Prešove, príležitostne aj inde (Podhorie, Veľká Lehota). Aj na nefolklórnych festivaloch robila réžie – Nové Zámky, Šaľa. Zúčastnila sa mnohých seminárov, kurzov a školení ako lektorka tu i v zahraničí a pre zahraničných Slovákov. Bola členkou poradných zborov v okrese, v kraji a pri Osvetovom ústave, aj po roku 1989 v Národnom osvetovom centre (NOC) v Bratislave.
Deti Ľuba (1954) a Martin (1955) sa narodili v Prahe, Zlatica (1960) vo Zvolene. Všetky tri deti odmalička tancovali – bolo to nutné aj preto aby mohli byť s matkou na vystúpeniach, festivaloch atď. Našťastie im to išlo. Ľubka sa neskôr stala členkou a sólistkou v Lúčnici. Martin tancoval aj v Jánošíku Brno, Zlatka spolupracovala s bratislavskou Studienkou. Zo siedmich starších vnukov tiež šesť pôsobilo v súbore, tancovali a chlapci Martin a Jakub aj hrali na píšťalku a fujaru (vnučka Barborka úspešne aj konferovala), prvé vystúpenia v kroji na pódiu má aj vnučka Mirka.
Od roku 2002 bola Mária Mázorová prezidentkou Medzinárodného detského folklórneho festivalu vo Zvolene, ktorý od roku 2001 organizuje mesto Zvolen, Folklórna únia Slovenska a najviac DFSŽ Zornička.
Získala mnoho uznaní doma ale aj v zahraničí (ako tanečnica a neskôr vedúca súborov pochodila desiatky krajín Európy i Čínu), v roku 2006 jej Mesto Zvolen udelilo najvyššie ocenenie Cenu Mesta Zvolen. 2013 dostala cenu Ferdinanda Kubalu, ktorá sa každoročne udeľuje za šírenie tradičnej ľudovej hudobnej kultúry medzi mládežou.
Mária Mázorová zomrela 12. februára vo veku 88 rokov. Napriek vysokému veku bola stále aktívna a až do posledných chvíľ obohacovala svet svojím úsmevom, prácou a pozitívnou energiou.

</doc>
<doc id="566411" url="https://sk.wikipedia.org/wiki?curid=566411" title="Soliskové pliesko">
Soliskové pliesko

Soliskové pliesko () je v hornej časti Furkotskej doliny na sever od blízkeho Nižného Wahlenbergovho plesa. Preteká cez neho Furkotský potok, ktorý vyteká z Veľkého Wahlenbergovho plesa. Trochu ďalej na sever od neho je maličné "Soliskové oko", ktoré je v nadmorskej výške asi .
Názov.
Názov sa objavuje len v novších turistických sprievodcoch a mapách. Názov je motivovaný "Soliskovým hrebeňom".
Turistika.
Po žltej turistickej značke zo Štrbského Plesa okolo Vodopádu Skok na Bystré sedlo.

</doc>
<doc id="566414" url="https://sk.wikipedia.org/wiki?curid=566414" title="Borievka virgínska">
Borievka virgínska

Borievka virgínska ("Juniperus virginiana") je ihličnatá drevina z čeľade cyprusovitých. Je to vysoký strom s drobným šupinovitým olistením a tmavo modrými, na povrchu srienistými plodmi. Vyskytuje sa na rozsiahlom území vo východných oblastiach Severnej Ameriky. Je pestovaný v početných kultivaroch ako okrasná drevina.
Opis.
Borievka virgínska je dvojdomý strom, dorastajúci do výšky až 30 metrov. Kmeň býva jednoduchý, koruna je úzka stĺpovitá, kužeľovitá, guľovitá alebo sploštená. Niektoré záhradné kultivary majú krovitý rast. Staršia borka je červenohnedá a odlupuje sa v úzkych pozdĺžnych pruhoch. Vetvy sú stúpavé alebo previsavé. Letorasty sú tenké, štvorhranné a väčšinou vzpriamené. Kôra tenkých vetvičiek je hladká. Ihličie je zelené, v zime niekedy prechádza do hrdzavo hnedej. Ihlice sú na okraji celokrajné, bez zubov. Juvenilné ihličie je ihlicovité, protistojné, 3 až 6 mm dlhé. Dospelé ihlice sú šupinovité, kosoštvorcový vajcovité, kýlnaté, 1 až 3 mm dlhé, na vrchole špicaté (var. "Virginiana") alebo tupé až špicaté (var. "Silicicola"), na konci odstávajúce od vetvičiek. Na chrbte majú drobné žliazky. Prekrývajú sa viac než štvrtinou dĺžky. Plody sú guľovité až vajcovité, 3 až 6 mm dlhé, za zrelosti hnedasto modré až modročierne, na povrchu pokryté šedým povlakom. Obsahujú 1 až 2, zriedkavejšie 3 semená. Dozrievajú 1. rokom. Semená sú 1,5 až 4 mm dlhá.
Rastliny začínajú plodiť vo veku okolo 10 rokov. Bohatšie násady plodov sa objavujú periodicky po 2 až 3 rokoch, medzitým je úroda slabá. Zrelé plody zostávajú na stromoch aj cez zimu a neotvárajú sa.
Rozšírenie.
Borievka virgínska je rozšírená v stredných a východných oblastiach USA a juhovýchodnej Kanade. Má rozsiahly areál rozšírenia, najväčší medzi všetkými východoamerickými ihličnatými stromami. Tento druh borievky je veľmi variabilný a rastie na celej škále stanovíšť od suchých skalných východzov až po bažinaté pôdy. Najčastejšie rastie v spoločnosti borovice ježatej ("Pinus echinata"), borovice viržínskej ("P. virginiana"), duba červeného ("Quercus rubra"), duba bieleho ("Q. alba"), orecha čierneho ("Juglans nigra"), orechovece ("Cary") a ďalších drevín.
Ekologické interakcie.
Plody vyhľadávajú vtáky a zvieratá ako potravu a rozširujú semená. V oblasti výskytu patrí borievka virgínska medzi pionierske druhy a osídľuje voľné plochy (napr. Staré pasienky) ako jedna z prvých drevín.
Rekordy.
Najväčšie exempláre tejto borievky dosahujú výšky 22 metrov a hrúbku kmeňa 160 cm, pri meraní vo výške 1,3 metra od zeme. Najstarší exemplár bol nájdený v západnej Virgínii a jeho vek bol stanovený na 940 rokov.
Taxonómia.
"Juniperus virginiana" je v rámci rodu "Juniperus" radený do sekcie "Sabina".
Sú rozlišované 2 variety. Varieta "virginiana" je vysoký strom, rastúci najmä v horách. Varieta "silicicola" je nižšieho vzrastu (do 10 metrov), má sploštenú korunu a je rozšírený iba pozdĺž jv. pobrežia USA a na Floride.
Kultivary.
Do Európy bola borievka virgínska privezená už pred rokom 1664. Bolo vyšľachtených množstvo kultivarov (v Lexikóne okrasných drevín ich je uvedené 34), najstaršie pochádzajú už z polovice 19. storočia. Z pestovateľského hľadiska patria medzi významnejšie kultivary najmä 'Burkii', 'Canaertii', Elegantissima', 'Glauca', 'Globosa', 'Grey Owl', 'Hillii', 'Nana Compacta', 'Pendula', 'Pendula Viridis', 'Pseudocupressus', 'Pyramidiformis', 'Schottii', 'Skyrocket' a 'Tripartita'.
Niekedy sú kultivary borievky virgínskej nesprávne uvádzané ako kultivary borievky skalnej ("J. scopulorum") alebo naopak.
Význam.
Drevo borievky virgínskej je lososovo červené, vonné a vysoko cenené. Používalo sa hlavne na výrobu nábytku, obkladov a ceruziek. Silícia odpudzuje mole a drevo slúžilo tiež na výrobu debien. Z dreva sa v minulosti destiloval tzv. Cédrový olej, používaný napr. V kozmetike.
Borievka virgínska je na Slovensku hojne pestovaná ako okrasná drevina.

</doc>
<doc id="566417" url="https://sk.wikipedia.org/wiki?curid=566417" title="Emil Novotný">
Emil Novotný

Emil Novotný (* 7. september 1903, Ružomberok – † 20. január 1988, Nitra) bol vojak, významný slovenský dôstojník z povolania, jeden z mála dôstojníkov generálneho štábu slovenskej armády v I. ČSR, príslušník česko-slovenskej a neskôr slovenskej armády, náčelník štábu poľnej armády v r. 1939, zástupca veliteľa Vzdušných síl, vojenský pedagóg a zástupca veliteľa slov. Vysokej vojennej školy, naposledy v hodnosti podplukovníka generálneho štábu. Bol účastníkom 2. svetovej vojny. Významne sa podieľal na vzniku a vybudovaní slov. brannej moci.
Životopis.
Narodil sa v Ružomberku, bol slovenskej národnosti, rímskokatolíckeho vierovyznania. Vyrastal v skromných pomeroch, v rodine robotníka. Jeho otcom bol Ján Novotný, pochádzajúci pôvodne z Čiech a matkou Anna, rodená Drahuradová.
Mladosť.
Po absolvovaní 6 tried ľudovej školy s vyučovacím jazykom maďarským študoval štyri ročníky na gymnáziu v Ružomberku, no neskôr pre nedostatok finančných prostriedkov musel prestúpiť na obchodnú akadémiu v Dolnom Kubíne, na ktorej po absolvovaní troch ročníkov v roku 1923 úspešne zmaturoval. Jazykovo bol nadaný, ovládal francúzsky, nemecký, ruský, maďarský a rumunský jazyk.
V roku 1923 bol riadne odvedený ako schopný výkonu vojenskej služby. Prejavil záujem stať sa dôstojníkom z povolania a po úspešne zvládnutých prijímacích skúškach sa stal dňom 1. 10. 1923 vojenských akademikom vo Vojenskej akadémii v Hraniciach, ako jeden z mála Slovákov. Na VA študoval dva roky s predurčením ako budúci dôstojník pechoty. VA úspešne ukončil dňa 15. 8. 1925, kedy bol z VA slávnostne vyradený a bol menovaný poručíkom pechoty.
Dôstojníkom československej armády.
Ako čerstvý poručík pechoty bol premiestnený dňom 15. 8. 1925 k pešiemu pluku 4 „Prokopa Velikého“ v Hradci Králové, k jeho 6. poľnej rote ako veliteľ čaty. Od augusta 1925 do októbra 1926 absolvoval aplikačnú školu pre dôstojníkov pechoty z povolania v Miloviciach. Dňom 1. 10. 1929 bol povýšený do hodnosti nadporučíka pechoty. V roku 1930 bol premiestnený k pešiemu pluku 11 „Františka Palackého“ v Písku, opäť ustanovený do funkcie veliteľa čaty u 6. poľnej roty. Ako schopný dôstojník okrem funkcie veliteľa čaty vykonával aj ďalšie zodpovedné funkcie, absolvoval rôzne odborné kurzy, pričom od októbra 1930 bol ustanovený stálym učiteľom na škole pre výchovu dôstojníkov pechoty v zálohe 5. divízie.
Štúdium na Vysokej škole vojnovej v Prahe.
Ako schopný a nadaný dôstojník sa rozhodol pre zvýšenie svojho vojensko-odborného vzdelania a podal si prihlášku na Vysokú školu vojnovú v Prahe. Na základe výborných výsledkov prijímacích skúšok bol na VVŠ prijatý a od 18. 6. 1932 sa stal študentom školy. V I. ročníku absolvoval stáže u útvarov viacerých druhov zbraní, v II. a III. ročníku VŠV absolvoval náročné teoretické štúdium. Počas štúdia na VŠV úspešne absolvoval kurz pre leteckých pozorovateľov zbraní pri Leteckom učilišti v Prostějove, po ukončení ktorého bol od 1. 10. 1934 menovaný leteckým pozorovateľom štábu, v roku 1934 bol taktiež povýšený do hodnosti kapitána pechoty. V lete 1935 úspešne ukončil štúdium na pražskej VŠV.
Služba u štábov vyšších veliteľstiev.
Po absolvovaní VŠV bol pridelený k štábu 12. divízie v Užhorode a dňom 1. 10. 1935 bol menovaný poľným leteckým pozorovateľom štábu. Na štábe 12. divízie vykonával funkciu prednostu 2. (spravodajského) oddelenia, bol zaradený aj u ďalších oddelení. V júli 1936 bol preradený do kategórie dôstojníkov generálneho štábu. Od októbra 1936 do marca 1939 vykonával funkciu prideleného dôstojníka operačného oddelenia veliteľstva VII. zboru v Banskej Bystrici. V roku 1937 bol povýšený do hodnosti štábneho kapitána generálneho štábu. 
V rámci všeobecnej mobilizácie československej armády v roku 1938 vykonával funkciu prednostu 2. (spravodajského) oddelenia štábu VII. zboru „Hurban“ so stanoviskom veliteľa vo Vrábľoch. Vo výkone tejto funkcie sa počas mobilizácie veľmi dobre osvedčil. 
Od januára do marca 1939 vykonával funkciu pridelenca pražského MNO pri Krajinskej vláde Karpatskej Ukrajiny (pôvodný názov Podkarpatská Rus) v Chuste. S divíziou sa zúčastnil ústupových bojov, keď proti nej útočila maďarská armáda pri obsadzovaní Karpatskej Ukrajiny dňa 14. 3. 1939 a v nasledujúcich dňoch.
Dôstojníkom slovenskej armády.
Po rozpade ČSR a vzniku Slovenského štátu dňa 14. 3. 1939 sa stal príslušníkom slovenskej armády. Po reorganizácii slovenskej armády bol v máji 1939 premiestnený k MNO a bol menovaný do funkcie podnáčelníka štábu HVV. V máji 1939 bol povýšený do hodnosti majora generálneho štábu. 
Zúčastnil sa ťaženia slovenskej armády proti Poľsku v dobe od 28. 8. do 8. 10. 1939, kedy vykonával funkciu náčelníka štábu poľnej armády „Bernolák“. Aj tu sa veľmi dobre osvedčil.
Vo februári 1940 bol ustanovený zástupcom veliteľa Vysokej vojennej školy v Bratislave, no zakrátko bol vymenovaný vojenským atašé v Rumunsku. V Rumunsku pobudol len krátko, od októbra 1940 do júla 1942 vykonával funkciu náčelníka štábu veliteľstva Vzdušných zbraní v Trenčíne, zároveň vykonával aj funkciu zástupcu šéfa Vzdušného úradu. V novembri 1940 bol povýšený do hodnosti podplukovníka generálneho štábu.
Na frontoch 2. svetovej vojny a v zázemí.
Od júna 1941 sa zúčastnil ťaženia slovenskej armády proti ZSSR ako náčelník štábu operačného veliteľstva Vzdušných zbraní „LIPA“. Neskôr v novovytvorenom štábe VZ „VIKTOR II“ vykonával funkciu náčelníka štábu a zástupcu veliteľa VZ. Na Slovensko sa vrátil 28. 10. 1941.
Po návrate z frontu znovu vykonával funkciu náčelníka štábu VVZ v Trenčíne. V júli 1942 bol opätovne poslaný do poľa, k Rýchlej divízii ako jej náčelník štábu. Tu zotrval až do 11. 12. 1942. S RD sa zúčastnil ťažkých bojov na Kaukaze a bojov o Rostov. 
Po návrate z poľa už nebol ustanovený do funkcie zodpovedajúcej jeho vzdelaniu a hodnosti z dôvodu nezhôd s najvyššími armádnymi predstaviteľmi, predovšetkým ministrom NO generálom I. triedy Ferdinandom Čatlošom a generálom II. triedy Augustínom Malárom. Napriek tomu, že bol erudovaným a skúseným starším dôstojníkom generálneho štábu s frontovými skúsenosťami, bol po premiestnení k MNO od marca 1943 ustanovený do podradnej funkcie prednostu Vojenského dopravného úradu a šéfa Civilnej protileteckej ochrany.
Koniec vojenskej služby.
Keďže pplk. gšt. E. Novotný nevidel v armáde svoju ďalšiu perspektívu, požiadal ešte v roku 1943 o superarbitračné konanie zo zdravotných dôvodov, pre vážne zdravotné problémy so sluchom v dôsledku lietania. Nakoniec bol komisiou superarbitrovaný ako neschopný vojenskej služby, bol prepustený z vojenskej činnej služby a preložený do výslužby.
Už ako civilista pracoval ako administratívny riaditeľ v leteckej továrni v Trenčianskych Biskupiciach až do novembra 1944. Po začatí SNP podával povstaleckým jednotkám potrebné informácie a inú pomoc. Samotného SNP sa nemohol zúčastniť pre zlý zdravotný stav. 
Napriek tomu, že bol už vyše roka penzionovaný, po potlačení SNP bol bratislavskou vládou ako pplk. gšt. v. v. dňom 1. 3. 1945 dočasne povolaný do vojenskej činnej služby počas brannej pohotovosti štátu a zároveň bol ustanovený veliteľom Civilnej protileteckej ochrany so sídlom veliteľstva v Bratislave. Z tejto funkcie však krátko na to, po mesiaci dezertoval.
V civilnom živote.
Od novembra roku 1946 bol zamestnaný ako riaditeľ ČSA v Prahe. Na funkcii riaditeľa ČSA zotrval až do októbra 1948, kedy bol odvolaný v rámci čistiek nového komunistického režimu, ktorý sa začal zbavovať tzv. „nepriateľov režimu“ zaradených v štátnych službách. Ešte počas činnosti v ČSA bol v roku 1947 nakrátko povolaný do činnej služby v československej armáde, ako pplk. gšt., no následne bol zo zdravotných dôvodov opätovne preložený do výslužby. 
V nasledujúcich rokoch vymenil viacero povolaní. V rokoch 1949 až 1951 pracoval ako úradník v Matici Slovenskej v Martine, v rokoch 1951 až 1953 ako úradník v Investičnej banke v Žiline, neskôr pracoval v ďalších podnikoch ako úradník alebo skladník. V roku 1956 bol prepustený z politických dôvodov zo zamestnania v spoločnosti Geologický prieskum v Turčianskych Tepliciach a viackrát vyšetrovaný pre službu v slovenskej armáde. Neskôr pracoval ako robotník v celulózke v rodnom Ružomberku.

</doc>
<doc id="566418" url="https://sk.wikipedia.org/wiki?curid=566418" title="Ciboušov (národná prírodná pamiatka)">
Ciboušov (národná prírodná pamiatka)

Ciboušov je národná prírodná pamiatka (skrátene NPP) chránená z dôvodu ochrany mineralogického náleziska jaspisov a ametystov, drahokamenných foriem kremeňa. Vyhlásená bola rozhodnutím rady Okresného národného výboru Chomutov v roku 1983. Rozkladá sa na úpätí Krušných hôr pri obci Ciboušov, neďaleko mesta Klášterca nad Ohří na území o rozlohe 4,96ha. Z mineralogického pohľadu patrí Ciboušov medzi najvýznamnejšie národné prírodné pamiatky v severozápadných Čechách.
Lokalita.
Lokalita Ciboušov je situovaná na úpätí Krušných hôr, neďaleko mesta Klášterca nad Ohří. Nachádza sa vnadmorskej výške 425-460m n.m., 2km severne až severozápadne od rovnomennej obce Ciboušov, na južnom svahu hrebeňa, ktorý je označovaný ako "Liščí doupě". V blízkosti národnej prírodnej pamiatky Ciboušov sa nachádza na temene Holubieho vrchu, v nadmorskej výške 550-577m n.m., Národná prírodná pamiatka Doupňák. Vyhlásená bola tiež v roku 1983 pre rovnaký mineralogický význam, teda pre náleziská jaspisu a ametystov. Národná prírodná pamiatka Doupňák sa rozkladá na území o veľkosti 12ha, je teda viac ako dvakrát väčšia, než je rozloha národnej prírodnej pamiatky Ciboušov. Medzi ďalšie významné lokality z hľadiska výskytu minerálov, konkrétne achátu, patrí Horní Halže, susediaca s obcou Měděnec. 
História.
Názov Krušných hôr pochádza od slova "krušenie" a súvisí s výskytom minerálnych rúd, predovšetkým cínu a striebra, lebo po objavení boli tieto rudy dobývané rozrušovaním čiže krušením. Medzi najvýznamnejšie náleziská minerálov patria NPP Ciboušov, NPP Doupňák, Horní Halže a iné.
Kremenné žily s drahokamovým odrodami, jaspismi a ametystami, boli v tejto oblasti nájdené v 14.storočí a ich ťažba prebiehala až do 16.storočia. Ťažené boli meter hrubé žily, tvorené fialovými ametystami, ktoré boli ostro ohraničené, a ktoré na seba nasadali v niekoľkých vrstvách, a voľné dutiny boli vyplnené tehlovo a masovo sfarbenými jaspismi.
V období stredoveku, kedy tu prebiehala ťažba najintenzívnejšie, bolo spracovanie jaspisov a ametystov veľmi dômyselné. Najskôr sa nechali hrubé a vylámané balvany rozrezať na tenké doštičky s hrúbkou 8 až 15 mm. Takto narezané doštičky o rôznej veľkosti boli následne z jednej strany dokonale vybrúsené a vyleštené. Druhá strana sa ponechala neopracovaná. Touto nezbrúsenou stranou sa ukotvili drahokamy do pripravených lôžok v nahodenej omietke a vzniknuté škáry sa vyplnili štukou.
Týmito minerálmi nechal Karol IV. Vyzdobiť kaplnku hradu Karlštejn a svätováclavskú kaplnku vo svätovítskej katedrále na Pražskom hrade. Znovu sa pokračovalo v ťažbe v storočí devätnástom. Dodnes sú zásahy človeka do krajiny zrejmé, v podobe odvalov a ťažobných rýh. Ťažba bola však preukázaná až v roku 1982, kedy v tejto lokalite vykonal archeologický výskum Petr Machek. Všimol si totiž podoby drahokamových odrôd s kameňmi, ktoré boli použité na výzdobe katedrály i Karlštejnu. Práve z tohto dôvodu bolo územie v roku 1982 vyhlásené za osobitne chránené. Znovu bolo ako národná prírodná pamiatka zriadené vyhláškou Ministerstva životného prostredia č. 147/2014 Zb. 
Prírodné pomery.
Geológia.
V celej oblasti prevládajú svorové ruly, prechádzajúce k biotickým pararulám, ktoré bývajú miestami migmatizované. Vek týchto hornín je odhadovaný na vrchné proterozoikum až spodné paleozoikum. Svorové ruly predstavujú v regióne premenené a rekryštalizované morské sedimenty. Vplyvom opakovaného pôsobenia tektonických pochodov došlo krozpukaniu masívu a vzniknuté pukliny boli následne vyplnené mineralizovanými roztokmi. Výsledkom týchto dejov bola kryštalizácia minerálov a vznik hydrotermálnych žíl. Často tiež dochádzalo k viacfázovému rozvoju žilovej výplne na puklinách. Práve tak tomu bolo aj v prípade Ciboušova, kde drahokamovej žilovej výplni predchádzala staršia výplň barytová, ktorá bola rozpustená a nahradená kremeň-hematitovou v dôsledku hydrotermálneho procesu.
Kremenné žily s drahokamovými odrodami kremeňa, predovšetkým jaspisu a ametystu s veľkými kryštálmi ametystu sa tu vyskytujú iba na úpätí a vo vrcholových partiách chýbajú.
Flóra.
Rezerváciu Ciboušov tvoria zmiešané lesné porasty, s miernou prevahou ihličnatých stromov. Z tejto triedy tu nájdeme smrek obyčajný ("Picea abies"), borovicu lesnú ("Pinus sylvesris") a smrekovec opadavý ("Larix decidua"). Z listnatých stromov je v tejto lokalite hojná breza previsnutá ("Betula pendula") a dub zimný ("Quercus petraea"). Flóra je v tunajšej oblasti nevýznamná, nenájdeme tu žiadne vzácne ani ohrozené druhy. Vegetáciu tvorí metluška krivolaká ("Avenella flexuosa"), zvonček okrúhlolistý ("Campanula rotundifolia") a rôzne druhy jastrabníkov.
Fauna.
Z chránených živočíchov sa na území Ciboušova nachádza vretenica severná ("Vipera berus"), slepúch lámavý ("Anguis fragilis") a jastrab veľký ("Accipiter gentilis"). V korunách stromov je možné vidieť vevericu obyčajnú a výnimočne do oblasti Ciboušova zavíta aj strakoš obyčajný ("Lanius collurio"). Okrem bežných lesných zvierat sa na tomto maloplošne chránenom území nenachádza nijako význačná fauna. 
Ochrana a nebezpečenstvo.
Nelegálny zber a vykopávanie jednotlivých kameňov najmä pre ich následný predaj je negatívnym faktorom pôsobiacim na území NPA Ciboušova. Zberatelia rozoberajú často celé kamenné znosy, vykonávajú drobné výkopy, mechanicky kamene rozrušujú alebo odnášajú celé kamenné bloky pre ich ďalšie spracovanie, predovšetkým v kamenárskych dielňach.
Cieľom ochrany je však zabrániť ďalšiemu vykopávaniu jednotlivých kameňov a súčasne aj rozbíjanie kamenných znosov a tým teda zachovať tunajšie významné mineralogické náleziská. V rámci ochrany tohto územia je zahrnuté aj zabezpečenie starej ťažobnej ryhy.

</doc>
<doc id="566421" url="https://sk.wikipedia.org/wiki?curid=566421" title="(I Can't Get No) Satisfaction">
(I Can't Get No) Satisfaction



</doc>
<doc id="566422" url="https://sk.wikipedia.org/wiki?curid=566422" title="Kvalsundbrua">
Kvalsundbrua

Kvalsundbrua je visutý most v blízkosti Kvalsundu v nórskom kraji Finnmark. Most premosťuje prieliv Kvalsundet oddeľujúci ostrov Kvaløya od Škandinávskeho polostrova. Nachádza sa západne od dediny Kvalsund a južne od mesta Hammerfest. 
Most bol otvorený v roku 1977 a jeho celková dĺžka je . Má 11 rozpätí, najväčšie rozpätie má dĺžku . V najvyššom bode sa mostovka nachádza nad hladinou prielivu, severný pylón má výšku a výška južného pylóna je . Je najsevernejším visutým mostom sveta a jeho hlavné rozpätie bolo do dokončenia zaveseného mosta Skarnsundbrua najdlhším v krajine (v súčasnosti ôsme).

</doc>
<doc id="566425" url="https://sk.wikipedia.org/wiki?curid=566425" title="Róbert Halák">
Róbert Halák

Róbert Halák (* 4. september 1977, Šaľa) je slovenský divadelný a televízny herec. Od marca 2020 bol poslancom Národnej rady Slovenskej republiky za stranu OBYČAJNÍ ĽUDIA a nezávislé osobnosti.
Biografia.
Narodil sa 4. septembra 1977 v Šali. Vyrastal v dedine Vlčany, kde aj navštevoval základnú školu v rokoch 1984-1992. V roku 1992 ho neprijali na Bratislavské konzervatórium, tak nastúpil na SPŠCH v Šali. V roku 1993 ho už na druhý raz prijali a tak od septembra nastúpil do prvého ročníka hudobno-dramatického odboru, kde v roku 1997 zmaturoval. Počas štúdia hosťoval v divadle Nová scéna.
Od roku 1997 je členom umeleckého súboru divadla Nová scéna v Bratislave. V roku 2008 získal cenu Literárneho Fondu za postavu Tonyho vo West Side Story.
Divadlo.
Účinkovanie v nasledovných predstaveniach:

</doc>
<doc id="566438" url="https://sk.wikipedia.org/wiki?curid=566438" title="Kvantitatívna lingvistika">
Kvantitatívna lingvistika

Kvantitatívna lingvistika je poddisciplínou všeobecnej jazykovedy, presnejšie poddisciplínou matematickej lingvistiky. Predmetom kvantitatívnej jazykovedy je akvizícia, zmena, používanie a štruktúra prirodzeného jazyka. Skúma jazyky používajúc kombinatoriku, teóriu pravdepodobnosti, diferenčné a diferenciálne rovnice a testuje výsledky pomocou štatistických metód. Jej hlavným cieľom je formulovať zákony jazyka, aby mohla vybudovať teóriu jazyka, chápanú ako systém usúvzťažnených jazykových zákonov. Tento cieľ si postavila od počiatku predovšetkým synergetická lingvistika.
Kvantitatívna lingvistika sa opiera empiricky o výsledky jazykovej štatistiky, ktorú možno považovať buď za štatistiku jazykov alebo za štatistiku ľubovoľných jazykových javov. Táto oblasť nemusí mať bezpodmienečne nejaké teoretické nároky. Dôležité dáta dodávajú aj korpusová a počítačová lingvistika.
Počiatky kvantitatívnej lingvistiky možno nájsť už v gréckej a indickej antike. Jednou z tradícií je aplikácia kombinatoriky na jazykové javy , druhá spočíva na elementárnych štatistických výberoch, ktoré možno nájsť pod heslami kolometria a stichometria.
Jazykové zákony v kvantitatívnej lingvistike.
Pod zákonom sa v kvantitatívnej lingvistike rozumie všeobecná výpoveď (t.j. platná pre všetky jazyky splňujúce isté podmienky, odvodená z teoretických predpokladov, formulovaná matematicky, usúvzťažnená s inými zákonmi a empiricky dostatočne overená, pričom nebola ani raz zamietnutá. K úlohe zákonov poznamenáva Köhler: „…vlastnosti jazykových prvkov a ich vzťahy podliehajú všeobecným zákonom, ktoré sa dajú rigorózne matematicky formulovať, tak ako to poznáme z prírodných vied. Pritom si treba uvedomiť, že ide o stochastické zákony; nie sú splnené v každom jednotlivom prípade (čo nie je ani možné, ani nutné), ale predpisujú pravdepodobnosti, s ktorými isté javy alebo pomery v základnom súbore nastávajú. Ku všetkým uvedeným príkladom sa dajú ľahko nájsť odchýlky, ktoré sa jednotlivo neprehrešujú proti daným zákonom, lebo odchýlky od štatistických priemerov sú nielen prípustné, ale aj potrebné a sú kvantitatívne presne určené. Táto situácia sa v podstate neodlišuje od situácie v prírodných vedách, v ktorých staré deterministické predstavy už vymreli a boli nahradené tiež štatisticko-probabilistickými modelmi.“
Niektoré jazykové zákony.
Existuje celý rad návrhov na jazykové zákony, napríklad:
Tomuto zákonu dĺžky podliehajú aj iné jazykové jednotky ako dĺžky kláuz, fráz, hrebov, rečových aktov, podobne platí aj pre rozdelenie dĺžky hlások.
Na druhej strane sa možno pýtať, ktoré zákony možno očakávať pri určitých jazykových jednotkách. Altmann to rozvinul na príklade kompozít. V tomto prípade sa našiel celý rad hypotéz, ktoré ešte čakajú na overenie. Jeden z výsledkov je napríklad skutočnosť, že kratšie slová sa častejšie podieľajú na tvorení derivátov a kompozít ako dlhšie. Aj polysémia slov ovplyvňuje mieru tvorenia kompozít.
Výskum štýlu.
Výskum literárnych a aj neliterárnych štýlov môže používať štatistika; ale okrem toho sa môže venovať aj výskumu pôsobenia zákonov v istých štýloch. V takých prípadoch podporuje kvantitatívna lingvistika štylistiku pri hľadaní objektívnych poznatkov a pomáha jej vysvetliť štylistické javy aspoň čiastočne opieraním sa o jazykové zákony. K základným predpokladom kvantitatívnej lingvistiky patrí, že pripúšťa napr. pre rozdelenie slovných dĺžok existenciu rozličných modelov alebo aspoň existenciu odlišných parametrov pre odlišné druhy textov a jazykov. Ak tieto výskumy platia hlavne pre literárne texty, tak je kvantitatívna štylistika (štýlometria) poddisciplínou kvantitatívnej lingvistiky.
Známi autori:

</doc>
<doc id="566449" url="https://sk.wikipedia.org/wiki?curid=566449" title="Vyšné Terianske pleso">
Vyšné Terianske pleso

Vyšné Terianske pleso (, , ) leží v Nefcerke, ktorá je odnožou Kôprovej doliny, vo Vysokých Tatrách. Je to štvrté najvyššie položené pleso vo Vysokých Tatrách. Po väčšinu roka je zamrznuté. Leží vo výraznom ľadovcovom kare pod Furkotským sedlom. Sú tri Terianské plesá. Vyšné, Nižné Terianske pleso a drobné Malé Terianske pleso, ktoré sa vo väčšine sprievodcoch nespomína. Z plesa vyteká Nefcerský potok, ktorý je prítokom Kôprovského potoka. Okolie plesa je v prísne chránenej prírodnej rezervácii a nevedie k nemu turistický chodník.
Rozmery.
Má rozlohu , hĺbku a nachádza sa v nadmorskej výške .
Názov.
Pomenovanie plesa je neurčitého pôvodu.

</doc>
<doc id="566450" url="https://sk.wikipedia.org/wiki?curid=566450" title="Malé Terianske pleso">
Malé Terianske pleso

Malé Terianske pleso () leží na juhozápad od Vyšného Terianskeho plesa pod Nefcerským sedlom v Nefcerke, ktorá je odnožou Kôprovej doliny, vo Vysokých Tatrách. Je to piate najvyššie položené pleso vo Vysokých Tatrách. Po väčšinu roka je zamrznuté. Sú tri "Terianské plesá". Vyšné a Nižné Terianske pleso a drobné Malé Terianske pleso, ktoré sa vo väčšine sprievodcoch nespomína. Okolie plesa je v prísne chránenej prírodnej rezervácii a nevedie k nemu turistický chodník.
Názov.
Pomenovanie plesa je neurčitého pôvodu.

</doc>
<doc id="566452" url="https://sk.wikipedia.org/wiki?curid=566452" title="Tupolev Tu-214R">
Tupolev Tu-214R

Tu-214R je ruské lietadlo komplexného elektronického a optického prieskumu, ktoré bolo vyvinuté výrobným závodom KAPO v Kazani. 
Vznik a vývoj.
Zmluva na výrobu makety a dvoch lietadiel Tu-214R bola podpísaná ministerstvom obrany Ruska a závodom KAPO dňa 29. novembra 2002. I keď oba stroje mali byť hotové do 15. novembra 2008, práce na vývoji sa oneskorili a prvé lietadlo absolvovalo svoj premiérový let až 24. decembra 2009. Druhý exemplár bol dokončený až koncom roku 2014, kedy absolvoval aj svoj prvý let.
Konštrukcia.
Tu-214R konštrukčne vychádza z dvojmotorového prúdového dopravného lietadla Tupolev Tu-214. Trup lietadla za kabínou pilotov je rozdelený na tri sekcie – pracovisko operátorov, odpočinková časť a oddelenie so špeciálnou palubnou elektronikou. Stroj je dlhý a má rozpätie krídel . 
Lietadlo je vybavené elektronickými systémami od spoločnosti Vega: 
Pohon lietadla zabezpečujú dva dvojprúdové motory Aviadvigateľ PS-90A, z ktorých každý má maximálny ťah 158,2 kN. Motory umožňujú stroju letieť cestovnou rýchlosťou /h a poskytujú mu dostup . S objemom paliva má Tu-214R maximálny dolet .
Nasadenie.
Ruská intervencia v Sýrii proti odporcom režimu Bašára al-Assada.
Dňa 15. februára 2016 priletelo na leteckú základňu pri Lazikíji jedno z dvoch prieskumných lietadiel Tu-214R a až do 29. februára vykonávalo nad územím Sýrie prieskum.
Používatelia.
 Rusko

</doc>
<doc id="566464" url="https://sk.wikipedia.org/wiki?curid=566464" title="Sedielkové plieska">
Sedielkové plieska

Sedielkové plieska sú dvojicou bezvýznamných, väčšinou nemenovaných periodických pliesok medzi Vyšným Furkotským plesom a Nižným Wahlenbergovým plesom tesne poniže miesta, kde Furkotský potok začína tiecť po povrchu. Ich názov je podľa polohy pod "Sedielkovým priechodom".

</doc>
<doc id="566465" url="https://sk.wikipedia.org/wiki?curid=566465" title="Slepé pleso">
Slepé pleso

Slepé pleso tiež Slepé pliesko () je takmer vyschnuté pleso asi 100 metrov na severozápad od Štrbského plesa. Postupne ho vytláča rašelina a dnes sa objavuje už len príležitostne, keď prší a je viac vody.

</doc>
<doc id="566466" url="https://sk.wikipedia.org/wiki?curid=566466" title="SZ">
SZ

SZ je digraf, ktoré sa vyskytuje v maďarčine, poľštine, nemčine a v kašubčine.
SZ môže znamenať:

</doc>
<doc id="566469" url="https://sk.wikipedia.org/wiki?curid=566469" title="Štrbské rybníky">
Štrbské rybníky

Štrbské rybníky, () premenované na Jazierka lásky sú dvojicou bývalých umelých rybníčkov medzi cestou k lyžiarskym vlekom a potokom Mlynica. Dnes toto miesto využívajú mnohí návštevníci Štrbského Plesa na oddych. Cesta k jazierkam vedie od parkoviska oproti turistickej ubytovni.
Názov.
Umelé rybníčky založil koncom 19. storočia vtedajší majiteľ Štrbského Plesa Jozef Sentiváni. Choval v nich pstruhy pre svoje reštaurácie. Dávnejšie, keď boli využívané na chov rýb väčší sa volal "Jozefov rybník" a menší "Mikulášov rybník". Prvý z týchto názvov vytvorili kúpeľní hostia, aby sa zavďačili Jozefovi Sentivánimu. Druhý názov vytvoril, údajne, Sentiváni, ktorý chcel vzdať hold Mikulášovi Sontágovi, priekopníkovi klimatickej liečby.

</doc>
<doc id="566470" url="https://sk.wikipedia.org/wiki?curid=566470" title="Skjombrua">
Skjombrua

Skjombrua (známy aj ako "Skjomen bru") je visutý cestný most premosťujúci fjord Skjomen západne od mesta Narvik v nórskom kraji Nordland. Je súčasťou úseku Európskej cesty 6 medzi obcami Vidrek a Håkvika. 
Celková dĺžka mosta je . Najväčšie z 9 rozpätí má dĺžku , čím je spolu s mostom Kvalsundbrua na ôsmom mieste medzi najdlhšími mostnými rozpätiami v krajine. Najvyšší bod mostovky sa nachádza nad hladinou fjordu. Otvorený bol 10. novembra 1972.

</doc>
<doc id="566474" url="https://sk.wikipedia.org/wiki?curid=566474" title="Popcorn Time">
Popcorn Time

Popcorn Time je multiplatformový, slobodný bittorrentový klient, ktorý má integrovaný prehrávač médií. Program a jeho forky s rovnakým názvom sú bezplatné alternatívy predplatených video streamovacích služieb ako napr. Netflix. Popcorn Time používa sekvenčné sťahovanie na prehrávanie kópií filmov, ktoré sú hostované na niekoľkých torrentových stránkach, hoci trackery je možné pridať a používať ručne.
Popcorn Time rýchlo získal mediálnu popularitu, pričom niektoré média ho prirovnávali k Netflixu jednoduchosťou používania. Po zvýšení popularity bol program náhle ukončený pôvodnými autormi 14. marca 2014 po nátlaku od MPAA. Odvtedy vzniklo niekoľko forkov tohto softvéru od rôznych iných autorov a pribudli nové funkcie. Pôvodný Popcorn Time sa hlási k forku na popcorntime.io, ktorý sa považuje za nástupcu od augusta 2015. V októbri 2015 MPAA dosiahla súdny príkaz z Kanady na zastavenie kanadských programátorov popconrtime.io, čo malo za následok vypnutie stránky.

</doc>
<doc id="566475" url="https://sk.wikipedia.org/wiki?curid=566475" title="Aratos zo Sikyónu">
Aratos zo Sikyónu

Aratos ("Aratos") (* okolo 271, Sikyón – † 213 pred Kr., Aigion) bol grécky štátnik, vojenský veliteľ a dlhoročný stratég Achájskeho spolku.
Oslobodenie Sikyónu.
Aratos bol synom Kleinia zo Sikyónu, ktorý zahynul v občianskej vojne rukou tyrana Abantida. Aratos už preto od svojich siedmich rokov vyrastal vo vyhnanstve v Argu. V Sikyóne ľud medzitým Abantida odstránil, ale tyranom v krajine sa v vzápätí stal jeho otec Paseas. Toho potom zavraždil Nikokles, ktorý sa tiež stal tyranom.
Rýchle striedanie tyranov nebolo príčinou, ale výrazom všeobecnej krízy, ktorá Sikyón zasiahla. Aratovi a mnohým vyhnancom v Argu to nebolo ľahostajné a rozhodli sa svoje mesto z moci tyranov oslobodiť. Aratos požiadal preto o pomoc Macedóniu a aj Egypt. Nakoniec však zistil, že oslobodiť Sikyón bude záležitosťou len samotných exulantov. Vhodná príležitosť oslobodiť mesto z moci tyrana Nikokla, chránenca Macedónie, sa Aratovi naskytla v roku 251 pred Kr. Aratos a utečenci zo Sikyónu pod rúškom tmy zneškodnili strážcov na hradbách a nepozorovane sa dostali do mesta. Keď začalo svitať spolu s obyvateľmi mesta si to namierili k obydliu tyrana. Budovy sa síce zmocnili bez námahy, ale Nikokleovi sa už podarilo utiecť. Aratos tak ako dvadsaťročný muž začal svoju kariéru zrušením tyranie a demokratizáciou rodného Sikyónu. 
Na čele Achájskeho spolku.
V týchto rokoch vo vlastnom Grécku vládli macedónski Antigonovci. S ich vládou sa však zmierili iba severné oblasti a v ostatných oblastiach neustále vypukali vzbury a povstania, ktoré ich vojská tvrdo potláčali. Na prelome 4. a 3. stor. sa medzi peloponézskymi odporcami Macedónie zrodila myšlienka vytvoriť regionálny vojensko-politický spolok, ktorý by zvýšil vyhliadky na víťazný odboj.
Ako prvý sa vytvoril (obnovil) Aitólsky spolok a neskôr o niečo aristokratickejší Achájsky spolok, ktorý mal od začiatku medzi nimi prevahu, a práve do čela Achájskeho spolku zvolili vojvodcu Arata, ktorý sa vo velení tohto spolku približne tridsať rokov striedal s taktiež vynikajúcim vojvodcom Filopoiménom z Megalopolu. Aratos vo svojej funkcii znamenite obstál. V roku 243 pred Kr. dobyl od Macedónčanov Akrokorint, považovaný za "„najnedobytnejšiu pevnosť v Hellade“", a Korinťanov priviedol do Achájskeho spolku. Následne oslobodil celý rad miest od tyranských vlád a macedónskych posádok, ale s úmyslom zjednotiť celý Peloponéz pod jedinú moc. Gréci radi prijali od neho slobodu, ale nie všetci chceli uznať jeho vládu, a to najmä Aitólsky spolok a Sparťania. Po oslobodení Korintu sa do Achájskeho spolku pridali Epidaurčania, Troizénčania a Megarčania. Keď Sparťania v roku 239 pred Kr. náhlym útokom dobyli Pellénu, Aratos sa tam s vojskom okamžite dostavil a porazil ich. Ešte v spojenectve s Aitólskym spolkom v roku 229 pred Kr. dobyl Argos a tyrana Aristomacha prinútil prijať demokratické zriadenie a vstúpiť do Achájskeho spolku. V tom istom roku Aratos oslobodil Piraeus od macedónskej posádky.
Vojna so Spartou.
Aj keď Achájsky a Aitólsky spolok vznikli ako protimacedónske organizácie a dlho si spolu viedli úspešne, svoje akcie neviedli priveľmi koordinovane a tak sa postupne dostali do vzájomných sporov, z čoho ťažila Macedónia. Napokon sa zrazili v dlhých a krvavých vojnách, v ktorých sa často obracali o pomoc na Macedóniu. V týchto pohnutých časoch ani Sparta neostala bokom. Sparťania sa proti Achájcom spojili s Aitólčanmi a rozpútala sa vojna, v ktorej boli Achájci porazení. To prinútilo Arata v obave o osud Achájcov i samotného Sikyónu spojiť sa s Macedóniou.
Aliancia s Macedóniou.
Macedónsky kráľ Antigonos Dósón nato so 40 000 mužmi vytiahol proti spartskému kráľovi Kleomenovi a svojou presilou ho po viacerých bitkách prinútil ustúpiť do Sparty. Kleomenes sa potom v obkľúčení rozhodol pre krajný čin, zaradiť do armády niekoľko tísíc narýchlo vykúpených heilótov. Ale ani to nepomohlo, lebo jeho vojsko malo sotva polovicu počtu, ktorý proti nemu postavil Aratos s Antigonom. V "Lakedaimonskej bráne" pri Selasii v roku 221 pred Kr. potom utrpel drtivú porážku, v ktorej jeho bojovníci z najväčšej časti zahynuli na bojisku. On sám ušiel do Egypta, kde neskôr spáchal samovraždu.
Posledné roky.
Po porážke spartského vojska boli všetci Peloponézania unavení vojnami a v dôvere, že sa súčasný stav udrží, nevenovali pozornosť vojenskej príprave. Aratos ale rozhorčený panovačnosťou a drzosťou Aitólčanov posudzoval situáciu s väčším zápalom, pretože už v skoršej dobe poňal voči nim nenávisť. Preto usiloval o to, aby sa zhromaždilo achájske vojsko a bol ochotný sa s nimi stretnúť na vojnovom poli. V roku 222 pred Kr. Antigonos Dósón umrel a jeho nástupca Filip V. nebol naklonený Aratovi, ktorý tak stratil podporu Macedóncie. Podľa Pausania Aratos neschvaľoval mnohé z toho, čoho sa macedósky kráľ Filip v hneve dopustil na poddaných a nepodporoval ho v tom (odmietal tiež Filipovu protirímsku politiku). Je preto môžné, že práve Filip ho nechal kvôli tomu v roku 213 pred Kr. v Aigiu otráviť. Mŕtve telo Arata dopravili z Aigia do Sikyónu a s najvyššími poctami pochovali do malej svätyne, ktorá sa po niekoľko ďalších storočí nazývala "Arateion". Na jeho počesť mesto zriadilo dva sviatky, jeden na jeho narodeniny a druhý na paniatku oslobodenia od tyranie.
Olympijský triumf.
Aratos dosiahol na 137. olympijských hrách v roku 232 pred Kr. víťazstvo v pretekoch so štvorzáprahom koní. Aratovi sa za toto víťazstvo dostalo veľkej pocty, keď mu v olympijskej "Altide" vztýčili sochu medzi sochy slávnych olympijských víťazov. Aratovu sochu si ešte v druhom storočí mohol prezrieť cestovateľ a spisovateľ Pausanias, ktorý zaznamenal:"„ Za sochami Hierónovými stojí Areus, syn Akrotatov, kráľ Lakedaimončanov, a Aratos, syn Kleiniov; aj Areus vystupuje na koňa. Aratos je dar Korinťanov, Areus Éliďanov. Ani skutky Aratove ani Areove som neponechal bez povšimnutia v predchádzajúcom rozprávaní. Arátos bol tiež vyhlásený ako víťaz na voze v Olympii.“"
Hodnotenie jeho činnosti.
"„Arátos mal v podstate všetky vlastnosti dokonalého politika,“" píše historik Polybios, "„vedel dobre rečniť, jasne uvažovať a skrývať svoje rozhodnutia. Nikto sa mu nevyrovnal vo vľúdnom rokovaní s politickými odporcami, v udržiavaní priateľov a v získavaní spojencov. Mal tiež vynikajúce schopnosti zosnovať sprisahania, klamy a nástrahy proti nepriateľovi a privádzať ich svojou vytrvalosťou a rozvahov k úspešnému koncu. O tom máme mnoho jasných dokladov, ale najznámejšie sú podrobné údaje o tom, ako dobyl Sikyón a Mantineiu, ako vyhnal Aitólov z Pellény, a najmä ako ovládol Akrokorint.“"

</doc>
<doc id="566487" url="https://sk.wikipedia.org/wiki?curid=566487" title="René Théophile Hyacinthe Laënnec">
René Théophile Hyacinthe Laënnec

René Théophile Hyacinthe Laënnec (* 17. február 1781, Quimper, Francúzsko† 13. august 1826, Ploaré) bol francúzsky lekár, vynálezca stetoskopu.
Životopis.
Študoval v Nantes a pôsobil potom od roku 1799 ako ránhojič v západnej armáde. Od roku 1800 si ďalej rozširoval vzdelanie riadnym štúdiom medicíny v Paríži v nemocnici "Charite"jeho učiteľom bol preslávený Jean-Nicolas Corvisarta v roku 1804 sa stal lekárom.
V roku 1816 nastúpil do Neckerovej nemocnice v Paríži. Tu sústavne pracoval na zvýšení možností diagnostiky, najmä chorôb pľúc a srdca. Za tým účelom vyvinul nástrojstetoskop zvyšujúci intenzitu zvukov pri počúvaní. Zásadným spôsobom tak rozšíril diagnostické hranice fyziológie a najmä patológie kardiopulmonálneho systému. Sústavné pozorovanie uložil do svojho životného diela "Traité de l'auscultation Mediate" (Paríž 1819, 2 zväzky; celkom 4 vydaniaposledné v roku 1836). V roku 1823 sa stal profesorom na Collège de France, a nasledujúcim rokom prednostom internej kliniky. Zomrel na pľúcnu tuberkulózu.
Spolu s Leopoldom von Auengruberom a Corvisartom stal sa zakladateľom klasickej fyzikálnej diagnostiky modernej medicíny. V roku 1868 bola na jeho počesť postavená socha v jeho rodnom meste.
Popri objave stetoskopu ako prvý popísal cirhózu pečene a dodnes obraz jednej chorobnej zmeny pečene nesie jeho meno (Laënnecova žltá atrofia pečene). Jedna zo 4 lekárskych fakúlt University Claude Bernarda v Lyone je po ňom pomenovaná na jeho počesť.

</doc>
<doc id="566488" url="https://sk.wikipedia.org/wiki?curid=566488" title="Mlynické plieska">
Mlynické plieska

Mlynické plieska () ležia na dolnej terase Mlynickej doliny v pásme kosodreviny na južnom úpätí "Kazateľne" a asi 100 metrov od žltoznačkovaného turistického chodníka do Mlynickej doliny. Sú veľmi malé. Majú rozmery asi 5x15 a 3x7 m. Pomenované sú podľa potoka Mlynica, ktorý preteká dolinou. Na väčšine máp a v turistických sprievodcoch sa neuvádzajú.

</doc>
<doc id="566493" url="https://sk.wikipedia.org/wiki?curid=566493" title="Peter Fedor">
Peter Fedor

Prof. RNDr. Peter Fedor, DrSc. (* 4. jún 1976, Čadca) je slovenský ekológ, zoológ a vysokoškolský pedagóg.
Pôsobí na Katedre environmentálnej ekológie Prírodovedeckej fakulty UK v Bratislave. Od roku 2013 profesor. Od roku 2011 pôsobil na Prírodovedeckej fakulte ako prodekan pre doktorandské štúdium. Pod jeho vedením prebehla modernizácia a viaceré zmeny v doktorandskom štúdiu a najmä zjednodušenie a sprehľadnenie jeho administrácie. V roku 2019 sa stal dekanom fakulty.
Život.
Narodil sa v Čadci. V rokoch 19941999 absolvoval magisterské štúdium na Prírodovedeckej fakulte Univerzity Komenského v Bratislave v odbore environmentalistika.
Svoju pozornosť sústreďuje na výskum semiautomatizovaných umelo inteligentných systémov pre promptnú detekciu inváznych druhov s patogénnym a karanténnym potenciálom na poľnohospodársku krajinu, s osobitným zreteľom na rad "Thysanoptera", ako aktuálny problém dopadu klimatickej zmeny v synergii s globalizáciou obchodu s biologickými komoditami.
Počas svojej stáže u prof. Iana Spellerberga na Lincoln University (New Zealand) publikoval vysoko citovanú štúdiu o Shannonovom indexe diverzity a bioindikačnom potenciále taxocenóz hmyzu v hodnotení stability ekologických systémov.
Jeho pozornosť sa koncentruje aj na výskum vo viacerých tropických „centrách endemizmu“ a „biodiversity hotspots“, v rámci ktorých sa podieľal na opise viacerých nových druhov pre vedu. K najzaujímavejším patrí opis "Hydrolutos breweri", ktorý sa ako zástupca fylogeneticky starobylej čeľade "Anostostomatidae" sekundárne adaptoval na troglobiontný a (semi)akvatický spôsob života v jaskynnom systéme Churí-tepui (Venezuela) prostredníctvom špecificky formovaného sternálneho plastrónu. Objav vzbudil pozornosť svetovej vedy, keď bol v roku 2011 oficiálne označený ako zoologický unikát v rámci Bio-fresh Cabinet of Freshwater Curiosities.
V roku 2024 podpísal memorandum o spolupráci s Ministerstvom životného prostredia SR s cieľom „prehĺbiť spoluprácu s univerzitnými vedcami v oblasti výskumu, vedeckopedagogickej výchovy, odborného vzdelávania a ostatných vedeckovýskumných a vzdelávacích aktivít súvisiacich predovšetkým s ochranou a využívaním prírody a krajiny, ako aj tvorbou životného prostredia“, ktoré minister Tomáš Taraba (nominant SNS) následne využil na útok voči svojim predchodcom a mimovládnym organizaciám. Peter Fedor si týmto vyslúžil dávku kritiky aj z radov študentov vlastnej fakulty, čo viedlo k zorganizovaniu verejnej debaty, na ktorej Fedor priznal, že jedným z dôvodov podpísania memoranda bola aj motivácia zachránenia finančných prostriedkov na európske projekty ochrany prírody LIFE. Naopak, opodstatnenie memoranda a možnú spoluprácu v environmentálnej oblasti pri plnom rešpekte rozličnosti názorov deklarovalo prostredníctvom osobitného vyhlásenia Predsedníctvo Akademického senátu PriF UK.
Publikácie.
Je autorom vyše 100 vedeckých článkov, 11 vedeckých monografií, 9 vysokoškolských učebníc a učebných textov a 200 iných publikácií. Je vedúcim autorského kolektívu takmer 700 stranovej prvej Červenej knihy vzácnych a ohrozených bezstavovcov Slovenska
Mimo univerzitné pôsobenie.
Je členom Linnean Society in London. V roku 2010 založil prvé Mestské múzeum v Senci.

</doc>
<doc id="566496" url="https://sk.wikipedia.org/wiki?curid=566496" title="Hysteria">
Hysteria

Hysteria môže byť:

</doc>
<doc id="566497" url="https://sk.wikipedia.org/wiki?curid=566497" title="Hysteria (skladba)">
Hysteria (skladba)



</doc>
<doc id="566498" url="https://sk.wikipedia.org/wiki?curid=566498" title="Baird">
Baird

Baird môže byť:

</doc>
<doc id="566500" url="https://sk.wikipedia.org/wiki?curid=566500" title="George Gaynes">
George Gaynes

George Gaynes, vlastným menom "George Jongejans", (* 16. máj 1917, Helsinki, Fínsko – † 15. február 2016, North Bend, Washington, USA) bol americký herec.
Narodil sa v Helsinkách, ktoré v tom čase patrili pod ruské impérium. Jeho otec bol holandský obchodník a matka umelkyňa. Už od mladosti vynikal speváckym nadaním, a tak v Taliansku študoval operný spev a spieval na operných scénach, ako v Taliansku, tak vo Francúzsku.
Po 2. svetovej vojne sa presťahoval do USA, kde sa preslávil na Broadwayi ako muzikálový herec. Postupne sa začal objavovať aj v televízii, kde sa stretol aj s Columbom.
Časom sa začal objavovať aj vo filmoch ako vedľajšia postava. Najväčšej slávy sa dožil až vo svojich 67. rokoch, keď sa objavil v prvom diele série "Policajná akadémia" z roku 1984. Účinkoval vo všetkých 7 dielov.

</doc>
<doc id="566506" url="https://sk.wikipedia.org/wiki?curid=566506" title="Ch-25">
Ch-25

Ch-25 (v kóde NATO: AS-10 Karen) je strela typu vzduch-zem krátkeho dosahu vyvinutá Sovietskym zväzom v konštrukčnej kancelárii Zvezda (v súčasnosti ruská spoločnosť Zvezda-Strela). Je určená na ničenie stacionárnych a mobilných pozemných cieľov.
Hoci je strela v ruskom letectve dodnes využívaná, čoskoro ju zrejme nahradí modernejšia Ch-38M vyvinutá spoločnosťou Raduga.
Vznik a vývoj.
Skúsenosti s prvými ruskými riadenými strelami "vzduch-zem" (Ch-23) neboli úplne uspokojivé. Okrem nízkej presnosti raketa Ch-23 výrazne zaťažovala pilota. Ten sa totiž musel venovať súčasne pilotovaniu lietadla, navádzaniu strely a v prípade nutnosti ešte vykonávať bojové manévre. Vedecko-technický pokrok v oblasti mikroelektroniky a optiky v prvej polovici 70. rokov 20. storočia umožnil posun taktiež vo vývoji riadených striel. 
Dňa 4. decembra 1970 bolo prijaté rozhodnutie o zvýšení takticko-technických charakteristík lietadiel Su-7BM a Su-17M, ktoré malo byť dosiahnuté novou laserom navádzanou raketou a laserovým značkovačom "Prožektor-1". O 2 roky neskôr bol zahájený vývoj strely Ch-25. Testovanie novej rakety začalo v roku 1973, kedy bolo z lietadiel Su-7BM a Su-17M vystrelených celkovo 12 exemplárov. Keďže výsledky boli z hľadiska presnosti neuspokojivé, testy ďalej pokračovali pomocou Su-17M2, ktorý mal sofistikovanejšie zameriavacie zariadenie. K ďalším odpalom došlo v priebehu roka 1974 a testovali sa strelby aj z MiG-23BK (MiG-27K). Raketa Ch-25 bola zaradená do výzbroje 3. februára 1976 a vyrábala sa do roku 1983. Dňa 13. augusta 1989 boli zavedené jej vylepšené verzie Ch-25MP, Ch-25ML a Ch-25MR, ktoré sa vyrábali až do roku 1997.
Konštrukcia a vlastnosti.
Od svojho predchodcu (Ch-23) zdedila strela Ch-25 len vonkajší vzhľad a aerodynamický dizajn. 
V prednej časti sa nachádza navádzací systém - laserový, rádiovo-povelový, pasívny/aktívny rádiolokačný, satelitný, optický TV alebo infračervený. Nasleduje riadiaci systém a za ním vysoko výbušná bojová hlavica. V zadnej časti je umiestnený raketový motor s bočnými tryskami. 
Nasadenie.
Sovietska intervencia v Afganistane.
Od apríla 1986 bombardovali sovietske Su-25 strelami Ch-25ML vchody do jaskýň, ktoré využívali afganskí mudžahedíni ako úkryty a sklady zbraní. Útoky boli vykonávané z výšky až 8 km.
Invázia Iraku do Kuvajtu.
Na začiatku invázie do Kuvajtu stratil Irak lietadlá Su-22 a MiG-23 po zásahu raketami zem-vzduch zo systému MIM-23B (I-Hawk). Na potlačenie kuvajtskej protivzdušnej obrany použilo iracké letectvo strely Ch-25MP vystrelené z lietadiel Su-22.
Ruská intervencia v Sýrii.
V októbri 2015 útočili ruské Su-24 na pozície militantov v Sýrii strelami Ch-25ML.
Používatelia.
 Rusko

</doc>
<doc id="566508" url="https://sk.wikipedia.org/wiki?curid=566508" title="Jamnícke pleso (Vysoké Tatry)">
Jamnícke pleso (Vysoké Tatry)

Jamnícke pleso () leží na juhovýchod od Nového Štrbského plesa v terénnej preliačine zvanej "Jamník", cez ktorú preteká "Štrbská Mlynica", ktorá napája Nové Štrbské pleso. Pleso je pomenované podľa preliačiny, v ktorej leží. Toto nepatrné pliesko zarastá rašelinou.

</doc>
<doc id="566509" url="https://sk.wikipedia.org/wiki?curid=566509" title="Deinolochos z Élidy">
Deinolochos z Élidy

Deinolochos ("Deinolochos") bol olympijský víťaz v behu dorastencov na jedno stadion v roku 380 pred Kr.
Deinolochos, syn Pyrrha z Élidy, bol na 100. olympijských hrách v roku 380 pred Kr. korunovaný olivovým vencom za víťazstvo v behu dorastencov na jedno stadion. Olympijský program hier sa o túto disciplínu rozšíril na 37. hrách v roku 632 pred Kr.
Za toto víťazstvo sa Deinolochovi dostalo veľkej pocty, keď mu v olympijskej "Altide" medzi sochami slávnych olympijských víťazov vztýčili sochu. Jeho sochu ešte v druhom storočí videl cestovateľ a spisovateľ Pausanias, ktorý zaznamenal: "„Pri Kleogenovi stojí Deinolochos, syn Pyrrhov, a Tróilos, syn Alkinov. Aj títo muži pochádzali z Élidy, a zvíťazili tiež: jeden bol hellanodikom a zároveň si odniesol víťazstvo s koňmi, druhý potom, Troilos, zvíťazil s dvojzáprahom dospelých koní a so so žriebätami. Zvíťazil potom pri sto druhej olympiáde od tej doby ustanovili Éliďania zákon, že sa nabudúce nikto z hellanodikov nesmel zúčastniť pretekov s koňmi. Jeho sochu vytvoril Lysippos. Deinolochova matka mala vo sne videnie, že mala vo svojom náručí ovenčeného syna, preto sa Deinolochos s chuťou pripravoval na preteky a predbehol chlapcov. Tvorcom jeho sochy bol sikyónsky Kleón.“"

</doc>
<doc id="566519" url="https://sk.wikipedia.org/wiki?curid=566519" title="Kobylie pliesko">
Kobylie pliesko

Kobylie pliesko alebo Kobylie pleso (, , ) je pliesko v Kobylej dolinke v komplexe Kôprovej doliny vo Vysokých Tatrách. Jazierko je jedinou zbernicou vody v tejto dolinke. Asi 200 metrov od neho na západ vedie po zelenej turistickej značke chodník do Kôprovej doliny na sedlo Závory, ktoré je medzi Hladkým štítom a Tichým vrchom. Z jazierka vyteká Kobylí potok, ktorý sa spája s druhým ramenom potoka, ktorý vyviera po Závorami.
Názov.
Názov jazierka je pastierskeho pôvodu. V tejto lokalite voľakedy pásavali kone.
Rozmery.
Leží v nadmorskej výške . Rozloha , rozmery 85x62 m, hĺbka .

</doc>
<doc id="566525" url="https://sk.wikipedia.org/wiki?curid=566525" title="Úplné zatmenie Slnka">
Úplné zatmenie Slnka



</doc>
<doc id="566529" url="https://sk.wikipedia.org/wiki?curid=566529" title="Richard Sabo">
Richard Sabo



</doc>
<doc id="566531" url="https://sk.wikipedia.org/wiki?curid=566531" title="Valentkovo pliesko">
Valentkovo pliesko

Valentkovo pliesko () je maličké pliesko uprostred Valentkovej doliny poniže chodníka na Ľaliove sedlo, ktorá je zahrnutá do komplexu Tichej doliny vo Vysokých Tatrách. Pleso nebolo zmerané.
Názov.
Názov jazierka je odvodený od jeho polohy vo Valentkovej doline. Pomenovali ho pastieri a je v ňom zašifrované meno nejakého dávneho pastiera.

</doc>
<doc id="566537" url="https://sk.wikipedia.org/wiki?curid=566537" title="Konflikt v Severnom Írsku">
Konflikt v Severnom Írsku

Konflikt v Severnom Írsku (iné názvy: (the) Troubles, Nepokoje; po anglicky "The Troubles" alebo "Northern Ireland Conflict", ) bol (resp. je) etnicko-nacionalistický konflikt v Severnom Írsku (v niektorých obdobiach prebiehal aj v častiach Írska, Anglicka a pevninskej Európy) od konca 60. rokov 20. storočia. Za jeho koniec sa väčšinou označuje Belfastská „Veľkopiatková“ dohoda z roku 1998, hoci sporadické násilie stále pokračuje.
Konflikt bol predovšetkým politický, ale mal tiež aj etnické a náboženské rozmery aj keď to nebol náboženský konflikt. Hlavnou kľúčovou otázkou konfliktu bolo ústavné postavenie Severného Írska. Unionisti/lojalisti ktorí sú prevažne protestanti sa považujú za Britov a chcú zachovať Severné Írsko ako súčasť Spojeného kráľovstva. Írski nacionalisti/republikáni, ktorí sú väčšinou rímskokatolíci a vidia sami seba ako Írov, a chcú opustiť Spojené kráľovstvo a pripojiť sa k Írsku. Ďalším kľúčovým problémom bol vzťah medzi týmito dvoma komunitami. Konflikt začal uprostred kampane na ukončenie diskriminácie katolíckej/nacionalistickej menšiny zo strany protestantskej/unionistickej vlády a polície. Ďalšie rozhorčenie bolo pri zavedení internácií (väzenie bez súdu) pre nacionalistov a použitie nelegálnych vypočúvacích metód pôvodne označovaných ako mučenie.
Hlavní účastníci Problémov boli republikánske polovojenské jednotky (napr. Dočasná IRA), lojalistické polovojenské jednotky (napr. UDA alebo UVF), britské štátne bezpečnostné sily (britská armáda, RUC a Severoírske policajné sily), politickí aktivisti a politici. Írske bezpečnostné sily hrali len malú rolu. Počas konfliktu bolo zabitých viac ako 3 500 ľudí.
Koniec 60-tych rokov.
Existuje len malá dohoda o presnom dátume začatia Problémov. Rôzni spisovatelia navrhli rôzne dátumy. Patria medzi ne napr. vytvorenie moderných Ulsterských dobrovoľníckych síl v roku 1966, pochod za občianske práva v Derry dňa 5. októbra 1968, začiatok Bitky o Bogside 12. augusta 1969 alebo rozmiestnenie britských síl 14. augusta 1969.
Kampaň občianskych práv.
V polovici 60-tych rokov sa začala nenásilná kampaň občianskych práv v Severnom Írsku. Tá zahŕňala skupiny ako Severoírske združenie pre občianske práva (NICRA), Kampaň pre sociálnu spravodlivosť (CSJ), Akčný výbor občanov Derry (DCAC) a Ľudová demokracia. Ich cieľmi bolo:
Niektorí unionisti podozrievali hnutie za občianske práva že je iba frontom IRA ktorého konečným cieľom je zjednotiť Írsko. Hoci republikáni a niektorí členovia IRA pomáhali vytvoriť a riadiť hnutie, nekontrolovali ho ani nemali v ňom dominantné funkcie.
V marci a apríli 1966 írski nacionalisti, najmä republikáni poriadali sprievody v celom Írsku na oslavu 50. výročia Veľkonočného povstania. 8. marca 1966 skupina írskych republikánov dynamitom odpálila Nelsonov stĺp v Dubline. V tej dobe bola IRA slabá a nezaoberala sa ozbrojenými akciami, ale niektorí unionisti varovali, že bude opäť oživená aby začala kampaň proti Severnému Írsku. V apríli 1966 lojalisti pod vedením Iana Paisleyho vytvorili Ulsterský ústavný obranný výbor (UCDC). Vytvorila polovojenské krídlo s názvom Ulsterský protestantskí dobrovoľníci (UPV).
V rovnakej dobe lojalistická skupina Ulsterské dobrovoľnícke sily (UVF) sa objavili na Shankill Road v Belfaste. Bola vedená bývalým britským vojakom Gustym Spencom. Mnoho jej členov bolo tiež členmi UCDC a UPV. V apríli a máji 1966 útočili zápalnými bombami na katolícke domy, školy a firmy. Jedna z týchto bômb zabila staršiu protestantskú vdovu Matildu Gould. Dňa 21. mája vydala UVF vyhlásenie v ktorom vyhlasuje "vojnu" proti IRA a komukoľvek kto jej pomáha. Dňa 27. mája UVF smrteľne postrelila katolíckeho civilistu Johna Sculliona keď išiel domov. O mesiac neskôr zastrelili troch katolíkov po tom čo vyšli z baru. Krátko potom čo UVF bola zakázaná (postavená mimo zákon) vládou Severného Írska. V januári 1967 bolo sformované Severoírske združenie pre občianske práva (NICRA).
Dňa 20. júna 1968 občianskoprávny aktivisti protestovali v podrepe proti diskriminácii v dome v Caledone. Miestna rada pridelila dom slobodnému 19 ročnému protestantovi namiesto toho aby ho pridelila dvom veľkým katolíckym rodinám s deťmi. Dôstojníci RUC protestujúcich násilne z domu vyhnali. Nacionalistický člen parlamentu Austin Currie doniesol svoju sťažnosť na mestské zastupiteľstvo a do Stormontu, ale bolo mu povedané aby odišiel. Tento incident osviežil hnutie za občianske práva.
Dňa 24. augusta 1968 hnutie za občianske práva usporiadalo svoj prvý pochod za občianske práva z Coalislandu do Dungannonu. V priebehu nasledujúceho roka sa konalo mnoho ďalších pochodov. Lojalisti (najmä členovia UPV) napádali niektoré z týchto protestov a usporadúvali proti-demonštrácie v snahe zakázať pochody. Vzhľadom na nedostatok policajných reakcii na tieto útoky viedli nacionalisti RUC ako čisto protestantskú inštitúciu ktorá kryje lojalistov a umožňuje narastanie útokov. 5. októbra 1968 bol zakázaný pochod za občianske práva v Derry severoírskou vládou. Keď sa aktivisti vzopreli zákazu, RUC obklopila demonštrantov a začala ich biť bez rozdielu. Viac ako 100 ľudí bolo zranených z toho rada nacionalistických politikov. Tento incident bol natočený aj televíznym štábom a vysielal sa po celom svete. To spôsobilo pobúrenie medzi katolíkmi a nacionalistami čo vyvolalo dvojdňovú vzburu v Derry medzi nacionalistami a RUC.
Niekoľko dní nato sa v Belfaste sformovala študentská organizácia – Ľudová demokracia. Na konci novembra O'Neill sľúbil hnutiu za občianske práva nejaké úľavy ale nacionalisti ich viedli ako príliš malé a lojalisti zas ako príliš veľké. Dňa 1. januára 1969 Ľudová demokracia začala štvordňový pochod z Belfastu do Derry ktorý bol opakovane obťažovaný a napádaný lojalistami. Na Burntollet Bridge bol napadnutý asi 200 lojalistami vrátane policajtov mimo službu vyzbrojenými železnými tyčami, tehlami a rozbitými fľašami. Keď pochod došiel do Derry bol opäť napadnutý. Demonštranti tvrdia, že polícia neurobila nič aby ich ochránila a že niektorí dôstojníci dokonca pomáhali útočníkom. Tú noc začali dôstojníci RUC začali vyčíňať ako tajfún vo štvrti Bogside v Derry. Útočili na katolícke domy a útočili a ohrozovali obyvateľov. Obyvatelia potom uzavreli Bogside barikádami pred policajtami a vytvorili "Free Derry" ktorá sa na istý čas stala no-go zónou pre bezpečnostné zložky. V marci a apríli 1969 lojalisti útočili na vodné a elektrické inštalácie v Severnom Írsku a obviňovali z toho spiace bunky IRA a hnutie za občianske práva. Niektoré útoky nechali veľkú časť Belfstu bez vody a elektriny. Lojalisti dúfali, že tieto útoky donútia O´Neilla odstúpiť a ukončiť akékoľvek ústupky voči nacionalistom. Na tieto inštalácie bolo medzi 30. marcom a 26. aprílom uskutočnených šesť bombových útokov a britská armáda bola vyslaná chrániť tieto inštalácie. Unionistická podpora pre O´Neilla slabla a 28. apríla rezignoval na poste predsedu vlády.
Nepokoje v auguste 1969 a ich dohra.
Dňa 19. apríla došlo k stretu medzi demonštrantami NICRA a RUC a lojalistami v Bogside. RUC vošla do domu Samuela Devennyho (42), nezúčastneného katolíckeho civilistu a zúrivo ho zbili spolu s jeho dvoma dospievajúcimi dcérami a rodinným priateľom. Jedna z dcér bola zbitá do bezvedomia. Devenny dostal infarkt a zomrel 17. júla na následky zranení. Dňa 13. júla dôstojníci RUC zbili katolíckeho civilistu Francisa McCloskeyho (67) počas stretov v Dungiven. Zomrel nasledujúci deň na následky zranení.
Dňa 12. augusta lojalistická skupina Apprentice Boys pochodovala na okraji Bogside. Lojalisti a nacionalisti si začali medzi sebou vymieňať slovné vyjadrenia. Potom čo nacionalisti začali po nich hádzať kamene a zápalné bomby, RUC sa pokúsila zaútočiť na Bogside. RUC použila slzný plyn, obrnené vozidlá a vodné delá ale bola držaná v šachu stovkami nacionalistov. Pokračujúce boje sa stali známe ako Bitka o Bogside a trvala dva dni.
V reakcii na udalosti v Derry, nacionalisti usporiadovali protesty pri základniach RUC v Belfaste a inde. Niektoré z nich viedli k stretom s RUC a k útokom na základne RUC. V Belfaste lojalisti odpovedali tým, že napadli nacionalistické oblasti, zapaľovali domy a obchody. Udiali sa tam prestrelky medzi nacionalistami a RUC a lojalistami a nacionalistami. Skupina asi 30 členov IRA sa zapojila do bojov v Belfaste. RUC nasadila obrnené vozidlá Shorland s ťažkými guľometmi Browning. Shorland začalo dvakrát paľbu na panelové domy v nacionalistickej štvrti a zabili 9 ročného chlapca Patricka Rooneyho. RUC začala paľbu na výtržníkov v Armaghu, Dungannone a Coalislande.
Počas nepokojov, 13. augusta premiér Írska Jack Lynch predniesol v televízií odkaz. Odsúdil RUC a uviedol, že írska vláda už nemôže stáť bokom a vidieť nevinných ľudí zranených alebo ešte horšie. Vyzval na nasadenie mierových síl OSN a povedal, že v grófstve Donegal neďaleko Derry boli zriadené poľné nemocnice. Lych dodal, že írske znovuzjednotenie by bolo jediným trvalým riešením. Niektorí si túto reč vyložili ako hrozbu vojenského zásahu. Po nepokojoch Lynch nariadil írskej armáde plán na rýchlu humanitárnu pomoc pre Severné Írsko. Plán s názvom cvičenie Armageddon bol odmietnutý a zostal klasifikovaný po viac ako tri desaťročia. 
14. – 15. augusta boli v Derry a Belfaste nasadení britskí vojaci aby obnovili poriadok, ale nesnažili sa vstúpiť do Bogside. 8 ľudí bolo zastrelených a viac ako 700 bolo zranených (z toho 133 postrelených) a viac ako 400 domov a podnikov bolo zničených (83 % vlastnili katolíci). Viac ako 1800 rodín muselo opustiť svoje domovy z toho 1505 katolíckych a 315 protestantských. Írska armáda zriadila utečenecké tábory v Írsku v blízkosti hraníc. Veľa, ale nie všetci nacionalisti najskôr privítali nasadenie britskej armády pretože nedôverovali RUC. Vzťahy sa však ochladili po tom ako sa ukázala armádna jednostrannosť.
Po nepokojoch bola zriadená Huntova komisia ktorá mala skúmať RUC. Tá zverejnila správu 12. októbra. Odporúčala aby RUC bola neozbrojená a aby B-Specials bola rozpustená.Tú noc lojalisti vyšli do ulíc aby protestovali proti tejto správe. Počas násilia v Shankill, členovia UVF zastrelili dôstojníka RUC Victora Arbuckleho. V októbri a decembri vykonali UVF rad malých bombových útokov v Írsku.
70-te roky.
Vyvrcholenie násilia a kolapsy Stormontu.
Roky 1970 až 1972 boli svedkami explózie politického násilia v Severnom Írsku. V roku 1972 zomrelo takmer 500 ľudí z ktorých bola niečo vyše polovica civilisti. Bol to najkrvavejší rok v celej histórii konfliktu.
Koncom roka 1971 bolo v Derry 29 barikád ktoré blokovali prístup k takzvanému "Free Derry". 16 z nich nebolo dokonca prejazdných ani tonovými obrnenými vozidlami britskej armády. Mnoho z nacionalistických/republikánskych no-go zón bolo riadených jednou z dvoch frakcii IRA. Existuje niekoľko dôvodov prečo násilie vyvrcholilo v týchto rokoch.
Unionisti tvrdia, že hlavným dôvodom bolo vytvorenie Dočasnej írskej republikánskej armády (Dočasná IRA) a Oficiálnej írskej republikánskej armády (Oficiálna IRA). Tieto dve frakcie vznikli po tom čo sa IRA rozdelila. Zatiaľ čo staršia IRA presadzovala nenásilnú občiansku kampaň, nová Dočasná IRA si stanovila viesť ozbrojený boj proti britskej vláde v Severnom Írsku. Dočasná IRA bola schopná vziať na seba úlohu obrancu katolíckej komunity skôr ako hľadať ekumenickú jednotu robotníckej triedy oboch komunít.
Nacionalisti poukázali na udalosti, ktoré vysvetľujú prudký nárast násilia v týchto rokoch. Jeden takýto incident bol aj Zákaz vychádzania vo Falls v júli 1970, kedy 3000 vojakov uvalilo zákaz vychádzania na nacionalistickú časť Belfastu Dolné Falls. Počas prestreliek medzi britskou armádou a Oficiálnou IRA v ktorých bolo vypálených viac ako 1500 nábojov, boli zabití štyria ľudia. Ďalším z nich bolo zavedenie internácii bez súdu v roku 1971 (medzi prvými 350 uväznenými nebol ani jeden protestant). Navyše kvôli zle organizovanej spravodajskej službe bolo internovaných len veľmi málo republikánskych aktivistov, ale niektorí internovaní sa zradikalizovali po týchto skúsenostiach. Tretia udalosť ktorá spôsobila zvýšenie náboru do IRA bola Krvavá nedeľa ktorá sa odohrala 30. januára 1972 kedy bolo britskou armádou zastrelených trinásť neozbrojených civilistov (štrnásta obeť zomrela na následky zranení o niekoľko mesiacov neskôr).
Dočasná IRA alebo "Provos" ako sa stali známi, sa snažili ukázať ako ochrancu nacionalistickej komunity. Oficiálna IRA začala svoju ozbrojenú kampaň ako odpoveď na pokračujúce násilie. Dočasná IRA začala svoju ofenzívnu kampaň v roku 1971 kedy Armádna rada IRA schválila útoky na britskú armádu.
V roku 1972 Dočasná IRA zabila približne 100 príslušníkov bezpečnostných síl, 500 zranila a vykonala približne 1300 bombových útokov na obchodné ciele ktoré považovala za "umelú ekonomiku". Bombová kampaň zabila mnoho civilistov najmä počas Krvavého piatku 21. júla 1972 kedy 22 bômb v centre Belfastu zabilo sedem civilistov a dvoch vojakov.
Počas rovnakého roku Oficiálna IRA zabila desiatky vojakov a niekoľko ďalších zranila, väčšinou počas prestreliek. Oficiálna IRA následne odvolala svoju kampaň v máji 1972.
Napriek dočasnému prímeriu v roku 1972 a aj rokovaniam s britskými úradníkmi, PIRA bola odhodlaná pokračovať vo svojej kampani až do dosiahnutia zjednoteného Írska. Vláda Spojeného kráľovstva v Londýne verila, že severoírska administratíva je neschopná udržať bezpečnostnú situáciu a snažila sa v Severnom Írsku prevziať kontrolu nad právom a poriadkom v Severnom Írsku. Vzhľadom na to, že to bolo neakceptovateľné pre vládu Severného Írska, britská vláda presadila stav legislatívnej núdze a zosadila unionistami riadený parlament a vládu v Stormonte a predstavila „priamu vládu“ z Londýna. Priama vláda bola zamýšľaná ako krátkodobé opatrenie. Strednodobá stratégia mala obnoviť samosprávu Severného Írska ktorá by bola akceptovateľná zo strany unionistov aj nacionalistov. Dohoda sa ukázala byť klamná a Problémy pokračovali aj v 70-tych a 80-tych rokoch a v 90-tych rokoch v kontexte politickej remízy. Existencia "no-go oblastí" v Belfaste a Derry bola výzva k autorite britskej vlády v Severnom Írsku a počas Operácie Motorman britská armáda zničila barikády a obnovila kontrolu nad oblasťami 31. júla 1972.
Sunningdaleská dohoda a štrajk UWC.
V júni 1973 po vydaní správy britskej vlády a po referende o statuse Severného Írska ktoré prebehlo v marci toho roku bol založený nový parlamentný orgán Severoírske zhromaždenie. Voľby sa konali 28. júna. V októbri 1973 tradičné nacionalistické a unionistické strany spolu s britskou a írskou vládou dojednali Sunningdaleskú dohodu ktorá bola určená na vytvorenie politického urovnania v rámci Severného Írska. Dohoda stanovila "zdieľanie moci"-vytvorenie výkonnej moci ktorá zahŕňala nacionalistov aj unionistov a vytvorenie Írskej rady – zloženej z ministrov Severného Írska a Írska ktorá by bola určená na podporu cezhraničnej spolupráce.
Sunningdaleská dohoda rozdelila unionistov, ktorá takisto oponovala aj IRA ktorej cieľom bolo koniec existencie Severného Írska ako súčasti Spojeného kráľovstva. Mnoho unionistov bolo proti zdieľaniu moci a argumentovali tým, že neje možné sa o moc deliť s tými (nacionalisti) ktorí sa snažia o zničenie štátu.
Nakoniec však Sunningdaleská dohoda bola zvrhnutá masovou akciou zo strany lojalistických polovojenských skupín (predovšetkým Ulsterským obranným združením ktoré malo vtedy 20 000 členov) a robotníkmi ktorí tvorili Ulsterskú robotnícku radu. Zorganizovali generálny štrajk ktorý výrazne obmedzil podnikanie v Severnom Írsku a odrezal základné služby ako vodu a elektrinu. Nacionalisti argumentujú, že britská vláda neurobila toho dosť na to aby prelomila štrajk a udržiavala Sunningdaleskú iniciatívu. Existujú dôkazy o tom, že štrajk bol podporovaný britskou tajnou službou MI5. Tvárou v tvár takejto opozícii pro-dohodový unionisti odstúpili z vlády a nový režim sa zrútil. Na tretí deň štrajku 17. mája 1974 dva UVF tímy z belfastskej a stredoulsterskej brigády odpálili tri neohlásené bomby v aute v strede Dublinu počas piatkovej večernej dopravnej špičky čo malo za následok 26 mŕtvych a 300 zranených. Deväť minút nato, štvrtá bomba explodovala v Monaghane a zabila ďalších sedem ľudí. Nikto nebol za tieto útoky odsúdený.
Návrh nezávislého Severného Írska.
Britský premiér Harold Wilson sa tajne stretol s IRA v roku 1971. Počas stretnutia účastníci diskutovali o britskom odstúpení zo Severného Írska. Zlyhanie Sunningdaleskej dohody viedlo k vážnemu prerokovávaniu o nezávislosti v Londýne až do decembra 1975. Keby sa uskutočnilo odňatie Severného Írska, ktoré Wilson ale aj iní podporovali, región by sa stal samostatným domíniom Britského spoločenstva.
Britské rokovania s ilegálnou organizáciou rozhnevali írsku vládu. Nevedeli o ich postupoch ale báli sa, že by Briti upustili od Severného Írska. Írsky minister zahraničia Garret FitzGerald diskutoval v memorande v júni 1975 o možnostiach nezávislosti, znovurozdelenia ostrova a možnosti upadnutia Severného Írska do občianskej vojny a anarchie. Memorandum dávalo prednosť dohodnutiu nezávislosti ale došlo k záveru že Írska vláda môže urobiť len málo.
Írska vláda už nezabránila vypáleniu britskej ambasády v Dubline v roku 1972 členmi IRA. Verili, že nemohli zväčšiť svoju malú armádu v krajine o sile 12 500 vojakov v krajine. Ak by v Severnom Írsku vypukla občianska vojna, pretože by spôsobila mnoho mŕtvych a závažné dôsledky pre Írsko pretože verejnosť by požadovala zásah írskej armády na ochranu nacionalistov. 
Polovica 70-tych rokov.
Merlyn Rees, minister pre Severné Írsko vyzdvihoval proskripcie proti UVF v apríli 1974. V decembri, jeden mesiac po bombovom útok v Birmingham pube pri ktorom bolo zabitých 21 ľudí, IRA vyhlásila prímerie. Napriek prímeriu pokračovalo náboženské zabíjanie ktoré vyeskalovalo v roku 1975 spolu s vnútornými rozbrojmi medzi súperiacimi polovojenskými skupinami. Toto urobilo z roku 1975 jeden z najkrvavejších rokov konfliktu.
Dňa 31. júla 1975 v Buskhill neďaleko Newry, populárna írska kabaretná skupina Miami Showband sa vracala domov do Dublinu po vystúpení v Banbridge, kedy bola prepadnutá ozbrojencami z UVF zo stredoulsterskej brigády. Mali oblečené uniformy britskej armády a zastavili ich na falošnom vojenskom cestnom kontrolnom bode na hlavnej ceste A1. Traja z členov kapely, dvaja katolíci a jeden protestant, boli zastrelení, zatiaľ čo dvaja členovia UVF boli zabití po tom čo bomba umiestnená do minibusu kapely predčasne explodovala. V januári nasledujúceho roku, 11 protestantských robotníkov bolo postrieľaných v Kingsmill v Južnom Armaghu po tom čo boli vyvedení z ich autobusu ozbrojeným republikánskym gangom, ktorý sám seba nazýval Juhoarmaghské republikánske akčné sily. Len jeden muž prežil útok napriek až osemnástim výstrelom do robotníkov. Tieto útoky boli údajne v odvete za lojalistické proti rodinám Reaveyomcom a O'Dowdomcom z predchádzajúcej noci.
Násilie pokračovalo po zvyšok 70-tych rokov. Britská vláda znovu zakázala UVF v októbri 1975. Keď prímerie Dočasnej IRA skončilo začiatkom roku 1976 a vrátila sa k násiliu, stratila sa nádej na rýchle odstúpenie Britov zo Severného Írska a namiesto toho vypracovali stratégiu známu ako "Dlhá vojna" (Long War) ktorá zahŕňala menej intenzívnu ale trvalejšiu násilnú kampaň ktorá by mohla pokračovať donekonečna. Prímerie Oficiálnej IRA z roku 1972 sa stalo trvalým a hnutie sa vyvinulo do Robotníckej strany Írska ktorá absolútne odmietala násilie. Ale odštiepená skupina z Oficiálnej IRA – Írska národná oslobodzovacia armáda pokračovala v násilnej kampani od roku 1974.
Koniec 70-tych rokov.
Koncom 70-tych rokov bola viditeľná vojnová únava v oboch komunitách. Jedným z prejavov toho bolo vznik skupiny známej ako Ľudia mieru ktorá získala Nobelovu cenu za mier v roku 1976. Ľudia mieru organizovali veľké demonštrácie na ukončenie polovojenského násilia. Ich kampaň stratila na sile ale po tom apelovali na nacionalistickú komunitu aby poskytovala informácie o IRA bezpečnostným silám.
Dekáda bola ukončená dvojitým útokom IRA proti Britom. Dňa 27. augusta 1979 Lord Mountbatten zatiaľ čo bol na dovolenke v Mullaghmore v grófstve Sligo, bol zabitý bombou ukrytou na palube jeho lode. Pri tomto útoku boli zabití aj traja ďalší ľudia. Ten istý deň bolo zabitých 18 britských vojakov (väčšina z výsadkového pluku) diaľkovo riadenou bombou vo Warrenpointe v grófstve Down.
Ako sa britskej vláde nedarilo dosiahnuť politické urovnanie, pokúsili sa "normalizovať" Severné Írsko. Aspekty zahŕňali zrušenie internácii bez súdu a odstránenie politického statusu polovojenských väzňov. Od roku 1972 členovia polovojenských organizácii v bezportoných Diplockých súdoch aby sa predišlo zastrašovaniu poroty a preto malo byť s nimi zaobchádzané ako s obyčajnými zločincami. Odpor proti tejto politike medzi republikánskymi väzňami viedlo k tomu, že viac ako 500 z nich vo väznici Maze tzv. dekový (odmietanie nosenia väzenskej uniformy) a špinavý (odmietanie umývania sa) protest. Ich protesty prešli až do hladovky v rokoch 1980 a 1981 ktorá bola zameraná na obnovenie politického štatútu a ďalšie ústupky.
80-te roky.
V írskej hladovke v roku 1981 zomrelo hladom 10 republikánskych väzňov (sedem z Dočasnej IRA a traja z INLA). Prvý ktorý v hladovke zomrel bol Bobby Sands. Hladovka rezonovala medzi mnohými nacionalistami. Vyše 100 000 ľudí sa zúčastnilo pohrebu Bobbyho Sandsa v Západnom Belfaste a tisíce ďalších ľudí sa zúčastnilo pohrebov ostatných hladovkárov. Z hľadiska írskeho republikanizmu bol význam týchto udalostí demonštrovať potenciál pre politické a volebné stratégie. V nadväznosti na hladovku, Sinn Féin ktorá sa stala politickým krídlom Dočasnej IRA sa prvýkrát zúčastnila volieb v Severnom Írsku aj v Írsku. V roku 1986 Sinn Féin uznala legitimáciu Dáil Éireann čo malo za následok odtrhnutie malej skupiny členov ktorí založili stranu Republikánska Sinn Féin.
Dlhá vojna Írskej republikánskej armády bola podporovaná veľkými darmi zbraní z Líbye v roku 1980 kvôli hnevu Muammara Kaddáfiho na vládu Margaret Thatcherovej ktorá pomáhala Reaganovej vláde pri bombardovaní Tripolisu kde bolo údajne zabité jedno Kaddáfiho dieťa, ako aj vďaka pomoci finančných darov od Írov zo Spojených štátov ktorí súhlasili s cieľmi IRA.
Írska národná oslobodzovacia armáda začala byť veľmi aktívna na začiatku a v polovici 80-tych rokov. V roku 1982 vykonala bombový útok na diskotéke na ktorej boli britskí vojaci mimo služby a zabili 11 vojakov a 6 civilistov. Jednou vyprofilovanou väčšou akciou IRA v tomto období bol bombový útok na Grand Brighton Hotel 12. októbra 1984 kde 100 librová bomba umiestnená v hoteli v meste Brighton kde politici vrátatne premiérky Margaret Thatcherovej zostali na konferencii Konzervatívnej strany. Bolo zabitých 5 ľudí a ďalších 40 bolo zranených.
Dňa 28. februára 1985 v Newry, deväť dôstojníkov RUC (sedem protestantov a dvaja katolíci) bolo zabitých počas mínometného útoku na policajnú stanicu na Corry Square. Útok bol naplánovaný Juhoarmaghskou brigádou IRA a jednotkami IRA v Newry. Deväť granátov bolo vypálených z mínometu Mark 10, ktorý bol priskrutkovaný k zadnej časti ukradnutej dodávky značky Ford v Crossmaglene. Osem granátov zasiahlo policajnú stanicu ale deviaty zasiahol unimobunku používanú ako jedáleň. 8. novembra 1987 v Enniskillen v grófstve Fermanagh explodovala časovaná bomba Dočasnej IRA počas sprevodu na Spomienkový deň na uctenie obetí v Prvej svetovej vojne. Bomba vybuchla v pamätníku, ktorý bol v srdci sprievodu. 11 ľudí (desať civilistov a jeden policajt spolu s tehotnou ženou) bolo zabitých a 63 bolo zranených. IRA povedala, že urobila chybou a že jej cieľom boli britskí vojaci ktorí pochodovali k pamätníku. Jednotka ktorá vykonala bombardovanie bola rozpustená. Lojalistické polovojenské skupiny reagovali odvetnými bombovými útokmi na katolíkov.
V roku 1988 boli traja dobrovoľníci IRA zastrelení na čerpacej stanici Shell na Winston Churchill Avenue v Gibraltári. Tento incident sa stal známy ako Operácia Flavius. Ich pohreb na cintoríne Milltown v Belfaste bol napadnutý Michaelom Stoneom, členom UDA, ktorý hádzal granáty a strieľal počas toho ako sa rakvy spúšťali do hrobu. Útok zabil troch ľudí z toho jeden bol dobrovoľník IRA. Keď sa dvaja britskí vojaci, David Howes a Derek Wood išli do Andersonstown na pohreb týchto troch ľudí zabitých Stoneom zistilo sa, že sú ozbrojení a boli členmi IRA zajatí a zastrelení. Tento incident sa stal známy ako Vražda desiatnikov.
V osemdesiatych rokoch lojalistické polovojenské skupiny vrátane Ulsterských dobrovoľníckych síl, Ulsterského obranného združenia a Ulsterského odporu, dovážali zbrane a výbušniny z Juhoafrickej republiky. Tieto zbrane boli následne rozdelené medzi tieto tri skupiny a viedli k eskalácii útokov na katolíkov aj keď niektorá výzbroj (napr. RPG) sa dali použiť len veľmi ťažko. Tieto vraždy boli údajne v odozve na Anglo-írsku dohodu z roku 1985 ktorá dala írskej vláde poradnú úlohu vo vláde Severného Írska.
V roku 1987, Írska ľudová oslobodzovacia organizácia (IPLO) čo bola odtrhnutá frakcia INLA, sa zapojila do krvavej pomsty proti INLA a oslabila jej prítomnosť v niektorých oblastiach. V roku 1992 bola IPLO zničená Dočasnou IRA za ich zapojenie sa do drogovej činnosti a tak tento spor skončil.
Politika streľby k zabitiu v Severnom Írsku, na základe ktorej boli podozriví zámerne usmrtení bez pokusu o zatknutie, bola vykonaná na desiatkach republikánov a jednom lojalistovi spravidla buď jednotkou SAS alebo Kráľovskou ulsterskou políciou.
90-te roky.
Od konca 80-tych rokov zatiaľ čo IRA pokračovala v jej ozbrojenej kampani, jej politické krídlo Sinn Féin, ktoré viedol Gerry Adams od roku 1983, hľadali riešenia na ukončenie konfliktu hoci Adams presne predpovedal, že to bude veľmi dlhý proces. Vo vyhlásení počas interview v roku 1970 povedal, že vojna bude trvať ďalších 20 rokov. Riadil otvorené rozhovory s vodcom politickej strany SDLP Johnom Humeom a tajné rokovania s vládnymi úradníkmi. Lojalisti boli tiež zapojení do zákulisných rozhovorov o ukončení násilia spájaním sa s britskými a írskymi vládami prostredníctvom protestantských duchovných.
Keď francúzsky štáb natáčal IRA v ich výcvikovom tábore v Donegale, bol spovedaný zástupca za generálny štáb IRA. Povedal, že IRA aj tak nakoniec vysaje politickú vôľu britskej vlády v Severnom Írsku.
Zhoršenie situácie v južnom Armaghu.
Juhoarmaghská brigáda IRA využívala od 70-tych rokov dedinu Crossmaglen ako svoju pevnosť. Okolité dediny Silverbridge, Cullyhanna, Culloville, Forkhill, Jonesborough a Creggan boli tiež pevnosti IRA. Vo februári 1978 bol v blízkosti Silverbridge zostrelený vrtuľník Gazelle britskej armády pričom zahynul podplukovník britskej armády Ian Corden-Lloyd.
V 90-tych rokoch prišla IRA s novým plánom na obmedzenie peších hliadok britskej armády v okolí Corssmaglenu. Vytvorili dva tímy ostreľovačov na útoky proti hliadkam britskej armády aj RUC. Ostreľovači zabili deväť ľudí (sedem vojakov a dvoch strážnikov RUC). Posledná obeť ostreľovača pred Veľkopiatkovou dohodou bol britský vojak Steven Restorick. V 80-tych rokoch IRA vyvinula útoky na helikoptéry v južnom Armaghu a inde ako napríklad zostrelenie vrtuľníku Gazelle ktorý letel cez hranicu grófstiev Tyrone a Monaghan. Tento incident si nevyžiadal žiadne fatálne následky.
Ďalšia udalosť týkajúca sa britských vrtuľníkov v južnom Armaghu bola bitka o Newry Road v septembri 1993. Dva ďalšie vrtuľníky Lynx a Puma boli zostrelené paľbou z improvizovaných mínometov v roku 1994. Počas tohto obdobia IRA zriadila kontrolné stanovištia v južnom Armaghu a prevádzkovala ich bez povšimnutia bezpečnostných síl.
Prvé prímerie.
Po dlhšej dobe politických manévrov lojalistické aj republikánske skupiny v roku 1994 vyhlásili prímerie.
Rok ktorý viedol k prímeriu bol mimoriadne napätí a odohrali sa v ňom incidenty označené za zverstvá. UDA a UVF zintenzívnili zabíjanie katolíkov (v roku 1993 lojalisti zabili viac ľudí ako republikáni). IRA na to reagovala bombovým útokom na Shankill Road v októbri 1993. Jeho cieľom bolo zlikvidovať vedenie UDA, ale bomba zabila osem protestantských civilistov a jedného nízko postaveného člena UDA. Bomba tiež zabila jedného páchateľa keď bomba vybuchla predčasne. UDA to oplatila masovou streľbou v nacionalistických oblastiach ako je Greysteel a Castlerock.
Dňa 16. júna 1994 tesne pred prímerím Írska národná oslobodzovacia armáda zastrelila člena UVF na Shankill Road. Z pomsty o tri dni neskôr UVF zabilo šesť civilistov počas streľby v bare v Loughinisland. Mesiac pred prímerím IRA zabila štyroch vysokopostavených lojalistov (troch z UDA a jedného z UVF). 31. augusta 1994 Dočasná IRA vyhlásila prímerie. Lojalistické polovojenské skupiny sa dočasne spojili do Kombinovaného lojalistického vojenského velenia o šesť týždňov neskôr.
V roku 1995 bol v Spojených štátoch vymenovaný George Mitchell na post špeciálneho vyslanca Spojených štátov pre Severné Írsko. Britská a írska vláda sa dohodla, že Mitchell bude predsedať medzinárodnej komisii o odzbrojení polovojenských skupín.
Druhé prímerie.
Dňa 9. februára 1996, menej ako dva roky po vyhlásení prímeria ho IRA prerušila bombovým útokom v Docklands v oblasti Canary Wharf v Londýne. Bomba zabila dvoch ľudí a spôsobila škodu v hodnote 85 miliónov libier pri poškodení mestského finančného centra. Sinn Féin obvinila zo zlyhania prímeria britskú vládu ktorá zamietla rokovanie všetkých politických strán do do vtedy, kým IRA nevyradí svoje zbrane.
Po útoku nasledovalo niekoľko ďalších z ktorých bol najpozoruhodnejší bombový útok v Manchesteri 15. júna 1996 počas ktorého bola zničená veľká plocha v centre mesta. Išlo o najväčší bombový útok v Británii od Druhej svetovej vojny. Vďaka telefonickému varovaniu a rýchlej reakcii záchranných služieb sa útok zaobišiel bez úmrtia ale 212 ľudí bolo zranených. Škody spôsobené výbuchom boli vyčíslené na 411 miliónov libier. Stephen Restorick bol posledný britský vojak ktorý bol zabitý pred Veľkopiatkovou dohodou. Bol zastrelený 12 februára 1997 na hraničnom priechode juhoarmaghským ostreľovačom.
IRA opäť deklarovala prímerie v roku 1997 potom čo rokovania o dokumente známom ako Veľkopiatková dohoda začali bez Sinn Féin. V septembri toho istého roku Sinn Féin podpísala tzv. "Mitchellove zásady" a bola prijatá do rokovaní. UVF bolo prvé polovojenské zoskupenie ktoré sa rozštiepilo v dôsledku ich prímeria a vytvorili sa Lojalistické dobrovoľnícke sily (LVF). V decembri 1997 INLA zavraždila vodcu LVF Billyho Wrighta čo viedlo k sérii odvetného zabíjania katolíkov touto lojalistickou skupinou. Skupina ktorá sa odtrhla od Dočasnej IRA vytvorila Pravú írsku republikánsku armádu (RIRA).
V auguste 1998 bomba Pravej IRA v Omaghu zabila 29 civilistov. Tento bombový útok zdiskreditoval "disidentských republikánov" a ich kampane v očiach tých ktorý predtým podporovali kampaň Dočasnej IRA. Stali sa z nich malé skupiny s malým vplyvom ale stále schopné násilia. INLA tiež vyhlásila prímerie po Belfastskej dohode v roku 1998. Od tej doby bola väčšina polovojenského násilia zameraná na ich "vlastné" komunity a ďalšie frakcie v rámci ich organizácii. UDA napríklad bojovala so svojimi lojalistickými kolegami z UVF od roku 2000 kde boli vnútorné boje o brigádne velenie a zapojili sa do organizovaného zločinu.
Členovia Dočasnej IRA boli odvtedy obvinení z účasti na vraždách Roberta McCartneyho, Matthewa Burnsa, Jamesa Currana, Andrewa Kearneya a okrem toho z rôznych iných obvinení.
Politický proces.
Po prímerí začali rokovania medzi hlavnými politickými stranami v Severnom Írsku. Tieto rozhovory viedli k Veľkopiatkovej dohode v roku 1998. Táto dohoda obnovila samosprávu Severného Írska na základe "zdieľania moci". V roku 1999 sa sformoval výkonný výbor ktorý sa skladal zo štyroch hlavných strán vrátane Sinn Féin. Medzi ďalšie významné zmeny patrila reforma Kráľovskej ulsterskej polície a jej premenovanie na Policajný zbor Severného Írska, ktorý mala zamestnať aspoň 50 % kvótu katolíkov na desať rokov a zrušenie Diplockých súdov v támci zákonu o spravodlivosti a bezpečnosti v roku 2007. Bezpečnostný normalizačný proces bol tiež súčasťou zmluvy ktorý zahŕňal postupné zatváranie nadbytočných kasární britskej armády, hraničných rozhľadní a stiahnutie všetkých síl zúčastnených na operácii Banner – vrátane bataliónov Kráľovského írskeho pluku ktorý bol týmto nahradený pechotnou brigádou rozmiestnenou na desiatich miestach po celom Severnom Írsku, ale bez operatívnej úlohy v provincii.
Charakteristickým rysom Severoírskej politiky po dohode bol útlm vo volebných podmienkach strán ako napríklad Sociálnodemokratická a labouristická strana a Ulsterská unionistická strana, a utlmenie nepriateľstva medzi súperiacimi stranami Sinn Féin a Demokratickou unionistickou stranou. Hoci sa politické násilie výrazne znížilo, náboženské nepriateľstvo nezmizlo. Nebytové priestory sú oddelené medzi katolíckymi nacionalistami a protestantskými unionistami tak ako predtým.
Tajná dohoda medzi britskými silami a lojalistami.
V úsilí mariť aktivitu IRA, bolo veľa prípadov tajných dôhod medzi štátnymi bezpečnostnými silami (britská armáda a RUC) a lojalistickými polovojenskými jednotkami. Tie zahŕňali vojakov a policajtov ktorí sa zúčastňovali lojalistických útokov keď boli mimo služby, dodávanie zbraní a informácii lojalistom, nezakročovanie proti nim a bránenie policajného vyšetrovania. Správa De Slivu zistil, že počas 80-tych rokov 85% informácií ktoré používali lojalisti pri útokoch bolo od bezpečnostných zložiek. Bezpečnostné sily mali tiež dvojitých agentov a informátorov vnútri lojalistických skupín, ktorý na rozkaz organizovali útoky. Z 210 lojalistov ktorí boli zatknutí tímom Stevensovho vyšetrovania sa zistilo, že 207 boli štátni agenti alebo informátori.
Regrúti britskej armády v miestnom Ulsterskom obrannom pluku (UDR) boli takmer všetci protestanti. Napriek preverovacím procesom, niektorým lojalistickým bojovníkom sa podarilo získať zbrane, výcvik a aj informácie. V roku 1990 bolo 197 vojakov UDR odsúdených za účasť na lojalistických teroristických činoch a iných závažných trestných činoch, vrátane 19 usvedčeniam z vraždy. Bol to však len malý zlomok previnených ktorí slúžili v pluku no podiel bol vyšší ako pri odsúdeniach členov britskej armády, RUC a civilného obyvateľstva.
Počas 70-tych rokov, Glennaneský gang – tajná aliancia lojalistických militantov, britských vojakov a dôstojníkov RUC, vykonala sériu útokov proti katolíkom/nacionalistom v Severnom Írsku známa ako "vražedný trojuholník". Tiež vykonali niekoľko útokov v Írsku. Smrteľní spojenci: britská skupina tajnej dohody v Írsku si nárokuje na 120 vrážd, z toho boli skoro všetci nezainteresovaní civilisti. V Casselovej správe vyšetrovali 76 vrážd a našli sa dôkazy, že vojaci a policajti boli zapojení do 74 z nich. Jeden člen, RUC dôstojník John Weir tvrdil, že jeho nadradení vedeli o tajnej dohode ale dovolili, aby pokračovala. Casselova správa tiež uviedla, že niektorí vedúci pracovníci vedeli o trestnej činnosti, ale neurobili nič pre prevenciu, vyšetrovanie a trestanie. Útoky prisudzované skupine sú bombové útoky v Dubline a Monaghane (1974), vyvraždenie skupiny Miami Showband (1975) a vyvraždenie rodín Reaveyovcov a O'Dowdovcov (1976).
Stevensovo vyšetrovanie zistilo, že bezpečnostné sily využívali lojalistov ako svojich "splnomocnencov". Prostredníctvom dvojitých agentov a informátorov pomáhali lojalistickým skupinám so zabíjaním ľudí a to aj vrátane civilistov. Vyšetrovanie zistilo, že to zintenzívnilo a predĺžilo konflikt. Poľná prieskumná jednotka (FRU) britskej armády bol hlavný orgán ktorý sústreďoval týchto agentov. Brian Nelson, šéf rozviedky UDA, bol agentom FRU. Prostredníctvo Nelsona, FRU pomáhala lojalistom zamerať osoby na zabitie. Velitelia FRU tvrdili, že iba pomáhali lojalistom označovať republikánskych aktivistom a predchádzať zabíjaniu civilistov. Vyšetrovanie našlo dôkaz, že iba dva životy boli zachránené a že Nelson/FRU je zodpovedný za najmenej 30 vrážd a ďalších útokov – mnoho z nich boli civilisti. Jednou z obetí bol aj advokát Pat Finucane. Nelson tiež dohliadal na dodávky zbraní pre lojalistov v roku 1988. V rokoch 1992 až 1994 boli lojalisti zodpovední za viac útokov ako republikáni. Členovia bezpečnostných síl sa snažili brániť Stevensovmu vyšetrovaniu.
Správa policajného ombudsmana z roku 2007 odhalila, že členom UVF bolo dovolené vykonať sériu teroristických činov, vrátane vrážd, zatiaľ čo pracovali ako informátori pre špeciálne oddelenie RUC. Bolo zistené, že špeciálne oddelenie dalo informátorom imunitu tým, že zabezpečilo, aby neboli chytení a odsúdení a blokovali aj prehľadávanie kvôli zbraniam. Policajná ombudsmanka Nuala O'Loanová povedala, že to viedlo k stovkám mŕtvych a že vysokí britskí úradníci na ňu tlačili aby zastavila vyšetrovanie. UVF člen Robin Jackson bol spojený s 50 až 100 vraždami v Severnom Írsku, hoci nikdy nebol odsúdený za akúkoľvek z nich.
Zmiznutí.
Počas 70. a 80. rokov, republikáni a lojalisti uniesli mnoho jednotlivcov, ktorí boli údajní informátori. Títo ľudia boli vypočúvaní pri mučení a následne popravení. Pätnásť jednotlivcov, v tomto prípade všetci čo boli unesení republikánmi, zmizli. Do roku 2015 bolo nájdených 9 z 15 obetí.
Bezpečnostné sily britskej vlády vrátane Vojenských reakčných síl (MRF) vykonali útoky ktoré boli opísané ako "mimosúdne popravy" neozbrojených civilistov. Ich obete boli často katolíci alebo taký ktorých podozrievali, že boli katolíci, ktorí neboli spojení so žiadnou polovojenskou skupinou ako napríklad streľba 12. mája 1972 V Andersonstowne na sedem neozbrojených civilistov a streľba britských vojakov 15. apríla 1972 vo Whiterock Road na dvoch neozbrojených katolíckych civilistov. Člen MRF v roku 1978 uviedol, že sa často pod falošnou vlajkou pokúšali vyprovokovať náboženský konflikt. Bývali člen uviedol, že tam neboli pôsobiť ako vojenské jednotky ale ako skupina teroru.
Obvinenia zo streľby na zabitie.
Republikáni tvrdia, že policajti využívali politiku streľby na zabitie namiesto toho aby zatkli podozrivých. Bezpečnostné sily to popreli a poukázali na mimoriadne situácie ako zabitie 8 členov IRA v Loughgall v roku 1987 ktorí boli ťažko ozbrojení. Iní argumentujú, že incidenty ako zastrelenie troch neozbrojených členov IRA v Gibraltáre jednotkou SAS o desať mesiacov neskôr, potvrdili podozrenie medzi republikánmi a v britských a írskych médiach sa objavili správy o tichej politike streľby na zabitie britských síl ktorá bola používaná proti podozrivým z členstva v IRA.
Prehliadkový spor.
Vnútrokomunitné napätie často stúpalo a často vypukovalo násilie počas "pochodovej sezóny" keď protestanský Oranžský rád usporiadával pochody naprieč celému Severnému Írsku. Prehladky sa konajú pri príležitosti víťazstva Viliama Oranžského v bitke pri Boyne v roku 1690 a tým zabezpečil protestantskú prevahu a britskú nadvládu v Írsku.
Jeden konkrétny bod vzplanutia ktorý spôsobil neustály ročný spor je oblasť Garvaghy Road v Portadown kde oranžská prehliadka prechádzala nacionalistickou oblasťou na Garvaghy Road. Tento sprievod bol nateraz zakázaný na neurčito po nacionalistických nepokojoch proti sprievodu a tiež lojalistických odvetných nepokojoch proti jeho zákazu. V rokoch 1995, 1996 a 1997 bolo niekoľko týždňov trvajúce nepokoje v celom Severnom Írsku kvôli bezvýchodiskovej situácii v Drumcree. Rad ľudí zomrel počas týchto nepokojov vrátane katolíckeho taxikára ktorý bol zabitý Lojalistickými dobrovoľníckymi silami a traja katolícki súrodenci zomreli po tom, čo na ich dom v Ballymoney hádzali zápalné fľaše.
Sociálne dopady.
Vplyv ťažkostí na ľudí v Severnom Írsku bol prirovnaný k tým, aký bol na ľudí v Londýne počas Blitzu. Stres plynúci z bombových útokov, bezpečnostné kontroly a vojenská prítomnosť mala najsilnejší vplyv na deti a mladistvých. Tiež boli obavy, že miestne polovojenské skupiny použijú ako odplatu proti rôznym priestupkom ako trest bitie alebo natretie potrestaného dechtom a následné posypanie perím (tzv. tarring and feathering).
Okrem násilia a zastrašovania tam bola aj chronická nezamestnanosť ťažký nedostatok bývania. Mnoho ľudí sa stalo bezdomovcami v dôsledku zastrašovania alebo preto že ich domy boli spálené a mestská výstavba bola v sociálnom otrase. Belfastské rodiny čelili premiestňovaniu do nových cudzých nehnuteľností keď staré a schátrané okresy ako Sailortown alebo Pound Loney boli zbúrané. Podľa sociálnej pracovníčky a autorky Sarah Nelsonovej, tento nový spoločenský problém bezdomovedctva a dezorientácia prispeli k zrúteniu normálneho bežného života čo umožnilo polovojenských skupinám mať silný vplyv v niektorých oblastiach. Vandalizmus bol tiež veľkým problémom. V roku 1970 bolo 10 000 prázdnych domov v Belfaste poškodených. Väčšina vandalov boli deti vo veku medzi osem a trinásť rokov. 
Podľa jedného historika konfliktu, stres z Problémov spôsobil zrútenie vtedy veľmi silnej sexuálnej morálky v Severnom Írsku čo malo za následok "zmätené pôžitkárstvo" vo vzťahu k osobnému životu. V meste Derry sa zvýšili nemanželské pôrody, alkoholizmus a tiež sa zvýšila rozvedenosť párov. Problém bol tiež v alkoholizme mladistvých, čiastočne v dôsledku pitia v kluboch, ktorý sa rozšíril v lojalistických aj republikánskych komunitách. V mnohých prípadoch bol malý rodičovský dohľad nad deťmi najmä v chudobnejších štvrtiach. Ministerstvo zdravotníctva vyhlásilo na základe správy Mikea Tomlinsona z Kráľovninej univerzity v roku 2007, že následky Problémov zohrávajú hlavnú úlohu v samovraždách v Severnom Írsku.
Straty na životoch.
V rokoch 1969 až 2001 bolo zabitých 3532 ľudí počas konfliktu. Počty mŕtvych sa líšia a siahajú od 3532 (1969 – 2001) po 3722 (1966 – 2007) v dôsledku rôznych metód. V knihe "Politika antagonizmu: Pochopenie Severného Írska", Brendan O'Leary a John McGarry poukázali na to, že "takmer dve percentá populácie Severného Írska bolo zabitých alebo zranených počas politického násilia. V roku 2010 sa odhadovalo, že 107,000 ľudí v Severnom Írsku utrpelo úraz v dôsledku konfliktu. Na základe údajov zozbieraných Severoírskou štatistickou a výskumnou agentúrou, počet "obetí" sa odhaduje na 500 000 len v Severnom Írsku. Pojem "obeť" sa tu ale definuje pre tých ktorí boli priamo ovplyvnení úmrtím, fyzickým poranením alebo traumou v dôsledku konfliktu.
Zodpovednosť.
Približne 60 % mŕtvych bolo zabitých republikánmi, 30 % lojalistami a 10 % britskými bezpečnostnými silami.
Zabití britskými bezpečnostnými silami:
Zabití republikánskymi skupinami:
Zabití lojalistickými skupinami:
877 (~85.4%) boli civilisti
94 (~9%) boli členovia lojalistických skupín
41 (~4%) boli členovia republikánskych skupín
14 (~1%) boli členovia britských bezpečnostných síl
Status.
Približne 52 % mŕtvych boli civilisti, 32 % boli členovia alebo bývali členovia britských bezpečnostných síl, 11% boli členovia republikánskych polovojenských jednotiek a 5% boli členovia Lojalistických polovojenských jednotiek. Niekoľko obetí, ktoré boli uvedené ako civilisti boli neskôr potvrdené ako členovia IRA. Jeden člen UDA a traja členovia UVF boli počas konfliktu členmi Ulsterského obranného pluku v čase ich smrti. A minimálne jedna civilná obeť bol člen Teritoriálnej armády mimo službu.
Poloha.
Väčšina zabití sa odohrala v Severnom Írsku a to najmä v Belfaste. Väčšina vrážd v Belfaste sa odohrala na západe a severe mesta. Dublin, Londýn a Birmingham boli tiež ovplyvnené, aj keď v menšej miere, než Severné Írsko samotné. Občas sa IRA pokúšala vykonať útoky na britské ciele v Gibraltáre, Nemecku a Holandsku.

</doc>
<doc id="566543" url="https://sk.wikipedia.org/wiki?curid=566543" title="Problémy (Severné Írsko)">
Problémy (Severné Írsko)



</doc>
<doc id="566546" url="https://sk.wikipedia.org/wiki?curid=566546" title="Iracký Kurdistan">
Iracký Kurdistan

Iracký Kurdistan, niekedy aj Južný Kurdistan je autonómna oblasť Kurdov v severovýchodnom Iraku, ktorú tvorí guvernorát Halabdža, Sulajmáníja, Arbíl a Dahúk. V oblasti s rozlohou asi 36 000km² žije 4 864 000 obyvateľov (zhruba 20 % populácie Iraku). Na východe susedí s Iránom, na severe s Tureckom, na západe so Sýriou a na juhu s Irakom. Hlavným mestom regiónu je Arbíl. Úradnými jazykmi sú kurdčtina a arabčina, okrem kurdskej väčšiny tu žijú Asýrčania, Arméni a irackí Turkméni. Väčšina obyvateľov sú moslimovia, z ktorých je viac sunnitov než šítov; významné náboženské menšiny tvoria kresťania a jezídovia. Fakticky ale iracký Kurdistan kontroluje oveľa väčšie územie než sú tri vyššie spomínané guvernoráty. K ďalším územím ovládaným Irackým Kurdistanom náleží aj guvernorát Kirkúk.
Geografia.
Región Kurdistan je prevažne hornatý, pričom najvyšším bodom je 3 611 metrov vysoký vrch, ktorý je známy ako Cheekha Dar („čierny stan“). Medzi pohoria irackého Kurdistanu patria pohoria Zagros, Sindžar, Hamrin, Mount Nisir a Qandil. Regiónom preteká veľa riek, ktoré sa vyznačujú úrodnými pôdami, dostatkom vody a malebnou prírodou. Veľký Zab a Malý Zab tečú z východ na západ regiónu. Rieka Tigris vstupuje do irackého Kurdistanu z tureckého Kurdistanu.
História.
Kurdi žijú na území Kurdistanu už niekoľko tisícročí. Až do konca prvej svetovej vojny boli podriadení iránskym Šáhom alebo osmanským sultánom. Od polovice 19. storočia začali zakladať politické združenia a požadovali aspoň určitú formu autonómie. V roku 1917 začali Briti okupovať územie Iraku. V kurdských oblastiach najprv dosadzovali vhodných správcov, ale neskôr okupovali aj toto územie. Kurdi stále požadovali svoju samostatnosť, v čom ich podporovala Iracká komunistická strana založená roku 1934. V roku 1945 vznikla Kurdská demokratická strana Iraku (KDS).
KDS uvítala štátny prevrat roku 1958, kedy bolo zvrhnuté Iracké kráľovstvo a nastolená republika. Od novej vlády očakávala, že ich podporí v snahe o osamostatnenie. Tieto nádeje sa ale ukázali ako falošné a vzťahy medzi Kurdmi a centrálnou vládou sa začali zhoršovať, čo nakoniec vyústilo v nerozhodnú vojnu, ktorá trvala s prestávkami až do roku 1975.
V roku 1970 vydala baasistická vláda manifest, ktorý uznával legitímnosť kurdskej národnosti a sľuboval Kurdom jazykové práva, účasť vo vláde aj autonómne riadenie vo svojich oblastiach. Kurdská oblasť mala byť určená sčítaním ľudu, ku ktorému ale nedošlo. Iracká vláda sa tak s Kurdmi prela okrem iného o mesto Kirkúk a jeho okolie, v ktorom bola kurdská väčšina, ale iracká vláda si ho chcela ponechať kvôli náleziskám ropy. Keď v roku 1974 vyhlásil režim autonómna oblasť, konflikty o územie vyústili v otvorený boj, kedy proti sebe stálo vyše 50 000 bojovníkov kurdských milícií "Pešmerga" a na strane štátnej moci asi 90 000 mužov, 1 200 tankov a 200 lietadiel. Pri vojne, ktorá skončila ešte v tom roku podpisom Alžírskej dohody, získavali Kurdi podporu vo forme dodávok zbraní od Iránu.
Po skončení bojov nasledovali násilné presuny Kurdov z odľahlých oblastí irackého Kurdistanu do tých pod väčšou kontrolou centrálnej vlády alebo dokonca mimo autonómnu oblasť do iných častí Iraku. Týmto spôsobom bolo presídlených približne 250 000 ľudí. V roku 1975 založil prezident Iraku Džalál Talabání Vlasteneckú úniu Kurdistanu (VSK), ktorá odvtedy bojuje o popredné postavenie v kurdskom hnutí s KDS. Ku koncu Iránsko-irackej vojny v roku 1987 vymenoval Saddám Husajn svojho bratranca Alího Hasana al-Madžída guvernérom severnej časti Iraku . Al-Madžíd sa rozhodol vyľudniť oblasť Kurdistanu a v roku 1988 začal genocídu kurdského obyvateľstva známu pod názvom al-Anfál, pri ktorej využíval aj chemické zbrane. Počas asi pol roka nechal zničiť takmer 4 000 dedín a zabiť približne 150 000 Kurdov. Ďalších asi 150 000 ušlo do Turecka a Iránu.
Porážka Iraku vo Vojne v Zálive vo februári 1991 podnietila Kurdmi a Śítov k vzbure proti režimu. Kurdskej jednotky Pešmerga sa postupne zmocnili väčšiny územia Kurdistanu. Iracká armáda na vzburu odpovedala tvrdým protiútokom, pri ktorom zomrelo asi 300 000 ľudí (Kurdov a Šítov dohromady) a ďalších až 2,5 milióna ušlo do Turecka a Iránu. V apríli 1991 si Spojené kráľovstvo a OSN vynútili zriadenie bezletovej zóny nad irackým Kurdistanom. Oblasť postupne opustili iracká armáda a irackí úradníci a stala sa tak "de facto" autonómnou oblasťou.

</doc>
<doc id="566547" url="https://sk.wikipedia.org/wiki?curid=566547" title="Južný Kurdistan">
Južný Kurdistan



</doc>
<doc id="566548" url="https://sk.wikipedia.org/wiki?curid=566548" title="Kráľovské námorníctvo">
Kráľovské námorníctvo



</doc>
<doc id="566550" url="https://sk.wikipedia.org/wiki?curid=566550" title="Apollonius Eidograph">
Apollonius Eidograph



</doc>
<doc id="566551" url="https://sk.wikipedia.org/wiki?curid=566551" title="Apollónios">
Apollónios

Apollónios ("Apollónios", ) môže byť:
Apollonius môže byť aj:

</doc>
<doc id="566552" url="https://sk.wikipedia.org/wiki?curid=566552" title="Raftsundbrua">
Raftsundbrua

Raftsundbrua je konzolový cestný most, ktorý bol otvorený pre verejnosť 6. novembra 1998 a cez úžinu Raftsundet spája lofotský ostrov Austvågøya s južnou časťou ostrova Hinnøya, ktorý prilieha k nórskej pevnine v kraji Nordland. Most je súčasťou Európskej cesty E10 vedúcej naprieč lofotskými ostrovy a nahradil tak tu používanú lodnú dopravu.
Charakteristika mosta a spôsob výstavby.
Most má štyri polia o rozpätí 86, 202, 298 a , betónované technológiou letmej betonáže. Vo výške ho podopierajú tri uprostred vertikálne delené štíhle piliere, ktoré boli betónované za pomoci samošplhacieho debnenia. Na strednú časť () komorového nosníka hlavného poľa o rozpätí bol použitý čerpaný vysokohodnotný ľahký betón LC 60 (s 28-dennou pevnosťou 60 MPa). Zvyšok konštrukcie a piliere boli zhotovené z betónu C 65.
Z technického hľadiska to bol prvý most v Nórsku, pri ktorého výstavbe bol použitý, na letmú betonáž časti nosnej konštrukcie, čerpaný vysokohodnotný ľahký betón. Za tým účelom musel byť v laboratóriách dodávateľa aj v nezávislom skúšobnom laboratóriu Narvik Technical High School v Narviku vykonaný rad skúšok, ktorý preukázal vhodnosť vyrobeného vysokohodnotného ľahkého betónu na čerpanie.

</doc>
<doc id="566553" url="https://sk.wikipedia.org/wiki?curid=566553" title="Akréčny disk">
Akréčny disk



</doc>
<doc id="566554" url="https://sk.wikipedia.org/wiki?curid=566554" title="Právnická fakulta Masarykovej univerzity">
Právnická fakulta Masarykovej univerzity

Právnická fakulta Masarykovej univerzity (skr. PrF MU) je jedna z desiatich fakúlt Masarykovej univerzity. Založená bola spolu s celou univerzitou v roku 1919. V medzivojnovom období sa preslávila normatívnou teóriou práva, v roku 1950 bola zrušená a obnovená bola až v roku 1969.
Fakulta ponúka všetky tri stupne vysokoškolského vzdelania, a to v oboroch právo, verejná správa a v rôznych právnych špecializáciach. Doménou štúdia je päťročný magisterský študijný program "Právo a právna veda". 
Právnická fakulta sídli v Brne v klasicistickej budove na Veveří. Počas okupácie počas druhej svetovej vojny bola budova používaná na vyšetrovanie Gestapa, po vojne ju využívala Vojenská akadémia.
Súčasným dekanom právnickej fakulty je doc. JUDr. Mgr. Martin Škop, Ph.D.
Aula právnickej fakulty.
Slávnostná aula (niekedy tiež Auditorium Maximum) právnickej fakulty je využívaná na promócie absolventov zo všetkých fakúlt. Nachádza sa tu zreštaurovaná maľba Antonína Procházky s motívom Prometea prinášajúceho ľudstvu oheň
a vitráže Františka Kysela s citátmi slávnych osobností českých dejín na strope auly.

</doc>
<doc id="566555" url="https://sk.wikipedia.org/wiki?curid=566555" title="Valentkova">
Valentkova



</doc>
<doc id="566561" url="https://sk.wikipedia.org/wiki?curid=566561" title="Montbrison (Loire)">
Montbrison (Loire)



</doc>
<doc id="566563" url="https://sk.wikipedia.org/wiki?curid=566563" title="Jamnický potok">
Jamnický potok



</doc>
<doc id="566565" url="https://sk.wikipedia.org/wiki?curid=566565" title="Jamnické sedlo">
Jamnické sedlo



</doc>
<doc id="566567" url="https://sk.wikipedia.org/wiki?curid=566567" title="Bernikla tmavá">
Bernikla tmavá

Bernikla tmavá alebo hus bernikla ("Branta bernicla") je zúbkozobec, patrí do rodu Bernikla. Je z nich najmenšia a najtmavšia. Hniezdi na pobreží v polárnej oblasti. Tie čo hniezdia v Európe, zimujú na pobrežiach Severného mora, na brehoch Francúzska, Portugalska a patria do poddruhu "Branta bernicla hrota". V zime a počas migrácie je u nich zvláštnosťou úzka väzba na more a morské pobrežie. Podľa Medzinárodnej únie na ochranu prírody a prírodných zdrojov bernikla tmavá patrí medzi najmenej ohrozené druhy, trend celkovej populácie nie je známy, v severnej Amerike bol zaznamenaný za posledných 40 rokov malý, štatisticky nevýznamný nárast populácie, trend v Európe je neznámy.
Opis.
Bernikla tmavá meria asi 56–61 cm, s rozpätím krídel 110–120 cm a váhou približne 1,5 kg. Má čiernu hlavu a krk, na krku dve biele škvrny. Krídla a chrbát sú sivo-hnedé. Väčšina letiek na krídlach je čierna. Brušná strana je tiež tmavá, ale svetlé okraje pier tvoria na bokoch pásy. Brucho a chvostové krovky majú biele. Zobák aj nohy sú čierne. Mláďatá nemajú biele škvrny na krku. 
Poddruhy.
Rozlišujeme tri poddruhy.
Hlas.
Neozýva sa často. Možno ju počuť keď je v kŕdli a keď sa premiestňujú. Jej hlas za letu znie ako nosové "krrop" alebo "ronk-ronk". Počas letu vydávajú aj krátke a tvrdé "ak" alebo "ek". Kŕdeľ sa ozýva zvláštnym mrmlaním. Na paši neustále medzi sebou udržujú kontakt tichým "bi bi bi". Agresívne správanie sprevádza syčanie.
Výskyt a stav na Slovensku.
Na Slovensku nehniezdia, zriedkavo zalietajú primiešané k iným husiam v skorom jarnom období na konci zimy, hlavne v marci a v apríli. Nálezy sú na nížinách, poliach, riekach a rybníkoch. Do roku 1980 bolo evidovaných 8 údajov. Od roku 1980 do 1999 len 4 záznamy. Po roku 2000 bolo zistených 5 pozorovaní (február 2016).
Hniezdenie.
Hniezdiť začnú hneď po prílete zo zimovísk v júni. Hniezdia v kolóniách v blízkosti pobrežia v arktickej tundre. Bielobruchá forma "Branta bernicla hrota" často hniezdi na ostrovoch pri pobreží. Hniezda zakladajú na suchších vyššie položených miestach tundry. Znáška máva 3-5 vajec. Inkubácia trvá 24 až 26 dní a výchova mláďat 40 dní. Len čo sa mláďatká vyliahnu a obschnú, rodinky sa presídlia k najbližšej vode - k jazeru, rieke či k ústiu rieky. V tom čase sa gunáre oddelia od rodín, vytvoria samostatnú skupinu a nastupuje obdobie pŕchnutia. Od prostriedku júla do prostriedku augusta sa dospelým vymieňajú letky. V tom čase nevedia lietať. Uprostred augusta začnú lietať i mláďatá.
Potrava.
Živí sa rastlinnou potravou. Prevažne „morskou trávou“ ("Zosteraceae"), vo vnútrozemí trávou a 
oziminou.
Ochrana.
Je zákonom chránená, spoločenská hodnota je 920 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="566569" url="https://sk.wikipedia.org/wiki?curid=566569" title="Nanteuil (Deux-Sèvres)">
Nanteuil (Deux-Sèvres)



</doc>
<doc id="566589" url="https://sk.wikipedia.org/wiki?curid=566589" title="Ch-38">
Ch-38

Ch-38 predstavuje rodinu rakiet typu vzduch-zem krátkeho dosahu, ktoré sú nástupcami striel Ch-25 a Ch-29. Je určená na ničenie pozemných cieľov alebo hladinových plavidiel nachádzajúcich sa v pobrežnom pásme.
Strela má byť integrovaná hlavne v stíhačke piatej generácie T-50 PAK FA, ale aj v strojoch Su-34, MiG-29SMT, Su-30, Su-35 a MiG-35.
Prvýkrát bola Ch-38 predstavená verejnosti na výstave МАKS v roku 2007. 
Konštrukcia a vlastnosti.
Ch-38 má dĺžku , priemer a rozpätie riadiacich plôch . Celková hmotnosť rakety je , pričom bojová časť váži . Bojová časť je v závislosti od variantu strely buď trieštivo-trhavá (Ch-38MAE, Ch-38MLE a Ch-38MTE), priebojná (Ch-38MAE, Ch-38MLE a Ch-38MTE) alebo kazetová (Ch-38MKE). 
Strely môžu byť odpaľované pri rýchlostiach od 54 do /h v letovej hladine . Efektívny dostrel rakety je a v okamihu odpalu môže byť nosič od cieľa odklonený až o ±80°. Ch-38 je poháňaná raketovým motorom na tuhé palivo, ktorý jej umožňuje dosiahnuť rýchlosť Mach 2,2. 
Krídla strely sú skladacie, čo umožňuje jej zavesenie aj do vnútornej šachty stíhačky T-50 PAK FA.
Uvádzaná životnosť rakety je 10 rokov.
Používatelia.
 Rusko 

</doc>
<doc id="566590" url="https://sk.wikipedia.org/wiki?curid=566590" title="Litvorová kotlina">
Litvorová kotlina



</doc>
<doc id="566597" url="https://sk.wikipedia.org/wiki?curid=566597" title="Andrzej Żuławski">
Andrzej Żuławski

Andrzej Żuławski (* 22. november 1940, Ľvov, Ukrajina – † 17. február 2016, Varšava, Poľsko) bol poľský filmový režisér, scenárista a spisovateľ, ktorý pracoval dlhé obdobie najmä vo Francúzsku.
Životopis.
Bol synom spisovateľa Mirosława Żuławskeho (* 1913 – † 1995), ktorý po druhej svetovej vojne odišiel do Francúzska, kde pracoval na poľskej ambasáde v Paríži ako kultúrny ataché (neskôr ako vyslanec Poľskej republiky pri UNESCO). Tu Andrzej Żuławski navštevoval strednú školu a od roku 1959 do roku 1965 filmovú školu "Institut des hautes études cinématographiques" (I.D.H.E.C.). Neskôr študoval filozofiu na Sorbonne. V druhej polovici 60-tych rokov pôsobil aj ako redaktor v poľskom filmovom týždenníku "Film".
V priebehu 60-tych rokov spolupracoval ako asistent s režisérom Andrzej Wajdom pri natáčaní filmov "Samson" (1961), "Miłość dwudziestolatków" (1962), "Popioły" (1965). Neskôr natočil niekoľko vlastných televíznych filmov. Jeho celovečerným filmovým dielom bol film "Tretia časť noci" (poľsky: "Trzecia część nocy").
Jeho filmy boli dosť kontroverzné, a keďže v nich často zobrazoval násilie vyvolávané temnými silami v človeku (a niekedy aj mimo neho), boli najmä v socialistickom Poľsku (a iných socialistických krajinách) zakazované. Po zákaze uvedenia jeho filmu "Na srebrnym globie" sa rozhodol odísť z Poľska a pôsobiť vo Francúzsku. Aj neskôr sa jeho filmy premietali skôr v artových kinách, hoci v nich hrali také herecké hviezdy, ako napríklad Romy Schneider a Klaus Kinski (obaja vo filme "L'important c'est d'aimer"), Isabelle Adjani a Sam Neill (obaja vo filme "Possession") alebo jeho družka Sophie Marceau. Żuławski sa nikdy nepodriaďoval komerčným požiadavkám doby, alebo filmových štúdií. 
Jeho posledným filmom bola adaptácia románu "Vesmír" poľského spisovateľa Witolda Gombrowicza, za ktorý bol Gombrowicz nominovaný na Nobelovu cenu za literatúru.
Żuławski bol aj plodným spisovateľom. Medzi jeho prvé napísané diela patria: "Il était un verger" (poľsky: "Był sad"), "La forêt forteresse" (poľsky: "Lity bór"), W oczach tygrysa alebo Ogród miłości.
Z manželstva s poľskou herečkou Małgorzatou Braunek (* 1947 - † 2014) má syna Xawera (* 1971), ktorý je tiež režisérom. Jeho družkou bola šestnásť rokov francúzska herečka Sophie Marceau, majú syna Vincenta. Rozišli sa v roku 2001. Sophie Marceau hrala aj v štyroch jeho filmoch ("L'Amour braque", "Mes nuits sont plus belles que vos jours", "La Note bleue", "La Fidélité"). 
Zomrel 17. februára 2016 vo Varšave po dlhšom boji s rakovinou.
Ocenenia.
V roku 2001 získal veliteľský kríž s hviezdou radu Polonia Restituta (tiež známy ako "Order Odrodzenia Polski"), a v roku 2002 aj francúzsky rad čestnej légie. 

</doc>
<doc id="566598" url="https://sk.wikipedia.org/wiki?curid=566598" title="Pešmerga">
Pešmerga

Pešmerga (kur. پێشمەرگە Pêşmerge) sú vojenské sily autonómneho regiónu Iracký Kurdistan. Pešmerga znamená "ten kto sa postaví smrti", alebo "ten, kto čelí smrti". "Peš" znamená stáť v prednom rade, zatiaľ čo "merga" znamená smrť. Celkový formálny vodca Pešmergy je prezident Irackého Kurdistanu. Sily Pešmergy sú z veľkej časti rozdelené a riadené samostatne Kurdskou demokratickou stranou a Vlasteneckou úniou Kurdistanu, hoci obe sľubovali vernosť a poslušnosť vláde regiónu Kurdistan. V súčasnosti prebiehajú pokusy zhromaždiť sily Pešmergy pod Ministerstvo záležitostí Pešmergy. Tieto sily sú zodpovedné za obranu územia, ľudí a inštitúcií regiónu Kurdistan. 
Vzhľadom na to, že iracká armáda má zo zákona zákaz vstupu do regiónu, Pešmerga spolu s ďalšími bezpečnostnými kurdskými silami sú zodpovedné za jeho bezpečnosť. Medzi tieto sily patria "Asajiš" (oficiálna spravodajská agentúra), "Parastin u Zanyarî" (pomocná spravodajská agentúra) a "Zeravani" (vojenská polícia). 
Počas vojny v Iraku v roku 2003, Pešmerga hrala významnú úlohu v misii dolapiť Saddáma Husajna. V roku 2004 kurdské protiteroristické sily zachytili kľúčovú postavu Al-Káidy Hassana Ghula, ktorý odhalil totožnosť kuriéra Usámu bin Ládina, čo nakoniec viedlo k Operácii Neptúnova kopija a zabitiu Usámu bin Ládina. 
V nadväznosti na rozsiahlu ofenzívu Islamského štátu proti irackému Krudistanu v auguste 2014, Pešmerga a ďalšie kurdské sily zo susedných krajín začali viesť vojnu proti ISIL v Sýrii aj Iraku. 

</doc>
<doc id="566600" url="https://sk.wikipedia.org/wiki?curid=566600" title="Komsomoľsk (Ťačivský rajón)">
Komsomoľsk (Ťačivský rajón)



</doc>
<doc id="566605" url="https://sk.wikipedia.org/wiki?curid=566605" title="Hippos">
Hippos

Hippos ("Hippos", ) môže byť v staroveku:
Hippus môže byť aj striedavé rytmické zužovanie a rozširovania zreníc po osvietení u neurotikov, synonymá: zrenicová atetóza, poskakujúce zrenice, pozri hippus (oftalmológia)

</doc>
<doc id="566607" url="https://sk.wikipedia.org/wiki?curid=566607" title="Prírodný park Údolí prunéřovského potoka">
Prírodný park Údolí prunéřovského potoka

Údolí Prunéřovského potoka je prírodný park v Krušných horách v okrese Chomutov. Chráni hlboko zarezané údolie Prunéřovského potoka s prudkými svahmi a početnými rulovými odkryvmi. Chránené územie vymedzujú približne dediny Nová Ves, Místo, Nová Víska, Volyně a mesto Výsluní.
Turistika.
Prírodným parkom vedú dve turisticky značené trasy. Modrá turistická značka začína pri železničnej stanici Kadaň-Prunéřov a vedie okolo Hasištejna cez chatovú osadu Úbočí, odkiaľ sleduje proti prúdu tok Prunéřovského potoka k železničnej zastávke Nová Ves. Žlto značená trasa vedie z Místa do Výsluní a väčšinu svojej dĺžky kopíruje modro značený chodník.
Približne v polovici vzdialenosti medzi turistickými rázcestníkmi Pod Celnou a Úbočí sa do Prunéřovského potoka vlieva drobný bezmenný prítok, na ktorom sa nachádza najvyšší vodopád Krušných hôr asi 25 m vysoký Kýšovický vodopád.
Výraznou dominantou dolnej časti údolia je zrúcanina hradu Hasištejn. Z ďalších kultúrnych pamiatok sa na území parku nachádza kostol sv. Václava s radom drobných pamiatok vo Výsluní.
Na území prírodného parku sa nachádzajú dve maloplošné zvlášť chránené územia: prírodná pamiatka Kokrháč a prírodná pamiatka Lokalita břízy ojcovské u Volyně (len jedna z dvoch častí).
Vnútri prírodného parku rastú pamätné stromy:

</doc>
<doc id="566610" url="https://sk.wikipedia.org/wiki?curid=566610" title="Ján Roubal">
Ján Roubal



</doc>
<doc id="566612" url="https://sk.wikipedia.org/wiki?curid=566612" title="Trvalková škôlka">
Trvalková škôlka

Trvalková škôlka je odvetvie záhradníckej produkcie, ktorá je zameraná na pestovanie vytrvalých bylín - trvaliek.
Rozdelenie škôlok.
Jednodruhové.
Jednodruhové trvalkové škôlky sa špecializujú na pestovanie iba jedného, alebo niekoľko málo rastlinných druhov. Známe sú škôlky zamerané napr. na produkciu rastlín rodu "Hosta" , "Hemerocallis" či "Helleborus" .
Botanické.
Botanické škôlky pestujú široký sortiment trvaliek, ktorý často obsahuje niekoľko stoviek až tisíc taxónov s odlišnými nárokmi na pestovanie. Patria sem tiež škôlky, ktoré sa špecializujú na určitú skupinu rastlín, ako napr. skalničky a skalničkové rarity, okrasné trávy alebo vodné rastliny. Trvalkové škôlky na Slovensku sa profilujú ako botanické. Tento typ produkcie je náročný na vytvorenie špecifických pestovateľských podmienok pre veľké množstvo rastlinných druhov s odlišnými pestovateľskými nárokmi.
Trvalkové škôlky v EU.
Trvalkové škôlkárstvo je najviac rozvinuté v krajinách, ako je Nemecko, Anglicko či Holandsko. V mnohých krajinách vznikajú združenia pestovateľov trvaliek, ktorých úlohou je šírenie osvety, propagácia trvaliek a podpora domácej produkcie.. Nezriedka tiež vytvárajú významnú edukačnú činnosť.

</doc>
<doc id="566614" url="https://sk.wikipedia.org/wiki?curid=566614" title="VKV">
VKV



</doc>
<doc id="566615" url="https://sk.wikipedia.org/wiki?curid=566615" title="VHF">
VHF



</doc>
<doc id="566616" url="https://sk.wikipedia.org/wiki?curid=566616" title="UKV">
UKV



</doc>
<doc id="566617" url="https://sk.wikipedia.org/wiki?curid=566617" title="UHF">
UHF



</doc>
<doc id="566620" url="https://sk.wikipedia.org/wiki?curid=566620" title="Hippos z Élidy">
Hippos z Élidy

Hippos ("Hippos") bol olympijský víťaz v boxe dorastencov v roku 380 pred Kr.
Hippos z Élidy bol na 100. olympijských hrách v roku 380 pred Kr. korunovaný olivovým vencom za víťazstvo v dorasteneckom boxe. Olympijský program hier sa o túto disciplínu rozšíril na 41. hrách v roku 616 pred Kr.
Za toto víťazstvo sa Hippovi dostalo veľkej pocty, keď mu v olympijskej "Altide" medzi sochami slávnych olympijských víťazov vztýčili sochu. Jeho sochu ešte v druhom storočí videl cestovateľ a spisovateľ Pausanias, ktorý zaznamenal, že jej tvorcom bol sochársky majster Damokritos zo Sikyónu.“"

</doc>
<doc id="566628" url="https://sk.wikipedia.org/wiki?curid=566628" title="Dave Gahan">
Dave Gahan



</doc>
<doc id="566631" url="https://sk.wikipedia.org/wiki?curid=566631" title="Sundøybrua">
Sundøybrua

Sundøybrua je jeden z najdlhších mostov na svete vybudovaných technológiou letmej betonáže. Preklenuje morskú hladinu Leirfjordu v maximálnej výške a spája dedinu Sundøy na lofotskom ostrove Alsta s nórskou pevninou v kraji Nordland.
História a charakteristika stavby.
Ostrov Alsta je rozdelený pohorím De syv søstre (Sedem sestier) na dve časti bez možnosti ich prepojenia. Potom, čo bol v roku 1991 vybudovaný most Helgelandsbrua na jednu časť ostrova Alsta, pristúpila nórska vláda v roku 1999 k projektu mostu spájajúceho s pevninou aj druhú časť ostrova.
Most je dlhý a má tri polia s hlavným rozpätím dĺžky . Je podopretý dvoma dvojicami štíhlych pilierov, založených na skalnom podloží v hĺbke 16 – . Hlavné pole letmo betónového mosta (po jednotlivých lamelách) je zhotovené z vysokopevnostného ľahkého betónu (LC 60) a obe bočné polia sú z vysokopevnostného betónu bežnej hustoty (C65). Použitím ľahkého kameniva (Stalite) do betónu hlavného poľa sa ušetrilo 2,5 mil. NOK pri zachovaní požiadaviek na únosnosť konštrukcie.

</doc>
<doc id="566632" url="https://sk.wikipedia.org/wiki?curid=566632" title="Juniperus virginiana">
Juniperus virginiana



</doc>
<doc id="566634" url="https://sk.wikipedia.org/wiki?curid=566634" title="Jazierka lásky">
Jazierka lásky



</doc>
<doc id="566635" url="https://sk.wikipedia.org/wiki?curid=566635" title="Fonendoskop">
Fonendoskop

Fonendoskop je lekársky nástroj (s rezonátorom), ktorý slúži na vyšetrovanie pacientov auskultáciou.
Opis.
Fonendoskop sa skladá z rezonančnej membrány, ktorá má lievikovitý tvar a prikladá sa na telo a z dvoch gumených alebo plastových hadičiek, ktoré pokračujú kovovými rúrkami do tzv. olív (ušné vložky), ktoré si vyšetrujúci vkladá do uší.
Jeho účelom je snímať a zosilniť zvuky, ktoré sprevádzajú fyziologickú alebo patofyziologickú činnosť niektorých telesných orgánov, napr.:

</doc>
<doc id="566637" url="https://sk.wikipedia.org/wiki?curid=566637" title="Branta bernicla">
Branta bernicla



</doc>
<doc id="566640" url="https://sk.wikipedia.org/wiki?curid=566640" title="Pléioné">
Pléioné

Pléioné alebo Pleioné (starogr. "Πληιόνη" – Pléioné alebo "Πλειόνη" – Pleioné; lat. "Plione" alebo "Pleione") je v gréckej mytológii nymfa Oceanida (t. j. jedna z dcér Ókeana a Téthye), matka Plejád. Otcom Plejád bol Atlas.
Pléióné sa často stotožňuje s Aithrou. Aithra bola matka Hyád a ich brata Hyanta. Pléioné možno patrila aj medzi medzi Epimélidy. Žila v Arkádii na vrchu Kylléné.

</doc>
<doc id="566643" url="https://sk.wikipedia.org/wiki?curid=566643" title="Pleione">
Pleione

Pleione môže byť:

</doc>
<doc id="566651" url="https://sk.wikipedia.org/wiki?curid=566651" title="Kokrháč (prírodná pamiatka)">
Kokrháč (prírodná pamiatka)

Kokrháč je prírodná pamiatka ev. č. 1508, ktorá sa nachádza v okrese Chomutov západne od obce Místo na brehu Prunéřovského potoka. Správa AOPK Ústí nad Labem.
Ochrana.
Dôvodom ochrany je ukážka selektívneho zvetrávania ortoruly s reliktným bôrom a výskytom medvedice lekárskej.

</doc>
<doc id="566652" url="https://sk.wikipedia.org/wiki?curid=566652" title="Prunéřovský potok">
Prunéřovský potok

Prunéřovský potok je potok v Krušných horách v okrese Chomutov v Úsťanskom kraji. Je dlhý 24,3 km a rozloha povodia činí 53,8 km².
Poloha.
Pramení v katastrálnom území Výsluní na juhovýchodnom úbočí Komářího vrchu v nadmorskej výške Na okraji prírodnej rezervácie Prameniště Chomutovky. Potok smeruje najskôr na juhovýchod k Výsluní a vteká do prírodného parku Údolí prunéřovského potoka. Potom dlhým oblúkom obteká výbežok Lysej hory (). Pod Celnou je koryto potoka prehradené haťou, z ktorej nádrže sa v minulosti prečerpávala voda (73 l/s) pre zásobovanie vodnej nádrže Křimov. Prečerpávacia stanica nie je v prevádzke, ale zostáva zakonzervovaná.
Pod Celnou sa potok obracia na juhozápad a úzkym skalnatým údolím s početnými perejami steká k úpätiu Krušných hôr. V Novej Víske opúšťa hranice prírodného parku a voda z potoka napája tamojšie kúpalisko. Pod dedinou potok vteká do umelého koryta, ktorým pokračuje pozdĺž severnej strany prunéřovských elektrární. Za nimi sa stáča na juh a po niekoľkých kilometroch sa na západnom okraji Kadane v nadmorskej výške vlieva zľava do vodnej nádrže Kadaň na rieke Ohře.
Najmä v hornej časti toku Prunéřovský potok prijíma rad drobných prítokov. Nad jazere pri Celnej sa doň zľava vlieva Šebestiánka, od Výsluní pri Soběticiach priteká sprava Výslunský potok, pri Úbočí Zvonící potok, pod úbočím Třebíšský potok a pri bývalom Prunéřove priteká umelým korytom Trnitý potok. Pod Kýšovicami do potoka sprava ústi krátky bezmenný prítok, na ktorom sa nachádza Kýšovický vodopád.

</doc>
<doc id="566654" url="https://sk.wikipedia.org/wiki?curid=566654" title="Prunéřov">
Prunéřov

Prunéřov () je miestnou časťou mesta Kadane. Väčšia časť Prunéřova musela ustúpiť ťažbe hnedého uhlia po druhej svetovej vojne. Pôvodná dedina bola skoro 3 kilometre dlhá a rozkladala sa po oboch stranách Prunéřovského potoka od severného okraja Kadane až k podhoriu Krušných hôr k dedine Nová Víska pod hradom Hasištejn. Leží v nadmorskej výške okolo 400 metrov.
Názov.
Názov dediny bol pravdepodobne odvodený z osobného mena "Brunhard" vo význame Brunhartova ves. V historických prameňoch sa meno dediny vyskytuje v tvaroch: Brumardsdorf (1261), Brunnersdorf (1352), Bruner villa (1352), de Bruneriuilla (1355), in Brunneriuilla (1356), de Bruneriwilla (1358), de Brunerzieua (1384), in Prunneriuilla (1401), in Brumsdorf (1405), in Prunerivilla (1406), okrem Prunera (1431), Prunerzow (1431), in Brunarzow (1441), in Prunerzowie (1466), s polovicou dediny Prunerzowa ( 1481), Prunijrzow (1541), w Prunerzowie (1543), z dediny Prunerzowa (1606), Prunerzow (1623) a Brunnersdorf (1787).
História.
Prvá zmienka o dedine je datovaná k roku 1261, kedy osadu zrejme založil mešťan Arvin (Aruo) z Kadane na popud kráľa Přemysla Otakara I. v rámci osídľovania českého územia. Hoci pôvodný názov bol pravdepodobne Brunhartsdorf (Brunhartova ves), v historických prameňoch sa uvádzajú aj názvy Villa Brumarsdorf, Prunerzow alebo Prunnersdorf.
Až do roku 1431 patril k panstvu hradu Perštejn, kedy si ho rozdelili bratia Vilém a Aleš zo Šumburku. Takzvaný Starý Prunéřov pripadol Vilémovi, ten ho však v roku 1449 predal Viliamovi z Ilburku. Iba o štyri roky sa táto časť dostala do držania rodu Fictumovcov, rovnako ako Nový Prunéřov neskôr, v polovici 16. storočia, kedy ho kúpil Leo z Fictumu od Mikuláša II. z Lobkovíc a na Hasištejne.
V roku 1590 si bratia Kryštof a Bohuslav Felix rozdelili fictumovské dedičstvo. Bohuslav zdedil Starý Prunéřov, majer Mory a dvor Pigelhof. Sídlil odvtedy na Pigelhofe, kde nechal postaviť tvrdzu (v súčasnosti majer i zvyšky tvrdze chátrajú). Ešte pred koncom storočia presídlil do Prunéřova, kde postavil renesančný zámok, ku ktorému pripojil aj panstvo Málkov.
Po porážke na Bielej hore bol kráľovskou radou Fictumovcom majetok zabavený a 30. októbra 1623 predaný Jaroslavovi Bořitovi z Martinic, tým sa panstvo Prunéřov definitívne spojilo. Nedlho nato k nemu Martinic pripojil aj susedné panstvo Ahníkov, ktoré bolo zhabané z rovnakých dôvodov Štampachovcom. Tridsaťročná vojna sa rozsiahlej obce dotkla veľmi citeľne.
Roku 1655 prešlo spojené panstvo Ahníkov-Prunéřov na tretieho syna Jaroslava Bořitu, Maximiliána Valentina, ale už v roku 1678 bolo znovu rozdelené. Prunéřov pripadol jeho najstaršiemu synovi Jaroslavovi Bernardovi, ktorý však zomrel bez dedičov a tak majetok aj s hradom Hasištejn prešiel na jeho brata Georga Adama, pána na Zbečne a v Slanom.
Roku 1773 však celá prunéřovská vetva Martinicov vymrela Františkom Michalom po meči. Ten v polovici storočia rozsiahlo zrekonštruoval kostol svätého Petra a Pavla.
Majetok prevzal František Karel z ahníkovskej vetvy. Ani on však nezanechal dediča, a tak celok zdedila Michalova dcéra Mária Anna z Althanu. V tom čase jej panstvo tvorilo 42 dedín a majetkov.
Od roku 1782 do roku 1829 bolo pri dedine vysúšané veľké jazero. Od roku 1787 mala obec vlastnú školu a chudobinec, gazdovský pivovar, pálenicu pálenky a výrobu sudov. Roku 1845 tam bolo už okolo 150 domov a už v tejto dobe sa v okolí primitívnym spôsobom dobývalo uhlie. V roku 1850 sa Prunéřov stal samostatnou správnou jednotkou.
V roku 1870 bola neďaleko zámku postavená železničná stanica a cukrovar. O rok neskôr spoločnosť Buštěhradská dráha otvorila trať Karlove Vary – (Kadaň) Prunéřov – Březno a dva roky nato dvanásťkilometrový úsek Prunéřov – Chomutov.
Ďalším držiteľom panstva sa stal priemyselník Franz Preidl, ktorý nákladne prestavoval zámok v pseudoromantickom slohu. V tom pokračoval aj jeho dedič Emanuel Karsch, ktorého syn vlastnil panstvo až do roku 1945. Po druhej svetovej vojne bol majetok Karscha mladšieho zabavený a zámok slúžil odvtedy rôznym účelom až do svojej likvidácie v roku 1982.
V období prvej republiky bol Prunéřov jednou z najväčších a najlepšie vybavených obcí v oblasti. V elektrifikovanej obci bola obecná škola, praktický lekár, lekáreň, sporiteľňa, záložňa, 11 hostincov, rôzne obchody a mnoho drobných remeselníkov. Pôsobili v nej tiež dvaja taxikári a pohrebný ústav, okrem pivovaru, cukrovaru a 4 mlynov tu bola továreň na konzervy, tehelňa, kaolinka a dve stavebné firmy. V roku 1921 bolo z 2 242 obyvateľov len 145 Čechov, v roku 1930 z 2 324 (najväčší počet obyvateľov v histórii) to bolo 148 Čechov, ktorí mali k dispozícii aj vlastnú školu.
V roku 1962 vznikla tzv. Likvidačná komisia a demolácia stredu obce skončila o štyri roky neskôr. Kvôli banskej činnosti, vykonávanej firmou Doly Nástup Tušimice musel byť preložený potok, cesty, neskôr aj železnica. K 1. januáru 1966 obec Prunéřov formálne zanikla a jej kataster bol pripojený ku Kadani.
Na väčšej časti bývalého Prunéřova je dnes ťažba ukončená a plochy sú zrekultivované. V severozápadnej časti stoja areály elektrární Prunéřov I a II, a novo vybudovaná stanica Kadaň. V zachovanej juhozápadnej časti dnes býva minimum obyvateľov, zato sú tu areály priemyselných podnikov a firiem – STS, Armabeton, Prefa, ČSAD a ďalšie. Mesto Kadaň k bývalej stanici presunulo ubytovňu pre neplatičov a tzv. neprispôsobivých občanov.
Baníctvo.
Ťažba hnedého uhlia v okolí Prunéřova a Milžian začala už pred rokom 1780, kedy tu bolo v prevádzke niekoľko obecných baní. Tie sa na rozdiel od baní v okolí Pětipsov udržali pomerne dlho, pretože mali podstatne lepšie geologické podmienky: kvalitné uhlie bolo väčšinou uložené v hĺbkach do 10 – 20 m a hrúbka sloja sa presahovala 3 – 6 m. Časť podnikov bola síce uzavretá počas hospodárskej krízy po roku 1873, ale iné ju prekonali a počas prvej svetovej vojny došlo k opätovnému rozvoju podnikania. V tej dobe boli tiež otvárané prvé veľké povrchové bane.
Na južnom okraji obce sa nachádzal najväčší ťažobný podnik milžansko-prunéřovskej oblasti: lom "Meissner" (tiež Libuše). Bol otvorený v roku 1917 ako povrchová baňa, kde sa ťažili dva 3 – 8 m hrubé sloje z hĺbok do 15 m. Uhlie sa vozilo po železničnej vlečke do stanice Kadaň-Prunéřov, ktorá bola iba 300 m ďaleko. Spočiatku zamestnával až sto baníkov, ktorí ťažili 50 000 ton uhlia ročne, ale neskôr jeho produkcia poklesla. Do roku 1940 sa v lome vyťažilo až 800 000 ton uhlia. Jeden kilometer juhovýchodne od dediny bola baňa "Anna" založená už v roku 1806, ktorá zostala v takmer nepretržitej prevádzke až do roku 1940. V 19. storočí tam pracovalo až 20 baníkov, ktorí z časti hlbinne a z časti povrchovo dobývali 5 – 9 m hrubý sloj uložený v hĺbkach do 20 m. Koncom 19. storočia sa uhlie aj banská voda využívali v blízkom cukrovare, do ktorého viedla úzkorozchodná železničná trať. Ku koncu života podniku sa prešlo výlučne na povrchovú ťažbu. Celkom baňa vyprodukovala asi 1 000 000 ton uhlia. Ďalšia baňa "Otto" (tiež Bruno) sa od roku 1860 nachádzala 2 km východne od dediny. Uhlie sa v nej ťažilo z takmer 9 m mocného sloja v hĺbke okolo 50 m pod povrchom. Predávalo sa do okolitých tehelní, pivovarov a v staniciach Buštěhradská dráhy. Baňa bola uzavretá v roku 1907 s celkovou produkciou 650 000 ton uhlia.
Ďalšie bane (napr. "Trojice, Jan, Klemens" alebo "Karolina") pri Prunéřove patrili k menším podnikom, ktoré zamestnávali okolo 5 – 15 baníkov s ich rodinami a ročne produkovali 500 – 2 000 ton uhlia. Najväčšia z nich bola "Václav," ktorá bola otvorená od konca 60. rokov 19. storočia do roku 1912 a poskytla asi 100 000 ton uhlia. Ďalej tu bola od 60. rokov 19. storočia baňa "Robert," kde sa s jednou dlhšou prestávkou vyťažilo až do roku 1910 celkom 20 000 ton. V krátkom období rokov 1917 – 1919 sa v ďalšej bani "Berta" vyťažilo 30 000 ton. Posledným väčším podnikom bola baňa "Ring" pri Hornom mlynskom rybníku. Bola otvorená ešte kratšiu dobu (1919 – 1920), za ktorú sa z hĺbok do 20 m získalo asi 20 000 ton uhlia.

</doc>
<doc id="566655" url="https://sk.wikipedia.org/wiki?curid=566655" title="Kaki (farba)">
Kaki (farba)

Kaki (z hindského ख़ाकी – zemitá, prašná) je farba, ktorá sa používa najmä pre maskovanie, a to najčastejšie v armáde. Po prvýkrát bola použitá roku 1848 v Indii. Vzniká zmiešaným zelenej a hnedej.

</doc>
<doc id="566656" url="https://sk.wikipedia.org/wiki?curid=566656" title="Tróilos z Élidy">
Tróilos z Élidy

Tróilos ("Tróilos") bol olympijský víťaz v tethrippe a v synóride v roku 372 pred Kr.
Tróilos, syn Alkina z Élidy, bol na 102. olympijských hrách v roku 372 pred Kr. korunovaný olivovými vencami za víťazstvá v tethrippe a v synóride. Tethrippon (preteky dvojkolesových vozov so štvorzáprahom) zaradili do olympijského programu na 25. hrách v roku 680 pred Kr. a synóris (preteky na voze s dvojzáprahom) na 93. hrách v roku 408 pred Kr.
Tróilovi za jeho olympijské víťazstvá dali zhotoviť sochu, ktorú potom k verejnej úcte vztýčili v Olympii medzi sochy slávnych olympijských víťazov. Tróilovu sochu ešte v druhom storočí videl cestovateľ a spisovateľ Pausanias, ktorý zaznamenal: "„Pri Kleogenovi stojí Deinolochos, syn Pyrrhov, a Tróilos, syn Alkinov. Aj títo muži pochádzali z Élidy, a zvíťazili tiež: jeden bol hellanodikom a zároveň si odniesol víťazstvo s koňmi, druhý potom, Tróilos, zvíťazil s dvojzáprahom dospelých koní a so so žriebätami. Zvíťazil potom pri sto druhej olympiáde od tej doby ustanovili Éliďania zákon, že sa nabudúce nikto z hellanodikov nesmel zúčastniť pretekov s koňmi. Jeho sochu vytvoril Lysippos.“"
Archeológovia podstavec Tróilovej sochy s kovovou doskou a úplným nápisom objavili na nepôvodnom mieste v olympijskom prytaneiu.

</doc>
<doc id="566657" url="https://sk.wikipedia.org/wiki?curid=566657" title="Tróilos (rozlišovacia stránka)">
Tróilos (rozlišovacia stránka)

Tróilos ("Tróilos", ) môže byť:

</doc>
<doc id="566658" url="https://sk.wikipedia.org/wiki?curid=566658" title="CODOG">
CODOG

CODOG (anglická skratka pre Combined diesel or gas) je kombinovaný námorný pohonný systém, využívajúci kombináciu dieselových motorov a plynovej turbíny.
Používa sa na lodiach, ktoré potrebujú vyššiu rýchlosť, než je ich cestovná. To je potrebné napríklad pri vojnových plavidlách, ako sú moderné fregaty a korvety. Každý lodný hriadeľ je spojkou napojený ako na dieselový motor, zaisťujúci plavbu cestovnou rýchlosťou, tak na plynovú turbínu, dávajúcu lodi veľkú rýchlosť. Obidva typy pohonov však nemôžu, na rozdiel od koncepcie CODAG, bežať súčasne. Koncepcia CODOG je na na rozdiel od koncepcii CODAG konštrukčne jednoduchšia, ale na druhej strane potrebuje k dosiahnutiu rovnakej rýchlosti výkonnejšie pohonné jednotky.

</doc>
<doc id="566659" url="https://sk.wikipedia.org/wiki?curid=566659" title="Troilus">
Troilus

Troilus môže byť:

</doc>
<doc id="566660" url="https://sk.wikipedia.org/wiki?curid=566660" title="Troilos">
Troilos



</doc>
<doc id="566661" url="https://sk.wikipedia.org/wiki?curid=566661" title="Bystřice (Kadaň)">
Bystřice (Kadaň)

Bystřice () je zaniknutá dedina v okrese Chomutov. Stála 2 km severne od Kadane, ku ktorej v čase svojho zániku ako miestna časť patrila. Zanikla v roku 1980 v súvislosti s budovaním výsypiek hnedouhoľného lomu Nástup. Existuje aj katastrálne územie "Bystřice u Kadaně" s rozlohou 1,35 km².
Názov.
Názov dediny vznikol premenou prídavného mena bystrá na podstatné meno. V historických listinách sa meno objavuje napríklad v tvaroch: Bystrzicz (1352), Bistricz (1369), Bistrzycz (1385), Wistricz (1482), Wistržiczy (1608), Bystřice (1615), Wysteritz (1628) alebo Wistricz a Bystržicze (1787).
História.
Prvá písomná zmienka o dedine pochádza z roku 1299.
Prírodné pomery.
Západným okrajom dediny pretekal Prunéřovský potok.
Pamiatky.
Božie muky z Bystřice boli presunuté pred kostol v Strupčiciach.

</doc>
<doc id="566678" url="https://sk.wikipedia.org/wiki?curid=566678" title="Komplexón">
Komplexón



</doc>
<doc id="566679" url="https://sk.wikipedia.org/wiki?curid=566679" title="Kriminálka Staré mesto">
Kriminálka Staré mesto



</doc>
<doc id="566682" url="https://sk.wikipedia.org/wiki?curid=566682" title="Sophie Marceau">
Sophie Marceau

Sophie Marceau, vlastným menom Sophie Danièle Sylvie Maupu, (* 17. november 1966, Paríž, Francúzsko) je francúzska herečka a režisérka.
Životopis.
Sophie Marceau sa narodila ako druhé dieťa do rodiny vodiča nákladného auta Benoîta Maupu a predavačky Simone Morisset. Jej rodičia sa rozviedli keď mala deväť rokov. V roku 1980 žila na parížskom predmestí Gentilly so svojím otcom. Začiatkom roku 1980 bola s matkou v modelingovej agentúre, ktorá hľadala mladistvé modelky. Mladá Sophie neverila, že z tejto akcie niečo bude, ale zhodou okolností v tom istom čase hľadal cez modelingové agentúry Françoise Menidrey, zodpovedný za herecké obsadenie, herečky do filmu režiséra Claude Pinoteau-a, ktorý sa volal "La Boum" (1980). Vybrali Sophie Marceau a riaditeľ filmovej spoločnsoti "Gaumont" Alain Poiré podpísal s Sophie Marceau prvý dlhodobý kontrakt. Film "La Boum" sa stal hitom, a to nie len vo Francúzsku. Pre veľkú popularitu bolo v roku 1982 natočené aj jeho pokračovanie. Za filmovú rolu v ňom získala Sophie Marceau v roku 1983 cenu "Cézara" (v kategórii najsľubnejšej herečky). 
Jej najznámejšia bola úloha "Bond-girl" vo filme "Jeden svet nestačí" (1999), v ktorom bol jej partner herec Pierce Brosnan.
Hoci aj neskôr Marceau hrala úlohy mladých a niekedy naivných žien (napr. v komédii "Veselá Veľká noc" s Belmondom alebo vo filme "Študentka"), postupne sa prepracovala k dramatickejším rolám, napr. v historickom filme "Fort Saganne" (1984; hral v ňom aj Gérard Depardieu a Catherine Deneuve) alebo v romanticko-drobrodružnom filme "Chouans!" (1988), za ktorý získala cenu za najlepší herecký výkon na festivale vo francúzskom meste Cabourg.
Sophie Marceau hrala aj v štyroch filmoch svojho partnera Andrzeja Żuławskeho.
V roku 1995 Sophie Marceau napísala poloautobiografický román "Menteuse" (v voľnom preklade "Klamstvá").
Súkromný život.
V rokoch 1985 – 2001 žila s poľským režisérom Andrzejom Żuławskim. Vo vzťahu sa narodil syn Vincent (1995). Po rozchode so Żuławskim tvorila pár s producentom Jimom Lemleyom, s ktorým má dcéru Juliette. Rozišli sa v roku 2007, odkedy žila Sophie Marceau s hercom Christopherom Lambertom. Aj tento vzťah skončil sa v roku 2014 rozchodom. 

</doc>
<doc id="566687" url="https://sk.wikipedia.org/wiki?curid=566687" title="Hradiště u Černovic">
Hradiště u Černovic

Hradiště u Černovic je prírodná pamiatka o výmere 4,77 ha pri obci Černovice v okrese Chomutov. Bola vyhlásená v roku 1986 a dnes ju spravuje AOPK Ústí nad Labem. Dôvodom ochrany je paleontologická a geologická lokalita s odtlačkami rastlinných zvyškov v treťohorných kremencoch. Chránené územie sa nachádza na svahoch a časti plochého vrcholu kopca s rozlohou približne 6 ha zarastenom dubovým lesom. Zahŕňa tiež zvetranú lomovú stenu na južnom okraji plošiny.
Poloha.
Vrch "Hradiště" (, ) sa nachádza v Krušných horách asi 5,2 km vzdušnou čiarou na západ od centra Chomutova a 1,5 km severozápadne od Černovíc. Relatívny výškový rozdiel oproti černovickej stanici je asi 150 m. Zo západnej strany vrch obteká riečka Hutná a na východnej strane potok Hačka.
Geológia.
Z geologického hľadiska ide o kremencovú trosku, ktorá vystupuje nad panvové sedimenty Mosteckej panvy. Podložie kremencov tvoria jemnozrnné muskovitické ortoruly. Samotná kremencová doska má hrúbku 5-15 m a jej vznik sa na základe odtlačkov flóry kladie do starších treťohôr. Niektorí autori však posúvajú vek až do miocénu (stredných treťohôr). Zrná kremenca s veľkosťou od 0,2 do 1,0 mm sa spájajú prevažne amorfným tmelom s prímesou oxidov železa, ktoré spôsobujú červenohnedé zafarbenie. Pod 5-10 cm mocnou vrstvou pôdy sa nachádzajú štvrtohorné sedimenty v horizonte o hrúbke 10-15 cm s úlomkami kremencov, ktoré v spodnej časti ostro prechádzajú do kremencovej sute.
Na južnom okraji a na vrcholovej plošine prebiehala už od 13. storočia ťažba kremenca. Ťažba prebiehala v plytkých jamách o objeme niekoľkých m³. Ťažobných jám sa zachovalo asi 150. Najväčšiu intenzitu dosiahla ťažba v 19. storočí, kedy sa presunula do menších lomov na južnom okraji. Odhaduje sa, že ťažba postihla až 30% rozlohy pôvodného vrcholu a bolo vyťažených asi 55 000 m³ materiálu. Miestny kameň sa používal na výrobu žarnovov a pri budovaní železničnej trate z Chomutova do Vejprtov na stavbu mostov a priepustov. Okrem železničných stavieb bol kameň použitý pri stavbe kostola sv. Kataríny v Chomutove, dekanského kostola Nanebovzatia Panny Márie v Moste, mosta cez Ohře v Postoloprtoch a mnohých ďalších stavbách. Najmä počas baroka sa z neho spracovávali tiež sochy a náhrobky.
Osídlenie.
Výšinné sídlisko na vrchole bolo opevnené v 10. storočí pred Kr. ľudom knovízskej kultúry. Osídlenie na vrcholovej plošine však podľa archeologických nálezov existovalo už v neolite v dobe 5-4 tisícky rokov pred Kr. Po vymiznutí knovízskej kultúry bolo sídlisko prechodne opustené alebo osídlené len prechodne a až v dobe slovanskej znovu osídlené (8. až 10. storočie).
Hradisko bolo opevnené dnes rozvaleným kamenným valom bez priekopy, ktorého priebeh možno sledovať najmä na severnej a východnej strane. Opevnenie čiastočne využívalo prirodzené skalné útvary. V severnej strane je val prerušený zníženinou, ktorá býva označovaná ako brána a ktorou dnes vchádza na vrcholovú plošinu lesná cesta. Južná strana bola pravdepodobne opevnená len ľahko, pretože ju chránila strmá skala z väčšej časti však odťažená lomom.
Plocha hradiska je zbrázdená približne štvorhrannými jamami, dnes z väčšej časti zasypanými. Jedná sa o zvyšky ťažobných jám. Niektoré jamy však môžu byť pozostatkami zemníc z raného stredoveku. V západnej časti sa nachádzajú pozostatky 98,5 m hlbokej stredovekej ťažobnej šachty zvanej Bergloch (niekedy tiež považovanej za studňu). Nie je jasné, čo sa tu ťažilo a dnes je šachta prekrytá betónovými platňami. Jej prieskum v rokoch 1927-1939 našiel zlomky nástrojov (kosák, motyka, kopáč), trojdielny zlatý kruh a ďalšie predmety. Okrem toho boli na hradisku nájdené zlomky keramiky z rôznych období, pazúrikové nástroje, zlomky drtidel obilia a zvieracie kosti. Výnimočný nález predstavuje bronzová dýka.
Povesti.
Hovorí sa, že na začiatku jari a v dobe jesene, v dni, kedy je hradisko zahalené do hustého hmlistého oparu pohybujú sa v jeho okolí modré plamienky. Tieto plamienky mali údajne označovať poklady ukryté pod zemou. Tiež sa rozpráva, že pod samotným hradiskom sa nachádza ďalšie bohatstvo.
Rovnako sa medzi ľuďmi traduje, že sa pri hradisku ukrýval "lúpežník" Podpinka - bol to údajne vrah. Podpinka mal mať úkryt v jame v zemi, prekrytej tak, aby sa po nej dalo prejsť. Podpinku chytili bizarným spôsobom, a to tak, že o jeho "komín" prekrytý dutým pňom zakopol nič netušiaci hubár. Táto povesť, je zrejme najpravdivejšia - najnovšia.
Prístup.
Z Chomutovskej vlakovej stanice vedie na Hradište značená žltá turistická trasa dlhá necelých 6 km s prevýšením asi 250 m. Kratšia cesta na vrchol vedie od Černovickej stanice smerom na sever po ceste k železničnému priecestiu, kde sa stretáva so spomínanou žltou turistickou trasou z Chomutova.
Trasa trikrát kríži železničnú trať č. 137 z Chomutova do Vejprtov. Pri dvoch železničných prejazdoch stoja tzv. Řopíky československého ľahkého opevnenia.

</doc>
<doc id="566688" url="https://sk.wikipedia.org/wiki?curid=566688" title="Arátos">
Arátos



</doc>
<doc id="566689" url="https://sk.wikipedia.org/wiki?curid=566689" title="Bernikla červenokrká">
Bernikla červenokrká

Bernikla červenokrká (iné názvy: hus červenokrká, červenokrčka pestrá; lat. "Branta ruficollis") patrí medzi zúbkozobce rodu Bernikla. Hniezdi v tundre a v lesotundre západnej Sibíri a na zimu sa sťahuje do juhovýchodnej Európy. Podľa Medzinárodnej únie na ochranu prírody a prírodných zdrojov bernikla červenokrká patrí medzi zraniteľné druhy, celková populácia klesá, u európskej populácii bol zaznamenaný mierny pokles.
Opis.
Bernikla červenolíca má celkovú dĺžku 53 – , rozpätie krídel 116 –  a hmotnosť 1 – . Vďaka pestrej kombinácii gaštanovej, čiernej a bielej farby je zblízka nezameniteľná s inou berniklou. Gaštanovú hruď a prednú stranu krku majú od čiernej farby oddelenú bielymi úzkymi pásmy. Gaštanovú škvrnu v bielej obrube majú ešte na líci. Jasnú bielu nájdeme na bruchu, ako široký pás na boku, dva biele pásiky na krídle a biele sú i podchvostové krovky. Nohy a zobák sú tmavočierne. Samček aj samička majú rovnaké zafarbenie. Mláďatá sú menej kontrastne zafarbené ako dospelé.
V siluete letiacej bernikly vyzerajú krídla pomerne úzke. Nápadné sú dva biele pásy v krídlach.
Pŕchnuť začínajú okolo 15. júla. Najprv nehniezdiace a po pár dňoch ostatné. Niekoľko týždňov nevedia lietať. Plne prepŕchnuté sú 20. augusta. V tom čase sú už aj mláďatá letuschopné, hoci ešte čiastočne prćhnu.
Hlas.
Charakteristický hlasom je dvojslabičné, rýchlo opakované "kä-kwa" ("kii-kua") alebo "ki-kwi" ("kik-kik"). Pri útočnom postoji s dopredu vystretým krkom vydáva jednoslabičné "räk" alebo "kwä".
Výskyt a stav na Slovensku.
Na Slovensko zalieta zriedkavo v zimnej polovici roka. Do roku 1997 sa vyskytla 8x. Odhad počtu zimujúcich jedincov: 0 – 5. Po roku 1997 je v evidencii 30 výskytov (marec 2019), objavuje sa pravidelne, uprostred veľkých kŕdľov iných druhov husí pravdepodobne uniká pozornosti.
Hniezdenie.
Vytvárajú trvalé páry. Hniezdiť začínajú neskoro, až v druhej polovici júna. Spájajú sa len do malých skupín 5 – 7 párov, nie viac ako 20 – 30. Zaujímavosťou je, že kolónie sú v tesnej blízkosti hniezda nejakého dravca ako je sokol sťahovavý či myšiak severský. Menej často ako pri hniezdach dravcov, zahniezdia aj v blízkosti kolónií veľkých čajok ako čajka bledá a čajka striebristá. V oboch prípadoch dochádza tým k ochrane vlastného potomstva pred samotným dravcom aj inými predátormi. Dravec v tesnej blízkosti svojho hniezda vôbec neloví. Intenzívne zaháňa iné druhy dravcov a šeliem, akým je napríklad líška polárna.
Hniezdnu kotlinku si samička vyhĺbi sama na skalnatom podklade. Vyplní ju trávou, lišajníkom, machom a páperím. Sama vysedí 4 – 5 svetlozelených vajec. V čase inkubácie opúšťa hniezdo len na veľmi krátko. Samec na znáške nesedí, hniezdo chráni. Mláďatá sa vyliahnu po 25 dňoch. Hniezdo v krátkom čase opúšťajú a sami si nájdu potravu. Po vyliahnutí mláďat sú všetky rodiny spolu, držia sa na vode a v blízkom okolí.
Potrava.
Živia sa trávou, zvlášť obľubujú slanorožce "„Salicornia“", dnes pribúda pšenica a kukurica. Mláďatá aj hmyzom.
Ochrana.
Je zákonom chránená, spoločenská hodnota je 3220 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="566690" url="https://sk.wikipedia.org/wiki?curid=566690" title="Ateliér zvukového umenia">
Ateliér zvukového umenia

Ateliér zvukového umenia vznikol v júli 2015 v rámci "Ateliéru grafiky a experimentálnej tvorby", ktorý vedie prof. PhDr. Peter Rónai, akad. mal.
Ateliér grafiky a experimentálnej tvorby je jedným zo štyroch ateliérov "Katedry výtvarných umení a intermédií" Fakulty umení Technickej univerzity v Košiciach.
História.
Myšlienka vzniku ateliéru zvukového umenia ako súčasti slovenského edukačného procesu sa zrodila začiatkom deväťdesiatych rokov minulého storočia. Profesor Juraj Bartusz, ktorý do roku 1999 viedol ateliér slobodnej kreativity na VŠVU v Bratislave už vtedy vážne spolu s akademickým maliarom Zbyňkom Prokopom uvažoval o možnostiach výučby soundartu na Slovensku. S cieľom spolupracovať oslovili hudobného skladateľa Petra Machajdíka, s ktorým sa poznali z predchádzajúcej spolupráce so súborom Transmusic Comp. (Adamčiak, Machajdík, Murin). Tá sa však kvôli Machajdíkovmu presťahovaniu sa do Berlína, kde v roku 1992 získal prestížny rezidenčný pobyt od nadácie DAAD, nemohla uskutočniť. Napriek tomu však idea vzniku ateliéru zvukového umenia nikdy neprestala existovať a jej iniciátori sa jej realizácii nikdy nevzdali. Počas posledných dvoch desaťročí bolo vynaložené množstvo energie na to, aby sa soundart na Slovensku vyučoval. Keďže prof. Bartusz so Zbyňkom Prokopom po niekoľkoročnom pôsobení v Bratislave prešli na novovzniknutú Fakultu umení Technickej univerzity v Košiciach, kde stáli pri zrode "Ateliéru slobodnej kreativity 3D", začalo sa zintezívňovanie snáh o vytvorenie ateliéru soundartu presúvať do metropoly východného Slovenska. Peter Machajdík túto myšlienku podporoval z viacerých dôvodov. Po príchode do Berlína mal možnosť tvorivej činnosti v Elektronickom štúdiu tamojšej Technickej univerzity, vďaka ktorej spoznal celý rad umelcov, zaoberajúcich sa touto relatívne novou formou umenia. Taktiež videl, že tento druh umenia majú vo svojom študijnom programe predovšetkým vysoké školy so zameraním na výtvarné umenie, a nie hudobné akadémie. Zrodila sa teda akási pohnútka vytvoriť niečo obdobné aj v slovenských podmienkach. Keďže jediný záujem o vznik ateliéru v tom čase prichádzal z Košíc, podarilo sa tento zámer obhájiť aj pred umelecko-vedeckou radou Fakulty umení Technickej univerzity, ktorá túto myšlienku uvítala a schválila.
Historický prvý semester, ktorý trval od septembra 2015, mal za úlohu predovšetkým zasadenie existencie zvukového umenia – soundartu do povedomia študentov Fakulty umení. Išlo o takzvaný otvorený ateliér, do ktorého sa mohli prihlásiť študenti rôznych študijných odborov – maliari, grafici, architekti, dizajnéri, sochári. Nakoľko v rámci vysokoškolského edukačného systému na Slovensku ide o celkom nový predmet a ani väčšina študentov umeleckých škôl o tomto druhu umenia príliš veľa nevie, pozostávali úvodné stretnutia so študentmi z oboznamovania sa s možnosťami a formami soundartu, jeho históriou a kontextom v rámci umenia 20. a 21. storočia, presahmi do iných druhov umenia a do oblasti architektúry, ekológie, psychológie, dizajnu a environmentalistiky.

</doc>
<doc id="566691" url="https://sk.wikipedia.org/wiki?curid=566691" title="Branta ruficollis">
Branta ruficollis



</doc>
<doc id="566694" url="https://sk.wikipedia.org/wiki?curid=566694" title="Eurybiades">
Eurybiades

Eurybiades alebo Eurybiadés ("Eurybiades," iný prepis: "Eurybiadés") môže byť:
Eurybiades môže byť aj:

</doc>
<doc id="566695" url="https://sk.wikipedia.org/wiki?curid=566695" title="Eurybiades (olympijský víťaz)">
Eurybiades (olympijský víťaz)

Eurybiades (iné názvy: Eurybatos, Sybariades; ) bol v roku 384 pred Kr. olympijským víťazom pretekov na vozoch so záprahom mladých koní.
Eurybiada zo Sparty na 99. olympijských hrách v roku 384 pred Kr. korunovali olivovým vencom za víťazstvo v novozavedenej disciplíne, a to pretekov na vozoch so záprahom žriebät (podľa inej verzie štyroch žrebcov, alebo v tethrippe).
Záznam o olympijskom víťazstve Eurybiada (Eurybata) je uvedený v zozname olympijských víťazov od starovekého historika Eusebia z Kaisareie, ktorý vo vyhotovovaní tohto zoznamu čerpal z písomnosti Iulia Africana, autora diel, zachovaných prevažne len vo fragmentoch. Olympijské víťazstvo Eurybiada uvádza aj staroveká kamenná doska (IG II/2 2326) objavená v Grécku.
Grécky cestovateľ a spisovateľ Pausanias pri návšteve Élidy zaznamenal: "„Pri deväťdesiatej deviatej olympiáde sa im zapáčilo súťažiť s vozmi so záprahom žriebät. Lakedaimončan Sybariadés získal veniec za záprah žriebät.“"

</doc>
<doc id="566698" url="https://sk.wikipedia.org/wiki?curid=566698" title="Stetoskop">
Stetoskop

Stetoskop je jednoduchý prístroj v podobe trubice, ktorá privádza zvuk priamo do ucha lekára. Slúži na vyšetrenie činnosti srdca a pľúc auskultáciou.
Vznik.
Ide o prvý lekársky diagnostický prístroj, ktorý je aj po mnohých rokoch stále dôležitá pomôcka. Stetoskop vyvinul francúzsky lekár René Laënnec v roku 1816. Laënnec považoval za obtiažnu a trápnu situáciu, keď potreboval počuť srdcovú činnosť mladej (obéznej) ženy. Vtedy sa podobný úkon robil prostým priložením ucha lekára na hruď vyšetrovaného. Laënneca napadlo zrolovať listy papiera do tuhého valca. Jeden koniec priložil na hruď pacientky a druhý k svojmu uchu. Takto prenesený zvuk bol jasný a hlasný. Tri roky pokračoval v pozorovaniach (ktorých vykonal enormné množstvo a robil aj pitvy pacientov, takže bol schopný dať do súvisu vypočuté zvuky a zodpovedajúci patológiu v tele) a v roku 1819 uverejnil knihu s názvom "De l’auscultation mediate ou traite du diagnostic des maladies des poumon et du coeur, fonde principalement sur ce nouveau moyen d’exploration". Kniha stála 13 frankov a za ďalších 2,5 franka k nej bolo možné dostať aj drevený stetoskop. 
Laënnecom navrhnutý stetoskop sa s malými obmenami používal do konca 19., resp. začiatku 20. storočia.

</doc>
<doc id="566702" url="https://sk.wikipedia.org/wiki?curid=566702" title="Invázia do Iraku (2003)">
Invázia do Iraku (2003)



</doc>
<doc id="566704" url="https://sk.wikipedia.org/wiki?curid=566704" title="Peter Krištúfek">
Peter Krištúfek

Peter Krištúfek môže byť:

</doc>
<doc id="566705" url="https://sk.wikipedia.org/wiki?curid=566705" title="Otto Rasch">
Otto Rasch

Emil Otto Rasch (* 7. december 1891, Friedrichsruh, Nemecké cisárstvo – † 1. november 1948, Wehrstedt, Nemecko) bol významný nemecký dôstojník SS. Po napadnutí ZSSR velil Einsatzgruppe C, jednému zo špeciálnych nacistických oddielov operujúcich na Ukrajine, ktorého hlavnou úlohou bolo vraždiť civilné obyvateľstvo, zvlášť Židov.
Životopis.
Narodil sa vo Friedrichsruhe. Počas prvej svetovej vojny bojoval ako poručík námorníctva. Po vojne študoval filozofiu, politológiu a získal doktorát z práva a politickej ekonómie. Kvôli svojim dvom doktorátom bol niekedy prezývaný „Dr. Dr. Rasch“. V roku 1931 začal pôsobiť ako súkromný právnik v Drážďanoch. O dva roky neskôr sa stal starostom mesta Radeberg a o ďalšie dva roky sa stal primátorom Wittenbergu.
V roku 1931 vstúpil do nacistickej strany NSDAP. O dva roky neskôr vstúpil do straníckych polovojenských oddielov SA a SS. Od začiatku roku 1936 pracoval na plný úväzok pre nacistickú bezpečnostnú službu Sicherheitsdienst (SD). 1. októbra 1937 bol poverený vedením štátnej polície Stapo vo Frankfurte nad Mohanom. V marci 1938 sa Rasch stal vedúcim bezpečnosti v Hornom Rakúsku, ktoré sídlilo v meste Linz. Následne plnil rôzne funkcie v rámci Ríšskeho bezpečnostného úradu RSHA a bol poverený vedeným bezpečnostnej polície SiPo a SD v okupovanej Prahe.
Po začiatku druhej svetovej vojny pôsobil vo východopruskej jednotke Einsatzgruppen, ktorej úlohou bola likvidácia poľskej inteligencie. Po schválení Reinhardom Heydrichom osobne vyberal miesta tajných popráv. V zime 1939/1940 založil koncentračný tábor Soldau, oficiálne ako "Durchgangslager", teda tranzitný tábor, tak aby tu mohla byť poľská inteligencia vraždená v tajnosti.
Pred napadnutím Sovietskeho zväzu v júni 1941, bol Rasch poverený vedením jednotky Einsatzgruppe C. Jeho úlohou bolo viesť fyzickú likvidáciu židovského obyvateľstva okupovaných území. Jeho jednotka postupovala v tyle za armádnymi silami v severnej časti Ukrajiny. Po obsadení Kyjeva využil sabotážne akcie viacerých budov sovietskymi tajnými jednotkami ako zámienku na likvidáciu početnej židovskej komunity v meste. Rasch, spolu s generálom Kurtom Eberhardom a Paulom Blobelom 29. a 30. septembra 1941 zorganizoval popravy v rokline Babyn Jar. Podľa nacistických záznamov, do ktorých však neboli rátané deti do 3 rokov, bolo v priebehu dvoch dní v rokline zavraždených 33 000 ľudí. Išlo o jeden z najväčších masakrov civilného obyvateľstva počas vojny. Rasch sa počas vraždenia vyznamenal veľkou bezohľadnosťou a krutosťou. Vďaka jeho príkazom sa vraždenia bezbranných civilistov osobne zúčastnili všetci členovia oddielov Einsatzgruppe, aby každý z príslušníkov niesol za tieto činy osobne zodpovednosť.
Tvrdé jednanie voči Židom, vrátane vraždenia nevinných žien a detí obhajoval tvrdením, že sovietske orgány nariadili zastreliť všetkých zajatých príslušníkov SS a členov NSDAP. Dôvod vraždenia nevinných žien a detí následne vysvetľoval ako potrebu aby nezanechávali nikoho, kto by sa mohol za vraždy pomstiť. Sovietska strana v skutočnosti nikdy žiadne vraždy príslušníkov SS ani NSDAP plošne nenariadila. Ak aj k takýmto udalostiam došlo, išlo iba o ojedinelé prípady, ktoré neboli pravidlom ale skôr výnimkou.
V októbri 1941 bol Rasch zo svojej funkcie veliteľa Einsatzgruppe C odvolaný. Následne sa vrátil do Nemecka. Po vojne bol zajatý a vyšetrovaný počas súdu s príslušníkmi Einsatzgruppen. Pre zlý zdravotný stav, Parkinsonovu chorobu a počiatočnú demenciu bolo vyšetrovanie jeho prípadu prerušené. Zomrel 1. novembra 1948 vo Wehrstedte.

</doc>
<doc id="566706" url="https://sk.wikipedia.org/wiki?curid=566706" title="Helgelandsbrua">
Helgelandsbrua

Helgelandsbrua je zavesený most na ceste "Fylkesvei 17" medzi mestami Leland v nórskom kraji Nordland a Sandnessjøen na lofotskom ostrove Alsta.
Most bol navrhnutý Holgerom S. Svenssonom; jeho výstavba bola začatá v roku 1989 a ukončená v júli 1991. Celkové finančné náklady na výstavbu mosta boli 200 mil. NOK. Do 27. mája 2005 bolo na moste vyberané mýto. Most je s celkovou dĺžkou tretím najdlhším zaveseným mostom v krajine (po mostoch Nordhordlandsbrua a Stavanger bybru) a s dĺžkou hlavného rozpätia druhým najdlhším podľa dĺžky rozpätia (po moste Skarnsundbrua). Rozpätie bočných polí je a viadukty majú dĺžku a . Mostovka sa v najvyššom bode nachádza nad hladinou fjordu Leirfjorden. Výška pylónov je a a hĺbka ich základov je . 
Helgelandsbrua je jedným z dvoch mostov, ktoré spájajú pevninu s ostrovom Alsta, ktorý je rozdelený pohorím De syv søstre – druhým je most Sundøybrua, ktorý vedie na druhú časť ostrova s dedinou Sundøy.

</doc>
<doc id="566707" url="https://sk.wikipedia.org/wiki?curid=566707" title="Cindy Crawfordová">
Cindy Crawfordová

Cynthia Ann „Cindy“ Crawfordová (* 20. február 1966, DeKalb, Illinois, USA) je americká modelka. Jej úspech na módnych mólach jej umožnil moderovanie spoločenských akcií a poskytol herecké príležitosti.
Životopis.
V šestnástich rokoch ju pre modeling objavil novinový fotograf. Nasledujúci rok sa stala finalistkou súťaže "Look of the Year" agentúry "Elite", ktorej chicagska pobočka ju začala zastupovať.
V roku 1984 ukončila stredoškolské štúdium na "DeKalb High School." Následne získala štipendium na Northwestern University v odbore chemické inžinierstvo. Na vysokej škole strávila len polovicu prvého semestra a plne sa začala venovať modelingu. V roku 1986 sa presťahovala do New Yorku na Manhattan, kde uzavrela zmluvu s pobočkou modelingovej spoločnosti "Elite".
V 80. a 90. rokoch patrila k predným topmodelkám, objavovala sa na obálkach módnych časopisov vrátane "Vogue, W, People, Harper's Bazaar, Elle, Cosmopolitan a Allure". Stala sa súčasťou radu reklamných kampaní napríklad pre značky "Gianni Versace, Escada, Revlon", rovnako tak natáčala televízne spoty napr. pre firmu Pepsi. V rokoch 1989 – 1995 bola hlavnou postavou módnej relácie "House of Style" na hudobnej televíznej stanici MTV.
V roku 1987 sa prvýkrát objavila na filmovom plátne v malej úlohe v snímke "Tajomstvo môjho úspechu". Hlavnú ženskú úlohu si zahrala až v roku 1995 vo filme "Ako štvaná zver" vedľa Williama Baldwina. Nasledovalo niekoľko menších rolí v komerčne neúspešných filmových projektoch.
V júli 1988 nafotila sériu obnažených fotografií pre časopis Playboy. Po desiatich rokoch v októbri 1998 sa na stránky časopisu vrátila v odvážnejších snímkach. Pravidelne sa umiestňovala na popredných pozíciách najkrajších žien, ktoré sú vyhlasované rôznymi časopismi a agentúrami. Aktívnu kariéru modelky ukončila v roku 2000. Pod názvom "Cindy Crawford Home Collection" vytvorila nový rad nábytku vyrábaného spoločnosťou "HM Richards Inc". Rovnako tak má nábytkový rad u firmy "Raymour &amp; Flanigan".
Od roku 1998 je jej druhým manželom Rande Gerber, s ktorým má syna Presley Walkera (*1999) a dcéru Kaiu Jordan (* 2001). Prvým manželom bol americký herec Richard Gere (1991 – 1995). Podporuje charitatívnu činnosť, ktorá sa zameriava na liečbu a výskum leukémie. Hlavným dôvodom výberu tejto oblasti bola smrť jej štvorročného brata na túto chorobu.

</doc>
<doc id="566709" url="https://sk.wikipedia.org/wiki?curid=566709" title="Doupňák">
Doupňák

Doupňák je národná prírodná pamiatka, vyhlásená v roku 1983. Nachádza sa v priestore "Holubího vrchu" (577 m), necelé 3 km ssv. od mesta Klášterec nad Ohří.
Ochrana.
Predmetom ochrany podľa vyhlášky Ministerstva životného prostredia č. 148/2014 Zb. z 18. júla 2014, ktorou bola znovu lokalita vyhlásená národnou prírodnou pamiatkou, je mineralogické nálezisko odrôd kremeňa ametystu a jaspisu.
Starostlivosťou o územie je poverená správa CHKO Labské pískovce.

</doc>
<doc id="566710" url="https://sk.wikipedia.org/wiki?curid=566710" title="Kleogenes z Élidy">
Kleogenes z Élidy

Kleogenes alebo Kleogenés ("Kleogenes", iný prepis: "Kleogenés") bol olympijský víťaz jazdeckých pretekov v roku 388 pred Kr.
Kleogenes, syn Seiléna z Élidy, bol na 98. olympijských hrách v roku 388 pred Kr. korunovaný olivovým vencom za víťazstvo v jazdeckých pretekoch. Jazdecké preteky (kelés) zaradili do olympijského programu na 33. hrách v roku 648 pred Kr.
Olympijskému víťazovi Kleogenovi dali jeho rodáci zhotoviť sochu, ktorú potom vystavili k verejnej úcte v Olympii. Túto sochu si v druhom storočí prezrel cestovateľ a spisovateľ Pausanias, ktorý zaznamenal: "„Nápis pri Kleogenovi, synovi Seilénovho, hovorí, že bol jedným z domácich ľudí, a že zvíťazil s pretekárskym koňom z vlastného stáda.“"

</doc>
<doc id="566711" url="https://sk.wikipedia.org/wiki?curid=566711" title="Úhošť">
Úhošť

Úhošť je vrch v Doupovských horách a národná prírodná rezervácia rozkladajúca sa na tomto vrchu. Ochrana územia bola vyhlásená v roku 1974. Rozkladá sa zhruba 1,5 až 3 km juhozápadne od mesta Kadaň. Dôvodom je ochrana tabuľovitého kopca významnej geologickej stavby a prirodzených lesných, lesostepných a stepných spoločenstiev na jeho svahoch. Starostlivosťou o územie je poverená správa CHKO Labské pískovce.
Ochrana.
Hlavným dôvodom ochrany sú lesostepné a stepné ekosystémy na svahoch tabuľovej hory Úhošť. Vyskytuje sa tu mnoho chránených druhov rastlín a vzácnych druhov hmyzu. Rezervácia reprezentuje typickú biocenózu Doupovských hôr.
Rezervácia zarastá agresívnymi kríkmi ruží, trniek a hlohu. Ďalším negatívnym javom zostáva šírenie vysadenej borovice čiernej ("Pinus nigra"). V posledných rokoch prebiehajú asanačné zásahy. Sú zamerané na postupnú likvidáciu borovice čiernej na južnom svahu a odstraňovanie náletových kríkov z cenných stepných a lesostepných plôch.
NPR Úhošť sa prekrýva so sústavou NATURA 2000 (jedná sa o vtáčiu oblasť Doupovské hory). Oblasť nie je pod turistickým tlakom. Náhorná plošina stolovej hory leží na červenej turistickej trase s dĺžkou približne 5,5 km. Na trase sú 4 vyhliadky. Nachádza sa tu tiež náučný chodník Úhošť.
História.
August Sedláček v roku 1882 publikoval článok, v ktorom na základe jazykovej podobnosti na Úhošť situoval Wogastisburg. Od tej doby je jedným z často spomínaných miest, kde sa v roku 631/2 mohla odohrať bitka medzi Samovým kmeňovým zväzom a Franskou ríšou. Podobný názor ako Sedláček mali neskôr napr. Václav Novotný (1912), Lubor Niederle (1919), Rudolf Käubler (1937) či Gerard Labuda (1949). Archeologické výskumy slovanské hradisko nepotvrdili ani nevyvrátili, neďaleko Úhošťa však boli nájdené dôkazy pre existenciu hradiska na vrchu Rubín pri Podbořanoch.
Prírodné pomery.
Nadmorská výška samotného vrchu je Geomorfologicky spadá do celku Doupovské hory, okrsku Jehličenská hornatina a podokrsku Martinovská hornatina. Náhorná plošina má tvar obdĺžnika a rozlohu zhruba 82 ha. Ročne tu spadne asi 300 mm zrážok.
Geológia.
Podložie je tvorené horninami severovýchodného okraja treťohorného neovulkanického komplexu Doupovských hôr. Úhošť je tvorený piatimi uklonenými polohami príkrovov čadičových hornín (leucitit, bazanit, tefrit a čadič). Striedajú sa s mäkšími polohami tufov a tufitov. Svahy sú pokryté štvrtohornými kamenitohlinitými sedimentami, ktoré miestami tvoria súvislé suťové pole. Dnes vystupuje Úhošť ako nápadná tabuľová hora, ktorá bola zo všetkých strán oddelená eróziou vodných tokov. Od komplexu Doupovských hôr je oddelená údolím Donínského potoka.
Hora Úhošť predstavuje relikt samostatného vulkanického telesa. Pri treťohornej činnosti doupovského vulkanického komplexu vznikla hora Úhošť na okraji lávového prúdu čadičových hornín. Tento relikt je tvorený sekvenciou deviatich rôznych lávových prúdov. Poradie výlevu bazaltických hornín dokladá zložitosť magnetického krbu.
Flóra.
V oblasti Úhošta sa vyskytuje približne 560 cievnatých rastlín. K najcennejším rastlinným formáciám patria stepi, trávnaté porasty stepného charakteru a lesostepi. V týchto formáciách sa nachádza mnoho osobitne chránených rastlín - taričník skalný ("Aurinia saxatilis"), jagavka ľaliovitá ("Anthericum liliago"), klinček sivý ("Dianthus gratianopolitanus"), päťprstnica obyčajná ("Gymnadenia conopsea"), poniklec lúčny český ("Pulsatilla pratensis subsp. bohemica"), niekoľko druhov kavyľa ("Stipa sp."). Vzácny je kavyľ Smirnovov ("Stipa smirnovii"). V listnatých lesoch a krovinách rastie kruštík širokolistý pravý ("Epipactis helleborine"), ľalia zlatohlavá ("Lilium martagon"), plamienok priamy ("Clematis recta"), a medúnka medovkolistá ("Melittis melissophyllum").
Fauna.
Úhošť je veľmi významná zoologická lokalita. Hniezdi tu výr skalný ("Bubo bubo"), vyskytuje sa jašterica obyčajná ("Lacerta agilis"), jašterica živorodá ("Zootoca vivipara"), slepúch lámavý ("Anguis fragilis"), užovka hladká ("Coronella austriaca"), užovka obojková ("natrix natrix") a vretenica severná ("Vipera berus"). Môžeme tu nájsť aj významné bezstavovce: kochlikopa drobná ("Cochlicopa lubricella") a pikulík ("Pupilla triplicata").

</doc>
<doc id="566712" url="https://sk.wikipedia.org/wiki?curid=566712" title="Úhošť (Kadaň)">
Úhošť (Kadaň)

Úhošť () bola osada na vrcholovej plošine čadičového vrchu Úhošť asi 2,5 km juhozápadne od Kadane. Katastrálne územie zaniknutej osady má rozlohu 188,5 ha.
Názov.
Názov dediny vznikol z osobného mena "Ugost" vo význame Uhostov hrad. Nemecký variant "Burgberg" zase odkazuje na tunajšie ranostredoveké hradisko. V historických prameňoch sa meno dediny vyskytuje v tvaroch: Purperk (1401), Purperk (1416), in Purpercze (1445), Purgperk (1543), Purbergk (1593), Burberg (1654) a Purberg alebo Burberg (1846).
História.
Obec patrila ku kláštereckému panstvu, ale v roku 1850 sa osamostatnila, ale v roku 1869 sa stala osadou Úhošťan. Úhošť zanikla postupným vysídlením a úradne bola zrušená v roku 1963. V miestach, kde osada stávala, sa nachádzajú zvyšky múrov a základov zbúraných domov.

</doc>
<doc id="566713" url="https://sk.wikipedia.org/wiki?curid=566713" title="Şehzade Cihangir">
Şehzade Cihangir

Şehzade Cihangir [džihangir] (* 9. december 1531, Istanbul, Osmanská ríša† 27. november 1553, Aleppo, Osmanská ríša) bol osmanský princ a následník trónu. Bol šiestym a najmladším synom sultána Süleymana I. a jeho manželky Hürrem Sultan.
Životopis.
Už od narodenia mal zdravotné postihnutie, na chrbte mal hrb od detstva a chodil krivo (pravdepodobne bol najobľúbenejším dieťaťom svojich rodičov). Bol vychovávaný v paláci sultána. Získal veľmi dobré vzdelanie a bol jedným z najinteligentnejších z bratov. Počas svojho krátkeho života sa nikdy pre zdravotné problémy nesnažil o zisk vysokej pozície v štáte. Bol však veľmi vzdelaný, zaujímal sa o kaligrafiu, písal poéziu pod pseudonymom "Zarîfî" (dlho sa o nich rozprával s otcom). Hovorí sa, že zomrel od žiaľu (depresia), keď sa dozvedel o poprave svojho nevlastného brata Şehzade Mustafu na príkaz ich otca Süleymana I. Sulejman vedel, že medzi Cihangirom a Mustafom bol veľmi dobrý bratský vzťah. Poslal Cihangira na iné miesto, avšak Cihangir sa chcel vrátiť a približne videl ako Mustafa zomieral. Po správe upadol do depresie a zomieral vo vtedajšom stanovišti sultána, pretože ten nedovolil jeho návrat do paláca. Podľa iného názoru zomrel na vrodenú vadu (krivica).
Je pochovaný v istanbulskej mešite Şehzade, ktorá je po ňom pomenovaná. Z poverenia jeho otca ju postavil osmanský architekt Mimar Sinan. V rovnakej štvrti sa nachádzajú aj drevené mešity na Cihangirovu počesť.
Şehzade Cihangir v seriáli Sultán.
V historickom seriáli Sultán ho stvárnil herci Aybars Kartal Özson (v detstve) a Tolga Sarıtaş (v dospelosti, od 4.série seriálu).

</doc>
