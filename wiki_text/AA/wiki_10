<doc id="6230" url="https://sk.wikipedia.org/wiki?curid=6230" title="Slovenská republika (1939 – 1945)">
Slovenská republika (1939 – 1945)

Slovenská republika (do prijatia Ústavy 21. júla 1939 s oficiálnym názvom Slovenský štát; ďalšie názvy pozri nižšie) bola čiastočne uznaný klérofašistický satelitný štát nacistického Nemecka, ktorý existoval v období od vyhlásenia samostatnosti Snemom Slovenskej krajiny 14. marca 1939 do 8. mája 1945, kedy formálne kapitulovala vláda. Faktický zánik štátu znamenalo už oslobodenie Bratislavy Červenou armádou 4. apríla. Územia obsadené sovietskymi jednotkami sa automaticky stávali súčasťou obnoveného Česko-Slovenska.
Slovenská časť Česko-Slovenska vyhlásila samostatnosť s podporou Nemecka deň pred začiatkom nemeckej okupácie Čiech, Moravy a Sliezska. Slovenský štát ovládal väčšinu územia súčasného Slovenska, s výnimkou jeho južných oblastí, ktoré Česko-Slovensko odovzdalo v roku 1938 Maďarsku. Formálne išlo o prvý nezávislý štát Slovákov v dejinách. Za hlavné mesto bola vyhlásená Bratislava. Slovenská republika, štát s vládou jednej strany riadený krajne pravicovou Hlinkovou slovenskou ľudovou stranou, je známa predovšetkým svojou kolaboráciou s nacistickým Nemeckom, ktorá zahŕňala vyslanie vojsk na inváziu do Poľska v septembri 1939 a do Sovietskeho zväzu v roku 1941. V roku 1940 krajina pristúpila k Paktu troch veľmocí, čím sa SR oficiálne pridala k štátom Osi.
Miestne židovské obyvateľstvo bolo silne prenasledované, pričom bolo zavraždených alebo deportovaných takmer 69 000 Židov, čo predstavovalo dve tretiny slovenského židovského obyvateľstva. V roku 1942 Slovenská republika deportovala 58 000 Židov do Nemeckom okupovaného Poľska, pričom Nemecku za každého zaplatila 500 ríšskych mariek. Vnútorná opozícia voči politike fašistickej vlády vyvrcholila v roku 1944 Slovenským národným povstaním, ktoré samo o sebe vyvolala nemecká okupácia krajiny. Hoci bolo povstanie nakoniec potlačené, partizánsky odboj pokračoval. Slovenská republika bola po oslobodení Sovietmi v roku 1945 zrušená a jej územie bolo znova začlenené do obnoveného Česko-Slovenska. Súčasná Slovenská republika sa nepovažuje za nástupnícky štát vojnovej Slovenskej republiky, ale za nástupcu Českej a Slovenskej Federatívnej Republiky. Niektorí nacionalisti však oslavujú 14. marec ako deň nezávislosti.
Názov.
Vysvetlenie.
Oficiálny názov štátu bol od 14. marca 1939 do 21. júla 1939 „Slovenský štát“. Súviselo to s faktom, že zákon č. 1/1939 Sl. z. zo 14. marca 1939 o samostatnom Slovenskom štáte sa nezmieňoval o forme štátneho zriadenia (faktickou hlavou štátu bola vláda pozostávajúca z predsedu a ôsmich ministrov, pričom charakter politického režimu bol autoritársky).
Ústavný zákon č. 185/1939 Sl. z. zo dňa 21. júla 1939 o ústave Slovenskej republiky v § 1 ods. 1 zakotvoval, že "„Slovenský štát je republikou“" a tým sa oficiálny názov štátu zmenil na „Slovenská republika“, hoci výraz „slovenský štát“ (v písomnej podobe s malým začiatočným písmenom) bol rozšíreným medzi obyvateľstvom (aj v prejavoch jej politických predstaviteľov) aj v nasledujúcom období.
Po vzniku samostatnej Slovenskej republiky v roku 1993 sa najmä v okruhu predstaviteľov ľudáckej historiografie, ktorí sa po nežnej revolúcii (1989) vrátili späť na Slovensko (Milan Stanislav Ďurica, František Vnuk, Jozef Kirschbaum) a u ich nasledovateľov z mladšej generácie historikov (Róbert Letz, Ján Bobák, Peter Mulík, Martin Lacko) zaužívalo používanie označenia „prvá Slovenská republika“. Ľudácka historiografia buď bagatelizovala negatívne atribúty štátu (predovšetkým okolnosti jeho vzniku, legálnosť vyhlásenia samostatnosti Snemom Slovenskej krajiny, postavenie Slovenska ako klientského štátu Nemecka, ale aj autoritársky charakter politického režimu a z neho vychádzajúce nedemokratické prvky, perzekúcie obyvateľstva a pod.), ospravedlňovala ich vojnovým stavom alebo ich pokladala za druhoradé oproti nadobudnutiu štátnosti slovenského národa. Po vzniku samostatnej Slovenskej republiky 1. januára 1993 preto súčasnú Slovenskú republiku pokladala za v poradí druhý štát, poťažme štát duchom nástupnícky štátu z rokov 1939 – 1945. Súčasná Slovenská republika ale nie je právne ani ideovo jeho nástupníckym štátom a navyše na základe česko-slovenského právneho poriadku Slovenská republika z rokov 1939 – 1945 právne neexistovala (pozri dole Právna kontinuita). Česko-slovenský právny poriadok, ktorý sa v období druhej svetovej vojny opieral o dekréty prezidenta republiky, sa totiž zakladal na anulovaní Mníchovskej dohody ab initio, čím konzekventne boli anulované ab initio aj všetky právne akty po jej prijatí vládou Česko-slovenskej republiky 29. resp. 30. septembra 1939 (tzn. o. i. abdikácia prezidenta Edvarda Beneša z 5. októbra 1938, ústavný zákon o autonómii Slovenskej krajiny z 22. novembra 1938, Výnos o zriadení Protektorátu Čechy a Morava zo 16. marca 1939 atď.). Odhliadnuc od tejto skutočnosti, samotné vyhlásenie samostatnosti Snemom Slovenskej krajiny bolo v rozpore s ústavným právom vtedajšej Česko-slovenskej republiky, keďže v kompetencii Snemu Slovenskej krajiny nebolo zasahovanie do ústavnoprávneho poriadku republiky, čo malo v právomoci len Národné zhromaždenie Česko-slovenskej republiky v Prahe. Postup v rozpore s ústavným právom neskôr poslanci Snemu Slovenskej krajiny zdôvodňovali „revolučnými“ okolnosťami, pripodobňujúc ich k okolnostiam pri vzniku Česko-Slovenska v roku 1918. V skutočnosti išlo o výsledok nátlaku Nemecka, ktoré vzápätí 15. marca vojensky obsadilo českú a moravskú časť Česko-slovenskej republiky a vyhlásilo na nej Protektorát Čechy a Morava (fakticky išlo o anexiu).
V česko-slovenskej resp. slovenskej marxistickej historiografii, ktorá bola od februára 1948 do novembra 1989 jedinou oficiálne umožnenou v Česko-Slovensku, bola Slovenská republika rokov 1939 – 1945 vnímaná v zásade negatívne. Už v roku 1946 komunistický intelektuál Ladislav Novomeský predostrel argument, neskôr rozpracovaný Bohuslavom Gracom, že vznik Slovenského štátu nepredstavoval sebaurčenie slovenského národa, ale len sebaurčenie slovenskej "„buržoázie, ktorá vyrvala moc národu“". To sa odrazilo aj na tom, že v marxistickej historiografii sa pre Slovenskú republiku používali rôzne prívlastky, ktoré mali zdôrazniť formálnosť štátnosti („takzvaný Slovenský štát“, obrazné označenie „Hitlerov produkt“), nacistický (dobovo označovaný výlučne ako fašistický) charakter autoritárskeho politického režimu („fašistický Slovenský štát“), príp. fakt, že na čele štátu bol a veľkú autoritu mal katolícky kňaz („klérofašistický Slovenský štát“, príp. obrazné označenie Dominika Tatarku „farská republika“), čo súviselo s komunistickými zásahmi proti katolíckej cirkvi. Zároveň to vychádzalo v ústrety marxistickej interpretácii, že obdobie rokov 1939 – 1945 na Slovensku treba vnímať denacionalizovane, tzn. cez optiku slovenský národ verzus slovenská „buržoázia“, ktorá „zradila národ“ a z rúk mu „vyrvala moc“. Marginalizovala sa tak podpora štátu časťou slovenskej spoločnosti, ktorá nepochádzala len z prostredia „buržoázie“. Rovnako sa bagatelizovala účasť nekomunistických politických kruhov (vrátane časti „buržoázie“) na česko-slovenskom odboji.
Zároveň ale napr. "Encyklopédia Slovenska" (1981), či "Dejiny Slovenského národného povstania 1944" (1985) vydané Slovenskou akadémiou vied štát uvádzali pod názvom „Slovenská republika“.
Po páde komunistického režimu väčšina historikov prestala používať komunistickým režimom politicky zaťažené prívlastky „klérofašistický“ a „fašistický“. V ponovembrovej historiografii sa však zaužívalo označenie „vojnový Slovenský štát“, ktoré bolo kritizované najmä zo strany ľudáckych historikov. Napr. M. S. Ďurica označil takéto označenie za "„z historického hľadiska neprijateľné a zavádzajúce“", dôvodiac, že "„je síce pravda, že tak prvá Slovenská republika, ako aj druhá svetová vojna sa zhruba datujú časovým obdobím 1939–1945. Pri historickom bádaní sa však nemožno uspokojiť s hrubou časovou mierou rokov." [...] "je potrebné zdôrazniť, že tento štát vznikol 14. marca 1939, kým druhá svetová vojna sa začala až 1. septembra toho istého roka“". Obdobný názor zastáva R. Letz, ktorý prívlastok „vojnová“ pokladá "„skôr za publicistický ako vedecký“", uvádzajúc: "„Ak by sme mali byť dôslední, tak vojnový štát je štátom, ktorý vznikol počas vojny v dôsledku vojnových operácií. Takým bolo napríklad Chorvátsko v roku 1941. Slovenský štát týmto spôsobom nevznikol. Vytvoril sa takmer pol roka pred začiatkom vojny pod nátlakom nacistického Nemecka, ale rozhodnutie bolo v rukách vtedajších slovenských politikov“".
V súčasnej slovenskej historiografii používajú na označenie štátu jeho oficiálne názvy „Slovenský štát“ (niekedy aj ako pre celé obdobie trvania štátu) a „Slovenská republika“, opisný výraz „Slovenská republika 1939 – 1945“ alebo „Slovenská republika rokov 1939 – 1945“ (najmä v prípadoch kedy je potrebné odlíšiť štátny útvar od súčasnej Slovenskej republiky), výraz s prívlastkom „vojnový“, pričom historici ľudáckeho a národného (konzervatívneho) prúdu slovenskej historiografie používajú aj označenie „prvá Slovenská republika“.
Vznik.
Vznikla na území dnešného Slovenska (bez oblastí, ktoré obsadila Nemecká Ríša – Petržalka, Starý háj, Ovsište, Devín a časť Devínskej Novej Vsi a oblasti pričlenené po Prvej viedenskej arbitráži Maďarsku a spočiatku aj bez drobných území pripojených k Poľsku) dňa 14. marca 1939 po predchádzajúcom Hitlerovom rozhovore (dohode resp. pohrození) s Jozefom Tisom a Ferdinandom Ďurčanským dňa 13. marca 1939 v Berlíne.
Politický systém.
Štátostrana (Hlinkova slovenská ľudová strana).
Vládnucou politickou stranou bola Hlinkova slovenská ľudová strana – Strana slovenskej národnej jednoty (HSĽS – SSNJ), na ktorej čele bol Jozef Tiso – prezident prvej SR. Išlo o stranu, do ktorej sa koncom roka 1938 formálne zlúčili všetky významnejšie slovenské a česko-slovenské strany účinkujúce na Slovensku s výnimkou komunistickej a sociálnodemokratickej strany, ktoré boli zakázané alebo mali pozastavenú činnosť. Už predtým bola HSĽS najsilnejšou politickou stranou na Slovensku. V predvojnovom období stranu HSĽS podporovalo asi 2834 % slovenských voličov, pričom svoj najväčší volebný úspech získala v roku 1925. Svoje strany mohli mať karpatonemecká (Deutsche Partei) ako aj maďarská (Magyar Párt) menšina. Tieto ani zďaleka nepredstavovali politickú pluralitu, keďže fakticky všetky boli fašistické a potláčali akékoľvek demokratické tendencie. Najväčšie politické slovo v krajine mali ľudáci z HSĽS. V boji o charakter HSĽS, ako aj prvej SR samotnej, proti sebe stáli dve krídla – radikálne pronacistické na čele s Vojtechom Tukom a umiernené na čele s Jozefom Tisom. Po salzburských rokovaniach 27. – 28. júla 1940 bol na nemecký zásah z politiky odstránený minister vnútra a zahraničných vecí Ferdinand Ďurčanský, ktorý sa usiloval robiť politiku menej závislú na Nemecku. Radikáli získali v Salzburgu post ministra vnútra (A. Mach) a ministra zahraničných vecí (V. Tuka). Na Slovensko prišli nemeckí poradcovia (beráteri). V riešení židovskej otázky sa realizovala predstava radikálov úplným zbavením ich práv a ich deportáciou. Umiernená skupina politikov sa presadila aktivizáciou HSĽS a zavedením vodcovského princípu v tejto strane v októbri roku 1942.
Od roku 1943 začalo silnieť odbojové hnutie, ktoré bolo orientované na anglo-amerických a sovietskych Spojencov. Usilovalo sa o obnovenie ČSR.
Orgány štátnej moci.
Snem.
Snem bol najvyšším zákonodárnym orgánom štátu a bol vytvorený zo snemu autonómnej Slovenskej krajiny. Napriek tomu, že poslanci boli volení na 5 rokov (t. j. do 1943), ďalšie voľby nikdy neprebehli. Pôvodne sa počítalo s 80 členným snemom, v praxi mal 63 poslancov. Pri určovaní politiky bola úloha snemu druhoradá a jeho stretnutia mali najmä formálny charakter. Obsah zákonov bol dopredu prediskutovaný a pokiaľ hrozilo, že konkrétny zákon nebude schválený, nebol na hlasovanie predložený. Pokiaľ niektorí poslanci so zákonom nesúhlasili, zvykli opustiť hlasovaciu sieň aby nenarúšali atmosféru jednoty. Napriek nedostatkom bol snem najvýraznejším prvkom kontinuity s politickým zriadením Č-SR a ako "prežitok" demokratického systému bol terčom útokov radikálov, ktorí volali po jeho nahradení vodcovským systémom. Počas celej existencie SR pozíciu predsedu snemu zastával Martin Sokol.
Vláda.
Rovnováha medzi zákonodárnou a výkonnou mocou bola vychýlená v prospech vlády, ktorá do svojich rúk koncentrovala väčšinu moci. Vláda mala právomoc vydávať nariadenia s mocou zákona, ktoré okrem väčšiny ministrov musel podpísať prezident. Táto právomoc vlády sa nevzťahovala na ústavné zákony, schvaľovanie rozpočtu, ratifikáciu medzinárodných zmlúv a ďalšie oblasti vo výlučnej kompetencii snemu. Pokiaľ snem s nariadením do 3 mesiacov prejavil nesúhlas, nariadenie stratilo platnosť. Túto svoju právomoc snem využíval iba v minimálnej miere. Snem mohol tiež nariadenie pozmeniť alebo ho vydať ako zákon. Popri nariadeniach s mocou zákona vláda vydávala aj vlastné nariadenia.
Na základe vládneho nariadenia č. 4/1939 Sl. z. zo dňa 15. marca 1939 o zriadení a pôsobnosti ministerstiev Slovenského štátu vznikli ako orgány ústrednej štátnej správy úrad predsedu vlády a osem ministerstiev (ministerstvo zahraničných vecí, ministerstvo vnútra, ministerstvo financií, ministerstvo školstva a národnej osvety, ministerstvo pravosúdia, ministerstvo hospodárstva, ministerstvo dopravy a verejných prác, ministerstvo národnej obrany).
Predsedom vlády bol do októbra 1939 Jozef Tiso, po jeho zvolení za prezidenta ho vystriedal Vojtech Tuka. V septembri 1944 chorľavého Tuku vystriedal Štefan Tiso (vzdialený bratranec prezidenta Tisa).
Prezident.
Silné právomoci mal podľa ústavy prezident, ktorý mohol byť trestne stíhateľný iba za vlastizradu. Jediným prezidentom počas celej existencie štátu bol Jozef Tiso. Jeho pozícia bola špecifická aj jeho postavením kňaza, ktoré mu zároveň zaručovala značnú autoritu. Vďaka postu predsedu strany mohol zároveň ovplyvňovať politiku aj mimo ústavných právomocí prezidenta.
Štátna rada.
Štátna rada Slovenskej republiky bola nevoleným orgánom, ktorý mal podľa ústavy právomoc predkladať návrhy zákonov a trestne stíhať prezidenta, premiéra, ministrov a poslancov. Zároveň mala byť kontrolným a poradným orgánom prezidenta. Právomoci rady sa časom menili, v skutočnosti však mala minimálny vplyv. 6 členov rady menoval prezident, 10 HSĽS a po 1 členovi strany národnostných menšín a stavy.
Postoj obyvateľstva k režimu.
Väčšina občanov Slovenska akceptovala v marci 1939 vznik samostatného štátu ako jedinú alternatívu a východisko z pohnutej situácie, ktorá predchádzala začiatku vojny. Hrozba rozdelenia krajiny čiastočne prispela k zomknutiu obyvateľstva a upevneniu moci slovenskej vlády. Celkovo však medzi obyvateľstvom stále zotrvávali niektoré rozpory. Navonok prezentované zomknutie väčšiny strán s HSĽS napríklad odmietli viaceré miestne organizácie Agrárnej a Slovenskej národnej strany, podobne časť evanjelického obyvateľstva ignorovala nedemokratické voľby do Snemu v decembri 1938. Nespokojnosť obyvateľstva bola všeobecne zameraná na celkové politické smerovanie režimu, jeho útoky proti českému obyvateľstvu, prehnaný nacionalizmus a šovinizmus, útoky na ľudí prejavujúcich iný ako oficiálny názor, ako i jednostrannú orientáciu na Nemeckú ríšu. Odpor vzbudzovali i perzekúcie voči židovskému obyvateľstvu, masové prezliekanie kabátov, kariérizmus a korupcia, ktoré boli spojené najmä s arizáciou židovského majetku. V tomto smere sa nenávisť obracala najmä na arizátorov a Hlinkovu gardu.
Spomedzi opozície v Slovenskej republike mal najvýznamnejšie postavenie dôstojnícky zbor Slovenskej armády, ktorý bol do značnej miery oddaný duchu demokratických tradícií medzivojnového Česko-Slovenska. Proti režimu sa stavala časť študentských kruhov, robotníctva a komunisti. Podľa niektorých názorov bolo významnou časťou nespokojných aj množstvo evanjelikov, predstavujúci asi 17 % obyvateľstva. Pochopiteľný bol tiež postoj rasovo prenasledovaných.
Zatiaľ čo sa z času na čas objavovali známky podpory a súhlasu s národným socializmom ako boli Lomnický manifest z 31. augusta 1940, väčšina obyvateľstva sa navonok stavala až do roku 1944 k režimu pomerne indiferentne.
Administratívne členenie.
K 1. januáru 1940 boli zavedené župy (údaje k 1.1.1940):
Územným vymedzením nadväzovali na župy z rokov 1923 – 1928.
Zahraničná politika.
Východiská a hlavné línie zahraničnej politiky.
Nevýhodou nového štátu bola neexistencia tradície vlastnej štátnosti, na ktorú by nadviazal. Slovenská diplomacia sa preto snažila získať rýchlo čo najširšie medzinárodné uznanie a stabilizovať jeho medzinárodné postavenie. Slovensko postupne uznalo 27 štátov. Už 15. marca ho uznalo (pomerne prekvapivo) Maďarsko, ktoré tým sledovalo vlastné záujmy a snažilo sa tak predísť prílišnému posilňovaniu pozície Nemecka na území, ktoré bolo naďalej v záujme jeho revizionistickej politiky. Ďalší deň ho uznalo Poľsko, ktoré sa s Nemeckom a Maďarskom podieľalo na dezintegrácii Česko-Slovenska, ale nedokázalo včas správne odhadnúť skutočnú situáciu a ďalšie posilňovanie Nemecka pre neho znamenalo vážnu hrozbu. Medzinárodnú pozíciu posilnilo aj uznanie Sovietskym zväzom, ktorý mal v tom čase spojenecký pakt s Nemeckom. Úspechom bolo uznanie viacerými neutrálnymi štátmi, z ktorých najväčší význam malo uznanie Švajčiarskom a Svätou stolicou.
V priebehu celej existencie bolo Slovensko vo vazalskej pozícii voči Nemecku. Pred útokom na ZSSR sa snažilo nadviazať kontakty aj s touto veľmocou, čím sa slovenská diplomacia snažila kompenzovať závislosť na Nemecku a nedostatočné vzťahy so západnými veľmocami. Do júla 1940 sa prostredníctvom ministra zahraničných vecí Ferdinanda Ďurčanského pokúšala o tvorbu nezávislejšej politiky, dokonca dať Veľkej Británii a Francúzsku na vedomie, že sa považuje za neutrálny štát. Takéto pokusy boli ale Nemeckom bezpečne eliminované a Ďurčanský bol po rokovaniach v Salzburgu z politiky odstránený.
Fatálne následky na medzinárodné postavenie Slovenska mala účasť na vojne proti ZSSR. Okrem ZSSR, ktorý uznanie zrušil, svoj postoj prehodnotili aj viaceré ďalšie štáty a posilnila sa pozícia exilu, ktorý usiloval o obnovu ČSR. Diplomatické styky sa postupne čoraz viac obmedzovali iba na štáty Osi a ich spojencov.
Vzťah k Nemecku.
V dôsledku okolností svojho vzniku mala Slovenská republika najtesnejšie vzťahy s Nemeckou ríšou. Nemecko sa zároveň postavilo do pozície ochrancu zvrchovanosti Slovenska. Napriek tomu nerešpektovalo hranice nového štátu a nemecká armáda, ktorá obsadzovala Čechy a Moravu obsadila až po Váh aj územie Slovenska (vrátane Trenčína a Nového Mesta nad Váhom). Na obsadenom území Slovenska drancovala vojenské objekty a odvážala vojenský materiál, ktorý považovala za vlastníctvo zaniknutého "českého" štátu.
Dňa 18. marca 1939 bol Jozef Tiso (v tej dobe nebol predsedom vlády, bol len predsedom strany) pozvaný do Viedne, kde mu nemecký kancelár Adolf Hitler predložil svoje požiadavky, ktorých splnením podmienil prevzatie ochrany Slovenska. Okrem iného považoval vlastne obsadenie značnej časti Slovenska a jeho prakticky úplné podriadenie záujmom Nemecka. Výsledkom rokovaní bolo podpísanie „Zmluvy o ochrannom pomere medzi Nemeckou ríšou a Slovenským štátom“. V 1. článku vyhlasovala, že „Nemecká ríša preberá ochranu nad politickou nezávislosťou Slovenského štátu a nad integritou jeho územia.“ Druhý článok umožňoval Nemecku na úzkom páse územia západného Slovenska (išlo o územie na pravom brehu Váhu – tzv. Nemecká ochranná zóna alebo tiež "Schutzzone") zriaďovať vojenské objekty a držať ich obsadené vojenskou silou, ktorú pokladá za potrebnú. V 3. a 4. článku si Nemecko zaistilo, že Slovenský štát bude svoju zahraničnú a vojnovú politiku viesť „v úzkej zhode s nemeckou brannou mocou“ (aj na základe tohto ustanovenia Slovensko vstúpilo do vojny s Poľskom, ZSSR, Spojeným kráľovstvom a USA). Zmluva mala platiť 25 rokov.
Jozef Tiso podpísal dohodu už 18. marca vo Viedni, nemecký minister zahraničných vecí Joachim von Ribbentrop až 23. marca v Berlíne. V ten istý deň v Berlíne bol podpísaný aj Dôverný protokol o hospodárskej a finančnej spolupráci medzi Nemeckou ríšou a Slovenským štátom, ktorý Slovensku zabezpečil vlastnú menu, colnú suverenitu územia, presun finančných prostriedkov z Národnej banky v Prahe, pomoc Nemeckej ríšskej banky pri zriadení Slovenskej národnej banky, ako aj uprednostnený odbyt slovenských výrobkov na nemeckom trhu. Protokol tiež otvoril možnosť kontroly a využívania slovenského hospodárstva v prospech Nemeckej ríše.
V samotnej štátostrane, HSĽS, prebiehal skrytý boj o moc, do ktorého výrazne zasahovalo Nemecko. Umiernení predstavitelia strany, združení najmä okolo prezidenta Tisa, v určitej miery vzdorovali radikálnym nacistickým tlakom. Pre Nemcov bolo obzvlášť trúfalé, že sa minister zahraničia Ferdinand Ďurčanský pokúšal uskutočňovať vlastnú politiku, nezávislú od Nemeckej ríše.
Nemecký vplyv na Slovensku bol ešte v roku 1939 menší a krajina mohla uplatňovať relatívnu slobodu, ale salzburské rokovania 28. júla 1940 spôsobili, že sa na Slovensku postupne začala presadzovať ideológia národného socializmu. Hitler pozval prezidenta Tisa, ale aj Tuku a Macha do Salzburgu. Ďurčanský nebol pozvaný, cestoval na vlastnú žiadosť a nesmel sa ani zúčastniť na rokovaniach. Tisovi nanútili zmenu na postoch ministra zahraničia a vnútra, čo bez výhrad prijal. Na tieto miesta boli dosadení horliví prívrženci národného socializmu podľa nemeckého vzoru – Vojtech Tuka (ministerstvo zahraničia) a Alexander Mach (ministerstvo vnútra). Tuka rokoval s Ribbentropom aj o otázke nemeckých poradcov (beráterov), ktorí mali pôsobiť na Slovensku a mohli zasahovať do politických, hospodárskych aj administratívnych otázok správy krajiny. S touto myšlienkou prišiel predtým pravdepodobne Franz Karmasin. Už 29. júla sa Ribbentrop dohodol s novovymenovaným nemeckým veľvyslancom na Slovensku Killingerom o vymenovaní poradcov pre políciu, židovskú otázku, propagandu, hospodárstvo a Hlinkovu gardu. Spolupráca medzi nimi a niektorými slovenskými úradmi však nebola taká, ako by si Nemci predstavovali. Napr. nemeckí poradcovia, ktorí mali účinkovať na slovenskej polícii, sa asi po mesiaci vzdali svojej činnosti, pretože sa im nepodarilo nadviazať spoluprácu so slovenskými orgánmi. Nemecký generál F. Schlieper 31. marca 1942 hlásil svojim nemeckým nadriadeným, že prácu nemeckej vojenskej komisie mimoriadne sťažovalo, keď prezident Tiso odmietavo kritizoval činnosť nemeckých poradcov. Napriek tomu sa za pomoci Tuku a účasti Abwehru podarilo vytvoriť zlúčením IV. oddelenia ministerstva vnútra a spravodajského oddelenia Policajného riaditeľstva v Bratislave Ústredňu štátnej bezpečnosti, ktorá začala fungovať 1. januára 1940.
Slovenská republika pristúpila aj k zmluvám, ktoré sa stali základom nemecko-taliansko-japonskej spolupráce: 24. novembra 1940 pristúpila k Paktu troch mocností; 25. novembra 1941 predseda slovenskej vlády Vojtech Tuka podpísal v Berlíne pristúpenie Slovenskej republiky k paktu proti Komunistickej internacionále, ktorý uzavreli Nemecko, Taliansko a Japonsko presne 5 rokov predtým.
Vzťah k Maďarsku a Malá vojna.
Dňa 23. marca 1939 maďarské vojská bez vyhlásenia vojny vtrhli v troch prúdoch z Podkarpatskej Rusi (ktorú krátko predtým začali okupovať) na územie Slovenskej republiky. Minister národnej obrany ešte v ten deň dostal správu o vpáde maďarských vojsk a vyhlásil protiútok. Slovenská vláda ihneď ostro protestovala, do Budapešti zaslala diplomatickú nótu a obrátila sa na Nemeckú ríšu, aby zasiahla v zmysle ochrannej zmluvy. Postup maďarských vojsk sa podarilo zastaviť vďaka rýchlej mobilizácii slovenských vojsk, Hlinkovej gardy, ale aj početných dobrovoľníkov z ľudu. Na druhý deň maďarské letectvo bombardovalo letisko otvoreného mesta Spišská Nová Ves, čím zabilo 13 osôb. Malá vojna si dokopy vyžiadala asi 36 obetí.
Výsledok konfliktu bol ale taký, že slovenská vláda bola nútená prijať ultimátum ohľadom „úpravy hraníc“, čím Slovensko stratilo ďalšie územia s takmer 70 000 obyvateľmi, z ktorých Maďari tvorili len zanedbateľnú menšinu (menej ako 4 000 osôb).
Vojna proti Poľsku.
Nemecko, ktorého vojská nastupovali do vojny aj cez slovenské územie, ponúklo Slovensku účasť na ťažení proti Poľsku v septembri 1939, za čo malo garantovať hranicu s Maďarskom ako aj prinavrátiť územia odobraté Poľskom v rokoch 1920 a 1938.
Predstavitelia Slovenska návrh prijali a 1. septembra 1939 slovenské vojská prekročili (bez vyhlásenia vojny) štátnu hranicu spolu so svojimi nemeckými spojencami, čím sa zúčastnili na rozpútaní druhej svetovej vojny. Väčšina slovenských jednotiek operovala najmä na spomínaných územiach odňatých Slovensku v rokoch 1918 – 1920 a 1938. Poľsko bolo porazené rýchlo, posledné jednotky kapitulovali 5. októbra. Za účasť na vojne Slovensko získalo späť územia, ktoré Poľsko obsadilo v rokoch 1918 – 1920, 1924 a 1938. Hitler ponúkol Tisovi dokonca aj Zakopané s okolím, no ten to odmietol, pretože tam nežijú Slováci a táto oblasť nikdy nepatrila Slovensku, so slovami: "Cudzie nechceme, svoje si nedáme." Česko-slovensko-poľský spor o Oravu a Spiš sa vyriešil až po skončení druhej svetovej vojny. 
Vojna proti Sovietskemu zväzu.
Dňa 22. júna 1941 Nemecko napadlo ZSSR. Slovenská vláda už deň po začiatku útoku vyhlásila, že prerušuje diplomatické styky so ZSSR a 24. júna vyslala vojenské jednotky, ktoré sa pripojili k ťaženiu proti ZSSR. Takúto rýchlu mobilizáciu a podporu nemeckého ťaženia inicioval najmä Vojtech Tuka s cieľom predbehnúť Maďarov a dokázať svoju vernosť Nemecku, čím si pripravoval pôdu na budúcu možnosť revízie Viedenskej arbitráže.
Slovenská armáda najprv nasadila do bojov dve brigády – jednu pešiu a jednu motorizovanú; neskôr sa tieto jednotky rozrástli na dve divízie: Rýchlu a Zaisťovaciu. Okrem toho bola na východnom fronte nasadená aj časť slovenského letectva. Slovenskí vojaci sa vo vojne osvedčili ako bojaschopní, boli dokonca medzi prvými vyznamenanými medailami „za hrdinstvo“. Najlepší slovenskí piloti slúžili ako jedna z letiek nemeckej eskadry JG 52 a mnohí z nich získali železné kríže I. a II. triedy, či nemecké kríže v zlate.
Slovenskí vojaci sa počas ťaženia v roku 1941 stretli aj s nemeckými vojnovými zločinmi páchanými na civilnom obyvateľstve. Napríklad v októbri 1941 pri ukrajinskom Myropile.
O slovenských vojakoch sa viackrát pochvalne vyjadril aj Adolf Hitler. V roku 1942 slovenská Rýchla divízia dosiahla vďaka svojej motorizácii ako prvá z jednotiek Osi Rostov nad Donom a rýchlo napredovala až k severným predhoriam Kaukazu. Po porážke nemeckých síl pri Stalingrade začiatkom roku 1943 však bola Rýchla divízia stiahnutá na Krym, pričom prišla o podstatnú časť svojho delostrelectva. 
Mnohí slovenskí vojaci Zaisťovacej divízie nasadení do protipartizánskych akcií v Bielorusku a na Ukrajine vo veľkej miere pomáhali partizánom, nielen marením snáh svojich veliteľov, ale aj materiálne alebo k nim priamo prebehli. Prevažná časť slovenského obyvateľstva prijímala vojnu proti ďalšiemu slovanskému národu s nevôľou, vyskytli sa aj prípady prebehlíkov na druhej strane. Ku koncu vojny bola morálka slovenských vojakov taká nízka, že boli úplne stiahnutí z východného frontu. Hoci údaje sa rôznia, celkové straty slovenskej armády počas ťaženia proti ZSSR činili asi 2 500 mužov. Medzi najväčšie porážky slovenských jednotiek patrí zajatie 2000 vojakov 1. pešej divízie pri Melitopole 30. októbra 1943
Vojnový stav so západnými mocnosťami.
Dňa 12. decembra 1941 predseda vlády a zároveň minister zahraničných vecí Vojtech Tuka vyhlásil, že na základe Paktu troch veľmocí Slovenská republika vstupuje do vojnového stavu so Spojenými štátmi a Veľkou Britániou aj napriek tomu, že podľa ústavy mohol vojnový stav vyhlásiť len prezident republiky, čo sa však nestalo.
Prezident Spojených štátov Franklin D. Roosevelt oznámil až 2. júna 1942 kongresu fakt, že Maďarsko, Bulharsko a Rumunsko vyhlásili Spojeným štátom vojnu. Slovensko sa nespomína. Senát USA odhlasoval 4. júna 1942 vypovedanie vojny Bulharsku, Maďarsku a Rumunsku. Spojené štáty neuznali Slovenskú republiku a vojna jej formálne zo strany USA vyhlásená nebola.
Na rozdiel od vojny s Poľskom a Sovietskym zväzom Slovenská republika nepodnikla voči západným mocnostiam žiadne priame vojenské akcie. Slovenské vojenské jednotky boli nasadené na opevňovacích prácach voči americkému postupu v Taliansku. Až v roku 1944 začalo bojové nasadenie slovenského letectva proti americkým vzdušným silám a v júni bombardovanie Slovenska. Neskôr Slovensko odmietlo vydávať Nemecku anglo-amerických letcov zostrelených nad jeho územím, hoci to Nemci opakovane žiadali.
Hospodárstvo.
Priemysel.
Po vzniku samostatného štátu sa Slovensko úspešne hospodársky rozvíjalo a zaznamenalo značný rozvoj. Pozitívny vplyv na hospodárstvo malo otvorenie nemeckého trhu, ktorý sa v čase nemeckých víťazstiev ďalej rozširoval. Nemecký ekonomický priestor, spolu s vojnovou konjunktúrou vyriešil problém odbytu a umožnil rast objemu výroby. Medzi rokmi 1937 – 1943 slovenský priemysel zvýšil objem výroby o 63 % a zamestnanosť v priemysle vzrástla o 51 %.
Do roku 1944 vzniklo približne 200 nových priemyselných podnikov. Založený bol prvý farmaceutický podnik na území Slovenska v Hlohovci, spustené odevné závody Nehera v Trenčíne, obuvnícky závod v Baťovanoch (Partizánske), Trikota na výrobu pleteného tovaru vo Vrbovom, Vistra na výrobu syntetických vlákien v Brati­slave, obnovená výroba výbušnín v bratislavskom podniku Dynamit-Nobel. Rast zaznamenal strojársky priemysel, ktorý sa orientoval najmä na vojenskú výrobu (Dubnica nad Váhom a Považská Bystrica, ktoré zamestnávali 25 000 ľudí). V roku 1941 začala stavba Oravskej priehrady.
Slovenská vláda rast priemyslu aktívne podporovala a zakladateľom nových podnikov poskytovala rozsiahlu podporu (colné úľavy na dovoz strojov, štátne záruky na úvery, daňové úľavy pre podniky v oblastiach z vysokou nezamestnanosťou až do výšky 40 % z nezdaneného zisku a ďalšie). Napriek straníckemu totalitarizmu zastávali vysoké funkcie kvalifikovaní národohospodári ako guvernér Slovenskej národnej banky a predseda úradu pre zásobovanie Imrich Karvaš alebo Peter Zaťko, ktorí boli v kontakte s odbojom a neskôr materiálne zabezpečovali SNP.
Na rozdiel od okupovaných krajín, kde prichádzalo k otvorenému drancovaniu zdrojov, vykorisťovanie slovenskej ekonomiky Nemeckom malo hlavne skryté formy. Novovzniknutú Slovenskú národnú banku z polovice prevzala nemecká Ríšska banka. Voči ríšskej marke bol stanovený kurz 1 RM = 11,62 Ks, aj keď skutočný kurz sa pohyboval okolo 6 Ks za jednu marku. Nadhodnotenie meny umožnilo Nemecku veľmi lacno nakupovať slovenský tovar, rovnako nevýhodné bolo i to, že platby za exportovaný tovar fakturované v markách sa preplácali podľa pevného kurzu. Exportéri tak síce mohli dosahovať vývozom do Nemecka vysoké zisky, ale táto prax spôsobovala, že sa do obehu dostávalo nekryté obeživo. To spolu s vydávaním nekrytých bankoviek spôsobovalo vysokú infláciu. Množstvo obeživa sa od apríla 1939 do marca 1945 zvýšilo 9,5 násobne. Jednými z najväčších a najdôležitejších podnikov na Slovensku sa stali Nemcami ovládané monopoly Siemens, Göringove závody, I.G. Farben, Mannesmann a iné. 8. decembra bola navyše uzavretá medzištátna dohoda medzi Nemeckom a Slovenskom o poskytovaní dobrovoľných pracovných síl na územie Nemecka, prípadne Protektorátu.
Vojnová konjunktúra viedla viacerým deformáciám a v niektorých prípadoch umožňovala rast objemu výroby bez ohľadu na jej efektivitu a rentabilitu. Medzi negatívne stránky patrí aj vyvlastnenie židovských podnikov. Od roku 1942 sa slovenský priemysel postupne dostával do recesie, ktorá sa v priebehu vojny ďalej prehlbovala.
Poľnohospodárstvo.
V dôsledku Prvej viedenskej arbitráže Slovensko stratilo poľnohospodársku pôdu, ktorá produkovala až 80 % potravín potrebných pre zásobovanie obyvateľstva. Stratilo aj väčšinu staníc na čistenie a zošľachťovanie osiva a niekoľko plemenárskych centier. Ďalším problémom bola tradičná technická zaostalosť slovenského poľnohospodárstva a konzervatívnosť slovenských roľníkov, ktorí uprednostňovali pracovné postupy zdedené po predkoch. Používali sa najmä ručné nástroje ako kosy, cepy, pluhy (miestami ešte drevené), brány a ručné sekačky slamy. Stroje sa používali v malej miere. V roku 1939 bolo na Slovensku iba 4 200 žacích strojov, 4 600 sekačiek a 545 traktorov.
Štát sa snažil o zvýšenie produkcie rozšírením plochy obrábanej ornej pôdy, zvyšovaním technickej úrovne hospodárstiev a využitím nových poľnohospodárskych postupov, odrôd a plemien. Intenzifikácia výroby bola podporená štátnymi investíciami v hodnote 100 miliónov Ks. Investície umožnili dobudovať sieť staníc na čistenie osiva a vyšľachtiť nové odrody obilia a kukurice, ktoré boli vhodnejšie na pestovanie vo vyšších nadmorských výškach. Štát pomáhal roľníkom lacnými prídelmi osiva a sadbových zemiakov. Živočíšna výroba bola podporená nákupmi kvalitného plemenného dobytka v zahraničí, ktorý bol prideľovaný najmä produktívnym veľkostatkom. Štát poskytol 13 000 roľníkom dotácie na nákup strojov vo výške 25 % až 50 %. Poskytoval tiež dotácie na modernizáciu hospodárskych objektov – maštalí, silážnych jám, hnojísk a i. Na druhej strane boli roľníci zaťažení povinným odovzdávaním a výkupom časti produkcie.
Dôležitú úlohu mala zohrať pozemková reforma, ktorá mala dokončiť prerozdelenie pôdy v prospech menej majetných vrstiev a zároveň zabezpečiť pôdu pre utečencov z južného Slovenska. Vzhľadom na hrozbu recipročných opatrení zo strany maďarskej vlády boli obmedzené pokusy o pridelenie pôdy cudzích štátnych príslušníkov a majetkové zmeny sa obmedzili najmä na arizáciu pôdy a poľnohospodárskych nehnuteľností v židovskom vlastníctve. Proces prideľovania výrazne ovplyvňovali stranícke kritériá a korupcia. Nedostatok kvalifikovaných odborníkov a neskoršie deportácie rozvrátili hospodárenie na židovských veľkostatkoch v čase, keď Slovensko trpelo zásobovacími problémami. Od mája 1940 bol zavedený prídelový (lístkový) systém na cukor, v lete 1941 boli zavedené prídelové lístky na múku. Nedostatkovým tovarom bola v priebehu celej existencie štátu masť. Postupne sa obmedzovala aj spotreba mäsa (v reštauráciách a hostincoch na základe nariadenia už od jari 1941) a ďalších produktov.
Prevzatie kontroly Nemeckom.
V priebehu roka 1944 sa hospodárstvo začalo čoraz viac prispôsobovať potrebám Nemecka. 7. augusta 1944 bola v dôsledku ústupu nemeckej armády z východného frontu na Slovensku rozšírená pracovná povinnosť. Nemecká okupácia po vypuknutí SNP spôsobila, že Slovensko stratilo posledné možnosti samostatného rozhodovania o hospodárskych otázkach. 9. októbra 1944 bola uzatvorená "Slovensko-nemecká medzištátna dohoda o zásobovaní jednotiek nemeckej brannej moci na Slovensku" so spätnou platnosťou od 1. septembra. Nemecko prikročilo k úplnému ovládnutiu hospodárstva a svoje požiadavky presadzovalo aj bez súhlasu slovenských orgánov. Produkcia podnikov bola obmedzená alebo zastavená v dôsledku vojnových operácií a nedostatku surovín. Zároveň prebiehala evakuácia strojného zariadenia.
Výdavky v prospech Nemecka rozvrátili verejné financie a viedli k vydávaniu bankoviek v rozsahu 1 miliardy Ks mesačne. Úver poskytla aj Slovenská národná banka, následkom čoho narástol štátny dlh za 7 mesiacov o 5 miliárd 473 miliónov Ks. Celkovo vzrástlo množstvo obeživa o 400 % a štátny dlh o 500 %.
Postavenie menšín.
Židovská menšina.
V roku 1930 sa na Slovensku podľa sčítania k židovskej národnosti prihlásilo 70 000 osôb, ale asi 9 000 ďalších Židov sa prihlásilo k nemeckej národnosti. K židovskému náboženstvu sa prihlásilo celkovo až 136 000 osôb. Už po Viedenskej arbitráži v novembri 1938 prejavili slovenské politické špičky svoje budúce postoje, keď po porade s Adolfom Eichmannom presídlili asi 7 500 Židov na územie odstúpené Maďarsku. Mnohých ľudí tak doslova v noci prepadli, naložili na nákladné automobily a vyviezli za hranice. Tzv. postrk Židov nariadil vtedajší predseda autonómnej vlády a minister vnútra Jozef Tiso. Akcia postihla aj starých ľudí, ženy a deti vrátane tehotných a dojčiat a prebiehala miestami chaotickým spôsobom. Nakoniec skončila neúspechom, nakoľko maďarská vláda odmietla týchto ľudí prijať. V priebehu novembra a decembra 1938 tak vznikli na „území nikoho“ prvé tábory, v ktorých boli uväznené stovky Židov, bez možnosti odchodu do jedného alebo druhého štátu. Deportácie prebehli napriek tomu, že vláda v tom čase potrebovala dopravné prostriedky, administratívu a silové zložky na zabezpečenie evakuácie južného Slovenska. Podľa dobovej propagandy, ktorá Židov obviňovala z výsledku Viedenskej arbitráže, tak vlastne arbitri (nacistické Nemecko a fašistické Taliansko) oklieštením Slovenska plnili želanie Židov.
Dňa 23. januára 1939 zriadila slovenská autonómna vláda komisiu (tzv. Sidorov komitét), ktorá mala navrhnúť prvú protižidovskú legislatívu. Posledné zasadanie komisie prebehlo 5. marca 1939 a bol na ňom predložený návrh prvého protižidovského zákona, ktorý mal byť urýchlene prerokovaný v ministerskej rade. Na činnosť tejto komisie sa odkazoval Jozef Tiso aj vo svojom prejave pri vzniku slovenského štátu, keď obyvateľstvu oznámil, že vláda už má pripravený návrh riešenia židovskej otázky, ale udalosti posledných dní jeho prijatiu zabránili.
Po vzniku slovenského štátu komisia zanikla, ale už 18. apríla 1939 bolo prijaté vládne nariadenie č. 63 o vymedzení pojmu žida a usmernení počtu židov v niektorých povolaniach. 24. apríla nasledovalo nariadenie č. 74 o vylúčení židov z verejných služieb. Židia boli postupne systematicky zbavovaní svojich práv veľkým množstvom vyhlášok, nariadení a predpisov. Ich prenasledovanie a neskoršia deportácia z územia Slovenskej republiky bola dlhodobým procesom, ktorý iniciovali členovia radikálneho krídla HSĽS spolu s príslušníkmi Hlinkovej gardy a členmi Deutsche Partei, ktorí upozorňovali na nebezpečenstvo veľkého židovského vplyvu na ekonomiku ako aj potreby „riešenia židovskej otázky“ podľa nemeckého vzoru. K tomu mali dopomôcť aj nemeckí poradcovia pre židovskú problematiku Dieter Wisliceny a Alois Brunner. Tí s pomocou Augustína Morávka realizovali plán arizácie, čiže konfiškácie židovských majetkov, ktorý bol prvým krokom na odstránenie Židov z krajiny.
Vytvorenie strednej vrstvy slovenskej spoločnosti prevodom židovského majetku sa stalo oficiálnou doktrínou slovenskej vlády. Vo februári 1940 snem schválil prvý arizačný zákon, ten bol ale vrátený späť prezidentom. Jeho hlavnou pripomienkou bola požiadavka na zriadenie arizačného fondu, ktorý by umožnil podieľať sa na arizácii aj menej majetným uchádzačom. Zákon bol definitívne schválený 25. apríla (hlavná pripomienka nebola zapracovaná). Popri inom zaviedol termín „židovský podnik“, nariadil povinné označovanie takýchto podnikov a umožnil ich zrušenie alebo odpredaj „kvalifikovanému kresťanskému uchádzačovi“. Počas prijímania prvého arizačného zákona si umiernené a radikálne krídlo HSĽS ešte len vymedzovali priestor a testovali svoje možnosti. S myšlienkou arizácie súhlasili obe krídla, líšili sa iba ich predstavy o použitých metódach. V tejto prvej fáze arizácie mali majetkové zmeny prebiehať dobrovoľnou a evolučnou cestou. Prvá fáza arizácia trvala iba niekoľko mesiacov, následne bol ďalší vývoj ovplyvnený výsledkom rokovaní v Salzburgu a nemeckým zásahom do vnútornej politiky Slovenska v prospech radikálov okolo Vojtecha Tuku a Alexandra Macha.
Od septembra 1940 začína druhá fáza arizácie. 2. septembra prijal Slovenský snem ústavný zákon č. 210/1940, ktorým poveril vládu na prijatie všetkých opatrení potrebných na vylúčenie Židov z hospodárskeho a sociálneho života a prevod majetku do rúk kresťanov. Snem a prezident týmto zverili riešenie židovskej otázky do rúk vlády, o ktorej vedeli, že na jej čele stojí najradikálnejší predstaviteľ HSĽS požadujúci zavedenie národného socializmu a riešenie židovskej otázky podľa nemeckého vzoru.
Dňa 16. septembra 1940 bol pre lepšie riadenie arizácie zriadený Ústredný hospodársky úrad. Úrad rozdeľoval židovský majetok zväčša na základe protekcionárstva a korupcie medzi významných členov HSĽS, DP a HG. 30. septembra 1940 bola vytvorená Ústredňa Židov ako jediná organizácia pre Židov na Slovensku, 8. októbra boli rozpustené všetky židovské spolky a organizácie. Ústredňa Židov podliehala priamo Ústrednému hospodárskemu úradu. 30. novembra 1940 vydala vláda nariadenie č. 303/1940 Sl.z. o židovských podnikoch, známe ako druhý arizačný zákon. V tomto čase nemali o konečnom riešení židovskej otázky celkom jasné predstavy ani nemeckí nacisti, ale podľa vízie nemeckého poradcu Dietera Wislicenyho mal pozbavením príjmu a zabavením majetku vzniknúť problém, ktorý bude možné riešiť len masovým vysťahovaním. Z pôvodných asi 12 300 židovských podnikov bolo arizovaných 2200, ostatné boli zlikvidované „aby neprekážali kresťanskej konkurencii“. Na neskoršie deportácie dozeralo 14. oddelenie prezídia Ministerstva vnútra, ktoré viedol Anton Vašek a Gejza Konka.
Pri Ústredni Židov sa sformovala ilegálna pracovná skupina, ktorá sa snažila odvrátiť blížiacu sa tragédiu aj za cenu ohrozenia vlastných životov. Pracovná skupina podplácala vysokých funkcionárov HSĽS a kľúčové osoby zainteresované v protižidovskej politike – samotného Dietera Wislicenyho, Izidora Kosa, vládneho komisára pre židovské pracovné tábory Júlia Pečúcha, „židovského kráľa“ Antona Vaška. O Vaškovom podplácaní bol informovaný aj Alexander Mach, ktorý v tom čase zastával post ministra vnútra a veliteľa Hlinkovej gardy a z peňazí tiež ťažil. Ďalší ľudia na vysokých pozíciách sa snažili Židom pomôcť nezištne a z vlastného presvedčenia, napr. národohospodári Imrich Karvaš a Peter Zaťko alebo minister školstva Jozef Sivák.
V prvej polovici júla 1941 slovensko-nemecká komisia podnikla cestu do Horného Sliezska, kde navštívila židovský pracovný tábor Sosnowiec. Napriek tomu, že niektorí členovia komisie označili tento spôsob nasadenia za „nekresťanský a neľudský“, nepostavil sa nikto proti takémuto riešeniu. Slovenskí politici začali čoskoro Židov označovať za problém národnej existencie Slovákov. 9. septembra 1941 bolo vydané Nariadenie č. 198/1941 Slov. z. o právnom postavení Židov známe skôr ako Židovský kódex. Židia boli týmto rasistickým nariadením, schváleným vládou bez prerokovania v Slovenskom sneme, zbavení všetkých občianskych, ľudských aj hospodárskych práv a odsunutí na okraj spoločnosti. Už onedlho na to sa začalo so sústredením židovského obyvateľstva do táborov v Seredi, Novákoch a Oremovom Laze, odkiaľ mali byť postupne vysídlení na územie Nemeckej ríše. Neskôr boli vybudované aj ďalšie vo Vyhniach, Žiline, Nitre, Lábe, Zohore a inde.
V roku 1942 prejavili nemecké úrady na základe dohody o poskytovaní pracovných síl záujem o 20 000 mladých práceschopných mužov. Slovenskí predstavitelia nedokázali tejto žiadosti vyhovieť, a preto Izidor Koso navrhol poslať do Nemecka rovnaký počet Židov. Prvá Slovenská republika tak ako prvá z nemeckých spojencov deportovala zo svojho územia rasovo prenasledovaných vlastnými silami. Sprvu bolo preto do koncentračných táborov v Poľsku deportovaných v apríli a marci 1942 20 000 mladých ľudí židovskej národnosti. Prvý transport so slovenskými Židmi odišiel v noci z 25. na 26. marca 1942.
Dňa 15. mája 1942 ako jediný poslanec Slovenského snemu, János Esterházy sa verejne zdržal hlasovania za ústavný zákon č. 68/1942 o vysťahovaní Židov, čím sa stal terčom útokov zo strany profašistickej tlače. Ďalší poslanci sa hlasovaniu vyhli opustením hlasovacej siene, pričom aj Esterházy sa v predchádzajúcom období podieľal na prijímaní protižidovskej legislatívy a výpadoch proti Židom. Svoje nehlasovanie odôvodnil aj hrozbou vysídlenia maďarskej menšiny a opätovne sa prihlásil k antisemitizmu. Krátko na to sa Tuka opytoval nemeckého poradcu pre židovské otázky Wislicenyho, či by nebolo možné vyviezť aj ostatných slovenských Židov. Deportáciu všetkých však zatiaľ z logistických dôvodov neschválil ani Eichmann, jeden z hlavných vykonávateľov holokaustu. To však bola iba krátka niekoľkotýždňová prestávka, pretože už onedlho slovenská vláda na čele s Tukom po odobrení prezidentom Tisom, prejavila kresťanské milosrdenstvo, keď vyjadrila názor, „...že rodina sa nemá trhať“, a od 11. apríla 1942 poslala do koncentračných táborov v Poľsku ďalších vyše 30 000 Židov. Prvý z rodinných transportov odišiel z Trnavy. Za každého deportovaného Slovensko platilo Nemecku, tzv. osídľovací poplatok 500 ríšskych mariek. Štát predtým získal zo židovských majetkov asi 1,1 miliardy korún. Náklady na deportácie, osídľovacie poplatky a ďalšie protižidovské akcie stáli štát asi 0,95 miliardy korún. Celkovo prvá vlna deportácií, ktorá sa skončila v októbri 1942, postihla asi 57 752 Židov žijúcich na území vojnového Slovenského štátu. Tieto osoby smerovali do najbrutálnejších nacistických táborov v Majdanku (Lublin) a Osvienčimu. Podľa správ A. Wetzlera z ôsmich slovenských transportov od 17. apríla do 11. júla 1942 z 3 695 mužov, ktorí prešli selekciou prežilo do 15. augusta len 360. Z transportu 634 mužov, ktorý prišiel 13. apríla, zostalo po 10 dňoch len 25 živých. Bezradná židovská komunita sa snažila zachrániť slovenských Židov pred deportáciami aj pomocou úplatkov vysokých úradníkov, ich činnosť však nebola efektívna. Väčšinu zostávajúcich Židov tvorili ľudia s prezidentskou alebo ministerskou výnimkou alebo ukrývajúce sa osoby. Asi o sedem mesiacov neskôr začala vláda opäť rokovať o odsune zvyšku Židov z krajiny. Zvyšní Židia boli opäť koncentrovaní v predtým používaných zberných táboroch. Deportácie zvyšných 16 000 – 18 000 Židov sa mali začať 1. apríla 1944. Niekoľko tisíc Židov sa však stále vyhýbalo deportáciám, jednak životom v ilegalite, jednak platnými výnimkami. Politická situácia sa v tej dobe začínala meniť, slovenská vláda zareagovala na početné intervencie Vatikánu, ako aj na množiace sa informácie medzi obyvateľstvom prinesené najmä slovenskými vojakmi vracajúcimi sa z východného frontu o tom, čo sa so Židmi za hranicami Slovenska skutočne deje. V tej istej dobe však bez prekážok povolila prechody transportov s tisíckami Židov z Maďarska.
Po vypuknutí SNP boli väzni zo židovského pracovného tábora v Novákoch 30. septembra oslobodení povstaleckými vojakmi posádky zo Zemianskych Kostoľan. Pracovný tábor v Oremovom Laze bol oslobodený partizánmi z brigády kpt. Jána Nálepku. No následne sa len vemi málo Židov pripojilo k formujúcim sa povstaleckým jednotkám. Snažili sa vrátiť domov, kde boli okamžite pochytaní nemeckými okupačnými orgánmi za pomoci Hlinkovej gardy. Napríklad Topoľčany sa stali prvým sídlom veliteľstva EK 14, ktoré po okupácii mesta začalo okamžite zatýkať Židov a odbojárov. Nemci po komplikáciách, ktoré robili niektorí slovenskí predstavitelia, nakoniec začali organizovať deportácie zo slovenského územia aj bez zvolenia miestnych orgánov. Koncom septembra 1944 navštívil Tisa veliteľ nemeckej bezpečnosti a SS Himmler, jeho nátlaku na odsun Židov a ďalších „protištátnych živlov“, ako boli zajatí povstalci, politickí väzni či Rómovia, sa prezident nijak neprotivil a slovenské úrady, už viac nacistom nekládli prekážky. Do marca 1945 bolo odsunutých 12 306 – 13 500 Židov, z ktorých asi 10 000 zahynulo. Celkovo zahynulo v nacistických koncentračných táboroch asi 68 000 – 71 000 Židov deportovaných z územia vojnového štátu a ďalších asi 30 000 zo slovenských území obsadených Maďarskom, čo predstavovalo asi 75 % ich pôvodného počtu.
Rómska menšina.
V roku 1940 sa štatútom Rómov zaoberal zákon č. 127. V súlade s ďalšími nariadeniami z roku 1941 bolo Rómom zakázané kočovať, s čím súviselo aj odobratie koní a vozov, rovnako im bolo zakázané žiť na hlavných uliciach a boli pre nich vymedzené oblasti mimo obcí. Dochádzalo k násilnému vysťahovaniu a demolácii rómskych osád, ako aj fyzickým útokom na Rómov, na čom sa aktívne podieľala Hlinkova garda. Boli zriadené zvláštne pracovné útvary, kde boli Rómovia povinní ťažko manuálne pracovať v nevyhovujúcich podmienkach. Takéto útvary boli postupne zriaďované v rôznych častiach krajiny. Najznámejší tábor bol v Dubnici nad Váhom. K najbrutálnejším represáliám došlo po potlačení SNP, kedy bolo na rôznych miestach povraždených protipartizánskymi jednotkami celkovo asi 400 Rómov, napr. v Čiernom Balogu, Detve alebo Kremičke. Pri týchto zločinoch sa došlo k likvidácii celých komunít vrátane starcov a detí. Rómsky holokaust je tiež označovaný porraimos.
Rómovia žijúci v južnej časti dnešného Slovenska, boli vystavení represáliám zo strany maďarských okupačných orgánov. Viacero z nich bolo odtiaľto odvlečených do nemeckých koncentračných táborov.
Vzdelávanie, veda a kultúra.
Po rozpade Česko-Slovenska sa mimo hraníc štátu ocitli viaceré centrálne vzdelávacie a výskumné organizácie, ktoré bolo potrebné nahradiť. Rolu centrálnej vzdelávacej inštitúcie prevzala Univerzita Komenského premenovaná na Slovenskú univerzitu. Do najproduktívnejšieho veku sa dostala generácia slovenských vedcov, ktorí vyštudovali počas ČSR a ktorým odsun českých profesorov umožnil prístup na lukratívne pozície.
Dňa 2. júla 1942 bola založená predchodkyňa dnešnej Slovenskej akadémie vied – Slovenská akadémia vied a umení (SAVU), ktorej protektorom sa stal prezident Jozef Tiso. SAVU bola aktívna najmä v oblasti humanitných vied. Na jej činnosť negatívne vplývali viaceré faktory ako nezačlenenie existujúcich vedeckých inštitúcií pod jej správu a neskôr vypuknutie SNP. Vedecké a kultúrne úlohy plnila aj Matica slovenská, ktorá vyvíjala aktívnu vedeckú činnosť v ôsmich odboroch. Na jej pôde vznikol spolok Slovenská národná knižnica a bola založená moderná tlačiareň Neografia. K negatívam jej pôsobenia v danom období patrí ďalšia nacionalizácia jej vedenia a postupné orientovanie sa na spoluprácu s radikálmi. Založené boli aj ďalšie vedecké inštitúcie ako Vedecká spoločnosť pre zahraničných Slovákov (6. mája 1939), Štátny archeologický ústav v Turčianskom Svätom Martine (1942), Štátny ústav pre ľudovú pieseň v Bratislave (1942), Slovenská galéria v Bratislave (1943), Štátna hvezdáreň na Skalnatom plese (1943), Nemecký vedecký ústav v Bratislave (1943), alebo Štátny geologický ústav (1940).
Počas existencie štátu bolo publikovaných približne 4 000 knižných titulov. Vydaná bola prvá moderná syntéza slovenských dejín Františka Hrušovského. Veľký rozmach zaznamenala poézia, keď svoje diela publikovali básnici ako Andrej Žarnov, Ján Kostra, Ján Mendík, Valentín Beniak, Emil Boleslav Lukáč, Ján Smrek a ďalší. Viacerí spisovatelia sa angažovali v politike. K zásadám národného socializmu sa Lomnickým manifestom z uvedených autorov prihlásili Beniak, Smrek a Žarnov, ďalej napr. Milo Urban ktorý bol šéfredaktorom Gardistu. Skupina známych spisovateľov (Beniak, Zúbek, Poničan, Chrobák, Dilong, Smrek, Kostra, Strmeň a i.) vydala memorandum proti Slovenskému národnému povstaniu.
Okrem jediného profesionálneho národného divadla v Bratislave (ktorého filiálku Východoslovenské národné divadlo v Košiciach v roku 1938 obsadilo Maďarsko) vznikli nové profesionálne divadlá v Nitre, Martine a Prešove. Každoročne boli udeľované štátne ceny, ktoré postupne dostali: Ivan Stodola za divadelné hry, Oľga Borodáčová za herecké výkony a Ján Blaho za reprodukčné spevácke umenie.
Dňa 7. novembra 1939 vznikla slovenská filmová akciová spoločnosť "Nástup", ktorá prevzala výrobu zvukového týždenníka Nástup ako významného nástroja propagandy. Spoločnosť okrem ďalších 30 filmov vytvorila aj prvý slovenský celovečerný dokumentárny film "Od Tatier po Azovské more" (1942), ktorý propagandisticky spracoval pôsobenie slovenskej armády v Sovietskom zväze.
Dňa 17. decembra 1940 bol založený "Ústav pre školský a osvetový film" (Škofilm/Schulfilmdienst), z ktorého činnosti vychádzala aj povojnová populárno-vedecká filmová tvorba. V rámci ústavu pôsobil aj Viktor Kubal, ktorý v ňom vytvoril prvé slovenské animované filmy.
Zánik.
Prvá Slovenská republika začala od leta 1944 upadať. Vojnová situácia sa zhoršovala a osud Nemeckej ríše a jeho spojencov bol spečatený. Preto sa časť obyvateľstva začala odvracať od stále lojálneho režimu Slovenskej republiky a hľadala možnosti prechodu na druhú stranu. Najmä na strednom Slovensku, kde boli podmienky najpríhodnejšie, sa začalo spontánne rozvíjať partizánske hnutie. 12. augusta bratislavská vláda vyhlásila na celom Slovensku štatárium – stanné právo, no čoskoro stratila kontrolu nad veľkou časťou krajiny. Tento proces urýchlilo najmä Slovenské národné povstanie. Už na jeseň roku 1944 sa na východných a severovýchodných hraniciach Slovenskej republiky rozpútali boje medzi nemeckými jednotkami a postupujúcou Červenou armádou.
Od začiatku roku 1945 Červená armáda, rumunské vojská a Prvý česko-slovenský armádny zbor postupne prenikli hlbšie na slovenské územie. 19. januára obsadili Košice (od novembra 1938 okupované Maďarskom). Ustupujúce nemecké vojsko pri svojom ústupe dovŕšilo likvidáciu dopravnej infraštruktúry. Na poškodenie dopravnej infraštruktúry mali vplyv aj akcie partizánov, ale za dôkladné rozvrátenie dopravnej, hlavne železničnej infraštruktúry niesli zodpovednosť predovšetkým nemecké sily. Podľa niektorých názorov bola dokonca železničná doprava na Slovensku poškodená oveľa viac ako v Maďarsku, Rakúsku, Poľsku alebo bývalom Protektoráte. Poškodené boli všetky dopravné tepny; pojazdných bolo iba 900 osobných automobilov v celej republike (predtým 8 000); prejazdná len asi polovica železničnej siete; funkčné necelé 4 % rušňov; nepoužiteľných bolo 1 500 mostov; celkovo výrobná kapacita priemyslu v porovnaní s rokom 1943 bola iba 45 %.
Väčšina obyvateľstva očakávala prechod frontu s pochopiteľnými obavami. Škody na miestach, kde postup sovietskych vojsk ustrnul, boli v dôsledku ťažkých bojov veľké. Ukázalo sa tiež, že správy o brutalite postupujúcej armády vydávané štátnou propagandou, boli prehnané. Pravdou však je, že jednotky, ktoré oslobodzovali krajinu, sa v niektorých prípadoch k obyvateľstvu chovali hrubo (známe sú krádeže, či znásilnenia žien). Vo väčšine prípadov takto konali príslušníci tylových jednotiek. 
Stalin sa za tieto neprístojnosti neformálne Benešovi ospravedlnil pri jednom zo stretnutí.
Ťažké boje na Slovensku prebiehali koncom vojny v dvoch oblastiach, bolo to jednak na juhu v oblasti Šiah, Levíc a Štúrova, ktoré boli obsadené sovietskymi jednotkami v polovici decembra 1944, no neskôr počas bitky o Budapešť boli Sovieti z oblasti vytlačení silnými protiútokmi. Oblasť bola postupne oslobodená do konca marca. Ďalšie ťažké boje sa odohrali na Liptove, kde prebiehala bitka o Liptovský Mikuláš, ktorá trvala od konca februára. 3. marca 1945 sa Červenej armáde a Prvému česko-slovenskému armádnemu zboru podarilo po prvýkrát získať mesto, no nie nadlho, pretože nemecké vojská ho protiútokmi nanovo obsadili 11. marca. Definitívny koniec znamenal až ústup nemeckých jednotiek z oblasti, ktorý nastal až 4. apríla 1945, kedy sa mesto, ktoré bolo počas týchto bojov takmer celkom zničené, dostalo definitívne pod kontrolu sovietskych a česko-slovenských vojsk.
Koncom marca a začiatkom apríla odišlo zo Slovenska na západ asi 5 000 občanov, najmä v dôsledku obáv z prichádzajúcich sovietskych vojsk, ako aj na protest proti obnoveniu ČSR. Okrem slovenskej vlády a prezidenta, či osôb, ktoré boli považované za kolaborantov, to boli aj významní predstavitelia slovenského kultúrneho života, napr. správca Matice slovenskej Jozef Cíger Hronský, básnik Andrej Žarnov, historik František Hrušovský, literárny kritik Stanislav Mečiar, spisovatelia Mikuláš Šprinc, Konštantín Čulen, Rudolf Dilong, Milo Urban, Gorazd Zvonický, rektor Slovenskej vysokej školy technickej Anton Bugan a ďalší.
V marci 1945 prekonávajúc nemecký odpor postupne sovietske vojská oslobodili Banskú Štiavnicu, Zvolen. 25. marca Banskú Bystricu, Komárno a Nové Zámky. 4. apríla už dosiahli hlavné mesto krajiny – Bratislavu. Územia obsadené Červenou armádou sa automaticky stávali súčasťou obnoveného česko-slovenského štátu. Slovenské úrady začiatkom roka 1945 zo štátnych skladov rozdelili prídely múky, cukru a iných potravín určené na celý rok. 3. mája sovietska armáda zničila posledné nemecké jednotky na území Slovenska (v Bielych Karpatoch a Javorníkoch) a sústredila sa na postup na územie Moravy. O popularite režimu a celkovom názore väčšiny obyvateľstva na zdiskreditovaný režim svedčí aj fakt, že zo strany slovenského obyvateľstva nebol Červenej armáde kladený žiadny ozbrojený odpor. Slovenská vláda ešte pred pádom Bratislavy odišla do exilu. V rakúskom kláštore Kremsmünster 8. mája podpísala dokument, ktorým sa bezvýhradne podrobila veliteľovi XX. zboru 3. americkej armády, generálovi Waltonovi Walkerovi. Tento dokument je považovaný za formálny zánik Slovenskej republiky z hľadiska medzinárodného práva.
Tienistou stranou oslobodzovania Slovenska boli deportácie občanov krajiny do ZSSR. Ešte v priebehu roka 1945 za pomoci jednotiek NKVD odvliekli sovietske orgány za tichého súhlasu česko-slovenskej vlády 7 422 občanov Česko-Slovenska a umiestnili ich hlavne do pracovných táborov najmä v Donbase a na Kaukaze. Zámienkou na ich zatknutie bol často výkon práce, alebo výsluch.
Právna kontinuita.
Podľa teórie právnej kontinuity Edvarda Beneša, prezidenta prvej ČSR v exile, bol právne neexistujúcim, keďže Francúzsky národný výbor a Sovietsky zväz uznali Mníchovskú zmluvu za nulitnú. Odmietavo sa k vzniku Slovenského štátu stavalo aj exilové hnutie okolo veľvyslanca Štefana Osuského (vyslanecká teória) a domáci odboj, ktorého hlavné prúdy sa Vianočnou dohodou (25. december 1943) uzniesli na utvorení ilegálnej Slovenskej národnej rady (1. september 1944) a ktoré viedli Slovenské národné povstanie. Po skončení vojny niektorí predstavitelia a časť sympatizantov samostatného Slovenska opustila územie obnovenej ČSR a istý čas pôsobila najmä v Taliansku, kde vyvíjala informačnú činnosť za samostatnosť Slovenska (Rádio Barcelona) a bývalý minister zahraničných vecí Ferdinand Ďurčanský formuloval koncepciu právnej kontinuity Slovenskej republiky. Neskôr sa tento ľudácky exil presunul najmä do Argentíny.
Súčasná Slovenská republika (napriek zhodnému názvu) nie je jeho právnym ani ideologickým nástupcom.

</doc>
<doc id="6232" url="https://sk.wikipedia.org/wiki?curid=6232" title="Slovenský štát">
Slovenský štát



</doc>
<doc id="6234" url="https://sk.wikipedia.org/wiki?curid=6234" title="Protektorát Čechy a Morava">
Protektorát Čechy a Morava

Ríšsky protektorát Čechy a Morava () alebo často len protektorát Čechy a Morava bol okupačný režim nastolený v oklieštených (na základe Mníchovskej dohody) českých krajinách, obsadených 15. marca 1939 nacistickým nemeckým vojskom a fakticky začlenených do Nemeckej ríše. Bol formálne vytvorený 16. marca 1939 Výnosom o zriadení Protektorátu Čechy a Morava.
Vznik.
Od nástupu Adolfa Hitlera k moci v roku 1933 sa politická situácia Česko-Slovenska postupne zhoršovala. Tlak nacistického Nemecka na Česko-Slovensko sa po prvý raz vystupňoval v septembri 1938, keď podpísaním Mníchovskej dohody a jej prijatím česko-slovenskými orgánmi došlo k pripojeniu Sudet s prevažne nemeckým obyvateľstvom k Veľkonemeckej ríši. Česko-Slovensko vtedy prišlo nielen o významnú časť obyvateľstva (3,2 milióna Nemcov, 750-tisíc Čechov a Slovákov), ale tiež o významné priemyselné podniky a obranný systém, ktorý bol vybudovaný pre prípadný konflikt s rozpínajúcim sa Nemeckom. Česko-Slovensko odstúpilo aj ďalšie územia na základe požiadaviek Poľska (Tešínsko) a Maďarska (prakticky celé južné Slovensko, pozri tiež Prvá viedenská arbitráž).
Prezidentom Druhej česko-slovenskej republiky po odstúpení Edvarda Beneša, 5. októbra 1938, bol Národným zhromaždením 30. novembra 1938 zvolený Doc. JUDr. Emil Hácha, nestraník, dlhoročný predseda Najvyššieho správneho súdu. Pri hlasovaní bol Hácha zvolený pri prvom pokuse viac ako potrebnou väčšinou, prázdne hlasovacie lístky odovzdali len komunisti (ktorí neprijali Mníchovský diktát). 
Pomníchovské Česko-Slovensko bolo rozčlenené na štyri územné celky (Česká zem, Moravská zem, Slovenská krajina a Zakarpatská Ukrajina). Na Slovensku celkom ovládla politický život Hlinkova slovenská ľudová strana a napriek tomu, že vo vedení prevažovalo jej umiernenejšie krídlo na čele s Tisom, ktorá uvažovala o postupnom odčlenení od Česko-Slovenska, Hitler donútil slovenskú reprezentáciu v marci 1939 k okamžitému vyhláseniu samostatnosti. Stalo sa tak po návšteve Tisa v Berlíne 13. marca 1939 na zasadnutí slovenského snemu 14. marca 1939.
V noci zo 14. na 15. marca 1939 sa v Berlíne stretol Emil Hácha v sprievode ministra zahraničných vecí Františka Chvalkovského s Hitlerom a Göringom. Hitler zastrašovaním a vyhrážkami nútil Háchu k okamžitému podpisu pripraveného protokolu. Háchovi oznámil, že o 6:00 ráno jednotky Wehrmachtu začnú okupovať české krajiny a Luftwaffe bude bombardovať Prahu. Zrútený a ťažko chorý Hácha nad ránom protokol podpísal a zatelefonoval predsedovi vlády Beranovi, aby ho upovedomil a vydal rozkaz generálovi Janovi Syrovému, aby armáda nekládla odpor a nechala sa odzbrojiť.
V priebehu dňa bolo územie Čiech a Moravy obsadené nacistickým Nemeckom. 16. marca 1939 Adolf Hitler na Pražskom hrade vydal Výnos o zriadení Protektorátu Čechy a Morava na okupovanom českom území. Štatút protektorátu bol vymedzeným a bol vypracovaný bez akejkoľvek účasti českej strany.
Charakteristika.
Protektorát nemal žiadne podstatné znaky štátnej existencie a fiktívna bola aj tzv. autonómia, ktorú nacisti poskytli českej protektorátnej vláde, ktorej pomoc bezprostredne potrebovali k ovládaniu krajiny. Česká autonómna správa na čele s protektorátnou vládou a štátnym prezidentom (Emilom Háchom) bola od začiatku podriadená nemeckej správe na čele s ríšskym protektorom.
Protektorátny režim bol formou neobmedzenej fašistickej diktatúry nemeckého imperializmu nad českým národom, ktorého konečným cieľom bolo úplne vyhladenie a ponemčenie českých krajín. České obyvateľstvo protektorátu bolo vystavené politickému aj sociálnemu útlaku, prejavovalo spontánny odpor proti nacistickej okupácii a protektorátnemu režimu a postupne rozvinulo rôzne formy organizovaného aktívneho odboja. Na prejav odporu (napríklad atentát na Heydricha 27. mája 1942) odpovedali okupanti brutálnymi represiami, množstvo Čechov a Moravanov bolo popravených, uväznených a umučených v koncentračných táboroch.
Územie protektorátu bolo rozčlenené na dve zeme, ktorými boli Čechy a Morava (de iure územne oklieštená Moravsko-sliezska zem). 1. januára 1940 došlo potom k významnej úprave zemskej hranice medzi Čechami a Moravou. Zeme sa ďalej členili na oberlandráty, ktoré boli zoskupením politických okresov. V rokoch 1939 – 1945 došlo k niekoľkým podstatným zmenám členenia na oberlandráty.
Oslobodením českého územia spojeneckými vojskami v máji 1945 protektorát zanikol a bola obnovená Československá republika.
Predstavitelia protektorátu.
Štátny prezident
Ríšsky protektor
Vrchní velitelia Waffen-SS
Náčelníci štábu
 Predseda vlády 
Administratívne členenie.
Územie protektorátu sa členilo na dve krajiny, ktorými boli Čechy a Morava. Krajiny sa ďalej členili na oberlandráty, ktoré boli zoskupením politických okresov. V rokoch 1939 – 1945 došlo k niekoľko podstatným zmenám členenia na oberlandráty.

</doc>
<doc id="6236" url="https://sk.wikipedia.org/wiki?curid=6236" title="Federácia">
Federácia

Federácia je štátny útvar zložený z viacerých autonómnych štátov spojených na základe ústavy, ktorá zriaďuje spoločné, najvyššie orgány pre vnútorné aj vonkajšie veci, ako aj vzťahy medzi nimi a orgánmi jednotlivých štátnych celkov.
Výkon najvyššej vnútornej štátnej moci je rozdelený medzi ústredné (federálne) štátne orgány a orgány členských štátov federácie. Ústredným orgánom zvyknú byť vyhradené najdôležitejšie oblasti štátnej moci, teda najmä zahraničná politika, obrana a menové záležitosti. V niektorých prípadoch ponecháva ústava členským štátom obmedzenú medzinárodnoprávnu pôsobnosť (napr. právo na samostatné diplomatické zastúpenie, právo uzatvárať niektoré medzinárodné zmluvy). Ak takéto usporiadanie nie je vymedzené, takéto federácie sú federáciou vo vnútroštátnom zmysle, ale z medzinárodného hľadiska predstavujú jeden štát.
Federácie môžu vzniknúť buď spojením pôvodne samostatných štátov (napr. Spojené štáty) alebo zmenou štátoprávneho usporiadania pôvodne unitárneho štátu (napr. Česko-Slovensko).

</doc>
<doc id="6243" url="https://sk.wikipedia.org/wiki?curid=6243" title="Freedive">
Freedive



</doc>
<doc id="6247" url="https://sk.wikipedia.org/wiki?curid=6247" title="NPOV">
NPOV



</doc>
<doc id="6248" url="https://sk.wikipedia.org/wiki?curid=6248" title="NUP">
NUP



</doc>
<doc id="6250" url="https://sk.wikipedia.org/wiki?curid=6250" title="Srbsko">
Srbsko

Srbsko (), dlhý tvar Srbská republika () je vnútrozemský štát v juhovýchodnej Európe, ktorý leží v strede Balkánskeho polostrova. Hlavným mestom je Belehrad, ktorý obýva okolo 1,75 milióna obyvateľov, významný dopravný uzol ležiaci na sútoku Sávy a Dunaja.
Vzniku samostatného Srbska predchádzal v roku 1991 rozpad Juhoslávie a odčlenenie Čiernej Hory 3. júna 2006. Srbsko neuznáva nezávislosť Kosova a územie považuje za provinciu Srbska. V súčasnosti je Srbsko kandidátskou krajinou Európskej únie.
Dejiny.
Na území dnešného Srbska sa Slovania (Srbi) usadili počas 6. storočia. V tej dobe bolo územie pod silným vplyvom Východorímskej ríše, a tak sa tu uchytilo pravoslávie. V polovici 10. storočia vzniklo prvé kráľovstvo v Raške, ktorému vládol Časlav Klonimirović. Za vlády cára Štefana Dušana (1331 – 1355) bola väčšina Balkánu ovládaná Srbskom.
Po bitke na Kosovom poli v roku 1389 sa Srbsko postupne spolu s inými balkánskymi štátmi dostalo pod nadvládu Osmanskej ríše. Po početných povstaniach Srbsko v roku 1878 získalo samostatnosť (mesto Belehrad a okolie už v roku 1867). V roku 1912 sa Srbsko zúčastnilo prvej balkánskej vojny spolu s Čiernou Horou, Bulharskom a Gréckom proti Osmanskej ríši. Srbská 1. armáda pod vedením princa Alexandra zvíťazila nad tureckou armádou v bitke pri Kumanove a Srbsko dosiahlo rozšírenie svojho územia o väčšinu Kosova a časť Macedónie.
V roku 1914 v Sarajeve srbskí mladí vlastenci uskutočnili atentát na Františka Ferdinanda d'Este a po vypršaní ultimáta 28. júla Rakúsko-Uhorsko vyhlásilo Srbsku vojnu. Počas vojny bolo územie obsadené a srbská časť Macedónie bola pripojená k Bulharsku. Po skončení prvej svetovej vojny sa Srbsko stalo súčasťou Kráľovstva SHS. Počas 2. svetovej vojny bola v krátkom ťažení Osi Juhoslávia na jar 1941 porazená a Srbsko bolo okupované, časti územia boli pripojené k talianskemu protektorátu v Čiernej Hore, Albánsku, časť územia pripadla Maďarsku a Bulharsku, ktoré sa podieľali na útoku na Juhosláviu, časť územia bola súčasťou bábkového Chorvátska. Zvyšok územia bol pod nemeckou okupáciou. Na okupovanom území vznikol odboj, ktorý viedol Draža Mihailović (neskôr minister obrany exilovej vlády v Londýne). Ďalším centrom odboja sa stal komunistický odboj, ktorého vodcom bol Josip Broz Tito.
Od roku 1945 bolo Srbsko súčasťou Juhoslávie na čele s prezidentom Josipom Broz-Titom. SFR Juhoslávia bola vedúcim štátom tzv. "Hnutia nezúčastnených krajín" (popri Indii). Po smrti maršala Tita nik nedokázal udržať množstvo protichodných záujmov národov a národností. Tlakom zjednoteného Nemecka sa aktivizovali prví Slovinci, potom Chorváti a vznikol politický problém (po prijatí novej Ústavy), čo robiť s 250-ročným srbským osídlením Krajiny, bývalej Vojenskej hranice. Nastúpila vzájomná nenávisť za krivdy počas 2. sv. vojny a povojnové zločiny. Všetko podrobne opísané v knihe Raifa Dizdareviča "Od smrti Tita do smrti Juhoslávie". V roku 1992 utvorilo Srbsko spolu s Čiernou Horou federáciu – Juhoslovanskú zväzovú republiku. Neskôr krajina dostala nové meno – Srbsko a Čierna Hora. V roku 2006 vyhlásila Čierna Hora po tesnom referende nezávislosť (3. júna) a 5. júna Srbská republika prevzala nástupníctvo po Srbsku a Čiernej Hore.
Geografia.
Susedmi Srbska sú na východe Rumunsko a Bulharsko, na juhu Severné Macedónsko a Albánsko (resp. medzinárodne sporné Kosovo), na juhozápade Čierna Hora, na západe Bosna a Hercegovina a Chorvátsko a na severe Maďarsko.
Severnú a centrálnu časť krajiny pokrývajú roviny Panónskej panvy, do východných regiónov zasahujú pohoria Karpaty a Stará planina, južnú a západnú časť Srbska pretínajú Dináre. 
Zo severu na juhovýchod preteká štátom Dunaj, ktorý tu postupne priberá prítoky Tisa, Sáva (jej prítok Drina) a Velika Morava, vytvárajúce rozsiahle nížiny.
Administratívne členenie.
Srbsko sa na najvyššej úrovni delí na dva autonómne kraje (autonómne pokrajiny; po srbsky autonomna pokrajina) – Vojvodina a Kosovo a Metohija "(ktoré sa 17. februára 2008 vyhlásilo za zvrchovanú Kosovskú republiku)" – a zvyšné územie, pričom však toto zvyšné územie, tzv. Centrálne Srbsko, netvorí špeciálnu administratívnu jednotku. Na nižšej úrovni sa Srbsko delí na obvody (okresy; po srbsky okrug) a tie sa zas delia na obce (po srbsky opština).
Obyvateľstvo.
Náboženské zloženie obyvateľstva.
Obyvateľstvo Srbska tvoria z náboženského hľadiska:
Jazyky.
Úradným jazykom je srbčina, vo Vojvodine aj maďarčina, slovenčina, rumunčina, chorvátčina a rusínčina.
Kultúra.
V minulosti bolo Srbsko hraničnou krajinou dôležitých ríš. Cez terajšie územie Srbska prechádzala hranica medzi Západorímskou ríšou a Východorímskou ríšou pozdĺž Dunaja, rovnako prechádzala hranica medzi Osmanskou ríšou a Rakúskom-Uhorskom. Všetko to zanechalo svoje stopy. Zatiaľ čo sever Srbska je orientovaný viac stredoeurópsky, na juhu je cítiť viac orient.
Najväčší vplyv na srbskú kultúru mala Byzantská ríša. Dá sa to odpozorovať v náboženstve Srbov. Veľkú úlohu majú v srbskej kultúre srbské kláštory, z ktorých prevažná väčšina bola vybudovaná už v stredoveku.

</doc>
<doc id="6251" url="https://sk.wikipedia.org/wiki?curid=6251" title="Malá dohoda">
Malá dohoda

Malá dohoda (franc. "Petite Entente", nem. "Kleine Entente", angl. " Little Entente") bolo vojensko-politické spojenectvo v rokoch 1921 – 1939 zložené z Česko-Slovenska, Juhoslávie a Rumunska, výrazne podporované Francúzskom, s cieľom spoločnej obrany proti maďarskému iredentizmu.
Charakteristika.
Dohoda tvorila súčasť francúzskeho spojeneckého systému. Bola to typická francúzska diplomatická konštrukcia dvojstranných vzájomných spojenectiev. 
Rozhodujúcu úlohu mala ČSR, ktorej kapitál sa významne podieľal na vyzbrojovaní rumunskej a juhoslovanskej armády. Česko-slovenský minister zahraničia Edvard Beneš bol spolu s rumunským ministrom zahraničia N. Titulescuom, hlavným tvorcom a predstaviteľom Malej dohody.
Hospodárska spolupráca ČSR, Juhoslávie a Rumunska neprekročila štádium dobrých úmyslov. Okrem niekoľkých úprav v oblasti dovozu nevznikli žiadne konkrétnejšie hospodárske dohody, pretože sa poľnohospodárska Juhoslávia a Rumunsko obávali presadenia priemyselného Česko-Slovenska na ich úkor. 
Cieľ.
Cieľom Malej dohody bolo udržať poriadok v strednej a juhovýchodnej Európe, daný výsledkom Parížskej mierovej konferencie (1919 – 1920), zabrániť obnove Rakúsko-Uhorska, anšlusu Rakúska a hlavne čeliť maďarským snahám o revíziu trianonského mieru. Signatári dohody vystupovali proti všetkým snahám o znovuvytvorenie monarchie Habsburgovcov na území Maďarska.
V skutočnosti bola Malá dohoda namierená aj proti prípadným snahám Nemecka, ale súčasne aj proti vplyvu Sovietskeho zväzu a komunistickému hnutiu v strednej a juhovýchodnej Európe (Cordon sanitaire). Malá dohoda sa mala stať jedným z najdôležitejších článkov zabezpečujúcich francúzsku hegemóniu v strednej Európe po prvej svetovej vojne (česko-slovensko – francúzska zmluva). 
Vývoj.
Právny základ.
Základom Malej dohody boli dvojstranné vojenské zmluvy uzavreté medzi týmito štátmi v rokoch 1920 – 1921:
Tieto boli v roku 1922 doplnené tromi multilaterálnymi zmluvami o politickej a hospodárskej spolupráci (napr. 31. augusta 1922 spojenecká zmluva). 26. novembra 1925 štáty Malej dohody podpísali protokoly o možnosti prepravy vojnového materiálu cez svoje územie. 13. mája 1927 v Jáchymove a 20.-21. júna 1928 v Bukurešti prebehli konferencie účastníkov venované rozvíjaniu hospodárskych vzťahov, bez výrazného výsledku.
V roku 1921 bola tiež uzavretá zmluva medzi Rumunskom a Poľskom, ktorá sa často tiež ráta do Malej dohody. 
Po uzavretí Locarnských dohôd, ktorými bola oslabená pozícia Francúzska a jeho spojencov, uzavrelo Francúzsko a štáty Malej dohody osobitné politické zmluvy (s Česko-Slovenskom 25. januára 1924, s Rumunskom 10. júna 1926 a s Juhosláviou v roku 1927). Zmluva s Česko-Slovenskom bola uzavretá ešte v rámci Locarnských dohôd. 16. októbra 1925 prisľúbilo Francúzsko Česko-Slovensku aj pomoc pre prípad napadnutia. 
Ďalším krokom k posilneniu Malej dohody mala byť zmluva z 27. júna 1930, kodifikujúca organizačnú prax aliancie (dohoda o pravidelných stretnutiach ministrov zahraničia členských štátov), ako aj organizačný pakt Malej dohody, podpísaný 16. februára 1933. Motívom bola hrozba nastupujúceho fašizmu v Nemecku a príprava tzv. paktu štyroch mocností z podnetu Talianska.
Vývoj pred Druhou svetovou vojnou a rozpad.
Ohrozenie štátov Malej dohody zo strany hitlerovského Nemecka donútilo vlády Malej dohody k účasti na politike kolektívnej bezpečnosti, ktorej iniciátorom bol Sovietsky zväz. Roku 1933 podpísali štáty Malej dohody so Sovietskym zväzom a s Tureckom dohodu o definícii agresie. Česko-Slovensko, Rumunsko a Juhoslávia sa zúčastnili priprav tzv. východného Locarna. Po neúspechu tohto plánu podpísalo Česko-Slovensko 16. mája 1935 spojeneckú zmluvu so Sovietskym zväzom viazanú na francúzsko-sovietsku zmluvu. 
Odklon Francúzska od politiky kolektívnej bezpečnosti a politika ústupkov západných mocností voči fašistickým mocnostiam (appeasement) viedli k oslabeniu Malej dohody, ktorú už aj ničila hospodárska politika Nemecka, ktorému sa podarilo ovládnuť juhoslovanské a rumunské hospodárstvo tým, že sústredilo vo svojich rukách 40% ich importu. Obchodná politika Česko-Slovenska tomuto vývoju napomáhala tým, že zaviedla vysoké dovozné clá na poľnohospodárske výrobky. 
V rokoch 1935 – 1939 v Juhoslávii a v Rumunsku silnel vplyv nacistického Nemecka a Talianska. Postupne dochádzalo k celkovej dezintegrácii paktu. Rozpad Malej dohody sa začal fakticky tak, že:
Posledné zasadanie sa konalo 21. augusta 1938. Po Mníchovskej dohode (29. septembra 1938) došlo k faktickému rozpadu Malej dohody. V januári 1939 vypovedali Juhoslávia aj Rumunsko oficiálne svoje spojenecké záväzky.

</doc>
<doc id="6252" url="https://sk.wikipedia.org/wiki?curid=6252" title="Josip Broz Tito">
Josip Broz Tito

Josip Broz Tito, vlastným menom Josip Broz (* 7. máj 1892, Kumrovec – † 4. máj 1980, Ľubľana), bol juhoslovanský komunistický revolucionár a politik. Od roku 1943 až do svojej smrti v roku 1980 zastával rôzne vedúce funkcie v štáte. Počas druhej svetovej vojny bol vodcom juhoslovanských partizánov, často považovaní za najúčinnejšie hnutie odporu v Nemcami okupovanej Európe. Od 14. januára 1953 až do svojej smrti 4. mája 1980 bol tiež prezidentom Juhoslávie. Titova komunistická ideológia je známa ako titoizmus.
Život.
Mladosť a začiatok kariéry.
Narodil sa 7. mája 1892 v obci Kumrovec v Rakúsko-Uhorsku (dnes obec leží v Chorvátsku). Bol jedným z 15 detí chorvátskeho kováča Franja Broza a Slovinky Marije rodenej Javeršek. Po skončení základnej päťročnej školy a neúspechoch pri ďalšom štúdiu odišiel pracovať ako kovorobotník do mesta Sisak. V tejto pozícii sa začal aktivizovať v Sociálnodemokratickej strane. V roku 1913 bol povolaný do armády. Bojoval v prvej svetovej vojne. Bol povýšený do hodnosti desiatnika a velil čate. V roku 1915 padol na ruskom fronte do zajatia. Po októbrovej revolúcii v Rusku sa pridal na stranu boľševikov. Bojoval v ruskej občianskej vojne a do vlasti sa vrátil až v roku 1920.
Začiatky v komunistickej strane.
Podieľal sa na organizácii Komunistickej strany Juhoslávie. V tomto období začal používať pseudonym Tito. V rokoch 1929 až 1934 bol kvôli svojej politickej činnosti väznený. V roku 1937 bol poverený vedením Komunistickej strany Juhoslávie, údajne aj napriek tomu, že dokonale neovládal komunistickú ideológiu.
Druhá svetová vojna.
Bol organizátorom juhoslovanského komunistického odporu proti nemeckým a talianskym okupantom počas 2. svetovej vojny. Okrem boja proti okupantom však bolo cieľom aj nastolenie komunistického režimu. Bojoval aj proti konkurenčnému, prevažne Srbskému odbojovému hnutiu četníkov, ktorých viedol Draža Mihailović. Postupne sa Titovi podarilo získať okrem sovietskej podpory aj podporu zo strany Spojeného kráľovstva. Jeho partizánska armáda s viac ako 800 000 osobami postupne svojpomocne oslobodila podstatnú časť krajiny. Tito sa na konci vojny dokonca pokúsil anektovať časť rakúskeho pohraničia, ale skorý príchod britských vojsk mu v tom zabránil.
Povojnové obdobie.
V roku 1945 získal ústavnú väčšinu v Národnom fronte, ktorý odvolal z funkcie kráľa Petra II. a založil Demokratickú federatívnu Juhosláviu. Politikovi pochádzajúcemu z maloroľníckej rodiny sa podarilo dosiahnuť súdržnosť rozličných skupín obyvateľstva. Sám pritom pôsobil ako integrujúca osobnosť. Ako predseda vlády sa pre svoje snahy o samostatnú politiku dostal od roku 1948 do sporov s J. V. Stalinom, ktorý chcel hospodárskym bojkotom priviesť Juhosláviu k „rozumu“. Komunistická strana Juhoslávie bola potom vylúčená z Kominterny, Tito sa stal v roku 1953 prezidentom a šiel svojou vlastnou cestou socializmu – budoval titoizmus. V zahraničnej politike sa orientoval na Hnutie nezúčastnených krajín, v ktorých videl protiváhu veľmocí. V 60. rokoch si ako vodca Hnutia nezúčastnených získal medzinárodné meno. V dôsledku obáv zo sovietskej invázie dlhodobo budoval veľkú armádu, čiastočne s podporou USA. Na konci jeho vlády krajina čelila ekonomickej depresii.
Zomrel 4. mája 1980 vo veku 87 rokov v Ľubľane.

</doc>
<doc id="6258" url="https://sk.wikipedia.org/wiki?curid=6258" title="Zakarpatská oblasť">
Zakarpatská oblasť

Zakarpatská oblasť (), tiež označovaná jednoducho Zakarpatsko je oblasť na západe Ukrajiny na území Podkarpatskej Rusi v Karpatoch, ktorá sa stala súčasťou Ukrajiny až po 2. svetovej vojne sovietskou anexiou. Administratívnym strediskom oblasti je Užhorod. Ďalšími dôležitými mestami sú Mukačevo, Chust, Berehovo a Čop so svojím železničným uzlom a hraničným prechodom do Maďarska, centrum dopravnej infraštruktúry. Oblasť leží v časti Karpát a je strategickým stredoeurópskym regiónom, z dôvodu čoho aj bola anektovaná Sovietskym zväzom v roku 1945. Zakarpatská oblasť bola vytvorená 22. januára 1946 po tom, čo sa Československo vzdalo svojich nárokov na územie Podkarpatskej Rusi na základe zmluvy medzi Československom a Sovietskym zväzom. Územie Podkarpatskej Rusi potom prevzal ZSSR a stalo sa súčasťou Ukrajinskej SSR. Počas referenda o nezávislosti Ukrajiny v roku 1991 sa v regióne konalo aj referendum o autonómii. 78 % voličov hlasovalo za autonómiu, ale regiónu nikdy nebol udelený autonómny štatút. 
Zakarpatská oblasť sa nachádza v Karpatoch na západnej Ukrajine, s výnimkou juhozápadného regiónu obývaného Maďarmi, ktorý patrí do Veľkej Dunajskej nížiny. Hraničí so štyrmi krajinami: Poľskom, Slovenskom, Maďarskom a Rumunskom. Keďže Karpaty sú dôležitou turistickou a cestovateľskou destináciou (nachádza sa tu mnoho lyžiarskych a kúpeľných stredísk), zohrávajú významnú úlohu v ekonomike oblasti. S rozlohou takmer 13 000 štvorcových kilometrov sa oblasť radí na 23. miesto podľa rozlohy a na 15. miesto podľa počtu obyvateľov. Podľa ukrajinského sčítania ľudu z roku 2001 mala Zakarpatská oblasť 1 254 614 obyvateľov. Súčasná populácia je 1 244 476 obyvateľov (odhad z roku 2022). Tento počet zahŕňa ľudí mnohých rôznych národností, z ktorých Maďari, Rumuni a Rusíni tvoria významné menšiny v niektorých mestách, zatiaľ čo v iných tvoria väčšinu obyvateľstva (ako v prípade Berehova).
Názov.
Názov Zakarpatskej oblasti (ukrajinsky: Закарпаття, romanizované: Zakarpattia), ktorý sa prekladá ako „Zakarpatský“ alebo doslova „za Karpatmi“, odkazuje na jej polohu na západnej strane Karpát, významného pohoria, ktoré tvorí oblúk naprieč strednou a juhovýchodnou Európou. Z tohto dôvodu sa oblasť často nazýva aj Zakarpatsko, hoci historický región Zakarpatska zahŕňa aj oblasti mimo Zakarpatskej oblasti, konkrétne malé časti Slovenska (väčšinou v Prešovskom a Košickom kraji), ako aj Lemkovskú oblasť v Poľsku. Medzi ďalšie historické názvy oblasti aj širšieho regiónu patria Zakarpatská Rus, Zakarpatská Ukrajina a Karpatská Rus. Región sa často označuje aj ako „Podkarpatský“ (čo sa doslovne prekladá ako „pod (alebo „nohy“) Karpát“), napríklad Podkarpatská Rus a Podkarpatsko. Tento názov odkazuje na polohu oblasti v nižšie položenej Karpatskej kotline (známej aj ako Panónska panva) a zároveň odkazuje na prevažne sa prekrývajúci fyzicko-geografický región Prykarpatsko (ukrajinsky: Прикарпаття, Ciskarpatsko), ktorý zahŕňa severovýchodné predhorie Karpát. 
Mnohé historické názvy regiónu zahŕňali Rus' alebo Rusínsky, kvôli veľkej populácii Rusínov (známych aj ako Karpatskí Rusíni alebo Rusnáci) v tejto oblasti, čo je východoslovanská etnická skupina, ktorá hovorí rusínskym jazykom a pochádza z pôvodného východoslovanského obyvateľstva, ktoré obývalo severovýchodné oblasti Východných Karpát od raného stredoveku. Zakarpatská/Karpatská Rus, Podkarpatská Rus' a ukrajinská zdrobnenina Rusinko patria medzi názvy, ktoré odkazujú na rusínsky hovoriace obyvateľstvo.
Oblasť má rôzne názvy v iných jazykoch, vrátane: 
Zatiaľ čo názov Zakarpatsko je prekladom ukrajinskej verzie názvu, maďarský, slovenský i český názov sa prekladá ako Podkarpatsko, čo je v súlade s názvom iných regiónov, ako je Alpokalja, subalpské pásmo v západnom Maďarsku pod Alpami. Názov Zakarpatsko a jeho varianty namiesto toho odrážajú východoslovanský jazykový zvyk zdôrazňovať polohu oblasti „za“ alebo „za“ Karpatmi (na rozdiel od „pod“). Západoeurópske jazyky majú rôzne preklady z maďarskej alebo východoslovanskej jazykovej verzie názvu, pričom anglický a francúzsky názov vo všeobecnosti pochádzajú z maďarského, slovenského i českého Podkarpatska.
Dejiny.
"Pozri: "Podkarpatská Rus
Od 10. storočia až do začiatku 20. storočia bolo územie Zakarpatskej oblasti súčasťou Uhorského kráľovstva. V rokoch 1919/1920–1938 patrilo uznesením Saintgermainskej mierovej zmluvy a Trianonskej mierovej zmluvy medzivojnovému Československu, roku 1938 bolo juhozápadné pohraničie pripojené k Maďarsku, ktoré potom v rokoch 1939–1944 okupovalo celú oblasť, než ju obsadil Sovietsky zväz. Zakarpatská oblasť v súčasnej podobe bola zriadená 22. januára 1946. 
Hranice Zakarpatskej oblasti Ukrajiny sa mierne líšia od hraníc Podkarpatskej Rusi v rámci prvej československej republiky. Mesto Čop a obce Ašvaň, Batva, Galoč, Komárovce, Malé Slemence, Palaď, Palov, Rátovce, Surty, Šalamúnová a Téglás neboli súčasťou Podkarpatskej Rusi, ale boli súčasťou Slovenskej krajiny.
Geografia.
Administratívne územie Zakarpatskej oblasti sa rozkladá na približne a nachádza sa na juhozápadných svahoch a predhorí Karpát, pričom hory pokrývajú približne 80 % rozlohy regiónu. Zvyšok regiónu pokrýva Zakarpatská nížina, ktorá je súčasťou Panónskej panvy. Je to jediná ukrajinská oblasť, ktorá hraničí so štyrmi štátmi – Poľskom, Slovenskom, Maďarskom a Rumunskom. Na západe hraničí s Podkarpatským vojvodstvom v Poľsku, Prešovským a Košickým krajom na Slovensku, Boršodsko-abovsko-zemplínskou a Sabolčsko-satmársko-berežskou župou v Maďarsku, na juhu s rumunskými župami Satu Mare a Maramureș. Zo severu hraničí s ukrajinskou Ľvovskou oblasťou a na východe s Ivanofrankivskou oblasťou.
Krajnými bodmi oblasti sú na západe 9° 22'E, 48° 27'N 1,5 km od obce Šalamúnová na hranici so Slovenskom. Na východe 24° 37'E, 4° 48'N na hrebeni pohoria Čornohora 12 km od dediny Luhy v Rachivskom rajóne. Na severe 22° 35'E, 49° 5'N; na juhu 24° 18'E, 47° 53'N. Geografický stred Zakarpatska sa nachádza v blízkosti vrchu Kuk vo Chustskom rajóne.
V Zakarpatskej oblasti prevažujú pohoria a pahorkatiny s listnatými i ihličnatými lesmi a alpskými lúkami. Hory sa dvíhajú od juhu z Panónskej panvy až k vrcholom Karpát na severe. Na východnej hranici oblasti sa nachádza najvyšší vrch Ukrajiny Hoverla () v pohorí Čornohora. Najnižší bod oblasti, , leží pri obci Ruské Gejovce (Руські Геївці) (maďarsky: Oroszgejőc) v Užhorodskom rajóne. Pralesy Karpát, ktorých časť sa nachádza v Zakarpatskej oblasti, boli v roku 2007, rovnako ako na Slovensku, zapísané do zoznamu svetového dedičstva UNESCO.
Najvýznamnejšou riekou je Tisa, ktorá pramení neďaleko Rachiva a miestami tvorí hranicu s Rumunskom a Ukrajinou. Ďalšími dôležitými riekami sú Latorica, Uh, Boržava, Rika, Trebeľa a Terešva. V Rachivskom rajóne sa nachádza vysokohorské jazero, ktoré je najvyššie položené v regióne. Nazýva sa Nesamovyte. Jazero ľadovcového pôvodu sa nachádza v rezervácii Hoverla na svahoch vrchu Turkul (1933 m) v pohorí Čornohora. Plocha jazera je 3 000 metrov štvorcových a leží v nadmorskej výške 1 750 metrov. Región leží v miernom podnebnom pásme s kontinentálnou klímou, s priemernými zrážkami 700 ročne a priemernými teplotami +21 °C v lete a - 4 °C v zime.
Štyri historicko-kultúrne pamiatky oblasti boli v roku 2007 nominované do súťaže Sedem divov Ukrajiny: Hrad Palanok, Múzeum na rieke Čorna, Drevený kostol svätého Michala archanjela v Užoku a Nevycký hrad.
Obyvateľstvo.
Pri sčítaní ľudu v roku 2001 žilo v Zakarpatskej oblasti 1 254 614 obyvateľov. Odhad z roku 2004 hovorí o 1,2 milióne obyvateľov. Odhad z roku 2016 udáva 1 259 158 obyvateľov. V porovnaní s posledným oficiálnym sovietskym sčítaním ľudu z roku 1989 sa celkový počet obyvateľov zvýšil o 0,7 %. 
Podľa oficiálnych ukrajinských čísel na území Zakarpatskej oblasti nežije ani jeden Rusín, napriek tomu, že v rokoch 1918 – 1939 tvorili na tomto území väčšinu. Ukrajinci a ukrajinské sčítanie ľudu z roku 2001 neuznávajú etnických Rusínov ako samostatnú národnosť, ale namiesto toho ich kategorizujú ako podskupinu Ukrajincov. Rusíni a rusínsky jazyk sú teda zahrnutí do kategórie Ukrajincov a ukrajinská jazyková skupina tvorí väčšinu (72,5 %), ostatné etnické skupiny sú v Zakarpatskej oblasti relatívne početné. Najväčšie z nich sú Maďari (20,1 %), Rumuni (2,6 %), Rusi (2,5 %), Rómovia (1,1 %), Slováci (0,5 %) a Nemci (0,3 %). Väčšina Rumunov na Ukrajine žije v severnom Maramureši, ale mimo tohto regiónu žije aj malá rumunská komunita, ktorá sa v rumunčine označuje ako "volohi". 
Z 1 010 100 Ukrajincov v regióne 99,2 % (~1 002 019) označilo svoj rodný jazyk za ukrajinčinu, zatiaľ čo približne 0,5 % (~5 051) považuje svoj rodný jazyk za ruštinu. Zo 151 500 Maďarov považuje 97,1 % (~147 107) svoj rodný jazyk za maďarčinu, zatiaľ čo približne 2,6 % (~3 939) považuje svoj rodný jazyk za ukrajinčinu. Z 32 100 oficiálne zaznamenaných Rumunov sa 99,1 % (31 811) označilo za svoj rodný jazyk rumunčinu, zatiaľ čo 0,6 % (~193) považuje za svoj jazyk ukrajinčinu. Z 31 000 Rusov sa 91,6 % (28 396) označilo za svoj rodný jazyk ruštinu, zatiaľ čo 8,1 % (~2 511) považuje za svoj jazyk ukrajinčinu. Zo 14 000 Rómov sa iba 20,7 % (2 898) označuje za svoj rodný jazyk rómčinu, zatiaľ čo 62,9 % (~8 806) považuje za svoj jazyk ukrajinčinu alebo ruštinu. Z 5 600 Slovákov sa 43,9 % (2 458) označuje za svoj rodný jazyk slovenčinu, zatiaľ čo 42,1 % (~2 358) považuje za svoj jazyk ukrajinčinu. Z 3 500 Nemcov 50,0 % (1 750) uznáva svoj rodný jazyk, zatiaľ čo 38,9 % (približne 1 362) považuje svoj jazyk za ukrajinčinu. Približne 81 % obyvateľov oblasti považuje ukrajinčinu za svoj rodný jazyk, zatiaľ čo 12,7 % obyvateľov maďarčinu a niečo vyše 5 % ruský alebo rumunský jazyk. 
Približne dve tretiny sú východní pravoslávni a približne štvrtina sú katolíci. Najväčšou denomináciou je Ukrajinská pravoslávna cirkev Kyjevského patriarchátu, za ňou nasleduje Ukrajinská pravoslávna cirkev Moskovského patriarchátu a Rusínska gréckokatolícka cirkev. Medzi menšie náboženské skupiny patria rímskokatolíci a protestanti, ktorí sú vo veľkej miere spojení s menšinovými skupinami; rímskokatolíci a protestanti sú zvyčajne Maďari alebo Rusíni. 
Kultúra a jazyk národností sa tu rešpektuje – okrem rusínskej národnosti, ktorá oficiálne neexistuje – a tak sa tu nachádza i veľa národnostných spolkov či škôl (okrem rusínskych, keďže tam podľa ukrajinských údajov žiadni Rusíni nežijú). Dá sa tu dorozumieť aj po slovensky.
Ich jazyky a kultúra sú rešpektované poskytovaním vzdelávania, klubov atď. v ich príslušných jazykoch. Obyvatelia siedmich obcí Mukačevského rajónu majú možnosť učiť sa maďarský jazyk v školskom alebo domácom prostredí. Prvá maďarská vysoká škola na Ukrajine sa nachádza v Berehove, Kolégium Ferenca Rákocziho II.. 
Zakarpatsko je domovom približne 14 000 etnických Rómov, čo je najvyšší podiel Rómov v ktorejkoľvek oblasti na Ukrajine. 
Okrem hlavných etnických skupín je Zakarpatsko domovom niekoľkých etnických podskupín, ako sú Bojkovia, Lemkovia, Huculi a ďalší.
Náboženstvo.
Podľa prieskumu z roku 2021 sa 31 % náboženskej komunity Zakarpatskej oblasti hlási ku katolicizmu, zatiaľ čo 40 % patrí k východnému pravosláviu a 20 % sú protestanti. Iba jedno percento obyvateľstva nevyznáva žiadne náboženstvo. 
Katolícka komunita Zakarpatskej oblasti je rozdelená takto: 
Gréckokatolícka komunita spadá pod gréckokatolícku eparchiu Mukačevo, ktorá je spojená s rusínskou gréckokatolíckou cirkvou. 
Pravoslávna komunita Zakarpatska je rozdelená takto: 
Podkarpatská reformovaná cirkev je považovaná za najstaršiu protestantskú komunitu na Ukrajine (prvá skupina reformátorov sa v Podkarpatsku objavila v 30. rokoch 16. storočia) a jedinú cirkev kalvínskej tradície.
Mediánový vek.
celkom: 35,1 roka 
muži: 33,2 roka 
ženy: 37,1 roka (údaje z roku 2013)
Administratívne členenie.
18. júla 2020 sa počet rajónov (okresov) znížil na šesť. Zakarpatská oblasť bola predtým rozdelená na 13 rajónov (okresov), ako aj na 5 miest, ktoré sú priamo podriadené oblastnej vláde: Berehovo, Čop, Chust, Mukačevo a administratívne centrum oblasti Užhorod. Celkovo je tu 11 miest, 19 sídlisk mestského typu a viac ako 579 obcí.
Zakarpatská oblasť zahŕňa štyri neoficiálne geograficko-historické regióny (žúp): Užská, Berežská, Ugočská a Severný Maramureș (Marmarošská). Existuje projekt reformy súčasného administratívneho členenia oblasti.
Administratívne centrá rajónov sa môžu nachádzať v meste regionálneho významu, pričom takéto mesto technicky nie je súčasťou rajónu.
Každý rajón je rozdelený na rady (vedenia). Mestá a obce (sídla mestského typu) majú vlastné rady, zatiaľ čo dediny, obce 
a vidiecke osady sa môžu formovať do viacerých osadných rád alebo do samostatnej obecnej rady. Mesto regionálneho významu môže pozostávať z jedného osídleného miesta alebo môže byť komplexom niekoľkých osád (vlastného mesta a predmestí), ktoré sú riadené vlastnou radou (vedením). Všetky mestá majú buď regionálny význam, alebo okresný význam. Niektoré dediny majú viac ako 5000 obyvateľov (napr. Dlhé, Ilnica či Koločava) a boli v minulosti sídlami mestského typu).
"Zakarpatská oblasť" sa donedávna členila na 13 rajónov:
V roku 2019 bola realizovaná administratívna reforma, ktorou sa počet rajónov výrazne znížil na 6 rajónov:
Doprava.
Cez Zakarpatskú oblasť vstupuje na Ukrajinu niekoľko dôležitých cestných a železničných ťahov zo strednej Európy.
Železnica.
Železničná sieť Zakarpatska je určená jednak hornatým reliéfom a jednak niekdajšou príslušnosťou k Uhorsku, kedy boli trate smerované od Budapešti. Z toho dôvodu napríklad najväčšie mestá Užhorod a Mukačevo nie sú železnicou spojené priamo, ale značnou okľukou. 
Hlavnou magistrálou je elektrifikovaná dvojkoľajná železničná trať Ľvov – Stryj – Čop z Ľvova (Ľvovská oblasť) cez Volovecké sedlo a Mukačevo do Čopu, ktorá je súčasťou 5. paneurópskeho dopravného koridoru; z Čopu vedú frekventované hraničné priechody na Slovensko cez trať Čop – Čierna nad Tisou (Čierna nad Tisou) a do Maďarska (Záhony). Ukrajinské železnice tu prevádzkujú rýchliky do rôznych miest Ukrajiny (Kyjev, Kremenčuk, Ľvov, Kamianec Podiľskyj, Kovel, Záporožie, Luck, Odesa, Černovice, Charkov) a sú tu aj vlaky do Košíc, Bratislavy, Prahy, Budapešti, Záhony, Níreďházy, Viedne (kedysi pred ruskou inváziou na Ukrajinu od roku 2022 do Moskvy) a je tu veľmi silná nákladná doprava. Z Čopu vychádza aj trať do Užhorodu (kde sú ukončené niektoré rýchliky z vnútrozemia), pokračujúce údolím Uhu cez Perečín a Užocký priesmyk ďalej smerom na Ľvov. 
Ďalšou osou je jednokoľajná neelektrifikovaná železničná trať Baťovo – Korolevo, na ktorú nadväzuje trať Korolevo – Chust – Terešva – Solotvyno – Veľký Bočkov (posledná nie je v prevádzke od r. 1995); úsek Terešva – Trebušany vedie peážou cez rumunské mesto Sighetu Marmației, pričom osobná a väčšinou aj nákladná doprava je v peážnom úseku v súčasnosti zastavená a osobné vlaky tak končia na jednej strane v Solotvyne, na druhej v Rachive; úsek Rachiv - Jasiňa - Ivanofrankivská oblasť je tak izolovanejší. V prevádzke sú tiež odbočky z Koroleva do Nevetlenfolu s hraničným prechodom do rumunského Halmeu, z Baťova do maďarského Eperjeske, z Užhorodu do slovenských Maťovských Vojkoviec (viac Železničná trať Užhorod - Haniska) a úzkorozchodná trať v okolí Iršavy.
Cesty.
Sieť hlavných ciest je podobná železničnej, napája však aj územie bývalého Mižhirského rajónu (dnes súčasťou Chustského rajónu), ktorý železnicu nemá. Medzinárodné cestné ťahy sa križujú v západnej časti oblasti, s uzlami v Užhorode a Mukačeve. Oblasťou prechádza európska cesta E50 (z Košíc cez Užhorod, Mukačevo a Latirku smerom na Stryj a Ternopiľ), s vetvou E471 do Ľvova. V Užhorode sa napája E573 vedúca cez Čop z Debrecína. Súbežne s E50 vedie európska cesta E58, ktorá sa v Mukačeve odpája spolu s európskou cestou E81 cez Berehovo a Vylok smer Rumunsko. 
Medzimestské autobusové linky jazdia pomerne často a na východe oblasti sú dostupnejšie a využívanejšie ako železnica, ktorá sa uplatňuje skôr v okolí Užhorodu a Mukačeva. Existuje niekoľko priamych autobusových liniek spájajúcich Zakarpatsko s Českom a Slovenskom cez hraničný prechod Užhorod/Vyšné Nemecké. V prevádzke je niekoľko hraničných priechodov do Maďarska a od roku 2007 aj do Rumunska (v Solotvyne). V Užhorode bolo v prevádzke aj medzinárodné letisko. 
Zakarpatská oblasť je jedinou oblasťou Ukrajiny a Užhorod jediným oblastným mestom, kde nie je v prevádzke električková ani trolejbusová sieť. Mestskú dopravu v posledných rokoch (po 2010) obstarávajú hlavne maršrutky.
Hospodárstvo a ekonomika.
Ekonomika Zakarpatskej oblasti, ktorá sa nachádza v Karpatoch, závisí najmä od cezhraničného obchodu, vinárstva a lesníctva. V oblasti sa nachádza aj špeciálna ekonomická zóna.
Hlavným odvetvím oblasti je spracovanie dreva. Medzi ďalšie odvetvia patrí potravinársky, ľahký priemysel a strojárstvo. Potravinársky segment v štruktúre spotrebnej výroby predstavuje 45 %. Celkový počet veľkých priemyselných organizácií je 319 v porovnaní so 733 malými priemyselnými organizáciami.
Medzi najbežnejšie plodiny pestované v regióne patria obilniny, zemiaky a iná zelenina. V roku 1999 bolo celkové množstvo vyrobeného obilia 175 800 ton, slnečnicových semien – 1 300 ton a zemiakov – 378 200 ton. Región tiež vyprodukoval 76 100 ton mäsa, 363 400 ton mlieka a 241 900 000 vajec. Celkový počet registrovaných fariem v regióne bol v roku 1999 1 400.
V roku 2011 dosiahol hrubý regionálny produkt v hodnote 18 100 000 000 ₴.
Kultúra.
Oblasť je známa ako rodisko mnohých významných ukrajinských vedcov, umelcov a divadelných umelcov. Región je považovaný za hlavnú oblasť pre organizovanie a konanie medzinárodných a národných vedeckých a umeleckých fór. V oblasti sa nachádzajú štyri akreditované štátne univerzity, ako aj niekoľko stredných škôl vrátane deviatich nedávno založených vzdelávacích inštitúcií, ktoré sú zamerané najmä na podporu jazykového a kultúrneho vzdelávania národnostných menšín. V oblasti sa nachádza aj päť profesionálnych divadiel, 659 klubov a centier voľného času, múzeá a regionálna filharmónia. Oblasť je známa aj svojou kinematografiou. Premietanie filmov v Zakarpatskej oblasti siaha až do roku 1909, keď uhorské vedecké kino "Urania" otvorilo svoju pobočku v Užhorode, kde sa premietali populárno-vedecké filmy. V tom čase si obyvatelia Užhorodu mohli pozrieť filmy na dvoch miestach: na námestí Lajosa Kossutha (dnes Námestie Šandora Petöfiho) a od roku 1911 v hoteli Korona. Mnoho filmových hercov, režisérov a spisovateľov pochádza z regiónu, vrátane Sári Fedák, Vyacheslav Bihun, Jack Garfein, Alta Vášová, Antonín Moskalyk, Ludvík Ráža, Mykhailo Fitz, Anastázia Yevtushenko, Beila Shalamon, Rudolf Dzurynets, Urai Tivodar, Antonio Lukič...
Symboly.
Erb Zakarpatskej oblasti bol pôvodne vytvorený koncom 20. rokov 20. storočia vo vtedajšom Československu. Vlajka oblasti bola schválená na XXIII. plenárnom zasadnutí Zakarpatskej regionálnej rady. Erb na vlajke sa nachádza aj na rusínskej vlajke. Hymna Zakarpatskej oblasti je ľudové hudobné dielo, ktoré upravil M. Keretsman na báseň, ktorú niektorí výskumníci pripisujú Alexandrovi Duchnovičovi, na hudbu kontroverzného zakarpatského politika Stepana Fentsyka (podľa iných zdrojov je autorom textu samotný Stepan Fentsyk). Zakarpatská regionálna rada schválila hymnu Zakarpatskej oblasti 22. decembra 2009.
Štatistické údaje o slovenskej komunite.
Počet Slovákov v jednotlivých rajónoch, mestách a v obciach v Zakarpatskej oblasti (podľa odhadu Matice slovenskej na Zakarpatsku):

</doc>
<doc id="6259" url="https://sk.wikipedia.org/wiki?curid=6259" title="Podkarpatská Rus">
Podkarpatská Rus

Podkarpatská Rus je historický názov územia, ktoré sa z prevažnej časti rozkladá na území dnešnej Zakarpatskej oblasti Ukrajiny, čiastočne na území dnešného Prešovského a Košického kraja na Slovensku, malou časťou tiež na území Poľska a župy Maramureș v Rumunsku. 
Názvoslovie.
V zásade platí, že Ukrajina a jej priaznivci používali názvy začínajúce sa na "Zakarpat-", kým krajiny na západ (logicky) používali názvy začínajúce sa na "Podkarpat-". Vzhľadom na to, že Podkarpatská Rus bola počas svojej histórie súčasťou mnohých štátnych útvarov v mnohých podobách, oficiálne pomenovanie územia sa menilo v závislosti od politickej situácie.
Dejiny.
Slovanské osídlenie a začlenenie do Uhorska.
Slovanské kmene sa na území Podkarpatskej Rusi začali usadzovať okolo 6. storočia nášho letopočtu, po nájazdoch Hunov. V 7. a 8. storočí sa na úpätí Karpát usadzovali vo väčšej miere ďalšie slovanské kmene (Pozri aj Bieli Chorváti). Územia a jeho obyvatelia nikdy neboli súčasťou východoslovanských štátnych útvarov, ani Kyjevskej Rusi. Takmer celé územie bolo súčasťou Veľkej Moravy v čase jej rozkvetu za vlády Svätopluka v rokoch 871894. Kontrolu nad časťou územia (brehy rieky Tisa) mala koncom 9. storočia tiež Bulharská ríša vedená cárom Simeonom I.
Maďari prekročili Karpaty okolo roku 896. Mnohí z nich sa usadili na tomto území a splynuli s pôvodným slovanským obyvateľstvom. Podľa najstaršej dochovanej uhorskej kroniky sa Maďari práve od tohto momentu začali nazývať Uhrami. Zo spojenia slov Ung a Vár vznikol názov Ungvára/Ungvar, ktorý vo forme Hungaria ostal ako medzinárodný názov Maďarskej republiky aj po rozpade Rakúsko-Uhorska. Od 10. storočia bolo územie súčasťou Uhorska. Etnická rozmanitosť sa ešte rozšírila príchodom približne 40 000 Kumánov, ktorí sa na území usadili po porážke kyjevským veľkokniežaťom Vladimírom II. Monomachom v 12. storočí a najmä po ich definitívnej porážke Mongolmi v roku 1238. Poskytnutie azylu Kumánom uhorským kráľom Belom IV. sa stalo zámienkou pre mongolský vpád do Uhorska v rokoch 12411242. Černigovské knieža Rostislav I. Michajlovič bol bánom časti územia v rokoch 12431261, za vlády svojho svokra, uhorského kráľa Bela IV.
Súčasť Sedmohradska a Habsburskej ríše.
Od roku 1490 bolo Uhorsko súčasťou česko-uhorskej personálnej únie, ktorú vytvoril Vladislav II. Jagelovský. Avšak po smrti Ľudovíta II. v bitke pri Moháči (1526) nastal zápas o vládu nad Uhorskom medzi Ferdinandom I. Habsburským a Jánom Zápoľským, ktorý vo februári 1528 uzavrel vazalský vzťah so sultánom Osmanskej ríše. Boje sa skončili uzavretím mieru vo Veľkom Varadíne (dnes mesto Oradea na severozápade Rumunska) 24. februára 1538, podľa ktorého sa navzájom uznali za legálnych vládcov a rozdelili si krajinu. Územie Podkarpatskej Rusi spolu s ďalšími územiami na severovýchode Uhorska a Sedmohradskom pripadli do Zápoľského doživotnej držby. Podľa mierovej zmluvy malo po jeho smrti toto územie pripadnúť Ferdinandovi, ktorý bol viazaný odškodnením Zápoľského dedičov majetkami v iných častiach ríše.
S tým avšak nesúhlasila skupina sedmohradských šľachticov, prívržencov vdovy Izabely Jagelovskej a jej syna Jána Žigmunda, ktorý sa narodil len 14 dní pred smrťou Jána Zápoľského. Na obranu svojich záujmov požiadali sultána o vojenskú podporu. Osmani po porážke 25 tisícovej žoldnierskej armády pri Budíne (29. august 1541) utvorili v južnej časti Uhorska svoju provinciu (ejálet) a ďalšími nájazdmi oslabovali postavenie kráľovského Uhorska. Časť Podkarpatskej Rusi sa dostala do držby Sedmohradského kniežatstva, zvyšok ostal súčasťou habsburskej monarchie. V tomto období dochádza k formovaniu významnej rusínskej kultúrnej a náboženskej identity. Brest-litovská únia z roku 1595 a Užhorodská únia (1646) deklarovali rozhodnutie pravoslávnych cirkví Podkarpatskej Rusi prijať patriarchát rímskeho pápeža, čím boli v praxi vytvorené východné katolícke cirkvi (rusínska katolícka cirkev a ukrajinská gréckokatolícka cirkev).
Neskôr pripadlo celé územie Podkarpatskej Rusi Sedmohradsku do roku 1648. V rokoch 16821685 patrila severozápadná časť kniežaťu Imrichovi Tökölimu, vodcovi piateho protihabsburského stavovského povstania, zatiaľ čo juhovýchodná časť bola stále súčasťou Sedmohradska. Až v roku 1699 sa stalo celé územie súčasťou Habsburskej monarchie.
Medzi rokmi 1850 a 1860 po protihabsburskej revolúcii z rokov 18481849, bolo Uhorsko rozdelené na päť vojenských celkov, pričom Podkarpatská Rus patrila pod veliteľstvo v Košiciach. Po obnovení župného zriadenia až do zániku monarchie patrilo územie Podkarpatskej Rusi pod Berežskú, Marmarošskú, Ugočskú a Užskú župu.
Národnoemancipačné snahy a aktivity rusínskej emigrácie (1917 – 1918).
Podľa sčítania obyvateľov z roku 1910 v tejto časti Rakúsko-Uhorska žilo 319 361 Rusínov, 169 434 Maďarov, 84 697 Židov, 62 187 Nemcov, 15 387 Rumunov, 4057 Slovákov a 1602 príslušníkov iných národností,napríklad aj malý počet Ukrajincov, pričom Rusíni obývali predovšetkým vidiecke oblasti, keďže populáciu miest tvorili v prevažnej miere Maďari, Židia a Nemci. Teda Ukrajinci, podobne ako aj pri ďalšom sčítaní v roku 1921 , tvorili len zanedbateľnú časť populácie Podkarpatskej Rusi.
 Situácia na území Podkarpatskej Rusi počas prvej svetovej vojny neposkytovala priestor na rozvinutie emancipačných snáh tu žijúcej rusínskej národnosti. Perzekúcii uhorských úradov boli vystavovaní hlavne rusínski pravoslávni duchovní a intelektuáli (učitelia, právnici a pod.), ktorí boli hromadne zatýkaní a transportovaní do väzníc v západnej časti monarchie, čo bolo odôvodnené obvineniami zo špionáže a kolaborácie s ruskou armádou. Najväčšie množstvo Rusínov bolo internovaných z Haliče, Bukoviny a ruskými zajatcami v tábore Talerhof v Štajersku, pričom odhady hovoria o 1915 až 5000 väzňoch z 151 rusínskych obcí.
Z tohto dôvodu do novembra 1918 zohrávala hlavnú úlohu reprezentácie Podkarpatskej Rusi početná rusínska emigrácia v Spojených štátoch, ktorá avšak spočiatku nebola názorovo jednotná. 13. júla 1917 v New Yorku zasadal rusky orientovaný Rusínsky kongres. Svoju žiadosť o "„čo najužšiu autonómiu a zjednotenie so staršou sestrou – veľkým demokratickým Ruskom“" adresoval vedúci reprezentant kongresu Nikolaj Pačuta Ministerstvu zahraničných vecí Spojených štátov a veľvyslanectvám európskych štátov v USA. Túto iniciatívu avšak prekazil boľševický prevrat v Rusku, ako aj odmietavý postoj rusínskej gréckokatolíckej cirkvi v USA, požadujúcej autonómiu v rámci Uhorska, a diplomacie dohodových štátov, ktoré nechceli pripustiť posunutie ruských hraníc do strednej Európy.
Najdôležitejším krokom emigrácie bolo utvorenie Americkej národnej rady Uhro-Rusínov (skratka ANRUR), ktorá vznikla na schôdzi delegátov rusínskych svetských a náboženských spolkov 23. júla 1918 v Homesteade v Pensylvánii. ANRUR sa vyhlásila za jediný legitímny orgán reprezentujúci rusínskych emigrantov z Uhorska a prijala tzv. "Homesteadskú rezolúciu", podľa ktorej, ako to uvádza vo svojich poznámkach Tomáš Garrigue Masaryk, "„pokiaľ nebude možná úplná samostatnosť, Rusíni sa majú spojiť so svojimi bratmi v Haliči a Bukovine. Ak nebude možné ani to, má im byť udelená autonómia. Nespomína sa v ktorom štáte.“" Zatiaľ čo časť predstaviteľov ANRUR bola vďaka konexiám s americkými Slovákmi naklonená plánu Česko-slovenskej národnej rady, predovšetkým konzervatívni gréckokatolícki klerikáli zaujímali opačné (proruské a proukrajinské) stanovisko, poukazujúc na územné spory so Slovákmi ohľadne zemplínskej, šarišskej, spišskej, abovskej, boršodskej a užskej župy.
Významnú diplomatickú iniciatívu vo vedení ANRUR vyvinul právnik Grigorij Žatkovič, ktorý po rokovaniach s americkým prezidentom Woodrowom Wilsonom a zástupcom Česko-slovenskej národnej rady Tomášom Garriguom Masarykom vyvodil ako najrealistickejšiu alternatívu spojenie Podkarpatskej Rusi s Česko-slovenskou republikou (ČSR) na báze autonómie. Rozhodujúcim faktorom bola aj Masarykova naklonenosť tejto myšlienke, ktorý to vnímal ako zlepšenie geopolitickej situácie vznikajúcej ČSR, keďže by jej hranice siahali až k Rumunsku – potencionálnemu spojencovi. Tento zámer následne podporil plebiscit amerických Rusínov, v ktorom 67 % súhlasilo s pripojením k ČSR, 28 % sa vyslovilo k spojeniu s Ukrajinou a 2 % uprednostňovalo samostatný štát. Tendencie na spojenie s Maďarskom, Poľskom alebo Ruskom boli marginálne (len po 1 % hlasov v plebiscite). Americké rokovania boli uzavreté koncom decembra 1918 a ANRUR pristúpila k vyslaniu delegácie do Podkarpatskej Rusi.
Začlenenie do Česko-slovenskej republiky (1919 – 1938).
Na domácej politickej scéne Podkarpatska sa situácia skomplikovala. Hlavným faktorom bola snaha budapeštianskej vlády zachovať celistvosť Uhorska a tiež prílišná názorová nejednotnosť domácich rusínskych aktivistov, ktorá sa prejavila vznikom viacerých národných rád s piatimi odlišnými štátoprávnymi koncepciami: orientáciou na Maďarsko, Rusko, Ukrajinu, ČSR a napokon utvorenie samostatného štátu. Najväčšiu podporu napokon získal návrh autonómie v rámci ČSR, čo bolo ovplyvnené nepriaznivým politicko-hospodárskym vývojom v Rusku, nestabilitou novovytvorenej Ukrajinskej ľudovej republiky a Západoukrajinskej ľudovej republiky a širokou diplomatickou podporou česko-slovenského variantu štátmi Dohody. Tie sa vyslovili za tento variant hlavne z dôvodu, že ČSR bola najstabilnejší a hospodársky najsilnejší štát oblasti, čo bolo pre viacnárodnostné a zaostalé Podkarpatsko dôležité.
Naďalej predstavovala hrozbu maďarská iniciatíva za zachovanie celistvosti uhorského územia. Keďže reálnou mocou na tomto území oplývali maďarské úrady, dohodové mocnosti nariadili obsadzovanie Podkarpatskej Rusi česko-slovenským vojskom, ktoré začalo príchodom 31. česko-slovenského pluku do Užhorodu 12. januára 1919. Situáciu skomplikovala aktivita rumunskej armády, ktorá obsadila Marmarošskú župu, juhovýchodné územie Podkarpatska, a definitívne sa stiahla až na jeseň 1920.
Potom, čo česko-slovenské vojská oblasť roku 1919 obsadili, odhlasovala Ústredná národná rada Karpatských Rusínov v Užhorode 8. mája 1919 pričlenenie k Česko-Slovensku. Definitívne vyriešenie situácie na diplomatickom poli nastalo po podpise Saintgermainskej mierovej zmluvy 10. septembra 1919, ktorej súčasťou bola aj tzv. minoritná zmluva.
Začlenené územie predstavovalo 12 617 km2 s 487 obcami a 585 500 obyvateľmi, z ktorých bolo 372 500 Rusínov. Tieto zmeny boli zo strany Maďarska garantované až Trianonskou mierovou zmluvou podpísanou 4. júna 1920. Do ČSR avšak nebol zaradený rusínsky región severných svahov Karpát, tzv. Lemkovina, a to aj napriek želaniu rusínskej reprezentácie o "„spojenie všetkých Rusínov v Česko-Slovensku.“" Dôvodom boli územné nároky Poľska na túto, keďže česko-slovenská vláda po spore o Tešínsko nechcela vyvolať ďalší diplomatický konflikt.
7. novembra 1919 bol vydaný "Generálny štatút pre organizáciu a administráciu Podkarpatskej Rusi", ktorý ale nemal právnu autoritu zákona alebo nariadenia, bol len deklaráciou s provizórnym charakterom. Názov krajiny stanovil na Podkarpatská Rus (umožnil používať aj skrátený názov Rusínsko), za oficiálny jazyk bol stanovený „ľudový jazyk rusínčina“, avšak keďže chýbala jeho kodifikovaná podoba, v školách sa vyučovala modifikovaná ruština. V sčítacích hárkoch pri sčítaniach ľudu sa Rusíni viedli ako „Rusi”. Na čele dočasnej správy územia stál veliteľ česko-slovenskej armády na tomto území, teda francúzsky generál Edmond Hennocque. Vláda ČSR vymenovala administrátora krajiny ako dočasného guvernéra Podkarpatskej Rusi, ktorého hlavnou úlohou mala byť príprava autonómneho zriadenia. Taktiež bolo ustanovené dočasné Direktórium ako päťčlennú autonómnu vládu – poradný zbor v jazykových, školských, cirkevných a samosprávnych veciach. Reálne ale Direktórium nebolo rešpektované a všetky opatrenia uskutočňoval administrátor krajiny v úzkej spolupráci s generálom Hennocquerom.
Tento stav vyvolal rozpory v Centrálnej rusínskej národnej rade (skratka CRNR), ktoré oslabili vyjednávaciu pozíciu Rusínov voči česko-slovenskej vláde. Aj napriek Žatkovičovmu protestu sa nepodarilo Podkarpatskej Rusi zabezpečiť autonómiu deklarovanú v minoritnej Saintgermainskej zmluve. Najvyšším zákonodarným orgánom mal byť snem, ktorého ustanovenia však nadobúdali platnosť až po podpise prezidenta a taktiež mohol ústavný súd rozhodnúť o neplatnosti zákona vydaného snemom. Funkcia guvernéra, ktorý mal byť pôvodne zodpovedný len snemu, bola obmedzená – mal byť menovaný prezidentom na návrh vlády, teda de facto bol plne závislým od česko-slovenskej vlády. Snem taktiež nemohol určovať počet poslancov ani senátorov, ktorí mali Podkarpatskú Rus zastupovať v Národnom zhromaždení. Na protest proti nesplneným požiadavkám na autonómiu podal guvernér Žatkovič demisiu, ktorá bola prijatá 16. apríla 1921. Znechutený z nekompromisnej centralistickej politiky vlády sa rozhodol vrátiť k svojej právnickej praxi do Pittsburghu v Pensylvánii, čím domáca rusínska politická scéna stratila významného diplomata. Až do roku 1923 bola zachovaná provizórna vojenská diktatúra, vláda generála Hennocquera v spolupráci s viceguvernérom Petrom Ehrenfeldom, pričom miesto guvernéra zostalo neobsadené. Napokon, v roku 1923 získala Podkarpatská Rus desať mandátov v Poslaneckej snemovni Národného zhromaždenia.
V roku 1921 bolo správne zriadenie zreorganizované do troch žúp: Užhorodská (Užská) so sídlom v Užhorode, Berežská (Mukačevská) so sídlom v Mukačeve a Veľkosevľušská (Marmarošská) so sídlom vo Velkej Sevljuši; Veľkosevľušská vznikla zlúčením častí Ugočskej a Marmarošskej župy. V roku 1926 zlúčili všetky tri existujúce župy do Karpatoruskej župy so sídlom v Mukačeve.
V rámci reformy verejnej správy bolo v roku 1927 doterajšie župné zriadenie nahradené krajinskú správou s okresmi ako nižšími administratívnymi jednotkami. ČSR bola rozdelená na 4 krajiny – Čechy, Moravskosliezsko, Slovensko a Podkarpatská Rus. Na čele krajiny stál krajinský prezident sídliaci v Užhorode, ktorý bol menovaný prezidentom a zodpovedal sa ministrovi vnútra. Reálne tak stratil guvernér svoje právomoci. Taktiež bolo zriadené 18-členné krajinské zastupiteľstvo, ktoré však zastávalo len úlohu poradného úradu krajinského prezidenta a mohlo byť kedykoľvek rozpustené česko-slovenskou vládou, aj bez udania dôvodu.
Ekonomické a politické reálie Podkarpatskej Rusi v ČSR.
Celkovú situáciu tohto regiónu sťažovala značná hospodárska zaostalosť aj nízka politická gramotnosť väčšiny tunajšieho obyvateľstva. Napr. v roku 1932 bolo na Podkarpatskej Rusi len 19 km ciest na 100 km2 (oproti tomu na Slovensku 30 km a v Čechách 70 km). Priemysel zamestnával v roku 1926 len 7000 ľudí, väčšina pracovala v lesníctve a poľnohospodárstve. V celom regióne chýbal priemyselný podnik s viac než 100 zamestnancami. Aj napriek nekompromisnej centralistickej politike boli vládou ČSR prijaté opatrenia, ktoré znamenali ekonomický a kultúrny rozvoj, čím sa zvýšila aj životná úroveň obyvateľstva a to do značnej miery oproti predchádzajúcemu stavu. Hospodárske zaostávanie regiónu voči ostatným častiam ČSR ale naďalej pretrvávalo.
Zaostalosť Podkarpatskej Rusi sa pričinila o skutočnosť, že medzi tunajším obyvateľstvom si získavala značnú podporu Komunistická strana Česko-Slovenska, ktorá sa zasadzovala o pripojenie územia k Sovietskemu zväzu. Na príkaz z Moskvy riadenej Kominterny vyvolávala protestné pochody a demonštrácie. Táto propagandistická politika mala za úlohu zakryť kontrast s hladomorom na Ukrajine, ktorý bol vyvolaný kolektivizačnou politikou boľševikov.
Celkovo sa na Podkarpatsku vyvinulo veľa strán, z ktorých najdôležitejšie boli strany ukrajinofilov, rusofilov, komunistov a Maďarov. Ukrajinofili, zastúpení Národnou kresťanskou stranou Augustína Vološina, boli spravidla gréckokatolíci a chceli autonómiu v rámci Česko-Slovenska (čiastočne však pričlenenie k Ukrajine). Rusofili, zastúpení Poľnohospodárskou federáciou Andreja Brodiho respektíve fašistickou stranou Fenčíka, boli spravidla pravoslávni a tiež chceli autonómiu. Maďarov zastupovala Zjednotená maďarská strana, ktorá vo voľbách získavala stálych 10 % miestnych hlasov a bola neustále v opozícii proti Prahe. Vo voľbách 1935 získali strany, ktoré podporovali vládu v Prahe len 25 % hlasov a 63 % pripadlo odporcom Prahy, čiže komunistom (25 % hlasov), maďarskej strane a autonomistickým zoskupeniam.
Kvôli silnej kultúrnej a jazykovej príbuznosti tunajšieho obyvateľstva s Ukrajincami, Lemkami a Bojkami v Sovietskom zväze a v Poľsku boli pre toto územie charakteristické secesionistické (nezávislosť hľadajúce, odštiepenecké) tendencie.
Vyhlásenie autonómie (1938).
Keď začiatkom októbra susedné Slovensko vyhlásilo v rámci Česko-Slovenska autonómiu, získalo autonómne postavenie aj Podkarpatsko a 11. októbra 1938 bola vytvorená prvá autonómna vláda pod vedením Andreja Brodiho. 26. októbra nasledovala ďalšia pod vedením Augustína Vološina. V novembri bolo územie premenované na Karpatskú Ukrajinu.
Vyhlásenie nezávislosti a maďarská okupácia (1938 – 1944).
2. novembra 1938 sa na základe prvej Viedenskej arbitráže juhovýchodná časť územia stala súčasťou Maďarska. Novým sídlom úradov sa stal Chust. Cieľom Maďarska bola naďalej obnova bývalého veľkého Uhorska. Najskôr sa rozhodlo o pričlenení Podkarpatska, čo malo Maďarsku umožniť spoločnú hranicu so spriateleným Poľskom a umožniť získať prístup k prameňom Tisy. Preto hneď po arbitráži Maďarsko rozpútalo v tlači kampaň proti údajným „macedónskym pomerom” v Podkarpatsku. Napriek dôrazným varovaniam Nemecka a Talianska, ako aj explicitnému zákazu prvej viedenskej arbitráže, maďarská vláda pripravovala intervenciu. Od útoku ale musela odstúpiť, nakoľko Nemecko a Taliansko z obavy pred medzinárodnej diskreditácii po arbitráži zakročili voči maďarskému plánu (20. november 1938).
Keď 14. marca 1939 Slovensko vyhlásilo nezávislosť a 15. marca Nemci v Česku vytvorili Protektorát Čechy a Morava, vyhlásilo Podkarpatsko 15. marca nezávislosť. No ešte v ten istý deň ho Maďarsko napadlo a do 18. marca obsadilo. Maďarská armáda pri postupe narazila na ozbrojený odpor miestnych obyvateľov, ktorý ale nedokázal zabrániť obsadeniu celého územia.
Už 15. marca Maďarsko obsadilo aj časť východného Slovenska. Keďže nenastala žiadna podstatná reakcia, 23. marca začalo z Podkarpatska veľký útok na Slovensko s cieľom "„postúpiť tak ďaleko na západ, ako sa len dá”". Po nasledujúcej maďarsko-slovenskej vojne, Nemecko prinútilo Maďarsko prestať s vojenskými akciami a pristúpiť k rokovaniam. Tie prebiehali 27. marca až 4. apríla 1939 a ich výsledkom bolo získanie územia najvýchodnejšieho Slovenska (2) so 69 630 obyvateľmi (Slováci a Rusíni).
Druhá svetová vojna a pripojenie k ZSSR (1944 – 1946).
Po nemeckej okupácii Maďarska 19. marca 1944 bolo z Podkarpatska v apríli a máji 1944 deportovaných vyše 100 000 Židov do nemeckých koncentračných táborov. Na jeseň Červená armáda postupujúca z východu vyhnala z územia veľa Nemcov a Maďarov.
Po obsadení Sovietmi bolo územie opäť súčasťou obnovovaného Česko-Slovenska. Na územie bola vyslaná delegácia česko-slovenskej vlády z Londýna na čele s ministrom Františkom Němcom a generálom Antonínom Hasalom, aby tu začala preberať česko-slovenskú správnu a brannú moc. Skutočnú moc však mali národné výbory, ktoré všade vznikali. Sovieti systematicky znemožňovali, aby národné výbory nadviazali kontakt s česko-slovenskými úradmi. Edvard Beneš zakázal činnosť maďarských, nemeckých a rusofilských strán aj fašistickej strany Fenčíka – ostali len komunisti a priaznivci Prahy.
26. novembra 1944 sa prvý zjazd národných výborov Zakarpatskej Ukrajiny v Mukačeve na podnet komunistov z Mukačeva vyslovilo za pričlenenie k Sovietskemu zväzu opäť pod názvom Zakarpatská Ukrajina. Zjazd zvolil Národnú radu a prijal manifest "O opätovnom zjednotení Zakarpatskej Ukrajiny so sovietskou Ukrajinou". Národná rada prerušila styky s reprezentáciou obnovovaného Česko-Slovenska a Podkarpatská Rus de facto prestala byť súčasťou Česko-Slovenska.
Po následných rokovaniach medzi Česko-Slovenskom a Sovietskym zväzom, pri ktorých komunisti presvedčili Edvarda Beneša, aby odstúpil územie Sovietskemu zväzu. Formálne sa tak stalo v júni 1945, teda až po oficiálnom skončení druhej svetovej vojny (z dôvodov zrušenia platnosti Mníchovskej dohody a reštaurácie Česko-Slovenska v pôvodných predmníchovských hraniciach). Reálne však bolo od roku 1944 územie pod kontrolou Sovietov.
Košický vládny program z 5. apríla 1945 riešil vzťah Česko-Slovenska k Podkarpatskej Rusi v článku VII nasledovne:
29. júna 1945 bola v Moskve uzavrená zmluva medzi ČSR a ZSSR o Zakarpatskej Ukrajine. Bolo dohodnuté, že Zakarpatská Ukrajina (pomenovanie v zmluve) sa včleňuje do Ukrajinskej sovietskej socialistickej republiky. Realizovanie zmluvy bolo dané ústavným dekrétom prezidenta č. 60/1945 Zb. zo dňa 1. septembra 1945 a ústavným zákonom č. 2/1946 Zb. z 22. novembra 1945 o úprave hraníc so ZSSR schváleným dočasným Národným zhromaždením, ktorým bol so zmluvou vyjadrený súhlas a potvrdená zmena hraníc ČSR.
V roku 1946 bolo územie v rámci ZSSR začlenené do Ukrajinskej sovietskej socialistickej republiky (pozri aj Zakarpatská oblasť). Početní Česi a Slováci žijúci v Podkarpatsku dostali možnosť získať česko-slovenské občianstvo.
Po rozpade ZSSR (1991 – súčasnosť).
V roku 1991 v referende 78 % obyvateľov požadovalo autonómiu, ktorá nebola doteraz udelená.

</doc>
<doc id="6268" url="https://sk.wikipedia.org/wiki?curid=6268" title="Slovenský jazyk">
Slovenský jazyk



</doc>
<doc id="6269" url="https://sk.wikipedia.org/wiki?curid=6269" title="Slovenčina">
Slovenčina

Slovenčina patrí do skupiny západoslovanských jazykov (spolu s češtinou, poľštinou, hornou a dolnou lužickou srbčinou a kašubčinou).
Počty hovoriaciach.
Po slovensky sa hovorí na Slovensku (5 miliónov ľudí) a ďalej v týchto krajinách ("uvedené sú počty zahraničných Slovákov odhadované krajinskými spolkami a zastupiteľskými úradmi) oficiálne údaje za rok 2000/2001":
ešte Bulharsko, Francúzsko, Nemecko, Belgicko, Škandinávia, Taliansko, Švajčiarsko, Holandsko, Cyprus, Rusko, Izrael, JAR, Argentína, Brazília, Uruguaj, Austrália, Nový Zéland, Spojené kráľovstvo a v ďalších krajinách. Celkový odhadovaný počet osôb slovenského pôvodu v zahraničí roku 2001 je 2 016 000.
Slovenčina ako úradný jazyk.
Slovenčina je oficiálne úradným jazykom Slovenska, Vojvodiny a od 1. mája 2004 jedným z jazykov Európskej únie. Jazykový kód alebo po anglicky Language Code je sk príp. slk podľa ISO 639. Slovenčina je známa ako „esperanto“ slovanských jazykov, vníma sa ako najzrozumiteľnejšia aj pre používateľov iných slovanských jazykov.
V súvislosti so širokou zrozumiteľnosťou slovenčiny umožňuje český právny poriadok používať slovenčinu, na rozdiel od iných menšinových jazykov, bez prekladateľa či tlmočníka v právnych a úradných úkonoch. Týka sa to mnohých aspektov spoločenského života na celom území Česka. Napríklad Správny poriadok (zákon č. 500/2004 Zb.) stanovuje: "V řízení se jedná a písemnosti se vyhotovují v českém jazyce. Účastníci řízení mohou jednat a písemnosti mohou být předkládány i v jazyce slovenském" (§16, odsek 1).
Počet slovenských slov fungujúcich alebo aspoň raz použitých v písaných textoch súčasnej slovenčiny nachádzajúcich sa v Slovenskom národnom korpuse môžeme odhadovať na viac ako 3 milióny (podľa jednotlivých tvarov) alebo približne 2 milióny (podľa počtu základných tvarov, v ktorých sú obsiahnuté všetky ich tvary nachádzajúce sa v textoch korpusu).
Kodifikačné príručky.
Kodifikačné príručky určujú, ktoré slová a tvary sa v slovenčine považujú za spisovné. Ide o 4 zákonom predpísané knihy:
Podľa platného nariadenia Ministerstva kultúry Slovenskej republiky z roku 2021 sú v "týchto kodifikačných príručkách [...] zahrnuté všeobecne platné a všeobecne záväzné normy slovenského spisovného jazyka".
Nárečia.
Slovenské nárečia sa navzájom značne rôznia a delia sa na 3 skupiny:
Abeceda.
Slovenčina používa abecedu zloženú z modifikovaných latinských písmen. Modifikácie spočívajú v používaní diakritických znamienok: dĺžňa, mäkčeňa, dvojbodky a vokáňa. Na označenie jednej hlásky sa zvyčajne používa jedno písmeno.
Malá slovenská abeceda vo svojom poradí:
 a á ä b c č d ď dz dž e é f g h ch i í j k l ĺ ľ m n ň o ó ô p q r ŕ s š t ť u ú v w x y ý z ž
Hláskoslovie.
V slovenskom hláskosloví rozlišujeme:
Spoluhlásky "q", "w" a "x" sa používajú len v slovách cudzieho pôvodu. Z historických dôvodov sa však v slovenských textoch (najmä vo vlastných menách) používajú aj české hlásky "ě", "ř", "ů" a nemecké hlásky "ö" a "ü".

</doc>
<doc id="6270" url="https://sk.wikipedia.org/wiki?curid=6270" title="Francúzsky jazyk">
Francúzsky jazyk



</doc>
<doc id="6271" url="https://sk.wikipedia.org/wiki?curid=6271" title="Francúzština">
Francúzština

Francúzština je románsky jazyk, ktorým sa hovorí najmä vo Francúzsku, Belgicku, Švajčiarsku, Kanade, Luxembursku a v niekoľkých krajinách v Afrike.
Pôvod.
Prvopočiatky vývoja francúzštiny ako románskeho jazyka sú spájané s postupným prenikaním rímskeho vojvodcu Iulia Caesara do Galie v rokoch 58 pred n.l. až 52 pred n.l. Rimania so sebou priniesli svoj talent pre správu územia a ako víťazi sa ujali administratívy v krajine. Úradným jazykom sa stala latinčina (najmä vo forme hovorenej "vulgárnej latinčiny"). Pôvodné keltské obyvateľstvo sa snažilo jazyk svojich dobyvateľov naučiť, pretože im umožňoval dostať sa na dobre platené a rešpektované pozície úradníkov a takisto získať status rímskeho občana. 
Pôvodný keltský jazyk Galov prežíval aj naďalej, a to prevažne v hovorenej podobe na vidieku, ale aj v mestských domácnostiach.
Tento proces, ktorý sa označuje ako romanizácia, prebiehal od juhu krajiny a rozdiely v nárečiach možno pozorovať ešte dnes. Tzv. provensalčina, nárečie kraja Provence, je svojou výslovnosťou veľmi podobné taliančine.
Obdobie Germánov.
Germáni prenikali na galské územia v neskorom staroveku. Vulgárna latinčina sa postupne vytráca a prežíva iba vo forme latinčiny klasickej, ktorá sa stala od roku 313 vyhlásením Milánskeho ediktu jediným jazykom bohoslužieb. 
Krajina je relatívne roztrieštená a vyvíjali sa miestne nárečia ("patois"), z ktorých najvýznamnejšie je nárečie Île-de-France. Postupne sa utvárajú tri hlavné jazykové oblasti:
Vplyv germánskych jazykov na francúzštinu
Obdobie šírenia kresťanstva.
V roku 496 si franský kráľ Chlodovik I. berie za manželku burgundskú kňažnú Klotildu a preberá aj jej katolícku vieru. Tak sa katolícke kresťanstvo stáva oficiálnym náboženstvom Franskej ríše. Znovu sa vracia vplyv latinčiny, ktorá sa vyvíja do rôznych nárečí. 
Francúzština vo svete.
Z francúzštiny pochádza veľká časť medzinárodných slov – až 70 % slov v dnešnej angličtine má francúzsky (a sprostredkovane cez francúzštinu vlastne latinský) pôvod. Francúzština je medzinárodným diplomatickým jazykom, komunikačným jazykom EÚ, NATO, OSN a ďalších podobných organizácií, dnes je však vytlačovaná angličtinou, vďaka ktorej jej význam upadá (napriek snahe francúzskej vlády podporovať šírenie jazyka v zahraničí).

</doc>
<doc id="6272" url="https://sk.wikipedia.org/wiki?curid=6272" title="Anglický jazyk">
Anglický jazyk



</doc>
<doc id="6273" url="https://sk.wikipedia.org/wiki?curid=6273" title="Angličtina">
Angličtina

Angličtina je významný západogermánsky jazyk. Pôvodne sa ním hovorilo v ranom stredoveku v Anglicku, ale v novoveku sa stal aj hlavným jazykom Írska, USA, Kanady, Austrálie, Nového Zélandu, významným jazykom rôznych (bývalých) britských kolónií a nakoniec aj popredným jazykom medzinárodnej komunikácie. Po anglicky hovoriace osoby sa nazývajú anglofóni. 
Etymológia.
Jazyk je pomenovaný po Angloch, čo bol jeden zo starogermánskych kmeňov, ktoré sa v 5. storočí po Kr. sťahovali na ostrov Veľká Británia. Etymológia názvu Anglovia je sporná.
Klasifikácia a vzťah k iným jazykom.
Angličtina je indoeurópsky jazyk a patrí do západogermánskej skupiny germánskych jazykov. 
V rámci západogermánskych jazykov angličtina (vrátane škótčiny) tvorí spolu s frízštinou tzv. anglofrízske jazyky. Jazykom najviac príbuzným s angličtinou je teda frízština. Podľa niektorých názorov je angličtina blízko príbuzná aj s dolnou nemčinou a v rámci dolnej nemčiny najmä s dolnosaskými nárečiami nemčiny. Následne je angličtina najviac príbuzná s ostatnými západogermánskymi jazykmi, t. j. s (ostatnou) nemčinou a s holandčinou. 
Slovnú zásobu angličtiny neskôr ovplyvnila okrem iného staroseverčina (severogermánsky jazyk), latinčina a francúzština.
Rozšírenie a postavenie.
Angličtina je podľa počtu hovoriacich najpoužívanejším jazykom a po štandardnej čínštine a španielčine tretím najviac hovoreným rodným jazykom na svete. Je to najrozšírenejší druhý jazyk a je buď úradným jazykom, alebo jedným z úradných jazykov v takmer 60 zvrchovaných štátoch. Existuje viac ľudí, ktorí sa ho naučili ako druhý jazyk, než rodených hovoriacich. K roku 2005 sa odhadovalo, že po anglicky hovorilo viac ako 2 miliardy ľudí. Angličtina je hlavným materinským jazykom v Spojených štátoch, Spojenom kráľovstve, Kanade, Austrálii, na Novom Zélande a v Írsku a bežne sa ním hovorí v niektorých oblastiach Karibiku, Afriky a južnej Ázie. Je jedným z úradných jazykov OSN, Európskej únie a mnohých ďalších svetových a regionálnych medzinárodných organizácií. Je to najrozšírenejší germánsky jazyk, ktorý predstavuje najmenej 70 % hovoriacich tohto indoeurópskeho obyvateľstva. 
Variabilita.
Variabilita medzi nárečiami angličtiny používanými v rôznych štátoch a regiónoch - z hľadiska fonetiky a fonológie a niekedy aj slovnej zásoby, frazémy, gramatiky a pravopisu - zvyčajne nebráni porozumeniu hovoriacich iných dialektov, aj keď môže dôjsť k vzájomnej nezrozumiteľnosti na krajných koncoch dialektového kontinua.
Dejiny.
Najstaršia fáza angličtiny (5. - 11./12. storočie) sa nazýva stará angličtina (=anglosaština; po anglicky "Old English", "Anglo-Saxon"). Stará angličtina vznikla postupne v 5. až 7. storočí viac-menej splynutím západogermánskych jazykov (či nárečí) Sasov, Anglov a Jutov, ktorí prišli do dnešného východného Anglicka v 5. storočí z dnešného severozápadného Nemecka. Prvé súvislé písomné texty starej angličtiny sú doložené z 8. storočia (sčasti ako opisy zo 7. storočia). Stará angličtina sa na ostrove Veľká Británia rozšírila jednak vytlačením pôvodného keltského obyvateľstva a jednak postupnou asimiláciou pôvodného obyvateľstva, pričom pôvodní obyvatelia postupne prijali jazyk a kultúru novej vládnucej vrstvy. Stará angličtina pripomínala niektoré dnešné nárečia severozápadného pobrežia Nemecka a Holandska (resp. Frízska). Neskorá stará angličtina prevzala časť slovnej zásoby a gramatiky zo staroseverčiny, ktorú používali Vikingovia usídlení predovšetkým v severnejších oblastiach ostrova Veľká Británia a pri východnom pobreží až k dnešnému Londýnu v historickej oblasti dnes známej ako Danelaw. Písaná stará angličtina si dlho udržovala svoju syntetickú štruktúru a viac-menej bola tvorená jedným literárnym štandardom. Hovorená stará angličtina naopak túto štruktúru postupom času strácala a stávala sa viac analytickou. Opustila komplexnejší systém práce s podstatnými menami a začala sa viac spoliehať na predložky a pevný slovosled. 
Stredná angličtina ("Middle English") sa začala koncom 11. storočia dobytím Anglicka Normanmi, niektoré zdroje jej začiatok však kladú až do polovice 12. storočia. Stredná angličtina bola ovplyvnená starou francúzštinou, najmä prostredníctvom jej staronormanského dialektu. 
Od konca 15. storočia dodnes trvá fáza angličtiny nazývaná moderná angličtina (nová angličtina; "Modern English") v širšom zmysle. Táto sa delí na dve menšie fázy:
Moderná anglická gramatika (a do značnej miery už gramatika strednej angličtiny) je výsledkom postupnej zmeny z typického indoeurópskeho jazyka so značením na závislom člene ("dependent-marking language") s bohatou inflexnou morfológiou a relatívne voľným slovosledom na prevažne analytický jazyk s malým množstvom skloňovania, pomerne ustáleným slovosledom a zložitou syntaxou. Moderná angličtina sa pri vyjadrovaní zložitých časov, vidov a slovesných spôsobov viac spolieha na pomocné slovesá a slovosled, ako aj na pasívne konštrukcie, opytovacie prostriedky a sčasti zápor.
Angličtina sa od 17. storočia šíri po celom svete jednak osídľovaním Severnej Ameriky a Austrálie anglicky hovoriacimi osobami a jednak globálnym vplyvom Britského impéria a Spojených štátov. Angličtina sa postupne stala popredným jazykom medzinárodnej komunikácie a "linguou franca" v mnohých regiónoch a odboroch, napríklad v prírodných vedách, v informatike, práve, ekonómii či diplomacii. 
Slovná zásoba.
Slovná zásoba angličtiny obsahuje veľký podiel slov cudzieho pôvodu, a to prevažne z románskych jazykov. Francúzština mala na angličtinu zásadný vplyv, nakoľko bola 300 rokov úradným jazykom Anglicka (11 až 14 storočie). Preto bolo z tohto jazyku do angličtiny prevzatých mnoho slov, napr. "language "- "langue "(jazyk), "grand "- "grande "(veľký), "parrot "- "perroquet "(papagáj). Slová germánskeho pôvodu (resp. anglosaské alebo odvodené zo škandinávskych jazykov) vrátane všetkých zámen a spojok bývajú kratšie než latinské slová a sú bežnejšie v každodennej reči. Dlhšie slová latinského pôvodu sú často považované za elegantnejšie a sú preferované v písomnom prejave.
Bohatstvo jazyka spočíva v množstve rôznych variantov rozdielnych významov a odtieňov umožňujúcich komplexne a presne vyjadriť popisované myšlienky. Angličtina je typická aj svojou prispôsobivosťou. Do bežného použitia ľahko prijíma technické termíny, často dokonca celé nové frázy. Na formovanie anglickej slovnej zásoby má zásadný vplyv stúpajúci počet anglicky hovoriacich ľudí po celom svete. Rôzne odtiene je možné pozorovať nielen medzi rodenými anglicky hovoriacimi z rôznych krajín (USA, Veľká Británia, Austrália, a pod.), ale aj medzi študentmi angličtiny, ktorý tento jazyk plynule používajú pracovne či na úradoch. Angličtina je oficiálnym jazykom v mnohých ľudnatých štátoch (India, Pakistan, Filipíny, až 24 afrických štátov, a pod.).
Vďaka rýchlemu technologickému pokroku sme do slovenčiny prevzali množstvo anglických slov. Niektoré sme udomácnili (víkend-weekend, hokej-hockey, džús-juice, míting-meeting, a pod.) a niektoré používame v originálnej podobe (online, cool, song, okay, notebook, a pod.). Navyše početná slovná zásoba európskych jazykov pochádza ešte z dávnych čias, kedy ako do slovenčiny, tak do angličtiny prenikali výrazy z latinčiny a gréčtiny (situácia-situation, administrátor-administrator, geografia-geography, cirkulácia-circulation, subjekt-subject, stabilný-stable, tradícia-tradition, a pod.).
Počet slov.
Angličtina má bohatú slovnú zásobu a schopnosť prijímať nové slová. Keďže však na rozdiel od ostatných veľkých jazykov neexistuje žiadny regulačný úrad, ktoré by nové slová "prijímal", je veľmi problematické určiť ich počet. Novotvary vznikajú predovšetkým v medicíne, vede a technológiách, ale aj v ďalších oblastiach.
Druhé vydanie "Oxford English Dictionary" zahŕňa 600 000 slov, ale autori slovníka "Merriam Webster 's Third New International Dictionary, Unabridged" predpokladajú, že celkový počet je oveľa vyšší. "Global Language Monitor" po skombinovaní oxfordského slovníka a ďalších slovníkových zdrojov odhadol, že angličtina v súčasnosti obsahuje približne 990 000 slov. 

</doc>
<doc id="6277" url="https://sk.wikipedia.org/wiki?curid=6277" title="Dejepis">
Dejepis

Dejepis môže byť:

</doc>
<doc id="6279" url="https://sk.wikipedia.org/wiki?curid=6279" title="Zemepis">
Zemepis



</doc>
<doc id="6285" url="https://sk.wikipedia.org/wiki?curid=6285" title="50 slovenských korún">
50 slovenských korún

50 Sk je bankovka, ktorá platila na Slovensku od augusta roku 1993 do 16. januára roku 2009.
Päťdesiatkorunáčka bola prvou bankovkou, ktorú vydala Národná banka Slovenska po vzniku samostatnej Slovenskej republiky. Do obehu bola uvedená v auguste 1993.
Lícna strana.
Námet lícnej strany bankovky bol venovaný prvým slovanským vierozvestom sv. Cyrilovi a sv. Metodovi.
Rubová strana.
Na rubovej strane bankovky je motív zobrazujúci dve ruky, medzi ktorými je prvých sedem písmen staroslovienskej abecedy hlaholiky ako symbol daru svätcov starým Slovanom. Zrkadlovo obrátená silueta stredovekého kostolíka z Dražoviec (okres Nitra) je symbolom raného kresťanstva na území Slovenska.

</doc>
<doc id="6287" url="https://sk.wikipedia.org/wiki?curid=6287" title="20 slovenských korún">
20 slovenských korún

20 Sk je bankovka, ktorá platila na Slovensku od roku 1993 do 16. januára roku 2009.
Lícna strana.
Na lícnej strane bankovky je portrét slovanského kniežaťa Pribinu, ktorý sídlil v Nitre do roku 833.
Rubová strana.
Na rubovej strane bankovky je zobrazený Nitriansky hrad - svedok bohatej minulosti mesta Nitry, ktorá bola až do 11. storočia strediskom významného politického útvaru - kniežatstva. Týmto motívom sa viacnásobne prelína časť koráľkového náhrdelníka z 9. storočia s bronzovým príveskom v tvare mesiaca, ktorý pochádza z archeologického náleziska Nitra-Lupka.

</doc>
<doc id="6289" url="https://sk.wikipedia.org/wiki?curid=6289" title="Päťdesiat">
Päťdesiat



</doc>
<doc id="6290" url="https://sk.wikipedia.org/wiki?curid=6290" title="50 (číslo)">
50 (číslo)

50 (slovom päťdesiat) je číslo, ktoré nasleduje za číslom 49 a predchádza číslu 51.
Matematika.
Päťdesiat je najmenšie číslo, ktoré môže byť napísané ako súčet dvoch štvorcov dvomi odlišnými spôsobmi: 50 = 12 + 72 = 52 + 52. Je takisto súčtom troch štvorcov, 50 = 32 + 42 + 52. Je to aj Harshadove číslo.
Ostatné oblasti.
Päťdesiat je aj:

</doc>
<doc id="6292" url="https://sk.wikipedia.org/wiki?curid=6292" title="Slovenská republika rád">
Slovenská republika rád

Slovenská republika rád (SRR) (šariština: Slovenska radova republika alebo Slovenská rádová republika, maďarsky: Szlovák Tanácsköztársaság) bol dočasným štátnym útvarom existujúci od 16. júna do 7. júla 1919 na väčšej časti územia východného a južného Slovenska. Názov vychádza zo slova "Rada" (kolektívny orgán rozhodovania), ktoré zodpovedá ruskému "Soviet", a preto bola nazývaná aj Slovenská sovietska republika. Išlo o socialistický štát s diktatúrou proletariátu, úplne závislý od Maďarskej republiky rád..
SRR bola vytvorená pod vplyvom Maďarskej republiky rád v dobe prechodnej vlny komunistických protestov a revolúcií po Októbrovej revolúcii v Rusku roku 1917 a prvej svetovej vojne. Bola závislá od Budapešti a v pozadí jej vytvorenia boli snahy o obnovenie veľkého Uhorska, ktoré zaniklo krátko predtým koncom roka 1918.
Dejiny.
V priebehu intervenčnej vojny proti Maďarskej republike rád (MRR), ktorej sa zúčastnila aj česko-slovenská armáda, prešla maďarská Červená armáda do protiútoku a prechodne obsadila časť východného a južného Slovenska, kde pod jej záštitou a podľa vzoru MRR prevzal moc miestny proletariát. Maďarská armáda vytlačila slabé a neskúsené česko-slovenské vojenské jednotky, ktorým velil taliansky generál Piccione. 30. mája 1919 vstúpila armáda do Lučenca, 2. júna do Nových Zámkov a 6. júna do Košíc, až obsadila takmer dve tretiny vtedajšieho územia Slovenska. 16. júna 1919 bola v Prešove vyhlásená Slovenská republika rád (SRR). Stalo sa tak na verejnom zhromaždení na Hlavnej ulici pred radnicou. Boli vytvorené ústredné orgány SRR: Revolučný výkonný výbor a Revolučná vládna rada (išlo vlastne o vládu) na čele s českým revolucionárom Antonínom Janouškom.
Prakticky išlo o odtrhnutie Slovenska od českých krajín, ktoré zhodou okolností proklamoval najvyšší slovenský predstaviteľ po česky:„Dnešním dnem vyhlásil proletariát na Slovensku republiku rad; ujmuli jsme se moci, opírajíce se o dělníctvo a ozbrojenou radu proletariátu.“ Vláda SRR vydala výnos o zospoločenštení výrobných prostriedkov, znárodnení tovární nad 20 pracovníkov, veľkostatkov a peňažných ústavov. Vypracovala plán na vytvorenie nových výrobných vzťahov v poľnohospodárstve, zastavila činnosť normálnych súdov a nahradila ich „revolučnými tribunálmi“, zoštátnila školy, zriadila slovenskú „Červenú armádu“ a bezpečnostný zbor „Červenú stráž“. Pre krátkosť trvania SRR sa však tieto komunistické opatrenia nemohli uskutočniť.
Existencia SRR bola zviazaná s osudom MRR. Cieľom SRR a MRR bolo zjednotenie a vznik komunistického znovuobnoveného Uhorska. Béla Kun vo svojom prejave v Košiciach dňa 10. júna 1919 povedal: „My boľševici sme za integritu Uhorska. Nijaká zmena hraníc nás neuspokojí, my chceme Uhorsko celé.“ Ustanovenie SRR bolo prvým pokusom o vytvorenie štátu diktatúry proletariátu na území Slovenska.
Zánik.
Vyhláseniu Slovenskej republiky rád (SRR) predchádzalo zriadenie boľševického režimu podľa ruského vzoru na konci marca 1919 v Maďarsku. Československo a Rumunsko, presúvajúce svoje vojská na novostanovenej hranici, sa rozhodli zakročiť proti maďarským boľševikom. Rumunsko začalo vojenské operácie 16. apríla, Československo potom 27. apríla 1919. Svoju úlohu zohral aj strach pred šírením boľševickej revolúcie, pretože republiky rád nevznikali len v Maďarsku, ale aj na mnohých miestach Nemecka; v samotnej Viedni došlo v apríli 1919 k anarchistickému povstaniu.
Maďarská Červená armáda začala útok na postupujúce československé jednotky a podarilo sa jej obsadiť veľkú časť južného a východného Slovenska. V snahe stabilizovať situáciu a uchytiť sa na Slovensku bola vyhlásená bábková Slovenská republika rád, ktorá mala zahnať obavy veľkej časti slovenskej populácie, ktorá sa k týmto pokusom stavala odmietavo, pretože v tom oprávnene videla iba snahu o obnovu predvojnového Uhorska, tentoraz v červenom háve. Územie kontrolovanej SRR (poťažmo maďarskou Červenou armádou) bolo prevažne osídlené etnickými Maďarmi.„Tento útvar síce vznikal pod rúškom šírenia komunistických a revolučných ideí, ale dá sa súčasne povedať, že to bola zásterka pre obnovenie maďarského vplyvu na Slovensku,“uvádza historik Jaroslav Šebek.
1. čs. delostrelecký pluk sa chystá na južné Slovensko. SRR bola vyhlásená na ľudovom zhromaždení v Prešove 16. júna 1919. Bol zvolený dočasný revolučný výbor a následne revolučná vládna rada. K SRR sa 22. júna prihlásilo ľudové zhromaždenie v Lučenci. Na čelo revolučného výboru bol zvolený Čech z Kladna Antonín Janoušek. Diktatúra proletariátu nebola realizovaná, pretože nebolo možné ani zvolať najvyšší ľudový orgán – zjazd sovietov. Aj opatrenia ekonomického charakteru mali obmedzený a dočasný charakter.
Už v čase vzniku SRR prešla rumunská a česko-slovenská armáda do protiútoku. Pred hroziacou porážkou pristúpila MRR na rokovanie. Jej zástupcovia súhlasili so stiahnutím vojsk z nemaďarských území. Recipročne zase požadovali stiahnutie rumunských vojsk od Tisy na východ, ktoré rumunská armáda so súhlasom Dohody dobyla. Medzi Maďarskom a Československom bolo 24. júna vyhlásené prímerie a 29. júna bola v Bratislave uzavretá dohoda o stiahnutí maďarskej Červenej armády z územia Slovenska.
Sťahovanie jednotiek sa začalo pod dohľadom spojeneckej komisie 1. júla 1919 na demarkačnej čiare stanovenej parížskou konferenciou 12. júna 1919, ktorá zodpovedá dnešnej slovensko-maďarskej hranici. Rumunsko pokračovalo v bojoch proti Maďarskej republike rád aj naďalej a 3. augusta 1919 sa mu podarilo dobyť aj Budapešť.
Hoci vláda SRR vystupovala ako reprezentant nezávislého štátu a nadväzovala „diplomatické“ vzťahy s ďalšími republikami rád (ruskou, ukrajinskou a maďarskou), bola závislá od MRR. SRR ako bábkový štát plne kopírovala maďarské vzory – počnúc súdmi, štátnou správou, armádou a končiac výškou miezd zamestnancov. Po ústupe maďarskej Červenej armády sa tento bábkový režim de facto zrútil. Niektorí jednotlivci síce deklarovali odhodlanie pokračovať v odpore (samozrejme, ústne), ale predstavitelia SRR krátko po 1. júli sami opustili Slovensko a ešte nejaký čas fungovali v maďarskom Miškovci (Miskolc). Posledné zvyšky SRR zlikvidovali čs. jednotky 7. júla 1919.

</doc>
<doc id="6300" url="https://sk.wikipedia.org/wiki?curid=6300" title="Slovenská Republika Rád">
Slovenská Republika Rád



</doc>
<doc id="6303" url="https://sk.wikipedia.org/wiki?curid=6303" title="Vlajka Severného Macedónska">
Vlajka Severného Macedónska

Vlajka Macedónska je vlajka štátu Severné Macedónsko.
Súčasná vlajka.
Súčasná vlajka vznikla po vyriešení sporu s Gréckom. Na vlajke sa nachádza žlté Slnko na červenom pozadí s ôsmimi vybiehajúcimi lúčmi až po okraj. Je to symbol podľa macedónskej hymny „Dnes nad Macedónskom“.
Predchádzajúca vlajka.
Predchádzajúca vlajka existovala v rokoch 1992 – 1995. Na nej bolo Vergínske Slnko (symbol dávnej Macedónie) na červenom pozadí. To sa nepáčilo susednému Grécku, ktorého provincia Macedónia používa rovnakú vlajku, len s modrým pozadím. Po blokácii hraníc boli Macedónci nútení vlajku zmeniť, a tak Slnko zmenili.

</doc>
<doc id="6306" url="https://sk.wikipedia.org/wiki?curid=6306" title="Administratívne členenie Slovenska">
Administratívne členenie Slovenska

Administratívne členenie Slovenska sa v priebehu dejín často menilo.
Minulosť.
Pozri: 

</doc>
<doc id="6307" url="https://sk.wikipedia.org/wiki?curid=6307" title="Trnava (okres)">
Trnava (okres)

Nachádza sa v juhozápadnej časti Slovenska. Trnavský okres je dôležitý pre zásobovanie Slovenska elektrickou energiou. Nachádzajú sa tu Atómové elektrárne Bohunice s výkonom 880 MW. V roku 2011 bola uvedená do prevádzky Paroplynová elektráreň Malženice s inštalovaným výkonom 430 MW.
Centrom okresu je okresné a zároveň krajské mesto Trnava.

</doc>
<doc id="6309" url="https://sk.wikipedia.org/wiki?curid=6309" title="Dunajská Streda (okres)">
Dunajská Streda (okres)

 Okres sa nachádza v juhozápadnej časti Slovenska. Nachádzajú sa v ňom 4 mestá a 63 obcí.
Obyvateľstvo.
Národnostné zloženie.
Okres Dunajská Streda patrí k dvom okresom na Slovensku, kde majoritu tvorí maďarská národnosť. Slováci tvoria väčšinu v siedmich obciach a relatívnu väčšinu v dvoch zo 67 obcí (z toho 4 mestá). K slovenským obciam patria Bellova Ves (78,83 %), Blahová (60,83 %), Hviezdoslavov (84,95 %), Kvetoslavov (79,07 %), Macov (64,13 %), Oľdza (55,64 %) a Veľká Paka (60,87 %), relatívna väčšina Slovákov v obci Lehnice (47,86 %) a Zlaté Klasy (34,17 %). V obci Dobrohošť (45,65 %) a v meste Šamorín (41,11 %) netvorí žiadna národnosť väčšinu, ale relatívne dominuje maďarská národnosť.
Národnostné zloženie v roku 1851.
V roku 1851 mal okres Dunajská Streda (vtedajšia Bratislavská župa) maďarskú väčšinu. Päť dnešných obcí neexistovalo, boli spojené s inými obcami alebo z týchto obcí neboli zozbierané údaje. Zo 62 obcí nemali Slováci väčšinu ani v jednej obci. Všetky obce boli maďarské, len jedna obec bola zmiešaná; nemecko-maďarská obec (Šamorín).
Rómovia v okrese Dunajská Streda.
Podľa posledného sčítania v roku 2011 sa prihlásilo k rómskej národnosti 1 853 obyvateľov okresu Dunajská Streda. K svojmu rómskemu pôvodu sa hlási 1/3 Rómov. Väčšia časť sa hlási k slovenskej a maďarskej národnosti. V Atlase rómskych komunít 2019 je uvedených 13 obcí s prítomnosťou rómskeho etnika, s celkovým počtom 5 755 rómskych obyvateľov.

</doc>
<doc id="6310" url="https://sk.wikipedia.org/wiki?curid=6310" title="Galanta (okres)">
Galanta (okres)

 Okres sa nachádza v juhozápadnej časti Slovenskej republiky.
Najväčším mestom okresu je mesto Galanta, ktoré má 15 339 obyvateľov, druhým najväčším je mesto Sereď, v ktorom žije 15 166 obyvateľov. V rámci Trnavského kraja hraničí s okresmi Hlohovec, Trnava a Dunajská Streda.
Obyvateľstvo.
Národnostné zloženie.
Okres Galanta má slovenskú väčšinu s počtom 60,73 % celkového obyvateľstva. K významným menšinám patrí maďarská národnosť (33,45 %). Ďalšiu národnostnú skupinu obyvateľstva tvoria ostatní a obyvatelia s nezistenou národnosťou (5,82 %). Z 36 obcí v okrese Galanta tvoria Slováci väčšinu v 17 obciach, Maďari v 16 obciach a 3 obce sú zmiešané, v ktorých nemá väčšinu ani jedna národnosť.
Národnostné zloženie v minulosti.
V roku 1851 patril okres Galanta z väčšej časti do Bratislavskej župy. Z dnešných 36 obcí neexistovali (boli spojené s inou obcou alebo údaje chýbajú) 2 obce – Dolný Chotár a Vinohrady nad Váhom. Z 34 obcí bolo 7 slovenských obcí (napr. Abrahám, Hoste a Šoporňa); 1 nemecko-maďarská (Sládkovičovo); a 9 slovensko-maďarských obcí (napr. Topoľnica, Galanta a Váhovce).
Náboženské zloženie.
V okrese Galanta obyvatelia vyznávajú najmä rímskokatolícke náboženstvo (cca. 77 %). Ďalším významným náboženstvom je Evanjelická cirkev (cca. 6 %). Obyvatelia bez vyznania tvoria približne 13 %. Ostatné a nezistené náboženstvá tvoria vyše 4 %.

</doc>
<doc id="6312" url="https://sk.wikipedia.org/wiki?curid=6312" title="Hlohovec (okres)">
Hlohovec (okres)

 Okres sa nachádza v juhozápadnej časti Slovenska. Susedí s okresmi Trnava, Piešťany, Galanta, Topoľčany a Nitra. V okrese Hlohovec sa nachádza 24 obcí, z nich Hlohovec a Leopoldov majú štatút mesta.

</doc>
<doc id="6313" url="https://sk.wikipedia.org/wiki?curid=6313" title="Piešťany (okres)">
Piešťany (okres)

Okres sa nachádza v juhozápadnej časti Slovenska, hraničí s okresom Trnava na západe, okresom Hlohovec na juhu. Hraničí s Nitrianskym krajom (okres Topoľčany) na východe a Trenčianskym krajom (okres Nové Mesto nad Váhom a okres Myjava) na severe.
Okres Piešťany vznikol po reforme územnoprávneho členenia Slovenska v roku 1996, dovtedy bol súčasťou okresu Trnava. Pred rokom 1918 bolo územie dnešného piešťanského okresu súčasťou Nitrianskej župy.
Centrom okresu je okresné mesto Piešťany.

</doc>
<doc id="6314" url="https://sk.wikipedia.org/wiki?curid=6314" title="Senica (okres)">
Senica (okres)

 Nachádza sa v juhozápadnej časti Slovenska, v regióne Záhorie.

</doc>
<doc id="6315" url="https://sk.wikipedia.org/wiki?curid=6315" title="Skalica (okres)">
Skalica (okres)

 Nachádza sa v severozápadnej časti Slovenska, v regióne Záhorie.
Geografická poloha: Okres Skalica sa rozprestiera medzi riekou Moravou a výbežkami Malých a Bielych Karpát. Je najsevernejším okresom kraja a nachádza sa v ňom viacero archeologických lokalít. Svojou polohou je exponovaný na hranici Česka – 4 hraničné priechody – Brodské – 2 priechody, Holíč a Skalica.

</doc>
<doc id="6316" url="https://sk.wikipedia.org/wiki?curid=6316" title="Trenčín (okres)">
Trenčín (okres)

 Ďalšími mestami sú kúpele Trenčianske Teplice (3 900 obyvateľov) a Nemšová (6 200 obyvateľov). Okres Trenčín hraničí na severozápade s územím Česka, konkrétne s moravskými okresmi Zlín a Uherské Hradiště.
V roku 2021 mal okres 113 777 obyvateľov, väčšinu z nich tvorili Slováci (94,52%), Česi tvoria 0,96%.
Informácie.
Geografia
Náboženstvo
História

</doc>
<doc id="6318" url="https://sk.wikipedia.org/wiki?curid=6318" title="Bánovce nad Bebravou (okres)">
Bánovce nad Bebravou (okres)

Informácie.
Náboženstvo
História

</doc>
<doc id="6319" url="https://sk.wikipedia.org/wiki?curid=6319" title="Ilava (okres)">
Ilava (okres)

 Na severe hraničí s Českom a okresmi Púchov, Považská Bystrica a Žilina a na juhu s okresom Trenčín a Prievidza.
Sídlo okresu, Ilava, je s 5600 obyvateľmi druhým najmenším okresným mestom na Slovensku. Najväčším mestom okresu je Dubnica nad Váhom, v ktorej žije asi 23 000 obyvateľov (teda asi 4× toľko, čo Ilava) a je tak paradoxne najväčším slovenským mestom, ktoré nie je mestom okresným. Väčšia ako Ilava je aj Nová Dubnica. Pravdepodobným dôvodom pre umiestnenie sídla okresu do Ilavy je fakt, že Ilava je na rozdiel od Dubnice historickým centrom územia, zatiaľ čo Dubnica vďačí za svoju veľkosť povojnovému priemyselnému rozmachu.
Prírodné pomery.
Jadro okresu sa rozprestiera v Ilavskej kotline, ktorá je súčasťou Považského podolia. 
Odtiaľ vybieha na západ Bielych Karpát a na východ Strážovských vrchov.
Najvyššie, vystupuje územie na Strážove, najvyššom bode Strážovských vrchov. Najnižším miestom, je výtok Váhu z územia okresu.
Vodstvo.
Hlavnou riekou okresu je Váh, ktorý z oboch pohorí priberá niekoľko prítokov. Z nich je najväčšia Vlára, ktorá privádza vody až z moravského územia. V Ladcoch, Ilave a v Dubnici nad Váhom sú na vážskom kanáli postavené vodné elektrárne.
Pôdne typy.
Z pôdnych typov sa na nive Váhu vyskytujú nivné pôdy fluvizeme, v Strážovských vrchoch a v oblasti bradlového pásma prevažujú rendziny, v Bielych Karpatoch hnedé lesné pôdy kambizeme.
Flóra.
Ilavská kotlina je odlesnená, z lužných drevín sa zachovali malé zvyšky. V pohoriach prevládajú bukové lesy. Menšie smrekové a borovicové lesy pokrývajú vápencové bradlá. K vzácnym rastlinným druhom Strážovským vrchom a Bielych Karpát patria: viac druhov orchideí, tarica skalná, astra alpínska, zvonček hrdlohoj, ranostaj venčený, žltohlav európsky, plavúň sploštený.
Fauna.
Zo živočíchov prevažujú zástupcovia spoločenstva listnatných lesov: diviak lesný, srnec lesný, jeleň lesný, líška hrdzavá, jazvec lesný, kuna lesná. Z chránených živočíchov sa tu vyskytujú: medveď hnedý, jež východný, holub plúžik, užovka stromová, fuzáč alpský, jasoň červenooký a viacero druhov sov.
Klíma.
Dno Považského podolia patrí do teplej, stráne pohorí do mierne teplej a vrcholy do chladnej klimatickej oblasti.
Obyvateľstvo.
Počet obyvateľov je v okrese Ilava len o niečo nižší ako je celoslovenský priemer. Hustota zaľudnenia je však viac ako 1,5-krát vyššia ako celoslovenský priemer. Obyvateľstvo je skoncentrované do stredu okresu do Považského podolia. Strážovské vrchy a Biele Karpaty sú osídlené riedko. Vo vývoji počtu obyvateľstva je pozoruhodná dynamika v období 1950 – 1991, kedy sa počet obyvateľov zvýšil takmer 2,5-krát.
Sídla.
Vo vidieckych obciach žije 30% obyvateľov, čo znamená, že okres patrí medzi výrazne urbanizované územia Slovenska.
História.
Celé územie dnešného okresu Ilava patrilo od 13.storočia do roku 1848 do Trenčianskej stolice, neskôr až do roku 1922 do Trenčianskej župy.
Okres Ilava vznikol pri administratívnom členení Slovenska roku 1923 za prvej ČSR. Jeho tvar sa však podstatne líšil od dnešného. Vtedy mu nepatrila severozápadná časť za riekou Váh, jeho súčasťou však bolo rozsiahle územie na severovýchode. Z dnešného okresu Púchov boli ilavské 3 obce: Beluša, Mojtín a Visolaje a z okresu Považská Bystrica až 5 obcí, a to Horný Lieskov, Dolný Lieskov, Slopná, Podskalie a Pružina.Na východe patrila k Ilave ešte obec Gápel, dnes už miestna časť obce Valaskej Belej. V rokoch 1923 – 1928 a 1938 – 1945 sa okres Ilava rátal medzi okresy Trenčianskej župy.
Dnešnú podobu získal okres Ilava v roku 1949. Vtedy k nemu pričlenili obce na severozápade za riekou Váh, no v prospech púchovského a považskobystrického okresu stratil spomínané obce na severovýchode. Jediný rozdiel oproti dnešnému stavu predstavuje obec Valaská Belá, ktorá dnes nepatrí do okresu Ilava. Okres bol vtedy súčasťou Žilinského kraja. Roku 1960 okres Ilava zanikol a stal sa časťou okresu Považská Bystrica. Len obec Valaská Belá získal okres Prievidza. Okres Považská Bystrica aj Prievidza patrili do roku 1990 do Stredoslovenského kraja.
Okres Ilava bol zriadený zákonom NR SR č. 221/1996 Z. z. o územnom a správnom usporiadaní Slovenskej republiky, ktorý nadobudol účinnosť dňa 24.7.1996.

</doc>
<doc id="6320" url="https://sk.wikipedia.org/wiki?curid=6320" title="Myjava (okres)">
Myjava (okres)

Informácie.
Náboženstvo
Dominantná konfesia je Evanjelická cirkev AV, myjavský seniorát. Sem patrí drvivá väčšina obyvateľov regiónu.
Menšinová konfesia (katolíci): Diecéza: Bratislavská rímskokatolícka arcidiecéza
História
Okresy sú v súčasnosti na Slovensku len regionálne členenie štátnej správy. Väčšina orgánov štátnej správy pre región Myjavy sídli v Novom Meste nad Váhom.

</doc>
<doc id="6321" url="https://sk.wikipedia.org/wiki?curid=6321" title="Nové Mesto nad Váhom (okres)">
Nové Mesto nad Váhom (okres)

Informácie.
Náboženstvo
História

</doc>
<doc id="6322" url="https://sk.wikipedia.org/wiki?curid=6322" title="Partizánske (okres)">
Partizánske (okres)

Informácie.
Geografia
Náboženstvo
História

</doc>
<doc id="6323" url="https://sk.wikipedia.org/wiki?curid=6323" title="Považská Bystrica (okres)">
Považská Bystrica (okres)

 Okres patrí do regiónu Horné Považie. V roku 1996 bol okres rozdelený na okresy Ilava, Púchov a Považská Bystrica.
Informácie.
Geografia 
Náboženstvo
História

</doc>
<doc id="6324" url="https://sk.wikipedia.org/wiki?curid=6324" title="Prievidza (okres)">
Prievidza (okres)

Informácie.
Geografia
Náboženstvo
História

</doc>
<doc id="6325" url="https://sk.wikipedia.org/wiki?curid=6325" title="Púchov (okres)">
Púchov (okres)

Obce okresu Púchov.
Okolie Púchova je bohaté na minerálne pramene, nájdete tu viacero kúpalísk s minerálnou vodou. Príjemne pokojné prostredie lesov a lúk je priam ideálne na prechádzku, a môžete stretnúť i lesnú zver. 
Beluša je s takmer 6000 obyvateľmi jednou z najľudnatejších a najväčších obcí na Slovensku. Zaujímavosťou je 70 slovanských mohýl, ktoré sa našli v jej katastri. Minulosť občanom pripomínajú i trojpriestorové domy so sedavou strechou a neskororománsko-gotický kostolík sv. Anny z 13. storočia.
Pár kilometrov od obce sa nachádza rekreačné stredisko Belušské Slatiny, ktoré ponúka viaceré ubytovacie možnosti vybudované už po prvej svetovej vojne. Strážovské vrchy sú vyhľadávané turistami. Po náročnom výlete sa môžete okúpať v bazéne alebo miestnych kúpeľoch, ktoré vznikli vďaka trom teplým zemito-sírnatým liečivým prameňom. Sú vhodné pri liečbe reumatických a kožných ochorení. Okrem turistov sem prichádzajú deti do školy v prírode a konajú sa tu i firemné akcie. 
Dohňany sú jednou z najrozvinutejších obcí v okrese. V poslednom období tu bola postavená základná škola, penzión pri Lipe ponúkajúci pohodlné ubytovanie a reštauráciu, pamätná izba obce a to i vďaka eurofondom. V pamätnej izbe obce sídli knižnica a je zároveň i informačným strediskom tejto oblasti. Nájdete tu brožúrky, mapy, darčekové predmety a DVD o okrese. Dohňany sú známe i pre športové akcie, hlavne zamerané na horskú cyklistiku. Koná sa tu i výstava koní. Viac na www.dohnany.sk
Dolné Kočkovce sú samostatnou obcou v tesnej blízkosti Púchova. V minulosti sa tu nachádzal soľný sklad, čo dokazuje i názov časti obce „Pod Skladom“. Vďaka tomuto bola obec dôležitým centrom obchodu so soľou, ale i keramikou a hrnčiarstvom. Dnes je v obci dominantný nový kostol dostavaný v roku 2001. Zvonia v ňom zvony Peter a Pavol, Jozef a Martin. Obyvatelia sa stále venujú včelárstvu a lipa malolistá tu má významné postavenie. 
Obec Horovce patrí k najstarším v širokom okolí. Spomína sa už v roku 1259 pod názvom Villa Gourc. Je pravdepodobné, že vznik obce sa viaže k tzv. zemianskej kolonizácii v 13. storočí, do obdobia po vpáde Tatarov. Pomenovania pre obec, ktoré sa v priebehu histórie objavili, boli Villa Gourc, Villa Gown, Villa Gowor, Villa Goor, Horowcz, Horowecz, Horocz, Horowce. Okrem moderného Domu smútku sa v obci nachádzajú i stavby, ktoré majú veľkú historickú, prípadne i náboženskú alebo kultúrnu hodnotu – Kostol Najsvätejšej Trojice, kaplnka, kaštieľ, krypta. Kostol Najsvätejšej trojice je katolíckym chrámom. Dátum jeho vzniku nie je známy. Pôvodne renesančný, reštauráciou prešiel v roku 1627. Kaštieľ pochádza z roku 1594 (i keď základ siaha až do roku 1312). Nad hlavným vchodom je renesančná doska s erbami a letopočtom vzťahujúcim sa na stavbu. Okolo kaštieľa je rozsiahly anglický park. Viac informácií nájdete na www.horovce.sk
Obec Lazy pod Makytou je dlhá celých 14 km. Preto je i rozdelená do menších častí ako Horná a Dolná Dubková či Rieka. Obec vznikla v období valašskej kolonizácie, vplyv ktorej možno ešte i dnes vidieť na krojoch a tradíciách. V súčasnosti obyvatelia obce dochádzajú do práce do Púchova či na Moravu alebo sú zamestnaní v miestnych firmách ako VS-MONT či DAVO (spracovanie dreva). Pre starších obyvateľov alebo turistov sú zaujímavejšie v tesnej blízkosti stojaci evanjelický a katolícky kostol. Oblasť je obľúbená i medzi chatármi, pretože v lete je ideálna na agroturistiku a v zime na lyžovanie. V najvyššie položenej časti Čertov sa nachádza lyžiarske stredisko a vedú odtiaľ viaceré turistické chodníky.
Lednica, kedysi slobodné kráľovské mesto, sa prvýkrát spomína v spojení s Lednickým hradom. Do dnešných dní ho pripomína zrúcanina, keďže bol zničený v roku 1710. Dostanete sa sem autobusom z Púchova alebo Dubnice nad Váhom. Treba vystúpiť na zastávke pri kostole, za námestím odbočiť vľavo. O chvíľu odbáčame znovu vľavo pri viacjazyčnej informačnej tabuli o hrade. Odtiaľ je už jasné ako sa k hradu dá dostať. Za pozornosť či cieľ výletu stoja i Lednické skaly-domov mnohých rastlinných a živočíšnych druhov. Miestne okolie je ideálne na agroturistiku, pretože je tu na výber niekoľko turistických chodníkov. Lyžiarsky vlek Gazdová a trate na bežky vám môžu spríjemniť zimné prázdniny. Lednica si zachováva i tradičné Fašiangové slávnosti, Tri krále, Veľká noc, či Dožinkové a Hradné slávnosti spojené s vystúpením miestnej folklórnej skupiny a jarmokom. Zaujímavý je i Lednický kostol, na tomto mieste stojí dnes už ako tretí v poradí. Viac na http://www.lednica.sk/
História i súčasnosť Lednických Rovní je úzko spätá so sklárskym priemyslom. Okrem toho, že tu sídli nadnárodná firma Rona a.s., v obci sa nachádza i múzeum sklárskych výrobkov. Nachádza sa tu jeden z prvých strojov na zdobenie skla, mnoho starodávnych sklenených výrobkov a informácie o histórii sklárstva na Slovensku. Dominantou obce je renesančný kaštieľ spolu s parkom. Park postavený v anglickom štýle zaujme svojou faunou – hlavne 6-ramenná lipa je výnimočná. Málokto vie, že práve v tomto parku bol natočený prvý hraný film na Slovensku od Eduarda Schreibera s názvom „Únos“. I preto bol do kultúrneho kalendára obce zaradený filmový festival Eduarda Schreibera. Okrem iných podujatí sa môžete zúčastniť i púte ku Kaplnke Sv. Anny. Viac o Lednických Rovniach na http://www.lednickerovne.sk/
Lúky sú katolíckou obcou, čo prezrádza i rímskokatolícky Kostol sv. Bartolomeja postavený v 15. storočí. Na tomto mieste predtým stál románsky kostol z roku 1228. V roku 2007 oslávila 70. výročie železničná stanica Lúky pod Makytou. Pri tejto príležitosti bola vydaná i informačná brožúrka, ktorú nájdete pri fotografiách. Pre obyvateľov ale i návštevníkov je dôležité miestne zdravotné stredisko, obchod s potravinami, domácimi potrebami a benzínová čerpacia stanica. Na obecnom úrade sa nachádza i internetová kaviareň. Viac na: Lúky alebo http://www.obecluky.sk
Lysá pod Makytou pozostáva z množstva kopaníc, preto je i jej rozloha väčšia ako u okolitých obcí. Zvon na miestnom kostole bol uliaty v Kremnici a je zdobený kolopisom. Veľký amfiteáter slúži ako miesto konania folklórnych slávností, často s celoslovenskou účasťou, hodov a jarmokov. Pre aktívnejších bol vybudovaný športový areál, tenisové kurty, v zime sú v prevádzke vleky (Dešná – možnosť ubytovania) a udržiavaná trať pre bežkárov. V minulosti bola Lysá pod Makytou významná vďaka hraničnému priechodu do Česka.
Najznámejšie miesto v obci Mestečko je nepochybne bývalý kameňolom, medzi domácimi známy ako „Mestecká skala“. Toto miesto je ideálne na krátky výlet, či nedeľnú prechádzku. Je ju vidno i z hlavnej cesty a vedie ku nej viacero malých chodníkov z rôznych strán. Okrem toho sa tu konajú i majstrovstvá Slovenska, či Európy v cyklotriale. 
S obcou Mojtín sa spája známy „cisársky večný vojak“ Jozef Škultéty Gábriš, ktorý údajne bojoval celé desaťročia za habsburských panovníkov. Záujemcovia o históriu a kultúru ocenia rímskokatolícky Kostol sv. Cyrila a Metoda zdobený oltárnymi obrazmi z dielne J. B. Klemensa.
Kúpele Nimnica sa nachádzajú len pár kilometrov od Púchova smerom na Považskú Bystricu. Okrem liečebných pobytov si môžete prísť zaplávať do bazéna s teplotou vody 3335 °C. V ponuke je i Soľná jaskyňa, ako terapia proti stresu a celkovej únave ale i pri liečbe chorôb dýchacích ciest. Postarajú sa o vás vyškolení zdravotníci a k dispozícii je i diétna jedáleň. V blízkosti je vodná priehrada, rekreačná oblasť s možnosťou plavby výletnou loďou po priehrade a je vhodná i na vodné športy. Možno tu sledovať rôzne druhy rýb a vodných nákov.
Púchov má zhruba 19000 obyvateľov a je to jediné mesto v okolí. Okrem škôl a úradov sa tu nachádzajú i viaceré športové areály, futbalový a hokejový štadión, plaváreň s kúpaliskom, tenisové kurty, fitnes centrá. Takzvané „odhánky“, alebo i rybníky v Ihrištiach ponúkajú možnosť rybolovu, či korčuľovania v zime. Župný dom, dnes sídlo Múzea Púchovskej kultúry, je budova postavená v koncom 18. storočia a preto sama patrí k historickým pamiatkam. Oproti je i nová budova, na najvyššom poschodí sa nachádza knižnica. Len kúsok za župným domom je mestský park s novými lavičkami a preliezkami pre deti. Medzi kultúrne akcie, ktoré sa v Púchove pravidelne konajú, patrí Mestský bál (január), Detský karneval na ľade (február), Divadelný Púchov, Rallye Matador, Pálenie Moreny, Májové slávnosti, Hasičská súťaž, Folklórny Púchov, Púchovský a Mikulášsky jarmok. V Púchove nájdete i informačné centrum na Námestí Slobody.
Streženice, ako už z názvu obce vyplýva, boli v minulosti dôležité pre strážnu vežu nachádzajúcu sa medzi a chrániacu hrady v Považskom Podhradí, Lednici a Súľove. V obci sa nachádzajú dva kyslé minerálne pramene, verejne dostupné. Dobrovoľný hasičský zbor ako i spevácka skupina Štepnická skala patria k reprezentantom tejto obce.
Obci Visolaje dominuje fara a katolícky kostol postavený už v roku 1332, neskôr zrenovovaný v barokovom štýle. História je spätá s grófom Csákym, ktorý tu vlastnil ovocný sad a v obci dal postaviť sochu sv. Jána Nepomuckého. Minulosť tiež pripomína prícestný hostinec a mlyn používaný i na výrobu energie.
Vydrná leží v prírode, vedie sem len úzka cesta, ako odbočka z hlavnej cesty smerom do Česka a preto je obec chránená pred hustou premávkou. Vydrná ma bezpochyby veľký potenciál v oblasti cestovného ruchu, najmä na pešiu turistiku spojenú so zberom húb, cykloturistikou, rybárčením, poľovníctvom, či zimnými športmi.
Záriečie, obec preslávená najmä cyklotrialom, keďže z miestneho klubu pochádza viacero jazdcov svetovej úrovne. Každoročne miestny klub CK Záriečie usporadúva majstrovstvá Slovenska, konali sa tu i majstrovstvá sveta. Viac informácii o klube a cyklotriale vôbec nájdete na www.getbike.sk. Obec sa môže pochváliť i novým amfiteátrom, postaveným vďaka peniazom z EÚ. Tradície sú zachovávané vďaka Zárieckému folklórnemu súboru Záriečanka. Zaslúžili sa okrem iného o program na fašiangových oslavách s karnevalom a májovú vatru. Na MDD bol zorganizovaný zaujímavý program s disciplínami pre deti i rodičov. Na tento rok je ešte plánovaná prehliadka detských folklórnych súborov, Deň Záriečanov, Celoslovenské stretnutie evanjelickej mládeže, hasičská súťaž, hody, futbalový turnaj a majstrovstvá obce v sánkovaní. V Záriečí nájdete i evanjelický kostol, kde sa schádzajú veriaci z celej doliny, i zvonicu. Kúsok od nej je umiestnená i socha Milana Rastislava Štefánika. Mnoho detí z okolitých obcí dochádza do zárieckej ZŠ. Za zmienku ešte stojí novootvorená miestnosť s internetom na obecnom úrade a knižnica.
V obci Zubák sa nachádza minerálny prameň medzi domácimi známy ako Sirková voda. Prameň je neďaleko lesnej škôlky, asi od horného konca obce.

</doc>
<doc id="6326" url="https://sk.wikipedia.org/wiki?curid=6326" title="Joga">
Joga

Joga (príp. jóga alebo yoga) odvodené z: sanskritský kmeň: योग – "jóga" – IPA: [joːgə]; sanskritský nominatív: "jógah"; význam v sanskrite: „zapriahnutie/pripojenie (duše k bohu)“) je filozoficko-náboženský smer a meditačná prax a teória, pochádzajúca zo starovekej a stredovekej Indie. Je to jedna zo šiestich ortodoxných indických filozofických škôl (daršana). Hlavné poučky sú sformulované v spise "Jóga-sútry".
Praktiky jogy používa aj budhizmus a džinizmus. Na západe mnohí ľudia pod pojmom "joga" chápu len telesné cviky, tzv. ásany, vedúce okrem iného k prečisteniu tela a mysle.
Osoba vyznávajúca/praktikujúca jogu sa nazýva jogín alebo jog.
Miesto v indickej filozofii.
Joga je jeden zo šiestich ortodoxných systémov či škôl staroindickej filozofie (tzv. dáršany daršana v sanskrite znamená filozofia). Hlavným cieľom všetkých ľudských skutkov má byť úplné oslobodenie od hmotnej existencie, smrti a narodenia. Dvoma základnými podmienkami tohto oslobodenia sú vairágja (bezžiadostivosť, vzdialenie sa od sveta) a joga (vlastné rozjímanie, zamerané na zastavenie procesov psychického a vedomého života). K prvej vedie presvedčenie o márnosti svetského života, plného zla a utrpenia. Druhá vzniká z presvedčenia o potrebe poznať najvyššiu pravdu – Boha.
Na rozdiel od iných systémov indickej filozofie pokladá joga za mimoriadne dôležité zdokonaľovať telo a zmyslové orgány.
Cieľ.
Základným cieľom jogy je – podobne ako pri veľmi podobnej filozofii sánkhja, ktorá je však na rozdiel od jogy ateistická – oslobodenie duše od hmoty (telesnosti), aby sa duša priviedla do stavu čistého vedomia (čiže – ako sám názov naznačuje – získanie jednoty alebo stotožnenia s božskou či spirituálnou podstatou). Prostriedkom k tomuto cieľu je sebaovládanie a sebazdokonaľovanie ľudskej psychiky a psychofyziológie (meditácia, askéza a isté telesné cvičenia).
Počas výcviku sa jogista stretáva so silami Vibhúti.
Dejiny.
Vek jogy je neistý. Prvýkrát sa spomína v stredných upanišadách (diela komentujúce a vysvetlujúce védy). To znamená, že teoretické a filozofické základy jogy sú vo védach, najstarších indických svätých spisoch z doby okolo 3500 pred Kr. Počas vykopávok v povodí rieky Indus boli nájdené predmety z čias Harrapskej kultúry na ktorých sú vyobrazené postavy sediace v podobných pozíciách ako sa cvičia v joge.
Európania sa o joge dozvedeli v čase, keď Angličania a Francúzi kolonizovali Indiu.
Osem stupňov.
Pataňdžali spísal ucelený systém ktorý sa nazýva osemstupňová joga – Aštangajoga:
Druhy jogy.
Podľa druhu človeka hľadajúceho boha existujú viaceré spôsoby/cesty/oblasti jogy, najmä:
Ďalej existuje tibetská liečivá joga Kum nje.
Najčastejšie formy na západe (Európa a Spojené štáty) sú hathajoga, marmajoga a kundalinijoga.
Cvičenia.
Joga sa cvičí rôznymi spôsobmi, v závislosti od typu školy a pripravenosti žiakov.
Cvičenia jogy v zásade majú celostný prístup, ktorý má dostať telo, ducha a dušu súčasne do súladu. Na typickej vyučovacej hodine sa na tento účel používajú krije (rad cvičení) so statickými i dynamickými ásanami, spojené s fázami hlbokého uvoľnenia. Spravidla po úvodnom rozvičení sa pridávajú dychové cvičenia, koncentrácia a meditácie.
Napr. v kundalinijoge sa energia kundalini stimuluje kombináciou póz tela, pohybov, vnútorných koncentračných bodov, dýchania, použitím mantier (meditačných slov) a mudier (gést rúk) tak, aby začala prúdiť cez čakry (energetické centrá).
Pri cvičení niektorých štýlov jogy a jogovej terapii sa používajú aj jogové pomôcky ako popruhy, joga bolstre, bloky, vankúše, stoličky, kolesá a valce. Pomôcky pomáhajú prehĺbiť pozície, stabilizovať či pomôcť zotrvať v pozícii pri zdravotných problémoch.
Texty.
Najdôležitejšími spismi jogy sú o. i. :
Účinok jogy.
Účinok jogy sa dosahuje sebazdokonaľovaním, premýšľaním, cvičením techník jogy v dennom živote; tým získavame schopnosť neznervózňovať sa, prijímať veci tak, ako sú, brať ich ako prirodzený proces, a tým získať silu, schopnosť problémové situácie vyriešiť správne.
Účinky jogy:

</doc>
<doc id="6328" url="https://sk.wikipedia.org/wiki?curid=6328" title="Nitra (okres)">
Nitra (okres)



</doc>
<doc id="6329" url="https://sk.wikipedia.org/wiki?curid=6329" title="Komárno (okres)">
Komárno (okres)

 V okrese sa nachádzajú 4 mestá a 37 obcí.
Poloha.
Okres Komárno sa nachádza v južnej časti Nitrianskeho kraja. Rozprestiera sa na ploche 1100km2. Z juhu je ohraničený tokom Dunaja. 
Dejiny.
Súčasný okres vznikol po reorganizácii verejnej správy v 1960.
Obyvatelia.
Počet obyvateľov (2019) je 101 500.
Náboženské zloženie.
SODB 2001
Národnostné zloženie v súčasnosti.
Okres Komárno patrí k jediným z dvoch okresov na Slovensku, kde tvorí väčšinu maďarská národnosť. Tá v okrese v roku 2011 tvorila 63,8 %. Slovenská národnosť 28,3 % obyvateľstva, tvorí väčšinu v 5 obciach zo 41 obcí (aj mestá). 
Etnické zloženie obcí a miest okresu Komárno 
Údaje: Sčítanie obyvateľov, domov a bytov 2011
(pozn. "Uvedené percentuálne zastúpenie národnosti, ktorá aspoň v jednej obci dosiahla 1,0 % z celkového obyvateľstva)."
Atlas rómskych komunít 
Národnostné zloženie v minulosti.
Okres Komárno (vtedy súčasť Komárňanskej župy) mal v roku 1851 maďarskú väčšinu. Ku okresu patrilo 32 obcí. 9 obcí v tej dobe neexistovalo, volali sa inak, boli spojené s inými obcami alebo neboli zadané údaje. Z 32 obcí tvorili maďari väčšinu v 29 obciach. 1 obec bola slovenská (Dulovce) a dve obce boli zmiešané; slovensko-maďarské obce (Marcelová a Hurbanovo).

</doc>
<doc id="6330" url="https://sk.wikipedia.org/wiki?curid=6330" title="Levice (okres)">
Levice (okres)



</doc>
<doc id="6331" url="https://sk.wikipedia.org/wiki?curid=6331" title="Nové Zámky (okres)">
Nové Zámky (okres)

Administratívne členenie.
V okrese Nové Zámky sa nachádza 59 obcí a 3 mestá - Nové Zámky, Štúrovo a Šurany.
Národnostné zloženie.
Okres Nové Zámky má slovensko-maďarské osídlenie. Väčšinu (59,63 %) tvorí slovenská národnosť. Slováci tvoria majoritu v obciach na severe okresu. Maďari, ktorí tvoria 33,24 % populácie, obývajú celú južnú časť okresu, niekoľko obcí na západe (ako napríklad Komoča, Zemné, Andovce, Tvrdošovce a Veľký Kýr). Na východe to je jediná obec Pozba. 
Národnostné zloženie v minulosti.
V minulosti mal okres Nové Zámky (vtedajšia súčasť Komárňanskej, Nitrianskej a Ostrihomskej župy) maďarsko-slovenské osídlenie, s nemeckou menšinou. V tej dobe neexistovali (boli spojené s inými obcami alebo nezachovali sa údaje) tri obce: Jatov, Rastislavice a Michal nad Žitavou. Väčšinu tvorili Maďari, ktorí obývali celú južnú časť okresu, a žili v zmiešaných slovensko-maďarských obciach na východe a severe. Slovensko-maďarské osídlenie mali obce: Kolta, Čechy, Dedinka, Veľké Lovce, Bardoňovo, Dolný Ohaj, Hul, Vlkas a Maňa. Na západe bola jediná slovensko-maďarská obec Andovce. Obce so slovenskou väčšinou boli (na východe) Jasová, Semerovo, Branovo; (na severe) Radava, Podhájska, Trávnica, Bánov, Šurany, Palárikovo, Lipová, Komjatice, Černík, Mojzesovo, Úľany nad Žitavou a Kmeťovo. Nemci ako menšina obývali iba zmiešané obce. Gbelce (nemecko-maďarská obec) a Nové Zámky, ktoré mali nemecko-maďarsko-slovenské osídlenie.

</doc>
<doc id="6332" url="https://sk.wikipedia.org/wiki?curid=6332" title="Šaľa (okres)">
Šaľa (okres)

Okres Šaľa sa nachádza na západe južného Slovenska. Podľa sčítania v roku 2021 malo slovenskú národnosť 64,2%, maďarskú 27,9%, českú 0,4%, rómsku 0,4% a nezistenú 6,5%. 

</doc>
<doc id="6333" url="https://sk.wikipedia.org/wiki?curid=6333" title="Topoľčany (okres)">
Topoľčany (okres)

Poloha.
Topoľčiansky okres sa nachádza v severnej časti Nitrianskeho kraja, v Nitrianskej pahorkatine na strednom Ponitrí. Územie na západe ohraničuje Považský Inovec, na východe Tribeč, severne aj južne pokračuje Podunajská pahorkatina. Stredom okresu preteká zo severu na juh rieka Nitra, v ktorej povodí vedie železničná trať Nové Zámky – Prievidza aj cesta I/64 z Nitry na Partizánske.
Susedí na juhu s okresom Nitra a Zlaté Moravce, na východe s okresom Partizánske, na severe s okresom Bánovce nad Bebravou a Nové Mesto nad Váhom a na západe s okresom Piešťany a Hlohovec.
Dejiny.
Územie dnešného okresu Topoľčany bolo pomerne husto obývané už v období Veľkej Moravy. Stredné Ponitrie patrilo Nitrianskemu kniežatstvu až do jeho zániku začiatkom 12. storočia. Od 13. storočia až do roku 1848 patrilo do Nitrianskej stolice, neskôr do Dolnonitrianskej župy a v rokoch 1867 až 1949 do Nitrianskej župy. Do roku 1960 bolo územie súčasťou Nitrianskeho kraja, v rokoch 19601990 Západoslovenského kraja a od roku 1996 patrí opäť do Nitrianskeho kraja.
Hospodárstvo.
V okrese Topoľčany je pomerne málo priemyselných podnikov a k väčším zamestnávateľom patrí ZKW – výroba svetiel do automobilov, Ozeta – výrobca odevov, nábytkárska spoločnosť Decodom, spoločnosť Elektrokarbon, vyrábajúca súčiastky pre elektrotechnický priemysel a Topoľčianske strojárne v Tovarníkoch.
V okrese sú priaznivé podmienky pre poľnohospodárstvo s výrazným zastúpením pestovania sladovníckeho jačmeňa a chmeľu. Bohatú tradíciu má ovocinárstvo, produkujúce najmä jablká a slivky.
Turizmus.
Sídlo okresu, Topoľčany, sú vzdialené od Nitry 38 km, od Trenčína 55 km, od Trnavy 62 km a od Bratislavy 113 km. Cestovný ruch sa sústreďuje predovšetkým v pohoriach Považský Inovec a Tribeč, veľmi obľúbené sú aj lokality pri vodnej nádrži Duchonka, Topoľčiansky a Oponický hrad. Z kultúrnohistorických pamiatok si pozornosť zasluhujú aj renesančný kaštieľ s Apponyiovským múzeom v Oponiciach, Mestské múzeum v Topoľčanoch, renesančný kaštieľ v Tovarníkoch a najstarší stojaci kostol na Slovensku – Rotunda Jurko z 9. storočia na úpätí Marhátu nad Nitrianskou Blatnicou.

</doc>
<doc id="6334" url="https://sk.wikipedia.org/wiki?curid=6334" title="Zlaté Moravce (okres)">
Zlaté Moravce (okres)

Nachádza sa v juhozápadnej časti Slovenskej republiky. Na severe hraničí s Trenčianskym krajom (okres Partizánske), na východe s Banskobystrickým krajom (okres Žarnovica), na juhu a západe s okresmi Nitrianskeho kraja (okresy Levice, Nitra a Topoľčany). Územie okresu zaberá rozlohu 521 km² a svojou rozlohou patrí v rámci Slovenskej republiky k menším okresom. Je presne o 100 km² menší ako je priemerná hodnota pre okres Slovenskej republiky. Centrom okresu je mesto Zlaté Moravce.
Poloha.
Územie okresu je situované v severnom výbežku Podunajskej nížiny po oboch stranách rieky Žitavy. Západnú časť okresu tvorí pohorie Tribeč a východnú časť Pohronský Inovec. Geografická poloha okresu je daná zemepisnými súradnicami 18° 12'–18° 33' východnej zemepisnej dĺžky a 48° 17'–48° 33' severnej zemepisnej šírky.
Najvyšší bod okresu tvorí Veľký Inovec (901 m n. m.) v pohorí Pohronský Inovec.
Najnižší bod je 150 m n. m. pri výtoku rieky Žitavy v obci Slepčany.
Výškový rozdiel je 751 m.
Vznik.
Okres Zlaté Moravce vznikol 23. júla 1996 na základe rozhodnutia štátnych orgánov Slovenskej republiky v rámci nového územného usporiadania. Súčasný okres tvorí 33 sídiel. Jedine okresné sídlo Zlaté Moravce má mestský charakter..
Geomorfologické pomery.
Okres Zlaté Moravce je so svojim okolím súčasťou uzavretého prírodno-zemepisného celku, ktorého osou je horný tok rieky Žitavy, tvoriacej predel pohoriami Tribeč a Pohronský Inovec. Dané územie sa nachádza v juhozápadnej časti Slovenska v oblasti nazývanej Horné Požitavie. Táto oblasť je severným výbežkom Podunajskej pahorkatiny, pričom sa tu nachádzajú dva geomorfologické stupne: vyšší stupeň predstavujú Žitavská a Hronská pahorkatina a nižší stupeň je zastúpený Žitavskou nivou. Severnú a severozápadnú hranicu okresu tvorí jadrové pohorie Tribeč, východná je tvorená vulkanickým komplexom Pohronský Inovec.
Klíma.
Pre celú oblasť je dominantné prechodné podnebie pričom dané územie patrí do teplej klimatickej oblasti. Na celkové podnebie okresu vplýva exponovanosť územia a sklon na juh. Priemerná ročná teplota je okolo 9 °C, pričom najchladnejšie mesiace január a február majú priemernú teplotu -1,8 °C a najteplejší mesiac júl okolo 18,7 °C. Hodnoty teplôt sú závislé od nadmorskej výšky. Podľa nej má horné Požitavie mierne teploty.
Vodné zrážky v sledovanej oblasti sú dosť nerovnomerne rozdelené a priemerný ročný úhrn zrážok vypočítaných pre povodie Žitavy je 662 mm.
Vodstvo.
Hydrologickou osou územia je rieka Žitavy, ktorá je orientovaná severojužným smerom a má pretiahly perovitý tvar. Žitava pramení na severozápadných svahoch Pohronského Inovca vo výške okolo 625 m n. m. a jej riečna sieť je vejárovitá. Plocha povodia je 907 km2, čo prestavuje 20 % z plochy povodia rieky Nitry. V okrese Zlaté Moravce je 422 ha vodných plôch, ktoré sa využívajú na chov rýb a závlahy.
Podstatnú časť plochy územia okresu zaberajú lesy (42 %), ostatnú časť zaberá mierne zvlnená rovina s priemernou nadmorskou výškou 230 m n. m.
Obyvateľstvo.
Okres Zlaté Moravce patrí k novovytvoreným okresom a v rámci administratívneho členenia Slovenska je súčasťou Nitrianskeho kraja, pričom leží v jeho severovýchodnej časti. Z hľadiska počtu obcí a rozlohy je okres Zlaté Moravce druhým najmenším z okresov v Nitrianskom kraji. Čo sa týka národnostnej štruktúry prevláda tu slovenská národnosť. Ostatné národnosti sú zastúpené len v minimálnej miere.

</doc>
<doc id="6337" url="https://sk.wikipedia.org/wiki?curid=6337" title="Ivanka pri Dunaji">
Ivanka pri Dunaji

Ivanka pri Dunaji (historicky , , ) je obec na Slovensku v okrese Senec, ležiaca v Bratislavskom kraji v tesnej blízkosti Bratislavy s približne 7-tisíc obyvateľmi.
Polohopis.
Obec Ivanka pri Dunaji leží v rovinatej oblasti Podunajskej nížiny južne od cesty Bratislava – Senec v nadmorskej výške 128. Jej rozloha je . Do katastrálneho územia obce zasahuje časť pristávacej dráhy letiska M. R. Štefánika.
Obec sa nachádza v teplej a suchej oblasti s miernou zimou, s najväčším počtom slnečných dní v roku. Priemerná ročná teplota okolo 9 °C10 °C, snehová pokrývka menej ako 44 dní, ročný priemer zrážok 650.
Dejiny.
Územie obce bolo osídlené už v eneolite (hrob s kostrami). Našiel sa aj rímsko-germánsky žiarový hrob a hroby z doby sťahovania národov.
Prvýkrát sa obec spomína v roku 1209, keď sa stala majetkom komesa Šebeša z rodu grófov zo Svätého Jura a Pezinka (predtým bola majetkom Bratislavy). Neskôr Ivanka patrila postupne: Serédyovcom (roku 1553), panstvu Svätý Jur (asi do 1750) a Grassalkovichovcom; majer s kaštieľom patril v 2. pol 19. storočia Hunyadyovcom. V roku 1828 mala obec 518 obyvateľov – roľníkov.
Koncom roku 1855 Ľudovít Štúr, ktorý žil pod policajným dozorom v Modre, tajne navštívil Michala Obrenoviča na jeho panstve v Ivanke.
4. mája 1919 sa neďaleko obce zrútilo lietadlo typu Caproni 450, v ktorom sa na Slovensko vracal Milan Rastislav Štefánik sprevádzaný dvoma talianskymi letcami a mechanikom. Všetci štyria členovia posádky zahynuli.
V roku 1923 bola k Ivanke pripojená obec Farná (prvá zmienka 1290, ktorá patrila bratislavskej kapitule a v roku 1828 mala 289 obyvateľov, prevažne roľníkov)
V roku 2007 bolo z pomocou fondov EÚ zrekonštruované Námestie sv. Rozálie. V rámci neho bola postavená budova, ktorá slúži ako informačné centrum a v ktorej je pamätná izba Milana Rastislava Štefánika. Tiež bola postavená busta tohoto dejateľa.
Stavby a pamiatky, členenie obce, ulice, námestia, parky, cintoríny.
Pamiatky, pomníky, sochy a významné stavby v obci.
Kaštieľ v Ivanke pri Dunaji.
Pôvodný rokokový kaštieľ z 2. pol. 18. stor., novogoticky upravený koncom 19. storočia. Obklopuje ho park. V kaštieli minimálne raz tajne navštívil Ľudovít Štúr srbského panovníka Mihajla Obrenoviča, ktorý tu žil v rokoch 18531860. V súčasnosti je v správe rehole jezuitov. Konajú sa v ňom rôzne spoločenské podujatia, napr. Mikuláš. Od septembra 2009 v kaštieli funguje Kolégium Antona Neuwirtha, nezávislá vzdelávacia iniciatíva v duchu kresťanského dedičstva zameraná na vysokoškolských študentov prvého stupňa.
Kaplnka Svätej Rozálie.
Na námestí sv. Rozálie stojí rotunda s novoklasicistickým priečelím, kupolovitou strechou a malou vežičkou, v ktorej je umiestnený zvon. Kaplnka bola postavená v roku 1832 na pamiatku ukončenia morovej epidémie, ktorá sa šírila v Ivanke od septembra 1831. Dala ju postaviť obec za richtára Štefana Morávka a je zasvätená sv. Rozálii, ku ktorej sa zbožní Ivančania utiekali s prosbou o pomoc. Epidémia ustala práve na sviatok sv. Rozálie – 4. septembra. Tento sviatok v minulosti uctievali svojou účasťou aj pútnici z okolitých dedín. V súčasnosti sa každoročne v najbližšiu nedeľu pri sviatku sv. Rozálie pri kaplnke koná slávnostná bohoslužba.
Mohyla generála M. R. Štefánika od Dušana Jurkoviča.
V katastrálnom území obce sa pri letisku nachádza miesto, kde dopadlo Štefánikovo lietadlo smerujúce z talianskeho Terstu na Slovensko. Na mieste tragicky zahynuli všetci členovia posádky. V roku 1923 na tomto mieste postavili unikátnu mohylu v tvare pyramídy podľa projektu slávneho architekta Dušana Jurkoviča. Mohyla je obohnaná zemným valom. Po obvode celého areálu sú vysadené lipy. Pamätník bol rekonštruovaný v rokoch 1988 a 1992. Pri mohyle je kamenná tabuľa s týmto nápisom: "Na tomto mieste zahynul dňa 4. mája 1919 Čsl. minister a generál Dr. Milan R. Štefánik a jeho sprievod kráľovský italský npor. I. Mancinelli-Scotti, serž. H. Merlino a strelec G. Agginuti. Na večnú pamäť."
Časti a členenie obce.
Obec sa historicky a aj katastrovo člení na „starú“ Ivanku pri Dunaji a Farnú.
Ulice a námestia.
Najdlhšou ulicou obce je ulica Milana Rastislava Štefánika, ktorá smeruje k Mohyle M. R. Štefánika. Významnou dopravnou tepnou je Moyzesova ulica.
V obci sú dve námestia: Námestie sv. Rozálie (zrekonštruované pomocou prostriedkov z EÚ v roku 2007) a Námestie padlých hrdinov.
Parky.
Za kaštieľom sa nachádza pôvodne baroková záhrada z polovice 18. stor.
V roku 2007 bolo do parkovej podoby upravené Námestie sv. Rozálie.
Cintoríny.
Obec má dva cintoríny. „Starý“ Pafársky cintorín sa nachádza v časti Farná. „Nový“ je situovaný v časti neďaleko cesty na Bernolákovo. Nachádzajú sa na ňom okrem iných aj hroby viacerých jezuitov.
Kultúra, šport a zaujímavosti v obci.
Šport.
Šport má v obci dlhodobú tradíciu. Futbalový klub oslávil v roku 2019 svoju storočnicu.
Trampské hnutie.
História trampského hnutia sa datuje od roku 1941. Prvou trampskou osadou bola Zelená sedma. Medzi najstaršie osady patrili osada Albatros, Vaquero, Zlatá Kaledónia, Čajka, Krokodíl, Estakado, Prameň a ďalšie. Trampi z celého Slovenka i Česka sa každoročne stretávajú na potlachoch a slezinách v totemovom háji v lokalite zvanej „U Rusa“.
Flóra a fauna.
Okolie obce Ivanka pri Dunaji si zachovalo časť zvyškov pôvodného lužného lesa so svojou typickou faunou a flórou. Môžeme tu nájsť niekoľko zaujímavých a vzácnych zástupcov rastlinnej a živočíšnej ríše. Aj skultivovaná poľnohospodárska krajina, ktorá v katastrálnom území obce prevažuje, poskytuje domov viacerým druhom živočíchov.
Flóra.
Typickými zástupcami vyššieho rastlinstva sú lesné porasty typické pre lužný les, v ktorých dominuje jaseň štíhly, dub letný, brest hrabolistý, javor poľný, topoľ biely, topoľ čierny, jelša lepkavá, vŕba biela, vŕba krehká, jaseň žľaznatý, agát biely. V záhrade ivanského kaštieľa a na viacerých miestach v obci, napr. vo Farnej, rastie pagaštan konský. Pri škole, na Námestí sv. Rozálie, Námestí padlých hrdinov, pri Mohyle či vo Farnej rastie lipa malolistá a lipa veľkolistá.
Krovinaté porasty tvorí baza čierna, vtáčí zob, svíb krvavý, čremcha obyčajná či hloh krivokališný a ruža šípová.
Nižšie raslinstvo je zastúpené mnohými druhmi tráv, na jar sú lužné lesy plné snežienok, nájdeme tu viaceré druhy vstavačov, chochlačku dutú, chochlačku plnú, klokoč perovolistý, blyskáč jarný, konvalinku voňavú, bledavku Boucheovu, bledavku okolíkatú, viaceré druhy hluchaviek, kamienku modropurpurovú, kokorík širokolistý, modricu strapcovitú, pakost smradľavý, jedovatý durman obyčajný ako aj v okolí obce pomerne bežný, ale ináč vzácny a jedovatý áron alpínsky. V Blatine rastie niekoľko kolónií leknice žltej. Polia pri letisku a v katastrálnom území Ivanky sú lemované málo kde videnými až dvojmetrovými rastlinami konopy siatej.
Z liečivých druhov rastlín sú bežné čakanka obyčajná, ľubovník bodkovaný, púpava lekárska, podbeľ liečivý…
Ak môžeme s veľkou dávkou zjednodušenia zaradiť k flóre aj huby, tak v okolí obce nájdeme podpňovku obyčajnú, pečiarku poľnú, smrčok jedlý, hnojník atramentový a mnoho drevokazných húb ako napr.sírovec žltý či trúdnik šupinatý.
Fauna.
Hmyz
Zo širokej ríše hmyzu treba spomenúť predovšetkým tieto druhy: cifruša bezkrídla, modlivka zelená, fuzáč veľký, chrúst obyčajný, roháč veľký, májka fialová, z čeľadí motýľov vidlochvosty a mlynárikovité.
Ryby
Vo vodných plochách žijú bežné druhy rýb – kapry, sumce, šťuky, zubáče, ostrieže, zo vzácnejších druhov býčko škvrnitý, hrúzovec malý, slnečnica pestrá.
Cicavce
V katastrálnom území obce pri letisku žije najväčšia kolónia sysľov na Slovensku (cca 20 000 kusov). V okolí Ivanky sa vyskytuje srnec lesný a zajac poľný, v obore medzi Ivankou a Bernolákovom žije niekoľko desiatok kusov danielov škvrnitých. V Blatine a Malom Dunaji sa darí vydre riečnej a ondatre pižmovej. Medzi domami, hlavne vo Farnej, vidieť podvečer lietať mnoho netopierov. Bežným obyvateľom obce a jej blízkeho okolia, ktorý sa na svoje potulky za potravou tiež vydáva s príchodom večera, je jež bledý.
Vtáky
Priamo v obci môžeme vidieť viaceré druhy vtákov. Zo vzácnejších sú to napríklad holub hrivnák a hrdlička záhradná, pomerne bežné sú straka obyčajná, sýkorka veľká, ďateľ veľký, žltochvost domový, holuby a vrabce. Pri poliach žije bažant poľovný a jarabica poľná. Blízke vodné toky obľubuje okrem majestátnej volavky popolavej aj kačica divá a hus divá. Na jazerá ako aj na Malý Dunaj čím ďalej, tým častejšie prichádza labuť hrbozobá. Za kolóniou sysľov z Malých Karpát prilietajú vzácni orol kráľovský a sokol rároh. Na jazere žije brehuľa riečna a navštevujú ho aj kormorány. Bola tu pozorovaná aj kajka morská – zatúlanec zo severných krajín. Vzácne je aj hniezdo tesára čierneho a rybárika riečneho. V lese pri Bielej vode žijú sovy, ktoré lovia v noci aj pri ľudských obydliach. V zime dopĺňajú kolorit obce kŕdle vrán.
Osobnosti.
Významné osobnosti.
V Ivanke pri Dunaji tak isto býva rada významných slovenských osobností, ktorí sa do tejto obce prisťahovali kvôli jej pár minútovej dostupnosti k Bratislave, výhodám vidieckeho života a rozvinutej občianskej vybavenosti, napríklad Ján Kroner a Lenka Košická, Daniel Dangl, Andrej Bičan, Ján Ďurovčík, Pavol Habera, Marek Maďarič, Kamila Magálová, Filip Tůma, Aneta Parišková. Istú krátku dobu v Ivanke býval aj bývalý slovenský prezident Andrej Kiska.

</doc>
<doc id="6340" url="https://sk.wikipedia.org/wiki?curid=6340" title="Vlajka Česka">
Vlajka Česka

Vlajka Česka je vlajka štátu Česko. Od roku 1993 je identická s bývalou vlajkou Česko-Slovenska z rokov 1920 – 1992. Farby na vlajke sú biela, modrá a červená. V rokoch 1990 – 1992 bola vlajkou Česka tradičná bielo-červená vlajka Čiech.
Opis.
Štátna vlajka sa skladá z horného bieleho a dolného červeného pruhu. Medzi nimi je vsunutý modrý žrďový klin do polovice dĺžky vlajky. Pomer šírky a dĺžky vlajky je 2:3.
História.
Vznik vlajky.
Od pradávna bola tradičnou vlajkou Čiech bielo-červená bikolóra. V roku 1918, po vzniku Česko-Slovenska, sa stala jeho vlajkou. Avšak rovnakú bikolóru malo aj Poľsko.
Súčasťou Česko-Slovenska bolo aj Slovensko, ktoré malo svoju vlastnú trikolóru (biela, modrá, červená). Jediný rozdiel v českej a slovenskej tradičnej vlajke bol v existencii modrej farby práve v slovenskej trikolóre. Presadil sa názor spojiť vlajky štiepené v polovici, ako to bolo v prípade Rakúsko-Uhorska. Alternatívny návrh bol vsunúť do bikolóry modrý žrďový klin v jednej tretine dĺžky vlajky. Modifikáciou tohto návrhu vznikla podoba Česko-Slovenskej vlajky s klinom polovičnej dĺžky.
Táto vlajka sa stala na vyše 80 rokov (odhliadnuc od druhej svetovej vojny) vlajkou Česko-Slovenska. Počas existencie Česko-Slovenska mala tiež každá krajina (1919/1928 – 1939) vlastnú vlajku. 
Vlajkou Čiech a Moravy (v rokoch 1939 – 1945) sa stala bielo-červeno-modrá česká trikolóra.
Počas existencie Česko-Slovenska v rokoch 1990 – 1992 mala každá republika vlastnú vlajku. Vlajkou Česka sa stala bielo-červená bikolóra, 
teda tradičná vlajka Čiech.
V decembri 1992 sa vlajkou Česka stala vlajka bývalého Česko-Slovenska z rokov 1920 – 1992.
Kontroverznosť používania vlajky Česko-Slovenska.
Počas delenia Česko-Slovenska bola prijatá pripomienka Národnej rady Slovenskej republiky, že ani Česko ani Slovensko nesmie v budúcnosti používať štátne symboly vtedajšej Českej a Slovenskej Federatívnej Republiky, ani symboly, ktoré by s nimi mohli byť zameniteľné. Táto formulácia sa stala súčasťou znenia Ústavného zákona o zániku Českej a Slovenskej Federatívnej Republiky, avšak Česká republika ho jednostranne nevykonala.
Argumenty v prospech používania štátneho symbolu ČSFR:

</doc>
<doc id="6341" url="https://sk.wikipedia.org/wiki?curid=6341" title="Slovenská vlajka">
Slovenská vlajka



</doc>
<doc id="6342" url="https://sk.wikipedia.org/wiki?curid=6342" title="Česká vlajka">
Česká vlajka



</doc>
<doc id="6351" url="https://sk.wikipedia.org/wiki?curid=6351" title="Vlajka Srbska">
Vlajka Srbska

Vlajka Srbska je zložená z tradičných slovanských farieb červenej, modrej a bielej. Je to teda obrátená vlajka Ruska a nie je to náhoda. Sú dva príbehy, ktoré vysvetľujú vznik srbskej trikolóry. 
Počas prvého srbského povstania sa vybrala delegácia (keďže Rusi boli a sú tradiční srbskí priatelia) zháňať pomoc do Ruska. Prvá verzia hovorí, že Rusi poskytli Srbom pomoc a Srbi im za to chceli prejaviť náklonnosť tým, že budú bojovať pod ich vlajkou. Pri vrátení sa do Srbska, ale zabudli priniesť domov ruskú vlajku a tak nevedeli usporiadanie pruhov a tak sa zaužívala táto vlajka.
Druhá verzia hovorí, že Rusi neposkytli pomoc a tak sa sklamaní Srbi vrátili domov, kde na posmech začali používať obrátenú vlajku.
Vlajka je v pomere 1:2, ale tiež sa môže vyskytnúť aj v pomere 1:3. Do júla 2004 mala podobnú vlajku (akurát s blankytne modrou farbou) aj Čierna Hora. Počas existencie Juhoslávie malo Srbsko ako zväzová republika rovnakú vlajku v strede s päťramennou červenou hviezdou.

</doc>
<doc id="6354" url="https://sk.wikipedia.org/wiki?curid=6354" title="Čierna Hora (Balkán)">
Čierna Hora (Balkán)



</doc>
<doc id="6355" url="https://sk.wikipedia.org/wiki?curid=6355" title="Vlajka Čiernej Hory">
Vlajka Čiernej Hory

Nová vlajka Čiernej Hory bola prijatá 12. júla 2004. Na červenom podklade so zlatým lemovaním sa nachádza štátny znak Čiernej Hory z čias kráľa Nikolu.
Stará vlajka, či už počas existencie Juhoslávie alebo Srbska a Čiernej hory bola identická so srbskou vlajkou, s tým že mala blankytne modrý pás.

</doc>
<doc id="6361" url="https://sk.wikipedia.org/wiki?curid=6361" title="Vlajka Chorvátska">
Vlajka Chorvátska

Chorvátska vlajka vznikla v roku 1848. Skladá sa z troch tradičných slovanských farieb červenej, bielej a modrej. Vzhľadom na existenciu vlajok Holandska a Luxemburska je v strede umiestnený štátny znak, zložený zo šachovnice a symbolov jednotlivých regiónov. Pôvodná verzia obsahovala iba šachovnicu. Táto verzia sa používala v rokoch 1990 – 1991 keď sa Chorváti chceli osamostatniť a na protest ju kreslili na budovy (ich prítomnosť si možno všimnúť v pohraničných chorvátskych mestách). Pôvodná vlajka z čias Juhoslávie obsahovala namiesto znaku červenú hviezdu.

</doc>
<doc id="6369" url="https://sk.wikipedia.org/wiki?curid=6369" title="Symboly Juhoslávie">
Symboly Juhoslávie

Vlajka Juhoslávie bola zložená z modrého, bieleho a červeného pruhu. V strede bola červená, žlto lemovaná päťramenná hviezda.
Štátny znak bol zložený zo šiestich pochodní, ktoré symbolizovali bratstvo a jednotu šiestich zväzových republík. Dátum (dodnes štátny sviatok v Srbsku a Čiernej Hore) 29. novembra 1943 symbolizuje oslobodenie Juhoslávie od nacistického režimu a vznik Federatívnej Ľudovej Republiky Juhoslávie.

</doc>
<doc id="6370" url="https://sk.wikipedia.org/wiki?curid=6370" title="Adriatické more">
Adriatické more



</doc>
<doc id="6371" url="https://sk.wikipedia.org/wiki?curid=6371" title="Srbská Vlajka">
Srbská Vlajka



</doc>
<doc id="6372" url="https://sk.wikipedia.org/wiki?curid=6372" title="Vlajka štátu Chorvátsko">
Vlajka štátu Chorvátsko



</doc>
<doc id="6374" url="https://sk.wikipedia.org/wiki?curid=6374" title="Uhorsko">
Uhorsko

Uhorsko (, , , a , ) alebo uhorský štát bol multietnický štátny útvar v Karpatskej kotline od roku 895/896 do roku 1918. Do roku 1000/1001 bol kniežatstvom a teda sa pre toto obdobie (dnes) nazýva aj Uhorské kniežatstvo. Od roku 1000/1001 do svojho zániku bol kráľovstvom a teda sa pre toto obdobie nazýva aj Uhorské kráľovstvo (lat. "Regnum Hungariae/Vngarie", resp. v posledných desaťročiach "Königreich Ungarn", maď. "Magyar Királyság", chorv. a srb. "Kraljevina Ugarska", rum. "Regatul Ungariei"). Niektorí slovenskí autori (napr. Encyklopédia Slovenska) používajú inú terminológiu: pojmy Uhorské kráľovstvo a Uhorsko považujú za synonymá a namiesto Uhorského kniežatstva hovoria o Gejzovom kniežatstve.
Od roku 1526 do svojho zániku (čiže takmer 400 rokov) bolo Uhorsko integrálnou a trvalou časťou habsburskej monarchie, čiže rakúskej monarchie, preto nemalo vlastných vládcov (jeho vládcami boli panovníci Rakúska, ktorí boli formálne korunovaní aj za uhorských kráľov) a do roku 1867 bolo politicky aj hospodársky riadené z Viedne (hoci formálne malo aj vlastné inštitúcie). Približne od roku 1541 do konca 17. storočia bolo Uhorsko územne obmedzené na dnešné Slovensko, Burgenland a západné Chorvátsko a menšie priľahlé oblasti a nazývalo sa Kráľovské Uhorsko. V rokoch 18041867 bolo Uhorsko zároveň časťou Rakúskeho cisárstva, v rokoch 18671918 bolo zároveň súčasťou Rakúsko-Uhorska a v rokoch 18491867 bolo zároveň (rakúskou) korunnou krajinou.
Uhorsko bolo značne mnohonárodné. Napr. na konci 18. storočia tvorili v Uhorsku (vrátane Sedmohradska, ale bez Chorvátska-Slavónska) podľa rôznych prepočtov Maďari len 29 % alebo len 37,7 % obyvateľstva, ostatní obyvatelia boli Nemaďari. V Uhorsku vrátane Chorvátska-Slavónska bol podiel Maďarov ešte nižší. Ani v Uhorsku bez Sedmohradska (a zrejme bez Chorvátska-Slavónska) netvorili Maďari väčšinu, keďže na konci 18. storočia podľa niektorých prepočtov v takto vymedzenom území tvorili 41,55 % obyvateľov. Podrobnosti pozri v článku Národnostné zloženie Uhorska. Ako úradný jazyk sa od počiatku používala latinčina, v rokoch 17841790 a 18491860 nemčina a v rokoch 1836/18441849 a 18601918 maďarčina. Zastúpenie slovanských jazykov (neskôr najmä slovenčiny) bolo také vysoké, že uprostred stredoveku franskí kronikári označovali Uhorsko ako slovanskú krajinu a v polovici 18. storočia sa v hesle Uhorsko Diderotovej encyklopédie tvrdí, že „maďarský jazyk je slovanské nárečie, a teda je príbuzný s jazykmi Čiech, Poľska a Ruska“.
Územie.
V 14. storočí sa Uhorsko rozkladalo na území dnešného:
Dejiny.
Včasný stredovek.
Príchod Maďarov.
Starí Maďari, podľa niektorých dobových pomenovaní z 19.storočia aj Uhri, prenikali na územie od hornej Tisy po Dunaj od roku 896 v čase, keď podnikali nájazdy do Franskej ríše na území dnešnej západnej Európy. Podľa národnej maďarskej legendy ich sem priviedol Arpád, zakladateľ dynastie Arpádovcov.
Podľa historických prameňov sem prišli po ich vytlačení z juhovýchodných podkaukazských stepí a pokračovali v nájazdoch do oblasti Panónie, dnešného Balatonu do roku 901. Po bitkách pri Bratislave, kde dvakrát utrpeli porážku, sa im podarilo roku 907 zvíťaziť. Postupne tak oslabovali moc Veľkej Moravy, ktorá však pravdepodobne vo forme početných slovanských kniežatstiev sústredených okolo centrálnych hradísk nepriamo pokračovala vo svojej existencii (až kým od roku 1019 Morava nebola ovládnutá Premyslovcami a približne v roku 1100 väčšina Slovenska súčasťou Uhorska).
Približne v roku 925 začal najsilnejší staromaďarský kmeň obsadzovať aj juhozápadné Slovensko (Nitriansko) a iné skupiny paralelne expandovali na území dnešného Rakúska. Nájazdy staromaďarských kočovných kmeňov v Európe sa skončili až po roku 955, kedy boli porazené Franskou ríšou pri rieke Lech pri Augsburgu bavorskými vojskami cisára Ota I. a boli tak donútené sa definitívne stiahnuť z územia na východ od Viedenskej kotliny a usadiť sa v Podunajskej nížine (dnešné Maďarsko). Po tejto bitke sa vtedy juhozápad územia dnešného Slovenska dostal pod nadvládu najsilnejšieho zo 7 kmeňov, náčelníci ktorých boli povraždení za pomoci bavorského panovníka a Gejza, najsilnejší z nich, vládol kmeňu Megyerov (Maďarov), založil neskôr kráľovský rod Arpádovcov.
Arpádovci (9701301).
V rokoch 970 až 997 panoval knieža Gejza na území severozápadného (možno aj juhozápadného) Zadunajska, územia medzi Dunajom, Tisou a Nitrianskym kniežatstvom a zakladal tak štátny útvar so sídlom v Ostrihome. V slovenčine ho nazývame Uhorsko (resp. najprv Gejzovo kniežatstvo a od roku 1000/1001 Uhorsko). Názov je odvodený od slova Uhri. Pojmy Uhorsko a Maďarsko (Uhri a Maďari) sa dnes rozlišujú v slovenčine, češtine, chorvátčine a srbčine, pojmy Maďari a Uhri čiastočne aj v angličtine, nemčine, románskych jazykoch (rumunčine, francúzština, španielčina, taliančina) a podobne; v ostatných jazykoch je pre slová Uhorsko a Maďarsko (Uhri a Maďari) vždy len jeden výraz, teda sa nerozlišuje súčasný štát a bývalé kráľovstvo (, lat. Hungaria, angl. Hungary).
Až koncom 10. storočia Maďari prijali kresťanstvo, ktoré miestni Slovania prijali už oveľa skôr. Nový uhorský štát (podobne ako český a poľský štát) prevzal podstatné impulzy z bývalej Veľkej Moravy.
Zjednocovací proces Uhorska dokončil uhorský vládca Štefan I. , syn Gejzu, nazývaný Svätý (ktorého predkresťanské meno bolo Vajk) z rodu Arpádovcov (predtým maďarské knieža Nitrianska), ktorý sa z popudu pápeža roku 1000/1001 stal prvým uhorským kráľom, a ktorý si do roku 1006 podmanil posledných staromaďarských náčelníkov (o. i. aj v Sedmohradsku).
Bol horlivý christianizátor (zriaďoval fary, biskupstvá, kostoly...). Na území Slovenska Štefan I. (997/10001038) presťahoval sídlo Nitrianskeho biskupstva (translatio sedis), do Ostrihomu - "Ostrihomské arcibiskupstvo". V rokoch 1001 – 1030 dočasne stratil celé časti Slovenska, ktoré dobyl poľský kráľ, ktorý v Nitre dosadil za kniežatá Arpádovcov pohádaných s kráľom Štefanom, Ladislava Lysého a jeho brata Vasila (Vazula) . Vasil mal synov Ondreja I. a Bela I. Ondrej sa oženil s Anastáziou, dcérou kniežaťa Jaroslava I. Múdreho a  Belo oženil s Rychézou dcérou poľského kniežaťa Meška II. Ich potomkovia po roku 1046 ovládli celé Uhorsko.
V rokoch 10481108 na území Slovenska (Nitrianska) a severovýchodného dnešného Maďarska bolo vytvorené tzv. Tercia pars regni (= tretina kráľovstva) alebo Nitrianske pohraničné vojvodstvo (ducatus) so sídlom v Nitre. Jeho vojvodami boli mladí Arpádovci, budúci králi Uhorska. Toto územie sa najmä spočiatku navonok i dovnútra správalo ako nezávislý štát.
Koncom 11. storočia sa začalo pripájanie dovtedy nezávislého Chorvátska a na Slovensku sa začali pripájať severné územia. Roku 1102 bola vytvorená chorvátsko-uhorská personálna únia, ktorá pretrvala až do zániku Uhorska (uhorskí králi však neboli ani len formálne korunovaní oddelene ako králi Chorvátska).
Po celé 12. storočie sa Uhorsko mocensky angažovalo na Balkáne, takže za vlády Bela III. (11721196) nadobudlo v tomto priestore charakter veľmoci. Počet jeho obyvateľov sa odhaduje na 2 milióny. Na Slovensku asi v tomto období nadobudla ťažba vzácnych kovov väčší rozsah. Svoje postavenie si síce Uhorsko udržalo aj v 13. storočí, keď sa mu podarilo upevniť a rozšíriť svoj vplyv na Balkáne, no za Ondreja II. (12051235) mnohé opakované pokusy o trvalé pripojenie Haliče neboli úspešné.
V 13. storočí sa teda stalo niekoľko významných udalostí:
Pretože sa pri ochrane obyvateľstva pri tatárskych nájazdoch osvedčili kamenné hrady na vyvýšených bralách, dal kráľ budovať a rekonštruovať najmä na území dnešného Slovenska, severovýchodného Maďarska, Zadunajského Stredohoria a Burgenlandu kamenné hrady. Najviac ich bolo na Slovensku. Napríklad sa v tom období prebudovali hrady v Bratislave, Trenčíne, rozširoval sa Spišský hrad, vznikali nové hrady ako Starhrad, Oravský hrad, Hričovský hrad, hrad Šášov, Revište na strednom Slovensku, hrad Šariš na východnom Slovensku.
Anjouovci (13081387).
Roku 1301 vymreli Arpádovci, čím bola anarchia a vláda šľachticov dovŕšená. Z viacerých súperov o trón vyšiel roku 1308 víťazne Karol Róbert z Anjou (1301/13081342), ktorý čoskoro porazil oligarchov (Matúša Čáka až keď Matúš zomrel roku 1321 a Omodejovcov/Abovcov) a tým opäť zjednotil krajinu.
Za Ľudovíta Veľkého (13421382) Uhorsko aj napriek nezmyselnej a neúspešnej dynastickej vojne o Neapolsko dosiahlo vrchol svojej moci (najmä na Balkáne) a najväčší územný rozmach (1370 po vymretí Piastovcov na základe predchádzajúcich dohôd personálna únia s Poľskom). Ľudovít I. Veľký potvrdil Zlatú bulu Ondreja II. z roku 1222.
V 14. storočí sa v Uhorsku (najmä na území dnešného Slovenska), ťažilo najviac vzácnych kovov na svete (asi 40% svetovej produkcie). Uhorsko v tomto období bolo jednou z najbohatších krajín sveta.
Neskorý stredovek (do 1526).
Za dlhej vlády kráľa Žigmunda Luxemburského (13871437) došlo opäť k oslabeniu kráľovskej moci, pretože tento kráľ uhorsko-česko-nemecký a cisár musel okrem iného bojovať proti husitom v Čechách, proti Benátkam aj proti Turkom (Osmanom), ktorí sa už začali tlačiť z juhu. Svoje vojny financoval najmä ťažbou vzácnych kovov na Slovensku. Žigmund Luxemburský si Bratislavu vybral za svoje hlavné sídlo a začal ju budovať ako európsku metropolu. 
Po ďalšom oslabení kráľovskej moci v nasledujúcich rokoch usadol na trón Matej Korvín (14581490) z rodu Huňadyovcov, syn Jána Huňadyho - regenta Uhorska, ktorý prechodne opäť oslabil oligarchov, zriadil stále vojsko (čierny pluk), dobyl prechodne (do roku 1491) Moravu, Sliezsko a východné Rakúsko s Viedňou, uskutočnil reformy, založil Academiu Istropolitanu v Bratislave a pod. Musel naďalej bojovať proti Turkom a na Slovensku proti bratríkom.
Po Korvínovi však nastúpili Jagelovci (14901526), ktorí boli uhorsko-českí králi. Za ich vlády svojvôľa a egoizmus šľachty dosiahli vrchol, čo sa prejavilo aj roku 1526 v tzv. moháčskej katastrofe, po ktorej samotný víťazný turecký sultán nemohol uveriť, že proti nemu poslali také slabé vojsko. Zápoľského armáda, ktorá bola rovnako veľká ako kráľovská na bojisko ani nedošla.
Raný novovek (15261700).
Roku 1526 bolo uhorské vojsko porazené v bitke pri Moháči Turkami. Zomrelo veľa významných osobností aj sám kráľ Ľudovít II. Jagelovský, ktorý pri úteku zomrel v dunajských močariskách. Na základe predošlých dohôd trón pripadol Habsburgovcom (Ferdinand I.), ktorí sa ho však zmocnili až po dlhšej občianskej vojne so sedmohradským vojvodom Jánom Zápoľským, ktorého podporovali Turci. Habsburgovci vládli v Uhorsku od roku 1526 až do jeho zániku 1918. V 16. storočí sa úspešne presadil protestantizmus, ale katolícki Habsburgovci ho v 17. a 18. storočí opäť zredukovali na menšinové náboženstvo. 16. storočie bolo obdobím ustavičných veľkých i drobných vojen s Turkami.
Výsledkom občianskej vojny a postupu tureckých vojsk na sever (1541 dobytie Budína) bol útek Maďarov na (najmä južné) Slovensko a rozpad predošlého Uhorska na tri časti:
Bratislava sa stala hlavným (15361784/1848) a korunovačným (15631830) mestom a sídlom snemu (15421848) Kráľovského Uhorska, neskôr obnoveného Uhorska. Trnava sa stala cirkevným sídlom. Slovensko tvorilo jadro Uhorska, kde sa odohrávali všetky významné udalosti. Tu sa tiež odohrávali hlavné pohraničné boje s Turkami a protihabsburské povstania (16041711) vedené spravidla (protestantskými) vládcami Sedmohradska.
V roku 1683 porážkou pri Viedni boli Osmani definitívne vytlačení z Cisárskeho Rakúska. Habsburgovcom a Jagelovcom sa podarilo poraziť Turkov a Habsburgovcom potlačiť protihabsburské povstania. Bývalé uhorské územia tým oslobodili od Turkov, čo posilnilo mocenskú pozíciu Rakúska (Habsburgovcov) na území Uhorska a odstránilo moc uhorskej šľachty až do roku 1867.
Osvietenstvo a revolúcia (17001867).
Po roku 1700 sa začala rekonštrukcia krajiny. Väčšina prostriedkov aj dosídľujúceho obyvateľstva prirodzene pochádzala z (predtým Turkami neobsadeného) Slovenska. 
Od 18. storočia malo Uhorské kráľovstvo zaručené zvláštne postavenie v rámci habsburskej monarchie, ale viedenský dvor väčšinou centrálne spravoval vedľajšie krajiny uhorskej koruny (Sedmohradsko, Vojenská hranica).
V rámci tzv. osvietenského absolutizmu (17401790) prebiehala centralizácia a absolutistické tendencie z Viedne. Niektoré uhorské centrálne úrady sa podarilo podriadiť úradom cisárskeho dvora. Za vlády Márie Terézie (17401780) sa centralizácia dočasne zastavila, ale za Jozefa II. sa opäť začala. Odpor uhorskej šľachty voči centralizácii a početným modernizačným (a tým aj germanizačným) reformám Jozefa však bol taký veľký, že Jozef musel skoro všetky svoje reformy odvolať. Maďarskej šľachte sa v rokoch 17901791 - ako reakcia na Jozefove centralizačné reformy - podarilo na sneme presadiť prioritné právo maďarčiny vo verejnom živote, čím sa začala tzv. maďarizácia, ktorá sa potom v 19. storočí stupňovala a vyvrcholila po vzniku Rakúsko-Uhorska (1867).
V období tzv. metternichovského alebo kabinetného absolutizmu (18151848), založeného na polícii, armáde a cenzúre, došlo napriek tomuto policajnému režimu k formovaniu ideológie liberálnej uhorskej šľachty (tzv. maďarské reformné hnutie), ktorá bola ochotná spolupracovať s buržoáziou. Vyústilo to do nacionalistickej maďarskej revolúcie (18481849) proti Viedni, v ktorej museli Maďari bojovať okrem Rakúska aj proti nemaďarom v Uhorsku, konkrétne Chorvátom, Slovákom, Srbom, Rumunom a Rusínom. V auguste 1849 však boli Maďari porazení, keď si Habsburgovci proti nim povolali na pomoc ruské vojsko.
Po porážke revolúcie v Rakúsku aj Uhorsku Habsburgovci jednak zaviedli tzv. bachovský absolutizmus (tiež: neoabsolutizmus, 18511859) spojený s policajným režimom a germanizáciou, jednak sa Uhorsko, Sedmohradsko, Chorvátsko-Slavónsko a Banát stali separátnymi korunnými krajinami v rámci centralizovaného rakúskeho cisárstva. Slováci po silnom tlaku niektorých maďarských šľachticov svoju korunnú krajinu nedostali, hoci im bola sľúbená v čase, keď v revolúcii bojovali spolu s Viedňou proti Maďarom.
Medzinárodné problémy Rakúska prinútili Habsburgovcov zlikvidovať neoabsolutizmus a zaviesť reformy. Ani obnovenie konštitučnej monarchie (ktorej zárodky nakrátko vznikli v rakúskej časti monarchie už v revolúcii 1848/1849, ale zanikli neoabsolutizmom tzv. októbrovým diplomom roku 1860) neuspokojilo Uhorsko. Rakúsko-uhorské napätie sa zmiernilo až vznikom Rakúsko-Uhorska.
Rakúsko-Uhorsko (18671918).
V roku 1867 bola v dôsledku tzv. rakúsko-maďarského vyrovnania vytvorená Rakúsko-uhorská monarchia. Uhorsko sa stalo základom nového štátoprávneho celku "Krajiny svätoštefanskej uhorskej koruny", tzv. Zalitavska, s vlastným parlamentom a vládou v Budapešti.
V rámci tohto celku získalo v roku 1868 určitú autonómiu iba Chorvátsko-Slavónsko (Chorvátsko-uhorské vyrovnanie). Na ostatnom území uplatňovali maďarské vládnuce kruhy politiku tuhej centralizácie a násilnej maďarizácie nemaďarských národov. Od roku 1908 boli spoločným územím Rakúsko-Uhorska Bosna a Hercegovina. Pokusy maďarských vládnucich kruhov udržať existenciu Uhorska aj po rozpade Rakúsko-Uhorska boli zmarené a Uhorsko bolo rozdelené medzi nástupnícke krajiny.
Národnostné zloženie.
Národnostné zloženie Uhorska je podrobne opísané v článku Národnostné zloženie Uhorska.

</doc>
<doc id="6375" url="https://sk.wikipedia.org/wiki?curid=6375" title="Južnoslovanské jazyky">
Južnoslovanské jazyky

Južnoslovanské jazyky (staršie: južné slovanské jazyky, juhoslovanské jazyky - ale porovnaj juhoslovanské jazyky) sú vetva slovanských jazykov. Vyskytujú sa na Balkánskom polostrove. Hovoria nimi južní Slovania. 
Členenie.
južnoslovanské jazyky:
Prechod medzi západoslovanskými a južnoslovanskými jazykmi tvorila †panónčina (=panónska slovančina) - pozri napr. v článku západoslovanské jazyky.
V minulosti niektorí autori (napr. Czambel) považovali aj slovenčinu za (pôvodom) južnoslovanský jazyk, ktorý bol neskôr počeštený a prípadne popoľštený.
Charakteristika.
Južné slovanské jazyky sa vyznačujú týmito javmi:

</doc>
<doc id="6376" url="https://sk.wikipedia.org/wiki?curid=6376" title="Slovania">
Slovania

Slovania (zastarano: "Slovani", "Slaviani", "Slávi", "Slováci" v širšom zmysle, "Sloviaci" [resp. Slovjaci] v širšom zmysle; historicky pravdepodobne: Slov(i)eni/Sloväni) sú najpočetnejšia etnická a jazyková skupina v Európe. Obývajú najmä východnú, južnú a strednú Európu. Patria k nim aj Slováci.
Pôvod.
Pri otázke pôvodu Slovanov dochádzajú jazykovedci, etnológovia a archeológovia k čiastočne odlišným výsledkom.
Z jazykového hľadiska sa praslovanský jazyk vyčlenil z indoeurópskej jazykovej skupiny už okolo roku 1500 pred Kr.
Z historicko-archeologického hľadiska možno údajne bez akýchkoľvek pochybností hovoriť o Slovanoch až asi od roku 500 (čo však neznamená, že neexistujú viac-menej sporné písomné odkazy a hmotné nálezy z oveľa starších období). 
Otázkou pôvodu Slovanov sa zaoberajú dve hlavné teórie: 
a) Migračná teória (teória pravlasti) hovorí, že Slovania prišli na svoje dnešné územia z nejakej pravlasti. Podľa archeologických nálezov sa nachádzala severne od Karpát medzi Odrou, Vislou a stredným Dneprom a Slovania sa z nej rozšírili v 5. storočí. Teóriu pôvodne vytvoril český etnograf Lubor Niederle (1865-1944). Táto teória je v konečnom dôsledku založená na a) zistení poľského botanika a kultúrneho vedca Józefa Thomasza Rostafińskeho (1850-1928), že pravlasť Slovanov muselo byť územie bez buka, smrekovca a tisa, pretože vo všetkých slovanských jazykoch sú názvy týchto stromov prevzaté z cudzích jazykov, b) zistení (1901) ruského historika a slavistu Alexandra Ľvoviča Pogodina (1872-1947) že územiami s najstaršími slovanskými názvami riek sú Podolie (dnes juhoukrajinské územie na Dnestri) a Volyň (medzi Bugom a Dneprom). Český slavista Lubor Niederle (1865 – 1944) upresnil lokalizáciu tohto územia na základe výsledkov archeologických vykopávok. Podľa Niederleho Slovania opustili toto územie z dôvodov zmeny podnebia v 2.-3. storočí po Kr. V Sovietskom zväze sa ešte počas 2. svetovej vojny zastávala prevažne téza, že pravlasť Slovanov ležala medzi Labe a Sálou - Egejským morom - Baltským morom - Okou a Volgou. Po intenzívnych vykopávkach v 50. rokoch však aj sovietski archeológovia zredukovali toto územie na rôzne definované územia zhruba v dnešnej Ukrajine a Poľsku. 
b) Autochtónna teória hovorí, že etnogenéza Slovanov prebehla na iných územiach východnej Európy, kde Slovania sídlia aj dnes. Potvrdzuje slovenský historik Juraj Papánek v roku 1780 v diele Prvé dejiny Slovenského národa. Toto tvrdil už ruský kronikár Nestor v 12. storočí. Novšie jeho názor potvrdil významný ruský jazykovedec Oleg Nikolajevič Trubačov (hlavný redaktor dlhodobého projektu obrovského etymologického slovníka slovanských jazykov), podľa ktorého etnogenéza Slovanov prebehla približne v dnešnom Maďarsku a južnom Slovensku. Tento názor dnes zastáva menšina autorov. Na Slovensku sa k tomuto názoru "odvážil" v poslednom čase pridať v polovici 90. rokov P. Mačala (Etnogenéza Slovanov v archeológii, 1995), ktorý dokazuje, že Slovanov možno vo východnej Európe doložiť už po roku 1000 pred Kr., pričom sa opiera o archeologické pramene. Najnovšie záhorský etnológ R. Irša (Slovo o Slovanoch, ich démonoch a bohoch, 2006) na základe analýzy slovanskej mytológie a jazykových rozborov mien slovanských bohov a toponymických názvov považuje Slovanov za autochtónne obyvateľstvo v Karpatskej kotline, v povodí Dunaja, ktorý Slovania (Sloveni) nazývali Slavom (Slovom), podľa svojho božstva „Slava“ („Slova") a "údajný" príchod Slovanov v 5. storočí podľa oficiálnych textov interpretuje len ako príchod východných Slovanov do strednej Európy.
Nemeckí a maďarskí historici radi zastávajú teóriu, že Slovania z etnického hľadiska vznikli akousi náhlou „záhadnou“ premenou pôvodného obyvateľstva až v 6. stor. v oblastiach, kde sídlia aj dnes. Takto sa to často učia aj študenti v uvedených krajinách. V nacionalisticky orientovaných (ale častých) maďarských prameňoch sa zas dokonca možno stretnúť s tým, že "maďarské" kmene prichádzajú na neobývané územie, kde predtým žili len Avari a pred nimi Huni, napriek tomu, že samotné najstaršie maďarské kroniky tvrdia niečo celkom iné (dobýjanie územia od Slovanov). Aj medzi archeológmi je všeobecne známy značne laxný a negatívny postoj ich maďarských kolegov voči akýmkoľvek slovanským nálezom z územia Maďarska.
Pomenovanie.
V kronikách a letopisoch sú označovaní rôzne, napríklad Sloveni, Sclavini, Anti, Veneti, Venedi, ale je sporné, či sa niektoré z týchto názvov naozaj vzťahujú na Slovanov.
Pôvod slova Sloveni [j. č. Slovenin] (a tým aj Slovania, Slováci a Slovinci) je sporný. Uvádza sa napríklad:
Staršie sa predpokladala súvislosť:
Vysoká frekvencia etymológie súvisiacej s vodou je podporovaná aj teóriou, že Slovania zrejme svojho času obývali jazerné, pobrežné a prímorské oblasti (Baltu). Boli výborní plavci a vedeli sa aj potápať. 
V najstarších zmienkach (neskorá antika, včasný stredovek) o Slovanoch v gréckych, latinských, arabských (ale aj iných) textoch sa príslušné slovo vždy začína na skl- (sclavus; sklav; saqáliba; skloven atď.) a nie na sl-, pričom tvary na skl- znamenali v latinčine, arabčine a podobne v tomto období aj otrok ("sclavus" označoval aj rímske putá pre otrokov). Na to existujú dve vysvetlenia. Jednak je možné, že -k- bolo vsunuté do pôvodného tvaru z dôvodu ťažkej výslovnosti skupiny -sl- v daných jazykoch (v latinčine a gréčtine existuje len skupina -zl-, arabské slovo zrejme pochádza z latinského) a slovo Slovania nemá s otrokmi nič spoločné alebo - čo je veľmi pravdepodobné - slovo otrok v spomínaných a iných jazykoch vzniklo zo slova Slovania, pretože Slovania (východná Európa) tvorili (popri Germánoch, Baltoch a Ugrofínoch) v neskorej antike hlavný rezervoár otrokov. Je však tiež možné, že názov Slovan naopak pochádza zo slova sklavus/saqáliba a pod. (otrok) v spomínaných jazykoch, pričom je pozoruhodné, že tento súvis spomína už Juraj Papánek v roku 1793 vo svojom Historia gentis Slavae, kde v kap. II tvrdí: "Meno Slovanov nepochádza zo slova Sláva, ale z arabského pomenovania Seclaba, pretože vraj (quod) Seclaba jazykovým skreslením (per corruptionem linguae) je odvodené v slove Sclava".
Genetika.
Je lákavé stotožniť Slovanov s niektorou konkrétnou genetickou haploskupinou. V skutočnosti sú však Slovania z pohľadu haploskupiny rôznorodí: Napríklad haploskupina R-1a1 sa vyskytuje u veľkého percenta slovanských obyvateľov: má ju 63 % lužických Srbov, 56 % Poliakov , 41,5–54 % Ukrajincov , 47 % Rusov , 39–46 % Bielorusov, viac ako 30 % Slovincov, Chorvátov a Macedóncov, no vyskytuje sa aj u obyvateľov Ázie príbuzných Slovanom: Iránu (Iškašimovia) (68 %), Tadžikistanu (64 %), Paštúnska (40-45 %), Kirgizska (63 %). U Maďarov sa percento nosičov tejto haploskupiny mení v závislosti od výskumu od 20,4 % do 60 % a u Litovčanov a Lotyšov je to 30-45 %.
Na druhej strane južným Slovanom dominuje haploskupina I-M170, ktorá je u 65 % obyvateľov Bosny a Hercegoviny, 38 % Chorvátov z pevniny a 66 % Chorvátov z dalmatínskych ostrovov, 38,5 % Srbov, 38 % Čiernohorcov, 34 % Macedóncov. 
Napokon asi 10 - 20 % Rusov je nositeľmi haploskupiny N-M231, ako aj asi 35 % Čechov a Slovákov, 20 % Poliakov a Slovincov a 10 % Srbov - haploskupiny R-M269 (predtým R1b).
Kultúra, život a náboženstvo.
Základnú spoločenskú jednotku Slovanov tvorili rody a kmene. Na ich čele stáli náčelníci, volení staršinami rodov, prípadne ľudovým zhromaždením - "veča". Rodiny boli monogamné, žili v jednoduchých drevených príbytkoch čiastočne zapustených do zeme (drevozemnice).
Letopisy antických dejepiscov zo 6. storočia hovoria o Slovanoch ako o pohanskom ľude. Hlavnými božstvami boli Perún (boh blesku a hromu), Veles (boh podsvetia, dobytka a múdrosti), Svarog (zo slova „svárožič“ - boh slnka, ohňa a vojny), Simargl (boh nejasného významu) a Mokoš (bohyňa zeme, plodivej moci, lásky, rodiny). Známy bol aj trojhlavý Triglav či sedemhlavý Rugievit, ďalej Radegast, Svantovít a iní. Rôzne mená bohov však boli v podstate len prezývkami Perúna a Veles, aj keď neskôr boli vnímané ako mená samostatných bohov a démonov. Podľa starších názorov dualizmus dobra a zla predstavovali "Černoboh" a "Belboh". Toto vysvetlenie sa opiera o nepochopenie mien slovanských bohov, ktoré sa v odbornej literatúre traduje od 19. storočia. Černoboh bol v skutočnosti bohom dobytka, jeho keltskou obdobou je "Cernunos". „Belboh“ je výmysel z čias národného obrodenia. Slovania nerozdeľovali bohov na dobrých a zlých. Sile bohov podľa byzantského historika Prokopia neprisudzovali Slovania veľký vplyv. K bohom sa prikláňali iba v dobe, keď sa blížila smrť, choroba, či keď išli do vojny. Uctievali však rieky, vodné víly a verili vo veštby. Podľa Prokopia žili Slovania v žalostných chatrčiach a často sa sťahovali. Do boja tiahli zväčša pešo, s kopijou. Niektorí nemali ani košeľu ani plášť, obliekali si len nohavice do pása a tak sa vydávali do boja proti nepriateľom. Ich život opísal ako drsný a primitívny, ich zovňajšok ako špinavý, hneď však dodáva, že nie sú zlomyseľní ani zákerní.
Slovania pôvodne svojich mŕtvych spaľovali, na kostrové pochovávanie prechádzali postupne. Na území Slovenska, to bolo v dôsledku styku s Avarmi. Definitívny prechod na kostrové pochovávanie a koniec pohanským zvykom znamenal až prechod na kresťanskú vieru. Na Slovensku to bolo už začiatkom 9. storočia.
Slovanské hospodárstvo bolo tradične zamerané na poľnohospodárstvo a pastierstvo. Poznali dvojpoľný systém obrábania pôdy. Pestovali všetky vtedy bežné druhy obilnín, strukoviny, olejnaté rastliny, ovocie, zeleninu, ale i technické plodiny ako ľan. Chovali ošípané, hydinu, ovce, kozy, rožný dobytok a kone. Boli tiež rybári, poľovníci a brtníci. Mali pomerne vyspelé kováčstvo, tkáčstvo i hrnčiarstvo (napriek tomu, že nepoznali hrnčiarsky kruh). Vyrábali kvalitné šperky.
Rozdelenie.
Z hľadiska etnickej a jazykovej príbuznosti sa Slovania delia zhruba nasledovne:

</doc>
<doc id="6378" url="https://sk.wikipedia.org/wiki?curid=6378" title="Juhoslovanské jazyky">
Juhoslovanské jazyky

Juhoslovanské jazyky (jednotné číslo: juhoslovanský jazyk) môže byť:
Juhoslovanský jazyk môže byť aj starší názov srbochorvátčiny, pozri srbochorvátčina

</doc>
<doc id="6379" url="https://sk.wikipedia.org/wiki?curid=6379" title="Západoslovanské jazyky">
Západoslovanské jazyky

Západoslovanské jazyky sú vetva slovanských jazykov. Používajú sa v strednej Európe.

</doc>
<doc id="6380" url="https://sk.wikipedia.org/wiki?curid=6380" title="Východoslovanské jazyky">
Východoslovanské jazyky

Východoslovanské jazyky sú vetva slovanských jazykov. Používajú sa vo východnej Európe. 
Na ich zápis sa používa väčšinou cyrilské písmo (cyrilika).
Delenie.
Zmiešaný bielorusko-ukrajinský jazyk/nárečie je západná polesčina; zmiešaný rusko-nórsky jazyk bol †russenorsk.

</doc>
<doc id="6382" url="https://sk.wikipedia.org/wiki?curid=6382" title="Zakarpatská Ukrajina">
Zakarpatská Ukrajina



</doc>
<doc id="6396" url="https://sk.wikipedia.org/wiki?curid=6396" title="Zoznam vládcov Byzantskej ríše">
Zoznam vládcov Byzantskej ríše

Toto je zoznam vládcov Byzantskej ríše
"Poznámka:
Začiatok Byzantskej ríše je sporný, pretože sama seba považovala za pokračovateľku Rímskej ríše (pozri Vznik Byzantskej ríše). Za „prvých“ byzantských cisárov sa považujú najčastejšie:
Laskar(is)ovci (Laskaridovci, Laskaris).
"V exile v Nikajskom cisárstve"
Palaiologovci (Palaiologos/Paleologos).
V roku 1453 turecký sultán Mehmed II. dobyl Carihrad a nárokoval si titul caesar (cézar, t. j. cisár); jeho nasledovníci v tomto nároku pokračovali.

</doc>
<doc id="6400" url="https://sk.wikipedia.org/wiki?curid=6400" title="Žiar nad Hronom (okres)">
Žiar nad Hronom (okres)

 Okres sa nachádza v regióne Tekov. Do roku 1996 patrili pod okres aj súčasné okresy Žarnovica a Banská Štiavnica.
Administratívne členenie.
Mestá.
KremnicaŽiar nad Hronom
Obce.
Bartošova LehôtkaBzenicaDolná TrnávkaDolná VesDolná ŽdaňaHliník nad HronomHorná VesHorná ŽdaňaHronská DúbravaIhráčJanova LehotaJastrabáKopernicaKosorínKrahuleKremnické BaneKunešovLadomerská VieskaLehôtka pod BrehmiLovčaLovčica-TrubínLúčkyLutilaNevoľnéPitelováPrestavlkyProchotRepišteSklené TepliceSlaskáStará KremničkaTrnavá HoraVyhne

</doc>
<doc id="6402" url="https://sk.wikipedia.org/wiki?curid=6402" title="Žarnovica (okres)">
Žarnovica (okres)

 Okres vznikol 24. júla 1996. Najväčšie mesto okresu je Nová Baňa.
Administratívne členenie.
Mestá.
Nová BaňaŽarnovica
Obce.
BrehyHodruša-HámreHorné HámreHrabičovHronský BeňadikKľakMalá LehotaOrovnicaOstrý GrúňPíla Rudno nad HronomTekovská BreznicaVeľká LehotaVeľké PoleVoznicaŽupkov

</doc>
<doc id="6403" url="https://sk.wikipedia.org/wiki?curid=6403" title="Zvolen (okres)">
Zvolen (okres)

Administratívne členenie.
Mestá.
SliačZvolen
Obce.
BabináBacúrovBrezinyBudčaBzovská LehôtkaDobrá NivaDubovéHronská BreznicaKováčováLešť (vojenský obvod)LieskovecLukavicaMichalkováOčováOstrá LúkaPliešovcePodzámčokSásaSielnicaTŕnieTurováVeľká LúkaZvolenská SlatinaŽelezná Breznica

</doc>
<doc id="6404" url="https://sk.wikipedia.org/wiki?curid=6404" title="Veľký Krtíš (okres)">
Veľký Krtíš (okres)

Podľa sčítania v roku 2021 malo slovenskú národnosť 72,7%, maďarskú 21,4%, rómsku 0,5%, českú 0,4% a nezistenú 4,5%.
Administratívne členenie.
Mestá.
Modrý KameňVeľký Krtíš
Obce.
Balog nad IpľomBátorováBrusníkBušinceČebovceČelovceČeláreČerveňanyDačov LomDolinkaDolná StrehováDolné PlachtinceDolné StrháreĎurkovceGlabušovceHorná StrehováHorné PlachtinceHorné StrháreHrušovChrastinceChrťanyIpeľské PredmostieKamenné KosihyKiarovKleňanyKoláreKosihovceKosihy nad IpľomKováčovceLeseniceĽuboriečkaMalá ČalomijaMalé StracinyMalé ZlievceMalý KrtíšMuľaNeninceNová VesObeckovOlováryOpatovská Nová VesOpavaPravicaPríbelcePôtorSečiankySeľanySennéSklabináSlovenské KľačanySlovenské ĎarmotyStredné PlachtinceSucháňSuché BrezovoŠirákovŠuľaTrebušovceVeľká ČalomijaVeľká Ves nad IpľomVeľké StracinyVeľké ZlievceVeľký LomVieskaVinicaVrbovkaZáhorceZávadaZomborŽelovce 

</doc>
<doc id="6405" url="https://sk.wikipedia.org/wiki?curid=6405" title="Rimavská Sobota (okres)">
Rimavská Sobota (okres)

Podľa sčítania v roku 2021 malo slovenskú národnosť 50,7%, maďarskú 39,5%, rómsku 4,8% a nezistenú 4,3% obyvateľov.
Administratívne členenie.
Mestá.
HnúšťaRimavská SobotaTisovec
Obce.
AbovceBabinecBarcaBelínBlhovceBottovoBudikovanyBátkaCakovČerenčanyČierny PotokČížDolné ZahoranyDražiceDrienčanyDrňaDubnoDubovecDulovoFigaGemerské DechtáreGemerské MichalovceGemerský JablonecGemerčekGortvaHajnáčkaHodejovHodejovecHorné ZahoranyHosticeHostišovceHrachovoHrušovoHubovoHusináChanavaChrámecIvaniceJaniceJesenskéJesticeKalošaKesovceKlenovecKocihaKonrádovceKraskovoKrokavaKružnoKráľKyjaticeLehota nad RimavicouLenartovceLenkaLipovecLukovištiaMartinováNeporadzaNižný SkálnikNová BaštaOrávkaOžďanyPadarovcePavlovcePetrovcePopročPotokRadnovceRakytníkRatkovská LehotaRatkovská SucháRiečkaRimavská BaňaRimavská SečRimavské BrezovoRimavské JanovceRimavské ZalužanyRovnéRuminceSlizkéStará BaštaStránskaStudenáSútorŠimonovceŠirkovceŠpanie PoleŠtrkovecTachtyTeplý VrchTomášovceUzovská PanicaValiceVeľké TeriakovceVeľký BlhVečelkovVieska nad BlhomVlkyňaVyšné ValiceVyšný SkálnikVčelinceZacharovceZádorŽíp

</doc>
<doc id="6406" url="https://sk.wikipedia.org/wiki?curid=6406" title="Revúca (okres)">
Revúca (okres)

Administratívne členenie.
Mestá.
JelšavaRevúcaTornaľa
Obce.
DržkovceGemerGemerská VesGemerské TepliceGemerský SadHrlicaHucínChvalováChyžnéKameňanyLevkuškaLeváreLicinceLubeníkMagnezitovceMokrá LúkaMuránska Dlhá LúkaMuránska HutaMuránska LehotaMuránska ZdychavaMuráňNandražOtročokPloskéPolinaPrihradzanyRatkovské BystréRatkováRašiceRevúcka LehotaRybníkRákošSirkSkerešovoSásaŠiveticeTurčokVišňovéŽiar

</doc>
<doc id="6408" url="https://sk.wikipedia.org/wiki?curid=6408" title="Poltár (okres)">
Poltár (okres)



</doc>
<doc id="6409" url="https://sk.wikipedia.org/wiki?curid=6409" title="Lučenec (okres)">
Lučenec (okres)

Podľa sčítania v roku 2021 malo v okrese slovenskú národnosť 67,2%, maďarskú 23,5%, rómsku 1,9% a nezistenú 6,5% obyvateľov.
Administratívne členenie.
Mestá.
FiľakovoLučenec
Obce.
ÁbelováBelinaBiskupiceBoľkovceBudináBulharyBuzitkaČakanovceČamovce DivínDobročFiľakovské KováčeGregorova VieskaHaličHolišaJelšovecKalondaKotmanováLehôtkaLentvoraLipovanyLovinobaňaLupočĽuborečMaškováMikušovceMučínMýtnaNitra nad IpľomNové HonyPanické DravcePincináPlešPodrečanyPolichnoPrahaPršaPílaRadzovceRapovceRatkaRužináStará HaličŠiatorská BukovinkaŠuriceŠávoľŠídTomášovceTočnicaTrebeľovceTrenčTuhárVeľká nad IpľomVeľké DravceVidiná

</doc>
<doc id="6411" url="https://sk.wikipedia.org/wiki?curid=6411" title="Krupina (okres)">
Krupina (okres)

Administratívne členenie.
Mestá.
DudinceKrupina
Obce.
BzovíkCerovoČabradský VrbovokČekovceDevičieDolné MladoniceDolný BadínDomaníkyDrienovoDrážovceHontianske MoravceHontianske NemceHontianske TesáreHorné MladoniceHorný BadínJalšovíkKozí VrbovokKráľovce-KrnišovLackovLadzanyLitavaLišovMedovarceRykynčiceSebechlebySelceSenohradSudinceSúdovceTeranyTrpínUňatínZemiansky VrbovokŽibritov

</doc>
<doc id="6412" url="https://sk.wikipedia.org/wiki?curid=6412" title="Detva (okres)">
Detva (okres)

Administratívne členenie.
Mestá.
DetvaHriňová
Obce.
Detvianska HutaDúbravyHorný TisovníkKlokočKorytárkyKriváňLátkyPodkriváňSlatinské LazyStará Huta StožokVígľašVígľašská Huta-Kalinka

</doc>
<doc id="6413" url="https://sk.wikipedia.org/wiki?curid=6413" title="Brezno (okres)">
Brezno (okres)

 Svojou lesnatosťou (68,7 %) je okres Brezno na tretej priečke na Slovensku (po Gelnici a Poprade). 
Administratívne členenie.
Mestá.
Brezno
Obce.
BacúchBeňušBraväcovoBystráČierny BalogDolná LehotaDrábskoHeľpaHorná LehotaHronecJarabáJasenieLom nad RimavicouMichalováMýto pod ĎumbieromNemeckáOsrbliePodbrezováPohoreláPohronská PolhoraPolomkaPredajnáRáztokaSihlaŠumiacTelgártValaskáVaľkovňaZávadka nad Hronom
Obyvateľstvo.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6414" url="https://sk.wikipedia.org/wiki?curid=6414" title="Banská Štiavnica (okres)">
Banská Štiavnica (okres)

História.
V stredoveku sa Hontianska stolica delila na štyri "slúžnovské okresy": z ktorých jeden bol Banskoštiavnický (Processus Schemnicziensis), v ktorom Banská Štiavnica, aj spolu s Banskou Belou mali postavenie municipiálneho mesta.
Banská Štiavnica bola administratívnym okresom od roku 1948, kedy oficiálne vznikol 24. decembra 1948 Banskobystrický kraj aj s 15 okresmi na základe administratívnej reformy, pri ktorej bolo k 31. decembru 1948 zrušené predchádzajúce krajinské zriadenie. Od 1. júla 1960 sa okres stal súčasťou okresu Žiar nad Hronom (a Banská Štiavnica sa stala len jeho súčasťou od roku 1990 územným obvodom, teda s „obvodným úradom“ všeobecnej štátnej správy). Samostatným okresom je Štiavnica opäť od roku 1996.
Obyvateľstvo.
Podľa sčítania obyvateľstva z roku 2021 tu žilo 15 649 ľudí. Podľa národnostného a náboženského zloženia bolo obyvateľstvo takéto:
Administratívne členenie.
Mestá.
Banská Štiavnica
Obce.
Banská BeláBanský StudenecBaďanBelujDekýšIlijaKozelníkMočiarPodhoriePočúvadloPrenčovSvätý Anton Štiavnické BaneVysoká

</doc>
<doc id="6415" url="https://sk.wikipedia.org/wiki?curid=6415" title="Banská Bystrica (okres)">
Banská Bystrica (okres)

Obyvateľstvo.
Podľa sčítania obyvateľstva z roku 2021 tu žilo 108 730 ľudí. Podľa národnostného a náboženského zloženia bolo obyvateľstvo takéto:
Administratívne členenie.
Mestá.
Banská Bystrica
Obce.
BadínBalážeBrusnoČerínDolná MičináDolný HarmanecDonovalyDúbravicaHarmanecHiadeľHorná MičináHorné Pršany HrochoťHronsekKordíkyKrálikyKynceľováLučatínĽubietováMalachovMedzibrodMotyčkyMoštenicaMôlčaNemceOravcePodkonicePohronský BukovecPonikyPovrazníkPriechodRiečkaSebedín-BečovSelceSlovenská ĽupčaStaré HoryStrelníkyŠpania DolinaTajovTureckáVlkanová

</doc>
<doc id="6416" url="https://sk.wikipedia.org/wiki?curid=6416" title="Vznik Byzantskej ríše">
Vznik Byzantskej ríše

Toto je článok o vývoji Byzantskej ríše do roku 395.
Symbolický začiatok Východorímskej/Byzantskej ríše je sporný, pretože už napríklad cisár Dioklecián (284-305) (pozri pod Staroveký Rím) rozdelil svoju ríšu de-facto na štyri časti spravované dvoma augustmi (jeden v Itálii, druhý v Grécku) podporovanými dvoma caesarmi a sám sídlil na východe v Nikomédii (dnešnom Izmite), hoci Rím oficiálne zostal hlavným mestom. Celkovo sa však uvádzajú roky medzi vládou Konštantína Veľkého (305 - 337) a 7. stor. , najčastejšie snáď rok 395. „Východiskovým“ územím ríše bolo približne dnešné Grécko, Turecko, Egypt, Izrael, Palestína, Sýria a južný Krym (od 9. stor. nazývaný thema Cherson).
Diokleciánske rozdelenie v podstate pokračovalo až do roku 324, kedy ríšu opäť zjednotil cisár Konštantín Veľký. Konštantín sa navyše rozhodol, že si nájde nové faktické hlavné mesto a tak do roku 330 z bezvýznamnej gréckej osady Byzántion (lat. Byzantium) urobil výstavné mesto a druhé hlavné mestom popri Ríme, teda de facto hlavné mestom východnej časti Rímskej ríše. Konštantín síce mesto premenoval na „Nový Rím“, ale ľudia ho nazývali jednoducho „Konštantínovo mesto“ (Konštantínopol, gr. Konstantinoúpolis, slov. Carihrad, dnes Istanbul). Konštantín bol tiež prvým kresťanským cisárom, pretože kresťanstvo začal podporovať štát.
Po Konštantínovej smrti sa Rímska ríša znova rozdelila medzi jeho troch synov (Východ; Afrika a Itália a Ilýria; Západ). Po konfliktoch sa napokon jeden z nich, Konstantius, stal pánom celej Rímskej ríše (350-361). Roku 364 bol povolaný na trón Valentinianus (364-375), ktorý si hneď zvolil za spoluvládcu Valensa (364-378) vládnuceho a bojujúceho na východe. Nástupcom Valentiniána na západe sa stal Gratianus (375-383). Cisár Valens na východe zatiaľ bojoval s Peržanmi a GótmI. a neprozreteľne roku 376 Vizigótom dovolil usadiť sa na území ríše, za čo sa mu „odvďačili“ pustošením. Roku 378 zomrel v bitke pri Adrianopole v boji s Vizigótmi. Aj tento rok sa často považuje za rok vzniku Byzantskej ríše. Vizigóti sa nato rozptýlili po celom Balkánskom polostrove. Ostrogóti sa zas usadili v Panónii (dnešné západné Maďarsko).
Gratianus vymenoval za nového spoluvládcu na východe cisára Theodosia (379-395). Tento začal hromadne usadzovať Gótov ako spojencov Ríma v hraničných oblastiach ríše, čo postupne viedlo ku germanizácii rímskeho vojska i vedúcich osobností ríše. Roku 380 povýšil kresťanstvo z Ríma - čiže ortodoxné (pravoverné) kresťanstvo na rozdiel od arianského kresťanstva - za povinné náboženstvo všetkých občanov a prvýkrát zákonom definoval pojem katolícky. Nasledovalo krvavé prenasledovanie iných vyznaní a náboženská občianska vojna na východe. „Pohanské“ grécke Olympijské hry sa naposledy konali roku 393, delfská veštiareň bola zničená. Druhý ekumenický koncil roku 381 povýšil Carihrad pod názvom „Nový Rím“ na hlavný partriarchát Východu (pred Alexandriou, Antochiou a Jeruzalemom). Theodosius sa na päť mesiacov opäť stal jediným vládcom celej Rímskej ríše (394 - 395). Krátko pred svojou smrťou v januári roku 395 Theodosius Rímsku ríšu definitívne rozdelil ríšu medzi svojich synov Arcadia na východe so sídlom v Carihrade a Honoria na západe so sídlom v Ravenne. Aj keď oficiálne došlo len k administratívnemu rozdeleniu, tak ako to urobil už Dioklecián, a ešte dlho ostali mnohé spoločné prvky medzi oboma územiami (napr. spoločný vrchný veliteľ rímskeho vojska; právny pojem rímska ríša existoval naďalej; roku 438 vyšiel spoločný zákonník -Codex Theodosianus), v skutočnosti sa obe časti začali vyvíjať odlišne. Preto spravidla od roku 395 hovoríme na východe o Východorímskej ríši alebo Byzantskej ríši.

</doc>
<doc id="6417" url="https://sk.wikipedia.org/wiki?curid=6417" title="Ranobyzantské obdobie">
Ranobyzantské obdobie

Ranobyzantské obdobie je obdobie dejín Byzantskej ríše medzi rokmi (pribl.) 395 a 610.
Roku 395 vznikla po smrti Theodosia definitívne „Ríša Rimanov“ (ako Východorímska/Byzantská ríša až do svojho konca sama seba nazývala) na východe, charakterizovaná politickým nadviazaním na Rímsku ríšu, grécko-helénskou kultúrou, silnou kresťanskou kultúrou a do 7. stor. latinčinou ako úradným jazykom (hoci sa de facto používala gréčtina). 
Vo vonkajších vzťahoch musela ríša po porážkach Juliána Peržanmi (363) a Valensa Vizigótmi pri Adrianopole (378) bojovať proti Peržanom, Germánom, Hunom (od 375), Avarom (od 60-tych rokov 6. storočie). Hoci Theodosius usídlil Gótov v hraničných oblastiach ako spojencov, vedení Alarichom I. odtiahli (okolo roku 410) aj pre nepriateľstvo Byzantíncov do Itálie. 
Po smrti Theodosia II. (408 – 450), ktorému ríša vďačí za Codex Theosianus a štátnu vysokú školu, sa vďaka Alanovi Asparovi (žil 400 – 471), ktorý si v Carihrade získal veľký vplyv, stal novým cisárom Markian (450 – 457) a po ňom opäť vďaka Asparovi Lev I. (457 – 474). Lev s cieľom oslobodiť sa od Asparovho vplyvu povolal na cisársky dvor náčelníka Isaurov Tarasidokissa, ktorý Aspara dal zavraždiť (471). Roku 451 odmietol štvrtý ekumenický koncil v Chalkedone monofyzitizmus (náuku, že Ježiš Kristus mal len božskú prirodzenosť), predpísal duofyzitizmus (náuku, že Ježis mal aj božskú aj ľudskú prirodzenosť) a založil tak dodnes platné ortodoxné vyznanie. Patriarcha carihradský bol povýšený na rovnakú úroveň ako pápež. Najmä východ Byzantskej ríše však výsledok tohto koncilu odmietol akceptovať, čím sa monofyziti (Kopti, etiópska cirkev, arménska cirkev a Jakobiti) ako aj sýrski nestoriáni definitívne odčlenili od ríšskej cirkvi. 
Po smrti Leva a jeho vnuka Leva II. zasadol na trón Terasidokiss pod menom Zenón (474491). Dobytie Západorímskej ríše roku 476 Odoakerom znamená de facto definitívne stratu Itálie pre Byzantskú ríšu, hoci de iure ju Byzantská ríša práve získala, keďže Zenón vyhlásil Odoakara (479) za svojho zástupcu na západe („magister militum per Italiam“). Potom si to však Zénón rozmyslel a roku 488 poslal do Itálie ostrogótskeho kráľa Theodoricha I. Veľkého, aby s Odoakrom skoncoval. Theodorich Odoakara tri razy porazil, dal zavraždiť a v Itálii založil Ostrogótske kráľovstvo (493 – 555). Tento presun Ostrogótov do Itálie síce definitívne zbavil Byzantskú ríšu germánskeho obyvateľstva, zároveň však otvoril cestu zo severu prichádzajúcim Slovanom. 
Cisár Anastasios I. (491518) sa zbavil aj vplyvu nenávidených Isaurov v ríši, usadil ich v Thrákii a uskutočnil viaceré reformy. 
Najväčší rozmach a kultúrny rozkvet dosiahla ríša za cisára (pozri) Justiniána I. (527565), ktorý sa pokúsil obnoviť Rímsku ríšu v jej bývalých hraniciach. Podarilo sa mu to len čiastočne a dočasne. Po v roku 532 krvavo potlačených vzburách v Carihrade (povstanie Niká) upevnil svoju autokratickú vládu. Problémy boli s Peržanmi útočiacimi na Východe (dočasne mier v roku 561). V šestdesiatych rokoch na Balkánsky polostrov zas prenikali Avari, Slovania a neslovanskí Protobulhari. Od roku 546 medzi Drávou a Sávou sídlili Langobardi, spočiatku verní spojenci Byzancie. Už na konci vlády Justiniána sa začalo obdobie úpadku, ktoré trvalo minimálne až do roku 610. 
Za cisára Justinius II. (565578) a Tiberia II. (578 – 582) sa Langobardi rozišli s ríšou a 568 obsadili severnú Itáliu (zvyšok vrátane Benátok a Ravenny ostal byzantský). Avari roku 582 dobyli dôležitú pevnosť Sirmium. Byzantská ríša roku 581 porazila (nie definitívne) Peržanov v Mezopotámii. V roku 584 v Ravenne (pre južnú Itáliu) a v roku 591 v Kartágu (pre severnú Afriku) boli zriadené byzantské správne jednotky so sústredenou civilnou aj vojenskou mocou zvané exarcháty na čele s exarchami. 
Za cisára Maurika I. (582602) a despotického Fokasa (602610), ktorí bojovali aj proti Peržanom, prenikli roku 586 Slovania a v rokoch 600 a 617 aj Avari až k Carihradu (Slovania aj na Peloponéz; pôvodní romanizovaní a grecizovaní obyvatelia Grécka ustúpili do pobrežných oblastí). Peržania napokon v rokoch 605610 dobyli Sýriu a takmer celú Malú Áziu. Ríšu zachránil exarch z Kartága, ktorý do Carihradu poslal svojho syna Hérakleia, ktorý roku 610 zvrhol Fokasa a ukončil tak vládu dynastie Justiniovcov (518610).

</doc>
<doc id="6418" url="https://sk.wikipedia.org/wiki?curid=6418" title="Justinián I.">
Justinián I.

Justinián I. Veľký (*482, Tauresium pri Skopje† 14. november 565, Konštantínopol) bol byzantský cisár, jeden z najvýznamnejších vladárov neskorého staroveku a najpozoruhodnejších byzantských (východorímskych) cisárov vôbec.
Významné boli jeho reformy rímskeho práva a osobitne jeho kodifikačné dielo známe ako Corpus iuris civilis"." Významná bola i jeho rozsiahla stavebná činnosť a vojenská expanzia, ktorej cieľom bolo získať naspäť územie bývalej Rímskej ríše v západnej Európe (dnešné Taliansko, juh Pyrenejského polostrova) a v severnej Afrike. V dôsledku jeho vojenských aktivít sa Byzantská ríša rozšírila do takmer celého Stredomoria. Pravoslávna cirkev považuje Justiniána za svätého a jeho pamiatku si pripomína 14. novembra.
Vzostup a osobný život.
Justinián pochádzal z neurodzenej roľníckej latinizovanej tráckej rodiny, ktorá sa k moci dostala pričinením Justiniánovho strýka Justína I. Justin sa vďaka svojim bojovým schopnostiam stal cisárskym služobníkom v hlavnom meste a v priebehu niekoľkých rokov vďaka svojim schopnostiam stúpal v kariére až sa stal veliteľom palácovej gardy. Po tom, čo v roku 518 zomrel cisár Anastasios bez dediča, vynieslo vojsko do cisárskeho purpuru práve svojho veliteľa Justína. Spolu s ním sa k moci dostal aj jeho synovec Flavius Petrus Sabbatius, ktorý po adopcii svojim strýkom prijal meno Justinián. V roku 523 mu bol udelený titul "ceasar" a v roku 527 bol menovaný za Justínovho spoluvládcu. Justinián I. bol vynikajúci štátnik, vzdelaný a rozhľadený panovník. Zaujímal sa prakticky o všetky otázky verejného života do náboženstva po umenie a architektúru. Šťastnú ruku mal Justinián aj pri výbere svojich ministrov a najbližších pomocníkov. Cisár Justinián bol dvakrát ženatý. Známa je však skôr jeho druhá manželka Theodora, ktorá bola nielen jeho životnou družkou a radkyňou. Justinián bol do Theodory vášnivo zamilovaný a aby si ju mohol vziať za ženu, zmenil dokonca zákony, ktoré zakazovali sobáše senátorov a vyššie postavených osôb s osobami nízko postavenými. Theodora bola totiž dcérou krotiteľa medveďov a vystupovala ako cirkusová tanečnica. Pochádzala z najnižších spoločenských vrstiev, ktoré možno priamo označiť za byzantskú spodinu. Theodora však bola veľmi cieľavedomá a vytrvalá. I napriek svojmu pôvodu sa zaujímala o náboženstvo a v Justiniánovom živote a vláde zohrávala významné miesto.
Počiatok vlády a povstanie Niká!
Justinián po svojom strýkovi zdedil prebiehajúcu vojnu s Perziou. Boje sa odohrávali na dvoch frontách v Mezopotámii a Lazike. V roku 530 Byzantínci utrpeli viaceré porážky, po víťazstve v bitke pri Dare, Belisar prehral pri meste Kallinikum (dnešná Rakka). Peržania však výhry nevyužili na posunutie svojich hraníc, pretože mali vnútorné náboženské problémy s hnutím mazdakovcov. Byzantská ríša zase v Palestíne čelila povstaniu Samaritánov. Po smrti Kaváda I. Byzancia s Perziou v roku 532 uzavrela tzv. Večný mier. Justinián sa v mieri zaviazal platiť Peržanom vysoký tribút za to, že Peržania budú ochraňovať kaukazskú hranicu pred kmeňmi Bielych Hunov. Hranice zostali neporušené. Významným ukazovateľom Justiniánových zámerov a budúcej kresťanskej politiky bolo uzatvorenie platónskej Akadémie v roku 529 a postupné právne reformy z prelomu dvadsiatych a tridsiatych rokov 6. storočia.
Už začiatku Justiniánovej vlády však Justinián musel riešiť i vážne interné problémy, ktoré ho takmer pripravili o vládu. V roku 532 prebehlo v Konštantínopole rozsiahle povstanie, ktoré sa nazýva podľa hesla povstalcov "Niká!" (Zvíťazíš!). Príčin povstania bolo viacero, medzi najčastejšie zmieňovanými je odpor konštantínopolského obyvateľstva voči novým reformám a daňovému útlaku, ako i s pokusmi obmedziť moc démfrakcií, v podstate politických strán, ktoré sa formovali ako skupiny priaznivcov vozatajov pretekajúcich v hipodróme a nazývali sa podľa farieb ich odevu ako Modrí a Zelení. Niektorí historici ho však pokladajú iba za dôsledok vandalizmu športových fanúšikov, lebo na jeho začiatku došlo k bitkám v cirku medzi dvoma najdôležitejšími frakciami, stranou Modrých a stranou Zelených. Keď však bolo sedem najväčších výtržníkov odsúdených na trest smrti, Zelení a Modrí sa spojili a začali požadovať zosadenie niektorých nenávidených úradníkov (medzi nimi právnika Triboniana a "praefekta praetorio" Ioanna z Kappadokie). Justinián sa pokúsil rozbúrené davy upokojiť tým, že im išiel osobne oznámiť požadované odvolanie troch hodnostárov, ale vzbúrencov to iba vyprovokovalo k ničeniu a drancovaniu mesta, počas ktorého za nového panovníka vyhlásili synovca zosnulého cisára Anastasia I. Cisár Justinián sa v zložitej situácii rozhodol Konštantínopol opustiť, narazil však na nesúhlas cisárovnej Theodory, na ktorej výzvu proti povstalcom zasiahlo vojsko na čele s vojvodcami Belisarom, Mundom a Narseom. Vojaci obkľúčili hipodróm a zmasakrovali tu vyše tridsaťtisíc ľudí. Potlačenie povstania Niká!, ktorému v plameňoch padla za obeť okrem tisícok ľudí celá tretina hlavného mesta, pomohlo k upevneniu Justiniánovej moci, čo mu súčasne s ukončením vojny s Perziou umožnilo začať aktívnu dobyvačnú politiku na Západe. Počas tohto povstania zhoreli viaceré monumenty Konštantínopola, medzi nimi i starý chrám Hagia Sofia, Hagia Irena, Zeuxippove kúpele, či jedna z budov senátu.
Obnova ríše"renovatio imperii".
Vandalská vojna.
Hlavným heslom Justiniánovho programu sa stalo slovné spojenie "renovatio imperii", t. j. snaha o obnovenie pôvodných hraníc rímskeho impéria a rímskej moci, tentokrát však na kresťanskej báze. Expanziu na územie zaniknutej Západorímskej ríše začala výprava do severnej Afriky proti Vandalom. Vandali v Afrike po roku 428 vytvorili Vandalské kráľovstvo, a k Rimanom chovali nepriateľsky. Príčiny sporov boli aj náboženské, kým Vandali boli ariánmi, v Rímskej ríši cisári a väčšina obyvateľstva vyznávala katolicizmus, či inak povedané ortodoxný koncilový náboženský prúd. Vandalský kráľ Hilderich, ktorý na rozdiel od svojich predchodcov nastolil probyzantský kurz zahraničnej politiky, bol pre odpor svojich krajanov v roku 530 zvrhnutý z trónu a nahradený Gelimerom. Vzťahy s Byzanciou sa začali rýchlo zhoršovať, čo Justinián využil ako zámienku pre svoje vojenské ťaženie. Rozsiahlu a premyslenú akciu viedol Justiniánov generál Belisar. Vojská sa na ceste zastavili na spriatelenej ostrogótskej Sicílii a plánovali postup. Potom, čo sa veľká časť vandalského vojska vydala potlačiť Grékmi vyvolanú vzburu na Sardínii, zaútočilo 16 000 byzantských vojakov na čele s Belisarom na africké pobrežie. Celej operácie sa zúčastnilo 92 ťažko vyzbrojených galér s asi 30 000 námorníkmi. Belisarios miestne vandalské posádky porazil a v septembri 533 vstúpil do hlavného mesta ríše Kartága. Kráľ Gelimer po návrate síce zhromaždil ďalšie vojsko, ale to bolo rímskymi vojskami porazené. Nasledujúci rok sa Belisarios s korisťou a zajatcami vrátil do Konštantínopola, pred Justiniána priviedol aj zajatých vandalských veľmožov na čele so samotným kráľom. Kráľovi Justinián veľkoryso venoval statky v Malej Ázii. Koniec ríše Vandalov znamenal tiež zánik samotného etnika. 
Prvé ťaženie proti Gótom.
Pacifikácia severnej Afriky trvala ešte niekoľko rokov, ale Justinián vzápätí začal pripravovať novú mohutnú výpravu. Jej cieľom bolo rozvrátiť ďalšiu barbarskú ríšu, Ostrogótske kráľovstvo v Itálii. Ostrogóti od ich usadenia v Itálii žili s Byzanciou v mieri. Miestny panovník Theodorich Veľký vládol v mnohých ohľadoch ako Riman a počas svojej vlády sa snažil vzťahy miestneho obyvateľstva a Ostrogótov udržiavať v harmónii. Darilo sa aj ostrogótskemu umeniu a vzdelaniu. Predsa sa však najmä ku koncu Theodorichovej vlády vzťahy medzi Rimanmi a Ostrogótmi zhoršovali, Ostrogóti boli podobne ako Vandali a iné germánske kmene ariánske. Ostrogótski šľachtici sa len neradi prizerali romanizujúcim tendenciám v krajine a po smrti Theodoricha Veľkého v roku 526, v tridsiatich rokoch 6. storočia povstali proti regentke Amalasuinthe, ktorá verejne podporovala prorímsku politiku. V roku 534 bola Amalasuintha zavraždená a novým panovníkom bol zvolený Theodhad. Justinián nemohol takýto progres udalostí strpieť a začal preto chystať útok na Gótov. Vojenské operácie sa začali roku 535. Belisarovi sa podarilo celkom ľahko obsadiť Sicíliu, potom sa vylodil v južnej Itálii a tiahol na sever. Padol Neapol a Rím v rukách pápeža otvoril svoje brány dobrovoľne. Góti, ktorí dovtedy nekládli žiadny odpor povstali proti Theodhadovi, ktorý sa ukázal byť neschopný a za kráľa prehlásili Vitiga. Vitigis sa ukázal byť ráznejším panovníkom a vojna sa predĺžila. Góti zaútočili na Rím, ktorý takmer dobyli. Po roku obliehania sa však situácia zmenila po tom, čo Justinián poslal do Itálie nové vojská, ktoré mali zaútočiť zo severu. Góti sa snažili s Rimanmi vyjednávať, no vojna pokračovala ďalej. Šťastie sa striedavo prikláňalo na obe strany, problémy v rímskom (byzantskom) tábore spôsobovala rivalita veliacich generálov, pretože ku Belisarovi sa v kampani pridal Narses. Po dlhých bojoch a rokovaniach v roku 540 kapitulovala tiež sídelná Ravenna a jednotliví gótski velitelia sa začali Justiniánovi vzdávať. Rimania v Itálii boli oslobodení a zjednotení, po tom, čo však byzantské vojsko z Itálie odišlo sa ukázalo, že šlo len o zdanlivé víťazstvo.
Vojna s Peržanmi a oživenie ostrogótskeho frontu.
V okamihu, keď bola ostrogótska otázka pre Rimanov vyriešená, povstala nová hrozba na východe. Odveký nepriateľ Rimanov, Perzská ríša a jej kráľ Husrav I. Anóšarván v roku 540 porušili Večný mier, a pod zámienkou údajného rímskeho útlaku východných území obývaných Arabmi a Arménmi napadli provincie Mezopotámia, Sýria a Palestína, vyrabovali ich a desiatky tisíc obyvateľov odviedli do zajatia. Z východnej byzantskej metropole Antiochie i napriek hrdinskej snahe miestnych dém ostali len trosky, obyvateľstvo, ktoré prežilo hrôzy drancovania, perzskí vojaci odvliekli. Zdemolovanie východnej metropoly zásadne znížilo prestíž Byzancie na východe. V roku 541 vyslal cisár na východ Belisara, k dispozícii mu však dal len nedostačujúci počet vojakov, ktorí neboli schopní zvrátiť situáciu v prospech Byzancie. O rok neskôr Husrav pripravil ďalšie sýrske ťaženie. V roku 545 bol uzavretý päťročný mier, ktorý potvrdzoval "status quo". Justinián sa zaviazal Perzii odvádzať tribút zašifrovaný pod údajnú ochranu kaukazskej hranice. V roku 550 bol mier predĺžený o ďalších päť rokov.
Mier s Perziou uvoľnil byzantské vojenské sily pre pokračovanie vojny v Itálii, kde medzitým znovu vyvstal problém po tom, čo si Ostrogóti zvolili nového kráľa Totilu, pod ktorého patronátom začali protiofenzívu. Pretože východorímske vojská odtiahli, podarilo sa Totilovi ľahko dobyť juhoitalské Benevento a Neapol a v roku 546 aj Rím, čím Byzancii zostala len Ravenna. Po tom, čo sa Justiniánovi uvoľnilo Belisarove vojsko na východe, poslal generála do Itálie. Neposkytol mu však dostatočné zásoby a vojsko a tak sa vojna predĺžila. Belisarovi sa síce podarilo Rím oslobodiť, avšak už v roku 550 ho Totila znovu dobyl. Situácia sa zmenila po tom, čo do Itálie prišiel Narses s novými zdrojmi a vojskom. V roku 552 Totilu pri Busta Gallorum v Toskánsku porazil a samotný Totila v boji zomrel. Nasledujúce roky padala jedna ostrogótska pevnosť za druhou, až bol nakoniec odpor ostrogótskeho kmeňa do roku 555 úplne zlomený. V auguste 554 Justinián vyhlásil tzv. Pragmatickú sankciu, ktorá znamenala návrat k pomerom pred príchodom Ostrogótov, t.j. obnovenie rímskej civilnej správy, prácu otrokov a navrátenie pôdy pôvodným rímskym vlastníkom. Ostrogóti postupne však splynuli s miestnym rímskym obyvateľstvom. V Itálii bol následne v roku 584 založený tzv. Ravennský exarchát, ktorého exarcha, pre Byzanciu spravoval jej západné územia až do roku 751. 
Byzantská nadvláda nad Itáliou zmenila tiež situáciu v pápežskej kúrii, kde v čase Justiniánovho nástupu na trón o vplyv súperili byzantskí cisári s ostrogótskymi kráľmi a rímskym klérom. Hneď roku 537 po svojom vstupe do Ríma byzantský generál Belisar zosadil pápeža Silveria, zvoleného z vôle ostrogótskeho kráľa Theodada a na jeho miesto bez súhlasu duchovných dosadil Vigilia, ktorého si v čase, keď pôsobil ako pápežov predstaviteľ v Konštantínopole, veľmi obľúbila cisárovná Theodora. V roku 545 povolal Justinián pápeža k cisárskemu dvoru. V tom čase sa cisár odsúdením tzv. Troch kapitol pokúsil nastoliť dogmatickú jednotu cirkvi a očakával pápežovu pomoc. Vigilius avšak odmietol cisárovi ustúpiť, za čo bol internovaný a o spore tak rozhodol druhý konštantínopolský koncil. 
Vizigótske ťaženie a obnovenie sporov na východe.
V roku 554 sa neveľkej byzantskej flotile pod vedením senátora Liberia podarilo vylodiť na pobreží Pyrenejského polostrova a dobyť časť vizigótskej Hispánie medzi juhovýchodným pobrežím a riekou Guadalquivir. Justiniánova ríša sa potom rozkladala od Pyrenejského polostrova až do Mezopotámie, od dunajskej hranice do severnej Afriky. Plán na "renovatio imperii" vrcholil. 
Hneď po uplynutí druhého päťročného mieru s Perziou, Byzantínci roku 551 znovu začali boje o Laziku. Ani táto vojna neviedla k žiadnym vážnym zmenám. Podľa mieru uzavretého v roku 561 na päťdesiat rokov si rímsko-perzská hranica v tejto oblasti zachovala pôvodnú líniu. Husrav sa síce zriekol Laziky, ale Justinián sa za ňu zaviazal zaplatiť 30 tisíc zlatých.
Právne reformy.
Justinián dal v snahe postaviť ríšu „na nohy“ kodifikovať (alebo skôr kompilovať) klasické rímske právo, ktoré bolo v tom čase značne decentralizované a zvulgarizované, čo bolo previazané aj s vtedajším hospodárskym úpadkom. Najskôr aktualizoval zbierku cisárskych zákonov (Codex Theodosianus), čím vznikol prvý Codex Iustinianus (529). V roku 533 publikoval najvýznamnejšie dielo reformy, tzv. Digesta, alebo Pandectae zozbierané a systematizované dobrozdania rímskych právnikov klasickej doby. Digesta neskôr výrazne ovplyvnili právne poriadky väčšiny kultúrnych národov. Zároveň vydal učebnicu Institutiones. Čoskoro sa však ukázalo, že pôvodný Codex Iustiniani je potrebné renovovať a vydal preto jeho renovovanú verziu známu ako Codex Iustinianus repetitae praelectionis (534). Kódex, Digesta, Inštitúcie a Justiniánove neskoršie konštitúcie (Novellae) sú dnes spolu známe ako Corpus iuris civilis.
Kresťanstvo a kultúra.
Obyvateľstvo rozsiahlej Justiniánovej ríše bolo etnicky rôznorodé. Spájalo ho predovšetkým kresťanské vyznanie a gréčtina koiné, ktorá sa od Justiniánových čias používala na cisárskom dvore a od konca 6. storočia tiež v administratíve a v cirkvi, zatiaľ čo znalosť latinčiny upadala. Väčšina Byzantíncov boli Gréci a rímska menšina sa postupne helenizovala. Sám Justinián nemal grécke korene. Byzantínci však sami seba považovali za Rimanov a nazývali sa  po grécky – "Rhomaioi". 
Cisár Justinián I. bol vo svojej dobe určujúcou osobnosťou nielen politického, ale tiež kultúrneho a náboženského života. Svedčí o tom nielen vydanie rozsiahleho zákonníka, ale tiež ďalšie skutočnosti. Filozofiou rímskych a byzantských kresťanských cisárov a aj Justiniána bolo presvedčenie, že boli z Božej vôle predurčení vládnuť celému kresťanskému spoločenstvu a svetu. Z tejto pozície sa preto pasoval do pozície ochrancu pravej viery a vystupoval proti všetkým prejavom iného vyznania ako kresťanskej ortodoxie, či už išlo o staré pohanské kulty, nekresťanské hnutia, ako bol manicheizmus, judaizmus alebo herézy. Istú výnimku predstavovali monofyziti početní vo východných častiach ríše, ktorí našli ochranu u cisárovnej Theodory. V roku 529 nechal Justinián zatvoriť novoplatónsku filozofickú akadémiu v Aténach a zakázal pohanom vyučovať. Vzdelanie muselo byť postavené iba na kresťanských základoch. Náhradou tejto ujmy v istom slova zmysle možno označiť vznik benediktínskeho hnutia a kláštora na Monte Cassino, ktoré sa v tom istom roku uskutočnilo. To predstavovalo víťazstvo kresťanstva nad pohanstvom a nástup jeho myšlienkového monopolu. Je však nutné poznamenať, že kresťanstvo už predtým vytvorilo syntézu s novoplatónizmom. 
Justinián rovnako ako jeho strýko Justín I. a mnohí cisári pred nimi prenasledovali zvyšných ariánov. Ariánska kontroverzia bola jedným zo základných kameňov nešváru medzi Rimanmi a germánskymi vodcami, najmä s ostrogótskym kráľom Theodorichom. Ten vyslal do Konštantínopola pápeža Jána I., ktorý mal cisára primäť k väčšej tolerancii ariánov, jeho misia avšak nebola úspešná. "Renovatio imperii" počítalo s tým, že ariánski králi, vládnuci na bývalom západnom rímskom území, budú odstránení a tamojšie katolícke obyvateľstvo oslobodené z pod ich nadvlády.
Oveľa väčší problém ako arianizmus však v Byzancii stále predstavovali monofyziti. Justiniánova snaha o jednotu cirkvi a príklon k chalcedónskemu kánonu boli určite dôsledkom nielen jeho politických úvah a postojov, ale tiež osobného náboženského presvedčenia. Odmietnutie monofyzitizmu a perzekúcia jeho vyznávačov ale vyvolávali silný odpor obyvateľov východných provincií, ktorý sa k monofyziizmu hlásili. Cisárovná Theodora, ktorá bola monofyzitom naklonená vzala týchto kresťanov pod svoju ochranu a vďaka jej vplyvu Justinián prenasledovanie relatívne skoro, v roku 532 prenasledovanie zastavil. O rok neskôr vyhlásil vlastné "Vyznanie viery", v ktorom sa využívajúc svoje rozsiahle teologické znalosti a schopnosti, pokúsil ponúknuť monofyzitom priestor v rámci obratného výkladu ustanovení chalcedónskeho koncilu. Cirkevnú jednotu však touto cestou – rovnako ako už predtým cisár Zenón svojim Ediktom zmierenia (Henotikon) – nedosiahol a ani dosiahnuť nemohol, lebo jeho pokusy nevychádzali z reálnych príčin šírenia monofyzitizmu. 
Neskôr sa cisár jednotu ríšskej cirkvi znovu pokúsil nastoliť v roku 544, keď vydal edikt, v ktorom odsúdil tzv. Tri kapitoly, spisy troch východných teológov antiochijského smeru (Theodora z Mopsuestie, Theodoreta z Kyrrha a Iba z Edessy), a označil ich za nestoriánske. Monofyzitov však Justiniánov čin neuspokojil, lebo požadovali odmietnutie chalcedónskeho kánonu o dvojitej Kristovej prirodzenosti. Edikt, s ktorým vyslovili súhlas východní patriarchovia, pobúril duchovných na Západe, lebo sa domnievali, že sa cisár priklonil k umiernenému monofyzitizmu. Justinián preto do Konštantínopola pozval pápeža Vigilia, od ktorého očakával podporu. Vigilius síce najprv cisárovo stanovisko schválil a "Tri kapitoly" preklial (548), avšak na nátlak západných biskupov svoje stanovisko odvolal. Pápež bol následne Justiniánom internovaní v Konštantínopole a cisárom a pápežom, vznikol ostrý spor, ktorý mal vyriešiť koncil zvolaný roku 553 do Konštantínopola. Aj keď sa ho západné duchovenstvo vrátane Vigilia, obávajúceho sa o vlastnú bezpečnosť, takmer nezúčastnilo, bol koncil vyhlásený za piaty ekumenický. Účastníci koncilu odsúdili a prekliali "Tri kapitoly" a o pár mesiacov neskôr ich stanovisko podpísal aj Vigilius. Potom sa pokúsil presvedčiť o jeho nezávadnosti západné duchovenstvo. Keď onedlho pápež počas spiatočnej cesty do Ríma zomrel, vybral jeho nástupcu Justinián. Súčasne bolo uzákonené, že nabudúce musí voľbu pápeža potvrdiť cisár. Tak byzantské cisárstvo dosiahlo vrchol svojej caesaropápežskej politiky. 
Stavebná činnosť.
Justinián okázalo zdôrazňoval moc a slávu cisárstva výstavbou veľkolepých stavieb. Veľký stavebný ruch nastal najmä po spomínanom povstaní Niká!, počas ktorého boli zničené veľké časti hlavného mesta. Medzi najznámejšie stavby patrí chrám Hagia Sofia (Chrám Božej múdrosti), Chrám svätých Apoštolov, či Hagia Irena. Justinián taktiež obnovil poničené mestské priestranstvá a námestia, ako i vodné cisterny. Kľúčovou stavbou, ktorá predstavila nový sakrálny stavebný štýl bola práve Hagia Sofia. Chrám bol postavený iba počas šiestich rokov (532538) pod priamym cisárovým dozorom. Na jeho stavbu boli použité materiály z celej ríše, ako i odľahčené tehly z Rodosu, na postavenie kupole. Šlo o dovtedy najväčší kresťanský chrám. Rozsiahle stavebné dielo cisára Justiniána vo svojej práci "O stavbách" popísal tiež Prokopios Cézarejský, a zachoval nám tak svedectvo aj o už zaniknutých pamiatkach. Pozoruhodné sú tiež cirkevné stavby v italskej Ravenne, ktorá sa stala sídlom gréckeho exarchu (miestodržiteľa). V ravennskom chráme San Vitale môžeme dodnes vidieť prekrásne mozaiky zobrazujúce cisára Justiniána I. s jeho dvorom a jeho manželku cisárovnú Theodoru v sprievode jej dvorných dám. V ravennskom umení však zároveň treba odlišovať i umenie gótske na ktoré v meste Byzantínci iba nadviazali.
Problémy a hodnotenie Justiniánovej vlády.
V plnení svojho vytýčeného cieľav obnove Rímskej ríše bol Justinián pomerne úspešný. Podarilo sa mu takmer zdvojnásobiť rozlohu svojej ríše. Obsadil Itáliu, Afriku i časť Pyrenejí, na východe zase dokázal hranice ubrániť i pred ambicióznym Husravom I. Významné boli i Justiniánove právne reformy a architektornický plán výstavby Konštantínopola. Mnohé z jeho stavieb stoja do dnešných dní a pripomínajú niekdajšiu slávu byzantskej architektúry, v moderných múzeách možno vidieť desiatky kusov umenia z jeho éry. Justiniánovo dielo avšak stálo na krehkých základoch. Krajina bola finančne vyčerpaná Justiniánovými výbojmi a zo štátnej pokladnice významne ukrojili i nákladné miery s Peržanmi, či Justiniánove mierové dary dunajským kmeňom. Útoky kmeňov zo severu (Bulhari, Slovania, Avari...), v tomto čase ojedinelé začali v nasledujúcom období odhaľovať nedostatky v obrane, ktorú Justinián na dunajskej hranici zanedbal. Veľké náklady si vyžadovala aj správa cisárskeho dvora a cisárovo architektonické dielo. V Justiniánovom období Byzantskú ríšu zasiahlo taktiež veľké množstvo prírodných pohrôm a v roku 541 v ríši vypukla aj veľká epidémia bubonického moru, ktorá sa do ríše dostala z Etiópie. (pozri justiniánsky mor). Podľa súčasných odhadov pre mor zomrela minimálne tretina obyvateľstva Konštantínopola. Mor avšak zasiahol takmer celú krajinu a niektoré oblasti zostali vyľudnené. V nasledujúcich obdobiach sa podobné epidémie, hoci v menších meradlách opakovali.

</doc>
<doc id="6419" url="https://sk.wikipedia.org/wiki?curid=6419" title="Ranobyzantská ríša">
Ranobyzantská ríša

Ranobyzantská ríša je obdobie dejín Byzantskej ríše medzi rokmi 610 až 842.
Cisár Hérakleios (610640), zakladateľ dynastie Herakleiovcov (610717) musel čeliť nájazdom Avarov, Slovanov (Chorvátov, Srbov), Protobulharov a Peržanov a zachránil ríšu pred zánikom vďaka dôležitým vojensko-správnym reformám. Zaviedol (vtedy ešte len v Malej Ázii) zriadenie založené na themách (gr. thema): Roľníci dostali pozemky za dedičnú povinnú vojenskú službu a cudzí žoldnieri boli nahradení domácim profesionálnym vojskom, ktoré sa skladalo z thém. Thema označuje súčasne (a pôvodne) vojenský oddiel, ako aj (neskôr) správnu jednotku založenú na súčasnej vojenskej a správnej administratíve a riadené „stratégom“ (vojenským guvernérom). Toto zriadenie sa používalo až do 11. storočia a Herakleiovi umožnil poraziť napríklad Peržanov. 
Hérakleios odrazil avarsko-perzský útok na Carihrad (o. i. roku 626), no Peržania dobyli územia na východe (o. i. 614 Jeruzalem, 619 Egypt), ale nakoniec roku 628 Peržanov Hérakleios porazil, čím sa hranica Byzancie opäť posunula k Eufratu. Po tejto definitívnej porážke Peržanov sa však na východe objavil nový súper – Arabi, ktorých expanzia začala roku 632. V tzv. Svätej vojne (634646) Arabi dobyli (monofyzitický) Východ ríše : najprv Mezopotámiu, potom 636 Sýriu, 637 Jeruzalem a 640/646 Egypt. 
Boje s Arabmi pokračovali aj v nasledujúcich storočiach. Za vlády Herakleiových nástupcov sa bojovalo s Arabmi i Protobulharmi a nastal nový úpadok ríše. Napríklad až po päťročnom obliehaní Carihradu sa v roku 678 podarilo poraziť Arabov a v roku 680 si Protobulhari po bojoch s Byzanciou sčasti na jej území zriadili štát pod vedením chána Asparucha. 
V rokoch 695717 vládli anarchické pomery, počas ktorých sa vystriedalo 6 cisárov za 22 rokov. Arabi ich využili a roku 697 dobyli byzantské Kartágo s celou severnou Afrikou až po Atlantik, potom roku 711 Španielsko a potom sa roku 717 obrátili znova proti Carihradu. 
Cisár Lev III. (717741) začal tzv. sýrsku dynastiu (717802). Roku 717/718 s bulharskou pomocou odrazil Arabov od Carihradu. Odvtedy nasledovali už len stáročné arabsko-byzantské pohraničné vojny. Levov zákonník Ekloga znamenal zmiernenie justiniánskeho práva. Z osobného presvedčenia vydal cisár roku 730 proti vôli patriarchu aj pápeža edikt, ktorým prikázal zničiť obrazy svätých, čím vyvolal ikonoklazmus (obrazoborectvo) a s ním spojenú dlhodobú cirkevnú krízu. 
Za Levovho syna Konštantína V. (741775) cirkevná kríza vrcholila. Došlo k prenasledovaniu mníchov neuznávajúcich ikonoklazmus (na čele s teológom Jánom z Damasku) a v umení začali obrazy nahradzovať ornamentmi. Tento cirkevný spor bol aj prvým krokom k neskoršiemu oddeleniu západnej (pápežskej) cirkvi, ktorá bola proti ikonoklazmu, a východnej (byzantskej) cirkvi (tzv. východnej schizme). Už roku 732 došlo v oblasti cirkvi k organizačnému prechodu južnej Itálie a Ilýrie od pápeža k Carihradu. Nasledovalo pápežovo „primknutie sa“ k Frankom, ktoré neskôr vyvrcholilo korunováciou Karla Veľkého (800, pozri dolu). Cirkevné spory zároveň negatívne vplývali na obranu ríše: Roku 751 v dôsledku neposkytnutia pomoci zo strany cisára dobyli byzantskú Ravennu Langobardi. Bojovalo sa aj proti Arabom a Bulharom. Preloženie kalifátu do Bagdadu umožnilo Konštantínovi nakrátko ofenzívu voči Arabom. 
Za Konštantínových nástupcov cirkevné spory pokračovali. Roku 787 Siedmy cirkevný koncil povolil síce uctievanie obrazov, no odsúdil ich zbožňovanie. Tým došlo (dočasne) k opätovnému zjednoteniu s pápežom. Pokračovali však konflikty s radikálnymi uctievačmi obrazov (tzv. zelótmi). Boje o trón v Byzancii, najmä zosadenie Konštantína VI. jeho vlastnou matkou Irenou (vládla 797802) umožnilo pápežovi roku 800 korunovať franského panovníka Karola Veľkého za cisára, čo Byzancia odmietla uznať, lebo sa považovala za jediného nástupcu Rímskej ríše a jej cisárov. Vznikol tak až do roku 1204 tzv. problém dvoch cisárov, hoci už roku 812 byzantský cisár Michal I. (811813) uznal západný titul cisára. 
Cisár Nikefor I. (802811) chcel zaraziť nárast vplyvu Bulharska, ale Bulhari roku 811 jeho vojsko totálne zničili. Ich chán Krum si dal z lebky mŕtveho cisára vyhotoviť pohár a obkľúčil aj Carihrad (813), ale jeho zámery prekazila náhla smrť (814). 
Za cisára Leva V. (813820) pod vplyvom neskoršieho patriarchu Ján Gramatika cisár a následne synoda obnovili ikonoklazmus (tzv. Druhá fáza ikonoklazmu). Lev V. tiež roku 814 uzavrel s Krumovym synom chánom Omortagom 30-ročný mier za cenu značných územných ústupkov, čím sa boje s Bulharmi v podstate skončili. 
Roku 820 palácová revolúcia dostala na trón Michala II. (820829) a s ním novú frygickú dynastiu (820867). Arabi dobyli ďalšie územia:roku 825 Krétu, roku 831 Sicíliu a roku 838 Amorion v Malej Ázii. Cisár Teofilos (829842), podporovateľ vedy a umenia, bol posledný ikonoklastický cisár. Po jeho smrti vládla jeho vdova Teodora (842856) za nedospelého Michala III. Spolu s ministrom Theoktistom, podporovateľom Konštanína-Cyrila, sa postarala o to, že synoda roku 843 definitívne ukončila ikonoklazmus. 
Zastavenie arabskej (718) aj bulharskej (814) expanzie a ukončenie ikonoklazmu (843) znamenalo nástup obdobia nového nebývalého rozkvetu ríše, ktoré sa skončilo až v období križiackych výprav.

</doc>
<doc id="6420" url="https://sk.wikipedia.org/wiki?curid=6420" title="Michal III. (Byzantská ríša)">
Michal III. (Byzantská ríša)

Michal III. Metystes (* 19. január 840† 23./24. september 867) bol v rokoch 842 až 867 cisár Byzantskej ríše. Pochádzal z Amorijskej dynastie. Vláda Michala III. predstavuje akési prechodné obdobie v byzantských dejinách. 
Za Michala najprv vládla jeho matka Theodora a od roku 856, keď dal jej brat Bardas zavraždiť jej ministra Theoktista a Theodora musela odstúpiť, vládol zaňho vojvodca Bardas (s titulom "caesar"). 
Roku 860 prekvapivo prvýkrát v byzanstkých dejinách zaútočili Rusi (Varjagovia), ktorí priplávali až k Carihradu a vyžiadali si zaplatenie výkupného a podpis obchodných zmlúv. Obchod prebiehal prostredníctvom byzantského Chersonu (Krym). Prebiehali aj menšie boje s Arabmi v Arménsku, na Eufrate a Níle a na Kréte. Patriarcha Fótios po útoku Varjagov poslal kresťanské misie k Chazarom (= Kozárom) (Konštantín-Cyril) a do Kyjeva. 
V roku 858 došlo po prvýkrát od roku 800 opäť k väčšiemu konfliktu s rímskym pápežom: na sviatok Bohozjavenia roku 857 patriarcha Ignatios I. (846857) odmietol Bardasovi udeliť sväté prijímanie (pretože žil v inceste so ženou svojho syna). Bardas ho donútil odstúpiť a novým patriarchom sa stal Fótiom (profesor Cyrila-Konštantína). Rímsky pápež Mikuláš I. najprv uznal Fótia, ale neskôr zmenil názor a Fótia v roku 863 vyhlásil za zosadeného. Fótios na oplátku roku 867 pápeža exkomunikoval. Spor pokračoval aj po smrti Mikuláša I. až do smrti Michala III. a následného vyhnania Fótia (867). "(Bližšie pozri v článku Fotios.)"
V pozadí uvedeného cirkevného rozkolu stál súboj medzi Rímom a Konštantínopolom o cirkevnú jurisdikciu na územiach Ilýrika, Kalábrie a Sicílie a začínajúci sa súboj o vplyv na nedávno pokresťančených slovanských územiach (najmä na Veľkej Morave a v Bulharsku). V roku 862 sa veľkomoravský vládca Rastislav, potom čo neuspel u pápeža v Ríme, obrátil na Carihrad s prosbou o slovanských učiteľov a misionárov, na čo mu Carihrad s radosťou poslal svätého Konštantína (Cyrila) s bratom Metodom. Bulhari, ktorých pokresťančili okolo roku 863 grécki misionári, sa najprv roku 863 obrátili na pápeža, no po istých ťahaniciach sa nakoniec roku 870 cirkevne podriadili Konštantínopolu. 
Po zavraždení Bardasa roku 865 sa spoluvládcom Michala III. stal pôvodom arménsky stajniar Basileios, zakladateľ novej dynastie. 
Michala III. zavraždili v noci z 23. na 24. septembra roku 867 pri štátnom prevrate.

</doc>
<doc id="6421" url="https://sk.wikipedia.org/wiki?curid=6421" title="ŠPZ">
ŠPZ



</doc>
<doc id="6422" url="https://sk.wikipedia.org/wiki?curid=6422" title="Bardejov (okres)">
Bardejov (okres)

Geografická charakteristika.
Okres leží v severovýchodnej časti Slovenska, v Prešovskom kraji. Na severe hraničí s Poľskom, zo západu na východ postupne s okresmi Stará Ľubovňa, Sabinov, Prešov a Svidník. Územím okresu preteká rieka Topľa, rozprestierajú sa tu pohoria Busov, Čergov a Ondavská vrchovina.
Demografia.
Národnostné zloženie.
Podľa sčítania v roku 2001 bolo národnostné zloženie obyvateľstva nasledovné: 
Rusíni a Ukrajinci.
Podľa sčítania v roku 2001 tvorí rusínske a ukrajinské obyvateľstvo 4,16 % podiel na obyvateľstve okresu. Najväčší absolútny počet tvorili v meste Bardejov, kde žilo 1 287 obyvateľov (3,87 %) s rusínskou a ukrajinskou národnosťou. Najväčší percentuálny podiel tvorili v obci Ondavka, kde sa k rusínskej a ukrajinskej národnosti prihlásilo 72,97 % jej obyvateľov. Absolútnu väčšinu malo rusínske a ukrajinské obyvateľstvo ešte v obciach Becherov, Chmeľová, Regetovka a Vyšný Tvarožec. Relatívnu väčšinu tvorili v obci Šarišské Čierne. Významnú menšinu (nad 20 %) tvorilo rusínske a ukrajinské obyvateľstvo v obciach: Vyšná Polianka, Mikulášová, Jedlinka, Andrejová a Nižná Polianka.
Náboženské zloženie.
Podľa sčítania v roku 2001 bolo náboženské zloženie obyvateľstva nasledovné: 

</doc>
<doc id="6424" url="https://sk.wikipedia.org/wiki?curid=6424" title="Macedónska renesancia">
Macedónska renesancia

Macedónska renesancia je obdobie dejín Byzantskej ríše medzi rokmi 842 a 1025. Je pomenované podľa macedónskej dynastie.
V tomto období definitívne nastal nový rozmach ríše. Prekvitalo aj stavebníctvo a dejepisectvo. 
Roku 867 dal Basileios Michala III. - svojho spoluvládcu - zavraždiť a sám sa stal cisárom (867-886) a zakladateľom macedónskej dynastie (867-1056). Zaviedol rozsiahle reformy práva. 8. ekumenický koncil v Carihrade roku 869 zosadil Fótia (roku 877 sa však po smrti Ignácia opäť stal patriarchom) a Carihrad a pápež sa opäť raz pomerili. Bulhari sa roku 870 v cirkevnej oblasti podriadili Carihradu. Patriarcha Nikolaos Mystikos rozšíril misijnú činnosť započatú roku 860 na územia Abcházov a Alanov. Basileios roku 872 pokračoval v ofenzíve proti Arabom v Malej Ázii, pričom zničil aj Tefrike, posledné centrum dualistickej sekty Paulikiánov, s ktorými už boli dávnejšie konflikty. Na západe Arabi dobyli Maltu (870) a Syrakúzy na Sicílii (878), Basileios však dosiahol úspechy v južnej Itálii. 
Lev VI. (886-911), ktorý zaviedol rozsiahle reformy v mnohých oblastiach, a jeho nástupcovia museli čeliť viacerým vonkajším nepriateľom, predovšetkým v štyroch vojnách (894-927) bulharskému cárovi Simeonovi I. , ktorého cieľom titul cisára a bulharsko-byzantská ríša. Preto vytvorili spojenectvá Byzancie, Uhorska, Srbov, Chorvátov proti Bulharom, Pečenegom, Východofranskej ríši a Arabom. Prvý konflikt s Bulharmi bol roku 894-896. Arabi roku 902 definitívne získali Sicíliu a roku 904 dobyli Carihrad, Rusi (Varjagovia) po rokoch znova zaútočili roku 907. Cisár Lev VI, ktorému chýbal nástupca, uzavrel štvrté manželstvo (so ženou menom Zoe Karbonopsina) , z ktorého roku 905 vzišiel budúci cisár Konštantín VII. Porfyrogennétos. Štvrté manželstvo však cirkevné právo zakazovalo, preto roku 906 patriarcha Nikolaos Mystikos cisára exkomunikoval. Cisára však podporili východní patriarchovia a najmä pápež, ktorý sa do záležitosti zamiešal. Pápež roku 907 manželstvo odobril a Nikolas bol zosadený, vyhnaný a nahradený iným patriarchom, stihol však vyčiarknuť pápeža z diptychov (t. j. zmienky v liturgii), čo znamenalo ďalší krok k oddeleniu západnej a východnej cirkvi. V rámci východnej cirkvi trvala až do roku 920 schizma (tzv. spor o tetragamiu) medzi prívržencami a odporcami Nikolaosa. 
Po Levovej smrti oficiálne vládol Konštantín VII. Porfyrogennétos (913-959), ale pre jeho nedospelosť spočiatku vládli v skutočnosti jeho brat Alexander (912-913), dvakrát krátko bývalý patriarcha Nikolaos Mystikos (913 a 918/919), Konštantínova matka Zoe Karbonopsina (913-918), a nakoniec Roman I. Lakapenos (919-944). Roku 913 bulharský vládca Simeon obliehal Carihrad a Zoina vláda dohodla mier, pričom však musel patriarcha korunovať Simeona za „cisára“ Bulharov a bola dohodnutá svadba medzi dcérou Simeona a Konštantínom, ktorá však bola odložená kým Konštantín nedospeje (nakoniec sa nekonala). Vládca Roman I. Lakapenos (pôvodom vojvodca) oženil Konštantína so svojou dcérou, dal sa vyhlásiť za spoluvládcu a od roku 921 aj oficiálne za cisára, bojoval so Simeonom a roku 920 na synode ukončil spor o tetragamiu. Roku 927 zomrel bulharský vládca Simeon a jeho nástupca Peter uzavrel s Carihradom mier. Roku 941 po tretíkrát v dejinách zaútočili Rusi na Carihrad a dohodli si opäť výhodný mier. Roku 944 Romana zvrhli jeho synovia, ktorí však o rok neskôr museli ustúpiť legitímnemu vládcovi Konštantínovi. Konštantín v podstate zveril faktickú moc svojej manželke a jej milencovi Basileiovi. Sám sa venoval písaniu dejepisných a politických traktátov a (obrovských) encyklopédií (napr. „O spravovaní ríše“), čo ho dodnes preslávilo. Konštantín rozvíjal diplomatické styky so západnými krajinami. 
Za vlády cisára Romana II. (959-963), Konštantínovho syna, bol v podstate správcom vplyvný vojvodca Nikeforos Fokas, ktorý roku 961 dobyl Krétu. Roku 963 na známom vrchu Athos (Svätá hora) vznikol prvý kláštor. Po smrti Romana II. roku 963 si Nikeforos vzal Romanovu vdovu Teofano za manželku a vyhlásil sa za samovládcu, keďže Romanovi synovia boli ešte deti. Tento krutý cisár Nikeforos II. Fokas (963-969) dobyl Cyprus (965), Antiocheiu (969) a Aleppo. Po roku 962, kedy pápež korunováciou franského kráľa Otta I. Veľkého za cisára obnovil cisárstvo na západe, sa opäť vyhrotil konflikt medzi Rímom a Carihradom. Roku 968 Carihrad povolal na pomoc proti Bulharom ruského vládcu Svjatoslava, ktorý si však dobyté Bulharsko ponechal pre seba. 
Cisár, pôvodne arménsky vojvodca, Ján I. Cimiskes (969-976) roku 971 vyhnal Svjatoslava z Bulharska a prvýkrát pripojil Bulharsko k Byzancii. Na východe dobyl až Mezopotámiu a roku 975 Jeruzalem. Roku 972 sa svadbou cisárovej netere Teofano s Ottom II. ukončil spor s Ottom I. Veľkým. 
Po Cimiskesovej smrti nastúpil po dlhšej dobe opäť „legitímny“ vládca - syn cisára Romana II. - asketický Basileios II. Bulharobijca (976-1025). Musel spočiatku čeliť šľachtickej vzbure, ktorú porazil roku 985 za pomoci vojenskej družiny vedenej Vladimírom Kyjevským. Vladimír za to dostal za ženu dcéru cisára, dal sa spolu s jeho národom pokrstiť a ruská cirkev sa podriadila carihradskému patriarchovi. Uvedenú vzburu v ríši využilo Bulharsko, ktoré sa roku 976 opäť odtrhlo od Byzancie. Po dlhej vojne (991- 1018) a úspešnej bitke pri Skopje roku 1014, Byzancia nakoniec roku 1018 opäť dobyla celé Bulharsko, tentokrát až do roku 1186. V roku 1018 sa Basileiovi poddali aj Slovania na Peloponéze. Na východe zas Basileios dobyl arménsku ríšu Bagrationovcov (1001, 1022, 1045) a ubránil Sýriu proti Fátimovcom (994-1001). V roku 1025, kedy Byzantská ríša dosiahla od čias Justiána vrchol svojej moci, sa Basileios chystal na výpravu na Sicíliu, aby obnovil veľkú Rímsku ríšu, ale náhle zomrel.

</doc>
<doc id="6428" url="https://sk.wikipedia.org/wiki?curid=6428" title="Humenné (okres)">
Humenné (okres)

Okres.
Okres sa rozprestiera na východe Prešovského kraja.
Združuje 61 obcí. Jeho prirodzeným centrom je druhé najväčšie mesto Zemplína, Humenné.
Mesto Humenné.
Mesto sa rozprestiera na brehoch rieky Laborec. Mesto Humenné má v súčasnosti (2025) necelých 30 tisíc obyvateľov. V roku 2001 bolo odovzdané renovované námestie s pešou zónou.
História Humenné.
Prvá písomná správa o meste je z roku 1317 a celá jeho história je úzko spojená s rodinou Drugethovcov. Drugethovci okolo roku 1610 na mieste pôvodného kamenného hradu vybudovali renesančný kaštieľ. V období rekatolizácie v roku 1613 bolo založené jezuitské kolégium ako prvá stredná škola v histórii mesta. V roku 1684 vymrel rod Drugetovcov a v Humennom sa objavili noví zemepáni, grófske rody Csákyovcov a Wandernátovcov.
Pamiatky Humenné.
Renesančný kaštieľ je najvýznamnejšou kultúrno-historickou pamiatkou mesta, aj dnes charakterizuje mesto a slúži muzeálnym a kultúrnym účelom. V časti kaštieľa je umiestnená expozícia vlastivedného múzea.
Ľudovú architektúru východokarpatskej oblasti približuje návštevníkom skanzen umiestnený takmer v centre mesta. Častým turistickým cieľom v Humenskom okrese sú zrúcaniny gotických hradov Brekov a Jasenov, ktoré boli postavené v 13. storočí.
Obyvateľstvo.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6432" url="https://sk.wikipedia.org/wiki?curid=6432" title="Kežmarok (okres)">
Kežmarok (okres)

Obyvateľstvo.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6433" url="https://sk.wikipedia.org/wiki?curid=6433" title="Levoča (okres)">
Levoča (okres)

Štatistické dáta.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6434" url="https://sk.wikipedia.org/wiki?curid=6434" title="Medzilaborce (okres)">
Medzilaborce (okres)

V okrese Medzilaborce je pochovaných 17 863 vojakov, ktorí zahynuli na začiatku prvej svetovej vojny, v období od septembra 1914 až do mája 1915.
História okresu.
Podľa oficiálneho sčítania obyvateľstva z roku 1930 vo vtedajšom okrese Medzilaborce žilo 19 158 obyvateľov, z toho 14 944 bolo rusínskej národnosti.
Obyvateľstvo.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6435" url="https://sk.wikipedia.org/wiki?curid=6435" title="Poprad (okres)">
Poprad (okres)

Obyvateľstvo.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6436" url="https://sk.wikipedia.org/wiki?curid=6436" title="Obdobie úradníckych cisárov (Byzantská ríša)">
Obdobie úradníckych cisárov (Byzantská ríša)

Obdobie úradníckych cisárov (1025-1081) je obdobie dejín Byzantskej ríše za vlády macedónskej dynastie (867-1056). Bolo to obdobie krízy. 
Počas tohto obdobia častých zmien o trón bojovali o trón úradníci z Carihradu a maloázijsko-trácki vojenskí velitelia. Po krátkej vláde Konštantína VIII. (1025-1028), Basileovho brata, spočiatku vládli postupne prvý muž (Roman III.), milenec (Michal IV.), syn sestry milenca (Michal V. ), tretí muž (Konštantín IX. Monomachos) a sestra (Teodora) dcéry Konštantína VIII. nazývanej Zoe (Zoe vládla aj krátko sama spolu s Teodorou v roku 1042). Nie je náhodné, že práve v tomto období vlády slabších cisárov - popri kríze v iných oblastiach - dochádza k oživeniu helenistických tradícií v umení a literatúre, čo zdôraznilo svojbytnosť civilizačného základu Byzantskej ríše.
Významnejším vládcom bol úradník Konštantín IX. Monomach(os) (1042-1054), ktorý krízu dočasne prerušil. Bol to pomerne rozmaznaný panovník, ktorý postavil veľa kostolov, chudobincov a kláštorov a založil v Carihrade filozofickú a právnickú vysokú školu. Jeho slávny generál Georgios Maniakes (Juraj Maniak) rozšíril ríšu až k Edese (1032) a znovu dobyl časť Sicílie, ale keď sa vzbúril proti cisárovi, úkladne ho zavraždili roku 1043. V tom istom roku v ríši odrazili historicky posledný útok Rusov. Dobytím arménskeho kráľovstva Ani v roku 1045 dosiahla ríša svoju najväčšiu rozlohu od čias arabskej expanzie. Od roku 1048 sa Byzantínci prvýkrát na Východe (v Arménsku) zrážali s expandujúcimi seldžuckými Turkami a na severe (potom opäť v roku 1065) s Pečenegmi prenikajúcimi cez Dunaj. Rok sa 1054 sa považuje za symbolický začiatok tzv. východnej schizmy, čiže schizmy medzi západnou a východnou cirkvou (hoci konflikty boli už oveľa skôr), pretože pápežský legát 16. júla a carihradský patriarcha 24. júla na seba vzájomne uvalili cirkevné kliatby. V pozadí boli dogmaticko-liturgické spory, napr. o filioque, o manželstvá kňazov a pod. Túto schizmu ukončilo až slávnostné zrušenie oboch kliatieb v roku 1965 vtedajším pápežom a ekumenickým patriarchom. 
V roku 1056 Teodorinou smrťou vymrela macedónska dynastia a vypukla v podstate anarchia. Dôsledkom boli okrem iného obrovské územné straty: Do roku 1071 ríša stratila Itáliu (získali ju Normani), Arménsko, Mezopotámiu, časti Malej Ázie (posledné tri získali seldžuckí Turci) aj Balkánu (Uhri, Pečenegovia, Kumáni). 
Neschopného cisára Michala VI. (1056-1057), obľúbenca Teodory, zosadil vzburou Izák I. Komnenos (1057-1059), člen maloázijskej vojenskej šlachty, vládol rázne a bojoval s Maďarmi a Pečenegmi. Pre odpor k jeho plánovanej daňovej reforme musel odstúpiť a za svojho nástupcu ustanovil svojho ministra financií Konštantína X. (1059-1067) z rodu Dukas. Roku 1060 Normani dobyli Kalábriu a začali útočiť na Sicíliu. Roku 1064 dobylo Belehrad Uhorsko a Seldžukovia dobyli arménske Ani. Konštantínova vdova, krátko vládnuca ako regentka po manželovej smrti, si vzala generála Romana IV. (1067-1071), ktorý sa vyhlásil za cisára. Roku 1071 padlo po trojročnom obliehaní Bari, posledné byzantské územie v Itálii, a zároveň cisára v bitke pri Malazgirte zajali a prepustili za obrovské výkupné seldžuckí Turci. 
Carihradskí úradníci (senát) zosadili Romana IV. a ustanovili za nového cisára Michala VII. Dukasa (1071-1078). Nato vypukla občianska vojna, v ktorej Roman zomrel. V roku 1072 Normani dobyli Sicíliu. V roku 1074/76 padla veľká časť Malej Ázie, obilnice Carihradu, do rúk Seldžukov. V roku 1077 dobyli Seldžuci aj Jeruzalem. 
Prostredníctvom vzbury sa novým cisárom stal vojvodca Nikeforos III. z rodu Fokai (1078-1081). Oženil sa s dcérou Konštantína X. a potom ju zapudil a vzal si ženu Michala VII. , čo spôsobilo pohoršenie medzi ľudom a kňazmi. Pápež preto požiadal normanského kráľa Roberta Guiscarda, aby tiahol na Carihrad. Guiscard sa však napolceste (pri Grécku) obrátil, aby pomohol pápežovi obkľúčenému v San Angele Heinrichom IV.. V Byzancii medzitým zosadili Nikefora III. domáci vzbúrenci, ktorých viedol vojvodca Alexeios Komnenos, synovec bývalého cisára Izáka I. Komnena a zakladateľ novej dynastie.

</doc>
<doc id="6437" url="https://sk.wikipedia.org/wiki?curid=6437" title="Prešov (okres)">
Prešov (okres)

Demografia.
Národnostné zloženie.
Podľa sčítania obyvateľov v roku 2011 bolo národnostné zloženie obyvateľstva v okrese takéto:
Náboženské zloženie.
údaje: Štatistický úrad Slovenskej republiky

</doc>
<doc id="6438" url="https://sk.wikipedia.org/wiki?curid=6438" title="Sabinov (okres)">
Sabinov (okres)

Obyvateľstvo.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6439" url="https://sk.wikipedia.org/wiki?curid=6439" title="Snina (okres)">
Snina (okres)

Okres vznikol znovu po 36-tich rokoch, na základe Zákona č. 221/96 Z.z. o územnom a správnom usporiadaní Slovenskej republiky, 24. 6. 1996 a taktiež od toho istého roku patrí do Prešovského kraja.
Geografická charakteristika.
Okres Snina sa nachádza v severovýchodnej časti Slovensku v regióne Zemplín. Zo západnej strany hraničí s okresom Humenné a z južnej strany s okresom Sobrance. Severnú hranicu okresu tvorí štátna hranica s Poľskom a východnú hranicu štátna hranica s Ukrajinou.
Okres Snina tvorí jediné mesto rovnomenného názvu a ďalších 33 obcí. Mesto Snina predstavuje väčšie prirodzené centrum osídlenia v severovýchodnej časti Zemplínu. Nachádza sa v juhozápadnej časti okresu. Spolu so Sobrancami je to najvýchodnejšie mesto Slovenska. Jeho vzdialenosť od hlavného mesta Bratislava je 562 km, od krajského mesta Prešov 102 km. Najbližším susedným mestom je Humenné, ktoré je vzdialené od Sniny 22 km. Medzi týmito mestami existuje aj vzájomne vysoká pracovná migrácia obyvateľstva a dochádzky do škôl. Snina spolu s mestami Humenné, Vranov nad Topľou, Prešov a Poprad tvorí hlavnú sídelno-komunikačnú os západo-východného smeru. Najbližší hraničný priechod s Ukrajinou sa nachádza v obci Ubľa. Jej vzdialenosť od mesta Snina je 34 km.
Hospodárstvo okresu.
Na území okresu Snina sa nachádza spolu 193,218 km pozemných komunikácií, pričom diaľnice ani medzinárodné cesty sa tu nenachádzajú. Najväčšie zastúpenie majú cesty III. triedy – 105,754 km, nasledujú cesty II. triedy na 47,676 km. Cesty I. triedy tvoria len 39,788 km. 
Hustota cestnej siete v okrese Snina je 0,24802 km/km2. Pre porovnanie hodnota celoslovenského priemeru je 0,35999 km/km2. Hustota cestnej siete na 1 000 obyvateľov je 4, 902 km čo je v porovnaní s Prešovským krajom (4,057 km/1 000 obyvateľov) ako aj celým Slovenskom (3,351 km/1 000 obyvateľov) viac. Počet osobných automobilov na km tu predstavuje hodnotu 32,58, čo je v porovnaní s celým Slovenskom (67,76) takmer polovičná. 
Urbanizačnú os okresu Snina tvorí priebežná cesta I/74, do ktorej ústia v severojužnom smere ostatné spojovacie cesty II/556 a III/55916. V koridore cesty I/74 je navrhovaná výhľadová rýchlostná komunikácia Prešov – Ubľa. Cesta III/55916 je v úseku Hostovice - Pčolinné - Snina posledným úsekom severnej západo-východnej prihraničnej trasy, ktorá je navrhnutá na preradenie do ciest II. triedy s výhľadovou kategóriou S-9,5/70.
Doprava obyvateľov okrajových oblastí Uličskej doliny, ako aj doliny Pčolinskej je problémová aj z dôvodu riedkych dopravných spojení, ktoré sú krátené v dôsledku nerentabilnosti, teda nízkym počtom prepravovaných osôb v odľahlých oblastiach. O niečo lepšia dostupnosť je do obcí Ubľanskej doliny, ktoré sú na ceste smerom ku hraničnému priechodu Ubľa - Malý Berezný. Najlepšia dostupnosť v rámci okresu je v smere Humenné - Snina - Stakčín. 
Okrem cestnej siete majú pre cestovný ruch význam železničné trate. Okresom prechádza neelektrifikovaná trať Humenné - Snina – Stakčín. V Humennom sa pripája na medzinárodnú trať Medzilaborce – Humenné – Bratislava – Praha – Dečín, Humenné – Olomouc – Praha, Humenné – Košice – Nagykanizsa, Humenné – Slovenské Nové Mesto – Budapešť. 
Najbližšie letisko sa nachádza v Kamenici nad Cirochou (okres Humenné). Má regionálny význam a je vybavené pre civilnú leteckú prevádzku malými lietadlami a vrtuľníkmi. 
Obyvateľstvo.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6440" url="https://sk.wikipedia.org/wiki?curid=6440" title="Stará Ľubovňa (okres)">
Stará Ľubovňa (okres)

 Okres bol v rokoch 1960-1968 zrušený.
Obyvateľstvo.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6441" url="https://sk.wikipedia.org/wiki?curid=6441" title="Obdobie Komnenovcov a Angelovcov">
Obdobie Komnenovcov a Angelovcov

Obdobie Komnénovcov a Angelovcov (10811204) je obdobie dejín Byzantskej ríše.
Komnénovci.
Dynastii Komnénovcov (10811185) sa podarilo prostredníctvom boja aj diplomacie prinavrátiť na krátky čas Byzantskej ríši významné postavenie. Hospodárstvo prevzalo niektoré západné črty (feudalizmus), ale inak v hospodárskej oblasti pretrvávala kríza z minulého obdobia. 
Za vlády Alexia Komnéna (10811118) uzavrela Byzancia vo vonkajších vzťahoch viaceré spojenectvá. Okolo roku 1080 seldžuckí Turci vedení Sulejmanom vytvorili v Malej Ázii sultanát Rum (neskôr aj sultanát Ikonion), čím sa začala turkizácia Malej Ázie. V roku 1082 Alexios s pomocou Benátok (ktorým odpustil dane a udelil isté výsady, čím vyvolal budúci nebývalý rozvoj Benátok) odrazil útok Normanov, ktorí predtým dobyli Drač. Na druhej výprave proti Byzancii a Benátkam roku 1085 zomrel normanský kráľ Robert Guiscard Viscardi a Normani Epirus opustili. V nasledujúcich rokoch sa Alexiovi podarilo obnoviť byzantskú nadvládu na Balkáne i v západnej Malej Ázii. V rokoch 10901091 sa vďaka diplomacii podarilo odraziť útok Seldžukov a Pečenehov, ktorí prenikli až k Bosporu a Izmiru. Hoci potom privolaní Kumáni Pečenehov úplne zničili a dokonca začala výprava do Srbska, obrátil sa Alexios I. Komnénos na západ s prosbou o pomoc proti Seldžukom, čo roku 1095 viedlo k vyhláseniu križiackych výprav (10961270) proti Seldžukom. Prostredníctvom prvej križiackej výpravy (10961099) získala Byzancia späť asi tretinu Malej Ázie, Krétu a Cyprus. Po určitých ťahaniciach uznali nakoniec križiaci byzantskú zvrchovanosť nad Antiochiou. 
Roku 1111 dostala aj Pisa (a 1170 Janov) podobné obchodné privilégiá ako roku 1082 Benátska republika, čím sa založila budúca prosperita aj týchto miest. Podobné privilégiá nasledovali aj v ďalších rokoch a dráždili byzantské domáce obyvateľstvo, čím prispievali k sporom medzi východom a západom. Byzantské osady talianskych mestských štátov, opatrené rôznymi výsadami, sa čoskoro fakticky zmenili na talianske kolónie. 
Cisár Ján II. Komenos (11181143) porazil Pečenehov (1122) a posunul tak hranicu späť k Dunaju, dobyl od Seldžukov ďalšie územia v Malej Ázii (Kilíkia 1137), dočasne ovládol aj Dalmáciu a Bosnu, uskutočnil aj výpravy do Antiochie (1142/1143), uzavrel spojenectvo s Benátkami a Pisou proti vládcovi Sicílie Rogerovi II. a miešal sa do uhorskej politiky (oženil sa s Irenou z rodu Arpádovcov). Práve keď sa pripravoval na veľkú výpravu do Jeruzalema, zomrel na následky poranenia z poľovačky. 
Veľmi vzdelaný cisár Manuel I. (11431180), obdivovateľ západu, sa roku 1146 oženil so švagrinou nemeckého kráľa Konráda III. z rodu Štaufovcov, čím otvoril Byzanciu západnému (latinskému) vplyvu. Jeho druhá žena (1161) bola Mária z Antiochie. Dôsledkom druhej križiackej výpravy (11471149), počas ktorej došlo aj k drobným konfliktom medzi domácim obyvateľstvom a križiakmi-Frankami, bol roku 1147 útok Normanov zo Sicílie proti Byzancii (vypálili Téby a Korint) a následné spojenectvo medzi Komnénovcami a nemeckými Štaufmi proti Normanom z roku 1148. Keď však Byzancia zaútočila roku 1155 na južnú a strednú Itáliu, nemecký kráľ Fridrich Barbarossa z rodu Štaufov spojenectvo ukončil, Manuel opustil Itáliu a uzavrel so sicílskymi Normanmi mier. Pokiaľ ide o sever a východ, Manuel napr. porazil Seldžukov v Kilíkii (juhovýchodná Malá Ázia) v roku 1158, porazil seldžuckého sultána z Ikonionu roku 1162, dobyl od Uhorska Dalmáciu, Chorvátsko a Bosnu roku 1167, zasahoval do sporov v Uhorsku a roku 1152 zmenil Srbsko (pod vládou Štefana Nemanjiča) a roku 1159 križiacke kniežatstvo Antiochia na vazalské územia. Dobytie Dalmácie a udelenie nových privilégií Janovu a Pise (1169/70) viedlo k vojne medzi Benátkami a Byzanciou, ktorú Manuel vyhral (1171). Všetky predošlé Manuelove úspechy proti Seldžukom v Malej Ázii však vyšli navnivoč, keď Manuelove vojská boli totálne porazené spojenými seldžuckými vojskami pri Myriokefalone roku 1176. Touto porážkou Byzancia navždy stratila dôležitú Malú Áziu v prospech seldžuckých Turkov a stratila aj svoje veľmocenské postavenie v Prednej Ázii. 
Po Manuelovej smrti sa stal cisárom jeho nedospelý syn Alexios II. (11801183), za ktorého vládla matka Mária spolu s jeho bratrancom. Spojenecký systém na Balkáne sa rozpadol (Srbsko a Uhorsko sa od Byzancie dištancovali). Nespokojnosť s Máriinou vládou viedla roku 1182 k revolúcii, ktorá prerástla v hotový pogrom proti všetkým „latiníkom“ (čiže západniarom), najmä voči benátskym obchodníkom, ktorí v tom čase prakticky ovládali celý obchod v Carihrade. Za týchto okolností sa s podporou vojska moci ujal Andronikos, bratranec bývalého cisára Manuela. 
Za cisára Andronika I. (11831185) sa odtrhol Cyprus a Trabzon (Trapezunt). Andronikos sa rozhodol skoncovať s feudalizmom v ríši, čo sa nepáčilo mnohým šľachticom. Preto si proti nemu zavolali Normanov, ktorí roku 1185 dobyli Solún. Cisár ich porazil a rozzúrený sa rozhodol vyhubiť šľachticov v ríši. Stihol však zničiť len vedúce vrstvy (vrátane vraždy Márie a Alexia II. ), lebo v Carihrade vypukli proti nemu vzbury, po ktorých ho po niekoľkých dňoch mučenia z milosti zabili. Jeho smrťou sa skončila vláda dynastie Komnénovcov.
Angelovci.
Za vlády Izáka II. Angela (11851195), príbuzného Komnénovcov a zakladateľa dynastie Angelovcov (11851204), boli porazení Normani na Sicílii (1185) a od ríše sa odtrhli Bulhari (1186). Izák preto uzavrel nové spojenectvo s Uhorskom proti Bulharsku. 
Roku 1195 Izáka II. Angela zvrhol a dal oslepiť jeho brat Alexios III. Angelos (11951203), za ktorého vlády pokračovali zmätky v krajine, v Stredomorí sa rozmohli piráti a Bulharsko zosilnelo a cirkevne sa poddalo pápežovi (predtým patrilo Carihradu). Katastrofa nastala, keď zosadený Izák II. a najmä jeho syn Alexios IV. Angelos, ktorý chcel opäť dosadiť otca na trón, spolu s Benátkami (a cez Benátky nepriamo aj nemeckým cisárom a Normanmi, ktorí boli pobúrení paktovaním Byzancie so Saladinom, vládcom Egypta a Sýrie) presvedčili križiakov Štvrtej križiackej výpravy, aby proti vôli pápeža zaútočili na Byzantskú ríšu. Roku 1203 teda križiaci dobyli Drač, ostrov Korfu a napokon Konštantínopol, kde opäť dosadili Izáka II. Angela a jeho syna Alexia IV. Angela ako spoluvládcu (lebo Izák bol slepý) na trón. Hrabivosť križiakov a Benátčanov viedla k vzbure domácich v Carihrade na čele s Alexiom V. Dukom Murtzuflom, dočasnému vyhnaniu „západniarov“ z mesta a vymenovaniu Alexia V. za cisára (február-apríl 1204). 12. apríla však križiaci dobyli Konštantínopol po druhýkrát, z čoho sa Byzantská ríša už nikdy nespamätala a aj na dlhé roky (12041259) zanikla. Boli tiež zničené nezaplatiteľné umelecké diela v Carihrade.

</doc>
<doc id="6442" url="https://sk.wikipedia.org/wiki?curid=6442" title="Stropkov (okres)">
Stropkov (okres)

Obyvateľstvo.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6443" url="https://sk.wikipedia.org/wiki?curid=6443" title="Svidník (okres)">
Svidník (okres)

Geografická charakteristika.
Poloha.
Okres Svidník má rozlohu . Nachádza sa v severovýchodnej časti Slovenska, v Prešovskom kraji, kde sa rozprestiera na území Nízkych Beskýd s 2 celkami Ondavskou a Laboreckou vrchovinou, ktoré podmieňujú rozmanitosť prírodných podmienok a svojimi vlastnosťami determinujú využitie a rozvoj regiónu.
Jeho územie je pretiahnuté v smere sever – juh, pričom severná časť územia je niekoľkonásobne širšia ako južná. Severnú hranicu okresu Svidník tvorí štátna hranica s Poľskom.
Susedí s okresmi Prešov, Vranov nad Topľou, Bardejov a Stropkov. Svidnícky okres má významný prírodný potenciál.
Severovýchodná časť okresu Svidník, je súčasťou Chránenej krajinnej oblasti Východné Karpaty, ktorá zahŕňa katastrálne územie obcí Príkra, Bodružal, Nižný Komárnik, Vyšný Komárnik, Krajná Bystrá, Krajná Porúbka, Medvedie, Šarbov, Vyšná Pisaná, Havranec, Vápeník, Dlhoňa, Kečkovce a Roztoky.
Do Laboreckej vrchoviny patria tieto obce z okresu: Bodružal, Dlhoňa, Dobroslava, Havranec, Hunkovce, Kapišová, Kečkovce, Krajná Bystrá, Krajná Poľana, Krajná Porúbka, Krajné Čierno, Korejovce, Kružlová, (Ladomirová), Miroľa, Medvedie, Nižná Pisaná, Nižný Komárnik, Príkra, Pstriná, Roztoky, Svidnička, Šarbov, Šemetkovce, Vagrinec, Vápeník, Vyšná Pisaná, Vyšný Komárnik.
História.
Územie okresu Svidník a jeho poloha v blízkosti Duklianskeho priesmyku a Poľskej republiky ovplyvnila osobitý historický vývin.
Tento priestor bol osídlený už v mladšej dobe kamennej, neskôr v dobe bronzovej a rímskej. Stopy osídlenia sa objavili súvislosti s ľudom, ktorému hovoríme ľud kultúry východoslovenských mohýl (20001800 rokov pred Kr.). Stopy po slovanskom osídlení pochádzajú z obdobia pred 12.13. storočím.
 "Viac pozri: Územie dnešného okresu Svidník v stredoveku"
Kolonizačný proces.
Od 16. storočia autochtónni obyvatelia, ktorí mali určité privilégia klesli na úroveň domáceho poddaného ľudu, čo dosvedčujú aj urbáre. Šoltýs a poddaní v rusínskych dedinách platili ročne od celej usadlosti jeden Zlatý florén a 25 denárov. Šoltýs bol dedičným richtárom. Musel odovzdávať šesť oviec, gazdovia z 20oviec jednu (valašský dvadsiatok), z jahniat a brava desiatok, na Vianoce syr, alebo oštiepok a popruh na sedlo. Šoltýs odovzdával aj zajace a jastraba, prípadne ovcu. Poddaní museli voziť drevo na pílu a vykonávať roboty bez záprahu.
Na konci tohto zložitého procesu boli drasticky obmedzené výsady šoltýsom a poddaných v rusínskych dedinách a nastalo tak prelínanie a splývanie pôvodného domáceho zvykového práva a nemeckého modifikovaného dedinského práva s valašským po obidvoch stranách karpatského oblúka. Karpaty boli takto nielen prirodzenou hranicou deliacou dva štáty – Uhorsko a Poľsko, ale zároveň spájali a formovali svojráznosť rusínskeho obyvateľstva, sústredeného na ich predhoriach.
Postupne splývalo aj zamestnanie obyvateľstva. Popri chove oviec, dobytkárstve, love, drobných remeslách a drevorubačstve bolo poľnohospodárstvo hlavným zamestnaním prevažnej väčšiny miestneho obyvateľstva po celý stredovek, ba až do polovice nášho storočia. Toto determinovalo zvyky, obyčaje, bývanie a sídelnú kultúru tamojšieho ľudu bez rozdielu národnosti alebo vyznania.
V severnej časti dnešného okresu, v hornom Šariši, uskutočňovalo sa osídľovanie na valašskom práve hlavne prostredníctvom rusínskeho obyvateľstva. Písomne je doložené takisto začiatkom druhej polovice 14. storočia, keď Cudarovci z Makovice začali intenzívnejšie osídľovať toto územie.
Vtedy vznikol Svidník, centrum dnešného okresu, ba jeho vznik sa kladie pred 13. storočie. Roku 1434 sa vo Svidníku písomne dokladá valašský (rusínsky) šoltýs Hencza a Šimon a z roku 1478 pochádza údaj o pravoslávnom „baytkovi“ farárovi vo Svidníku. Bagyko de Svidník a bagko (skomolene báťuško, báťko), ako vtedy nazývali pravoslávnych farárov, popov. Svidník nebol v roku 1427 zdanený.
Tieto údaje svedčia o tom, že začiatky Svidníka predsa siahajú do polovice 14. storočia, a to v súvislosti s kolonizáciou na valašskom práve s nemeckým lokátorom. Pravda mohlo tu ísť aj o prelínanie dvoch právnych systémov. V 15. a 16. storočí patrili oba Svidníky k dedinám s výlučne rusínskym obyvateľstvom. (Štátny okresný arhív v Bardejove: Fond Magistrát mesta Bardejov, sign. 2039).
Od druhej polovice 15. storočia sa používal názov Vyšný Svidník pre dedinu na pravom brehu a Nižný Svidník pre dedinu na ľavom brehu Ladomirky. Koncom 16. storočia pôsobil už vo Vyšnom Svidníku richtár, pretože makovickí zemepáni odkúpili šoltýstvo a mlyn. Nižný Svidník bol väčšou dedinou ako Vyšný Svidník. Tunajší šoltýs mal aj mlyn a pílu. Začiatkom 17. storočia sa tu uvádza deväť sedliackych domov, obydlie šoltýsa, kostol, fara, materské hospodárske stavby a kaštieľ.
V polovici 18. storočia vzrastá význam Svidníka, pretože sa stáva sídlom tretieho okresu Makovického panstva. jeho majetky vlastnili vtedy Erdődyovci a Sirmaiovci, ktorí sa k nim dostali deľbou medzi zainteresovanými makovickými feudálmi. Svidník bol aj sídlom slúžnovského okresu.
Osídľovanie na valašskom práve v druhej polovici 15. storočia zhustilo sídliskovú štruktúru a vytvorili sa ďalšie sídliskové jednotky, existujúce v podstate dodnes.
V listine pre šľachticov z Rozhanoviec sa v roku 1470 uvádza viacero nových, dovtedy nikde nespomínaných osád, konštituovaných výlučne na valašskom práve. Ich obyvateľstvo súdne podliehalo valašskému vojvodovi panstva so sídlom v Mestisku. Ten bol pravdepodobne v stredoveku jediným valašským vojvodom na území celého panstva Makovica.
V druhej polovici 15. storočia vznikla Oľšavka a Pstriná. Ďalšie osady, ktoré vtedy vznikali, však neskôr zanikli, pravdepodobne po dobu vpádov poľských vojsk do pohraničia koncom 15. storočia.
Osídľovanie na valašskom práve pokračovalo aj koncom 14. a v prvej polovici 15. storočia, keď po šľachticoch z Rozhanoviec vlastnil makovické domínium od roku 1494 sliezsky šľachtic Schelleberg a neskôr Imrich z Perína. Konsolidáciu tohto spustošeného panstva dokladá donácia z roku 1506. Odvtedy do polovice 16. storčia vznikli Hrabovčík, Hunkovce, Kapišová a Nižný Komárnik, ktorý neskôr spustol. Roku 1559 sa stal vlastníkom panstva Gašpar Šeredy. Štatutačná listina uvádza pritom ďalšie nové dediny: Nižná Jedľová, Svidnička, Nižný Mirošov, Jedlinka, Šemetkovce, Šarišský Štiavnik, Brezovka a Suchá.
V druhej polovici 16. storočia vznikli osady Vyšný Mirošov, Roztoky, Rakovčík, Miroľa, Vyšná Jedľová, Medvedie, Kečkovce, Krajná Porúbka, Príkra, Vápeník, Nižná a Vyšná Pisaná, Vyšný Komárnik a Dobroslava, potom Korejovce, Jurkova Voľa, Belejovce, Bodružal a Kružlová.
Poslednou etapou osídľovania bol začiatok 17. storočia. Roku 1601 ho dovtedajší majiteľ panstva makovica Ján z Ostrohu predal Žigmundovi Rákocimu za 80 000 uhorských zlatých. V urbári panstva z roku 1618 sa ako nové dediny uvádzajú: Dlhoňa, Krajné Čierne, Krajná Poľana, Krajná Bystrá, Havranec, Kožuchovce, Veľká Driečna a Šarbov. V tom čase sa ukončilo osídľovanie Nižného Komárnika. V 18. storočí mali tieto dediny už svoje obecné pečatidla.
V zachovanom historickom dokumente písanom po maďarský od šľachtica-protestanta Juraja Rákociho (išpana-župana Boršodu) z 28. marca roku 1623, je správa, že tento šľachtic obnovil dávne privilégium (zvyšky dávneho Valašského práva), aby duchovný otec Alexander, kňaz zo Šemetkoviec bol uvoľnený z akejkoľvek roboty na panskom, t. j. z roboty, akú museli vykonávať iní poddaní a namiesto prace mal platiť ročne daň 10 florénov.
Vznikom spomínaných osád pred rokom 1618 sa proces osídľovania zavŕšil. Celé toto územie sa definitívne zaľudnilo a sídelná štruktúra sa natrvalo stabilizovala. 
Antropologické hľadisko.
Stredoveké úradné dokumenty nazývajú novousadzované obyvateľstvo výrazom Ruthenian (plur. Rutheni). Termín Ruthenian je latinským demonymom vzťahujúcim sa v dobových západných písomnostiach na obyvateľstvo východnej Európy, t.j. predovšetkým na obyvateľstvo Kyjevskej Rusi; druhotne, "sensu lato" na označovanie iných, aj neslovanských etník (napr. Balti). 
Karantánsky barón Sigismund von Herberstein (1486-1566) prináša nespochybniteľné svedectvo o etnickej podstate stredovekého ľudu známeho pod označením Rutheni v období, ktoré niekoľkými storočiami predchádza vznik novodobých východoeurópskych etník, akými sú súčasní Bielorusi, Ukrajinci a Rusíni. Diplomat po návrate z dvoch misií vo východnej Európe (v r. 1517 a 1526), vo svojom diele zverejnenom v roku 1549, objasnil podstatu demonyma Ruthenian. Barón Herberstein v publikácii explicitne uvádza, že obyvateľstvo v západnom svete označované termínom Rutheni, samo seba pomenúva výrazom "Russi". Herbersteinove písomnosti, z logiského hľadiska neobsahujú žiadnu zmienku o Bielorusoch, Ukrajincoch, ani Rusínoch. 
Berúc do úvahy nevyvrátiteľné Herbersteinovo zistenie, stredoveký demonym Ruthenian nemožno za žiadnych okolností interpretovať uplatňovaním etnonyma Rusín. Napriek tomu, prekladanie historického latinského termínu Ruthenian termínom Rusín je v súčasnosti všeobecne rozšíreným, nacionalisticky a politicky motivovaným trendom, ktorý je v rozpore s historickou skutočnosťou.  
Od poddanstva po 20. storočie.
Poddanské povinnosti a neutešené sociálne pomery ťažko doliehali na obyvateľstvo. Vyvolávalo to nespokojnosť a odpor poddaných vyjadrovaný rôznymi spôsobmi. Časté boli priame sťažnosti zemepanskej vrchnosti. Najrozšírenejšou formou boja poddanského obyvateľstva proti stupňujúcemu sa útlaku boli úteky z pôdy, čím sa dediny až drasticky vyľudňovali, ďalej odmietanie povinností, násilné privlastňovanie si panskej pôdy, lesa alebo úrody, krádeže, priame fyzické útoky alebo revolty. V roku 1457 – v bratríckom období – vznikali väčšie nepokoje.
Nemalá časť poddaných sa grupovala do zbojníckych družín. Koncom 15. storočia pôsobila v okolí Svidníka zbojnícka družina Fedora Hlavathu. Členmi veľkej protifeudálnej zbojníckej družiny Bajusa a Čupku v polovici 17. storočia boli aj poddaní z Cerniny, Komárnika a Orlíka. Táto družina pôsobila aj na poľskom území, podobne ako družina Andreja Savku a Petra Pončáka-Hudáka. Začiatkom 18. storočia prichádzajú zbojnícke družiny zo Zakarpatska (Beca, Pyňata, Pysklyvyj) podnietené protihabsburským povstaním Františka Rákociho II. Nepokoje a povstania v 17. a 18. storočí viedli k vyľudňovaniu pohraničného vidieka.
Koncom 18. storočia sa majiteľom Svidníka a okolitých dedín stal zemepán Sirmai, ktorý tu dal v roku 1795 vybudovať kaštieľ (dnes sídlo Galérie Dezidera Millyho Múzea ukrajinskej kultúry vo Svidníku).
Kultúrne pomery na území Svidníckeho okresu boli ovplyvňované východnými tradíciami, ktorých korene siahajú až do veľkomoravských čias. Tunajší kultúrny vývin sa sformoval najmä pod cirkevným vplyvom z Ukrajiny a Ruska. 
Je to vidieť z intenzívneho dovozu bohoslužobných kníh z Kyjeva a Haliče, písaných v staroslovienčine. Tie sa neskôr prepisovali v kláštoroch, napríklad v gréckokatolíckom (pôvodne pravoslávnom) monastieri na Bukovej hore vo Veľkom Bukovci (dnes Bukovec, okr. Stropkov). Tu bola kláštorná škola pre prípravu kantorov-učiteľov a bohatá knižnica, ktorá bola neskôr zničená. Na jej zničení sa podieľali rody Drugethovcov z Humenného, ktorých príslušníci boli vyznávačmi latinského obradu. Súčasné sa šíri ikonopisectvo. Jeho zachované pamiatky patria dodnes ku klenotom európskeho umenia.
Rodina Drugethovcov veľmi dôsledne presadzovala na svojom panstve princíp prijatý v roku 1555 na absburskom sneme „Cuius regio, talis religio“, (koho moc, toho i náboženstvo). 13-ročný Juraj IV. Drugeth na svoje meniny, za účasti svojej matky Anny Jakušičovej – Drugethovej (Anna/Katalin Jakussith de Orbova) a jágerského latinského biskupa Juraja Jakušiča de Orbanov zorganizovali v roku 1646 podpísanie Užhorodskej unie, kde 63 pravoslávnych farností vystúpilo spod jurisdikcie Mukačevského monastiera a prešlo pod jurisdikciu rímskeho pápeža. Hlavnou príčinou tejto konfesionálnej zrady pravoslávnych duchovných bolo nadobudnutie ekonomických výhod.
Ikony zo 17. a 19. storočia sú vyhľadávanými exponátmi na výstavách umenia po celom svete. Zachované drevené chrámy - „cerkvi“ boli v roku 1968 zaradené do súboru národných kultúrnych pamiatok. Ide o jedenásť ľudových drevených stavieb sakrálneho typu a ľudových galérií v prírode pochádzajúcich zo 17. až 20. storočia. Nachádzajú sa v pohraničnom pásme: Bodružal z roku 1658, Ladomírová z roku 1742, Dobroslava z roku 1755, Miroľa z roku 1770, Príkra z roku 1777, Hunkovce koniec 18. storočia, Šemetkovce z roku 1752, Korejovce z roku 1761 a Nižný Komárnik z roku 1938, Krajné Čierno z konca 18. storočia. V roku 1986 bola do svidníckeho skanzenu prevezená cerkva z Novej Polianky, ktorá bola postavená v roku 1766. Od 8. júla do zoznamu svetového kultúrneho dedičstva UNESCO sú zapísané cerkvi z Bodružala a Ladomirovej.
Hoci v minulosti išlo o príslovečne kultúrne nevyvinutú oblasť, predsa existujú správy o existencii školstva. Roku 1515 sa v Stropkove spomína mestská latinská cirkevná škola. V 16. storočí sa nachádzali cirkevné školy spravidla v sídlach fár východného a latinského obradu Vyšnom a Nižnom Komárniku, Bodružali, Príkrej, Miroli, Šarbove, Krajnej Bystrej, Krajnej Porúbke, Pstrine, Radome. Roku 1611 sa spomína škola vo Svidníku s učiteľom I. Zápotockým. Z roku 1732 pochádzajú údaje o školách v Korunkovej z okresu Stropkov. Koncom 19. storočia sa počet škôl v obciach rozširuje, ale stupňujú sa maďarizačné tendencie.
Po vzniku Česko-Slovenskej republiky bola v roku 1932 vo Svidníku otvorená štátna meštianska škola. Vtedy existovala v každej obci štátna alebo cirkevná ľudová škola s vyučovacím jazykom slovenským, respektíve rusínskym nárečím (tzv. ruské školy), v ktorých vyučovali učitelia z Podkarpatskej Rusi a Haliče. Vyvíjali veľmi aktívnu kultúrno-osvetovú prácu. Zakladali sa spevácke zbory a ochotnícke divadelné súbory. Roku 1934 premietali vo Svidníku filmy, organizovali vychádzky do okolia a rôzne oslavy.
Zemepisná poloha okresu v pohraničnom pásme predurčovala jeho obyvateľstvo na to, aby sa neraz ocitlo vo víre „zlomových „ udalostí. Väčšinou pokojný Dukliansky priesmyk, slúžiaci povozom kupcov a obchodníkov iba ako obchodný tranzit, ukazoval občas svoju odvrátenú tvár. Po jeho cestách hrmeli vojenské vozy so zbraňami a vojskom. Nie je div, že už Jozef II. tu nariadil vybudovať „Jozefínku“ – vojenskú cestu.
A tak na jar 1799 prechádzali Duklianskym priesmykom a Svidníkom vojaci ruského vojenského zboru, pochodujúceho cez východné Slovensko do Severného Talianska pod vedením generála G. L. Rebindera. V marci 1800 prechádzali Svidníkom a Duklou k hraniciam Ruska kozáci pod velením Ivana Morozinského, ktorí tvorili súčasť Suvorovho vojska. Pamätná tabuľa s reliéfom na budove Okresného výboru vo Svidníku zas pripomína, že v januári 1806 prechádzal cez Svidník smerom na Duklu slávny ruský vojvodca Michail I. Kutuzov.
V decembri 1848 prenikol rakúsky podmaršal F. H. Schlick so svojím vojskom cez Dukliansky priesmyk na Slovensko. V marci 1849 prechádzal cez Stropkov, Svidník a Duklu so svojou armádou podmaršal Vogla, v polovici júna 1849 zas opačným smerom – cez Dukliansky priesmyk, Svidník a Stropkov – na Košice vojská ruského arcikniežaťa Konštantína, ktoré potom pri Világoši porazili maďarskú revolúciu.
19. storočie bolo voči miestnemu obyvateľstvu naozaj kruté. Po neúrodných rokoch 18301831 vypukla vo Svidníku a okolí cholera, trvajúca poldruha roka. Vyžiadala si nemálo obetí, podobne aj v mimoriadne hladovom roku 1852.
V dôsledku veľmi nepriaznivých hospodárskych a sociálnych pomerov, stupňujúceho sa maďarizačného útlaku a narastajúcej preľudnenosti vidieka začalo sa v poslednej tretine 19. storočia hromadné vysťahovalectvo na Dolnú zem, ale i do zámoria. Vysťahovalectvo síce negatívne ovplyvnilo ďalší život mnohých obyvateľov, malo však aj svoje pozitívne stránky. Čiastočne zmiernilo neutešenú hospodársku situáciu a pomohlo kultúrnemu uvedomovaniu aj doma. I keď časť vysťahovalcov zostala v cudzine natrvalo, mnohí sa vrátili domov spravidla z kultúrne vyspelejšieho prostredia a pozitívne ovplyvňovali zmýšľanie tunajšieho ľudu.
Takého pomery pretrvali až do prvej svetovej vojny a tá ich ešte zhoršila. V septembri 1914 Dukliansky priesmyk prekročili bojové jednotky ruských vojsk. V Nízkych Beskydách a Východných Karpatoch vôbec prebiehali ťažké, zničujúce boje, kde neraz sa ocitol muž proti mužovi. Výrazne sa tu prejavilo slovanské cítenie obyvateľstva a sympatie voči bojujúcim vojakom 8. ruskej armády generála A. A. Brusilova. Situácia sa ešte zhoršila, keď v Stropkove vypukol medzi rakúsko-uhorskými vojakmi zničujúci mor. Ustupujúce jednotky cisársko-kráľovskej armády Františka Jozefa I. podpálili Svidník. V okolí Svidníka, na Čiernej hore sú dodnes zreteľné stopy ťažkých bojov z rokov 1914.
Po skončení prvej svetovej vojny a po rozpade Rakúsko-Uhorska vzniklo Česko-Slovensko, ktoré s veľkou úľavou privítalo obyvateľstvo regiónu. Obyvatelia sa začali politicky aktivizovať. Do čela politického hnutia vstúpil miestny učiteľ Ivan Polyvka, ktorý bol vedúcim predstaviteľom okresnej národnej rady. V decembri 1918 do Svidníka prišli vojaci Československej republiky. V roku 1920 bol za senátora zvolený Juraj Lažo zo Svidníka spolu s Andrejom Vaňugom, spoluzakladateľom potravinového družstva Svätá trojica vo Svidníku. Do roku 1924 to bol jediný zástupca Rusínov v zákonodarnom zbore. Andrej Vaňuga bol za Rakúsko-Uhorska väznený za panslavistické názory. Od roku 1922 bol spoluzakladateľom a propagátorom pravoslávneho hnutia. Ako tlačiar a vydavateľ mal hlavný podiel na vzniku a prevádzke cirkevnej tlačiarne vo Svidníku a neskôr v Ladomirovej.
V roku 1932 boli organizované v okrese hladové pochody nezamestnaných a maloroľníkov. 11. mája 1932 usporiadali demonštráciu maloroľníci v obci Mlynárovce. Z tejto demonštrácie bola vyslaná deputácia v ktorej boli sformované požiadavky roľníkov a predložené na obvodný notársky úrad do Hrabovčíka. Podobné demoštrácie sa konali v Miroli, Kožuchovciach, Krajnej Poľane, Pstrine a Mestisku. V priebehu roka sa do hnutia zapojilo v okrese deväť obcí. Požadovali zníženie daňového bremena, zastavenie exekúcií a vytvorenie nových pracovných príležitostí. V rokoch 19331938 boli protestné akcie na pílach v krajnej Poľane, a Kapišove. Nová republika za svoju krátku existenciu sociálne pomery nezlepšila. Priemysel v okrese nebol žiadny ani sa nerozvíjal. Okres naďalej patril medzi najzaostalejšie a najbiednejšie v Česko-Slovensku. Pomoc vojnou postihnutým obciam bola nedostatočná a obyvateľstvo sa ocitlo vo finančnej tiesni. Okres zachvátila vysťahovalecká horúčka, boli odhalené veľké podvody pi kolkovaní peňazí z obdobia monarchie. V obciach sa rozvíjalo košikárstvo, podomový obchod a ďalšie drobné živnosti na obživu nepostačovali. Nízke výnosy a celkovo extenzívny charakter poľnohospodárskej výroby, hlavného zamestnania obyvateľstva, negatívne odrazili v jeho zdravotnej situácii. Prudko sa šírili infekčné choroby. V roku 1936 obyvateľstvo zasiahla epidémia škvrnitého týfusu. Veľmi vysoká bola dojčenská úmrtnosť. Jej priemerná výška 166 promile v rokoch 19221936 vysoko prekračovala celoštátny a celoslovenský priemer. V okrese bol kritický nedostatok zdravotníckych pracovníkov, nenachádzal sa tu žiaden liečebný ústav. Roku 1926 tu pôsobili iba dvaja lekári, v roku 1935 štyria. Tento stav pretrval až do oslobodenia. Obyvateľstvo sužovali časté požiare, najmä v tridsiatych rokoch ("Okres Svidník, Východoslovenské vydavateľstvo, Košice 1989)"
Nedostatok nerastného bohatstva nepriaznivo ovplyvnil aj sociálne pomery. Väčšina píl bola počas vojnových operácií v rokoch 19141915 zničená, alebo ťažko poškodená. Drevárske podniky vo Svidníku (P. Sofrommer, parná píla Vyšný Svidník) a v Miroli (I. Piranovský, parná píla) svoju činnosť už neobnovili, píla v Kapišovej začala pracovať až v roku 1922. Bola prerušená aj činnosť firmy "Bratři Thonetové", ředitelství velkostatku a píly v Krajnej Poľane a na píle v Ladomirovej. V roku 1919 začala pracovať píla v Krajnej Poľane a v Príkrej, no pracovnú príležitosť tam našlo len 25 robotníkov. V rokoch 19271929 síce vznikli drevárske závody v niektorých obciach – Nižný Mirošov (Jan Thir (Tchir), motorový mlyn a píla, 1927), Šarbov (Československá drevoobrábajúca spoločnosť Schrzinger a spoločnosť parný píla, 1928). V týchto spoločnostiach bolo v priemere zamestnaných po desať robotníkov a neposkytovali lepšie zárobkové možnosti, navyše v čase hospodárskej krízy prestali fungovať. K nim treba pripočítať aj menšiu pílu J. Machatý a Jokl, parná píla v Kečkovciach.
Ťažkým bremenom pre obyvateľstvo boli dane a poplatky, ktoré splácalo často oneskorene, začo obvodní notári požadovali aj nezákonné prirážky. Napríklad obvodný notár v Hunkovciach žiadal za oneskorené platenie daní ďalších päť percent prirážky. Násilné vymáhanie daní 12. apríla 1926 v Roztokoch vyústilo do otvorenej zrážky, keď vdove Márii Pajzinkovej chceli zobrať za nezaplatené dlhy na daniach poslednú kravu. Podobná zrážka sa odohrala aj u roľníka Michala Bilého.
Hospodárska zaostalosť a z nej vyplývajúca sociálne štruktúra obyvateľstvo neutvárali priaznivé podmienky na kultúrny rozvoj. V školstve za prvej Československej republiky sa dosiahol oproti monarchii pokrok, ktorý však nebol výrazný. Príslovečná bieda, zaostalosť, chudoba a alkoholizmus boli živnou pôdou pre konzervativizmus a apatiu, povery a tmárstvo. Nič na tom nezmenilo ani rozbitie Česko-Slovenskej republiky a vytvorenie slovenského štátu.
V okrese Svidník sa nachádzajú vojnové cintoríny a spoločné hroby z 1. svetovej vojny, ktoré sú v okrajových častiach miestnych cintorínov. Cintoríny sú v Bodružali, (400 pochovaných vojakov), Beňadikovciach (23), Cernine (326), Dlhoni (24), Dobroslave (2), Dubovej (59), Duplíne (18);Giraltovciach (64), Havraneci (10), Huncovciach (130), Kapišovej (16), Kečkovciach (59), Korejovciach (5), Krajnej Poľane (20), Krajnej Bystrej (64), Krajnej Porúbke (39), Kružlovej (5), Kurimke (90), Ladomirovej (270), Medvedí (116), Miroli (6), Mlynárovciach (750), Nižnej Pisane (4), Nižnom Komárniku (14), Nižnom Orlíku (346), Nižnom Mirošove (36), Pstrine (2), Príkrej (26), Roztokách (9), Okrúhlom (10), Radome (245), Rovnom (411), Soboši (7) Svidničke (4), Svidníku (800, z toho Vyšnom Svidníku (360) a v Nižnom Svidníku (437), Šarbove (11), Šarišskom Štiavniku (19), Vápeníku (16) Vyšnom Mirošove (210), vo Vyšnom Orlíku (246), Vyšnej Pisane (21) a vo Vyšnom Komárniku (16).
Vojnové cintoríny padlým obetiam v 2. svetovej vojne okrem Dukly a Svidníka sú Hunkovciach, kde je 2 918 pochovaných Nemcov. Investorom výstavby bol Nemecký národný zväz pre starostlivosť o vojnové hroby, z finančných zdrojov Spolkovej republiky Nemecko. Starostlivosť o údržbu cintorínov prevzala Spoločnosť starostlivosti o nemecké vojnové hroby na Slovensku, k tomu účelu zriadená a financovaná nemeckou stranou.
Obyvateľstvo.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6444" url="https://sk.wikipedia.org/wiki?curid=6444" title="Vranov nad Topľou (okres)">
Vranov nad Topľou (okres)

Geografická charakteristika.
Okres Vranov nad Topľou sa rozkladá vo východnej časti východného Slovenska , v severozápadnom výbežku Východoslovenskej nížiny . Okres Vranov nad Topľou susedí s týmito okresmi: na západe s okresmi Košice-okolie a Prešov, na severe so Svidníckym a Stropkovským okresom, na východe s okresmi Humenné a Michalovce a na juhu s Trebišovským okresom. Územie má tvar obdĺžnika s výraznými výbežkami na sever a najmä na severovýchod pozdĺž doliny Oľky , kde hlboko zasahuje medzi okresy Stropkov a Humenné.
Zemepisnú polohu určujú zemepisné súradnice: severný okraj 49°11`50`` s.š., južný okraj 48°45`41`` s.š., západný okraj 21°24`26`` v.d., východný okraj 21°51`45`` v.d. Plošná rozloha okresu je 847,6 km². Okresné mesto Vranov leží mierne excentricky v južnej až juhovýchodnej časti okresu.
Geológia.
Z hľadiska geomorfologického členenia Slovenska sa územie okresu rozkladá v týchto geomorfologických celkoch: severná časť patrí do oblasti Nízkych Beskýd s geomorfologickými celkami Ondavská vrchovina a Beskydské predhorie. Na západe zaberá severovýchodnú časť Slanských vrchov. Južná a juhovýchodná časť patrí do Východoslovenskej nížiny. Sídlo okresu, mesto Vranov, je situované v severozápadnom výbežku Východoslovenskej nížiny, intravilán sa rozkladá v riečnej nive Tople a Ondavy, na proluviálnych kužeľoch a terasách na vyššom stupni Východoslovenskej nížiny - Vranovskej pahorkatine.
Územie Vranovského okresu nie je z geologickej stránky veľmi pestré. Sú tu zastúpené druhohorné horniny, najviac však treťohorné a štvrtohorné. Z genetickej stránky sú rozšírené v podstatnej miere horniny sedimentárneho pôvodu, menej sú zastúpené horniny vulkanického pôvodu. Zo sedimentárnych hornín sú najviac zastúpené horniny usadené v morskom prostredí, menej v jazernom a riečnom, veľmi nepatrnú časť tvoria horniny usadené vetrom a deluviálne –svahové. Územie okresu patrí do centrálnych a vonkajších Karpát. Počas geologického vývoja boli jednotlivé časti rôzne tektonicky porušené a deformované. Alpínskymi horotvornými pochodmi bolo najviac postihnuté bradlové pásmo. Intenzívne zvrásnený je aj magurský flyš, ktorý má príkrovnú stavbu. Tektonicky menej sú porušené územia budované centrálnokarpatským flyšom a neogénom. Tu mala tektonika iba zlomový charakter. Územie okresu Vranov je chudobné na nerastné suroviny. Z perspektívneho hľadiska sú nádejné Slanské vrchy, kde bolo v posledných rokoch objavené polymetalické zrudnenie. Významné sú tu ložiská rumelky. Rumelka sa rovnako nachádza aj v okolí Merníka, kde sa začína rozvíjať ťažba. V bradlovom pásme a magurskom flyši sú perspektívy nálezov zemného plynu a ropy. Podobne možno očakávať ložiská zemného plynu aj v neogéne v južných častiach okresu. Medzi významné ložiská nerastných surovín patria cementárske suroviny v bradlovom pásme, na báze ktorých pracuje cementáreň v Bystrom. Významné sú aj ložiská bentonitov a zeolitov v Nižnom Hrabovci. Ďalej sú tu menšie ložiská stavebných hmôt a tehliarskych surovín: andezity, tufy, tufity, vápence, pieskovce, piesky, štrky, íly, hliny a pod.(Vechec, Banské, Zamutov, Nižný Hrabovec, Čemerné atď.). 
Povrch územia okresu je značne členitý s výraznými výškovými rozdielmi medzi jednotlivými geomorfologickými celkami. Najvyššie položeným geomorfologickým celkom okresu sú Slanské vrchy, zaberajúce severozápadnú časť územia, zastúpené skupinou Šimonky. Hranica okresu tu prebieha po rozvodnom chrbte medzi Torysou a Topľou. Najvyšším bodom v Slanských vrchoch a zároveň aj v celom okrese je Šimonka. (1092 m n. m.). Priemerná výška sa pohybuje v rozmedzí 800-1000 m. Reliéf Slanských vrchov má charakter hornatiny s hlboko rezaným reliéfom.
Podnebie.
Územie okresu Vranov patrí do teplej a mierne teplej klimatickej oblasti. Iba vrcholové časti Slanských vrchov patria už do chladnej oblasti. Prevažne južná časť okresu patriaca do Východoslovenskej nížiny má priemernú teplotu 8-9 °C. V Beskydskom predhorí a prevažnej časti Ondavskej vrchoviny je7-8 °C, iba v rozvodnom chrbte medzi Topľou a Ondavou je pod 7 °C.V Slanských vrchoch je priemerná teplota 5-6 °C, vo vrcholovej časti Šimonky pod 5 °C. Vcelku je na území okresu ročný priebeh teploty dosť pravidelný. Najteplejším mesiacom je júl s teplotami 22.8-23.8 °C, najchladnejším mesiacom je január s teplotami –3.6- -4.3 °C. Okres Vranov má zaujímavú riečnu sieť, ktorá vznikla po ústupe mora a vzniku súše.
Hydrológia.
Vodné toky.
Dnešné povrchové vody odvádzajú z okresu dva hlavné toky, do ktorých ústi viacero obojstranných prítokov. Územie patrí dvom povodiam: Tople na západe a Ondavy na východe. Oba toky sú alochtónne, prameniace v Čergove (Topľa) a v Nízkych Beskydách (Ondava). Z ďalších väčších alochtónnych tokov tvoriacich prítoky Tople a Ondavy spomenieme ešte Oľku, ústiacu do Ondavy zľava. Ostatné toky pramenia na území okresu a ústia do už spomínaných hlavných tokov. Riečna sieť Tople vytvára na území výraznú asymetrickú textúru, keď väčšina prítokov ústi z pravej strany. Z ľavej strany v priestore Nízkych Beskýd ústi do Tople iba Voľanský potok a niekoľko malých potokov medzi Hanušovcami a Vranovom, z ktorých najväčší je Mernícky potok. Z pravej strany ústi do Tople viacero tokov väčšinou prameniacich v Slanských vrchoch. Z nich treba spomenúť Hermanovský potok, Slaný potok, Zamutovský potok, Lomnicu a Oľšavu. Povodie Ondavy v priestore okresu má rovnako asymetrickú textúru, no s výrazným podielom ľavostranných prítokov. Z pravej strany ústia menšie toky, najväčšie z nich sú Syrový potok, Suchý potok a Kvakovský potok. Najväčším ľavostranným prítokom je Oľka s pravostrannými Sitničkou a Ondalíkom a Ondavka. Do povodia Tople patrí väčšia časť plochy okresu.
Obyvateľstvo.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6445" url="https://sk.wikipedia.org/wiki?curid=6445" title="Gelnica (okres)">
Gelnica (okres)

Administratívne členenie.
Mestá.
Gelnica
Obce.
HelcmanovceHenclováHrišovceJaklovceKluknavaKojšovMargecanyMníšek nad HnilcomNálepkovoPrakovceRichnavaSmolnícka HutaSmolníkStará VodaŠvedlárÚhornáVeľký FolkmarZávadkaŽakarovce
Geografická charakteristika.
Okres Gelnica – tzv. Hnilecká dolina sa nachádza v severozápadnej časti Košického samosprávneho kraja. Susedí s okresmi Rožňava, Spišská Nová Ves, Košice-okolie a Prešov. Charakter krajiny je členitý podhorský a horský. Z geomorfologického hľadiska územie patrí do oblastí Slovenské rudohorie, celku Volovské vrchy, podcelkov Hnilecké vrchy, Volovec, Zlatý stôl, Pipitka a Kojšovská hoľa. V malej časti územie patrí do celku Čierna hora, podcelkov Roháčka a Bujanovské vrchy, ktoré sa tiahnú po ľavom brehu Hornádu. 
Oblasť je tvorená kryštalickými horninami, ktoré sú bohaté na nerastné suroviny. Reliéf územia sa utváral po alpínskom vrásnení po spodnej kriede a pred staršími treťohorami. Miestami tvoria obal prvohôr hrubé súvrstvia svetlosivých vápencov a dolomitov vystupujúce na povrch, ktoré zvyšujú tvárnosť horstva. Sú v nich úzke, hlboko vrezané kaňonovité riečne doliny tvaru V, strmé bralnaté svahy i skalné útvary. Rudné ložiská sa využívali už v stredoveku, zaujímavé stopy po dávnom baníctve možno nájsť dodnes v podobe opustených šácht, háld alebo prepadlísk.
Územie patrí do povodia Hornádu, ale odvodňuje ho predovšetkým Hnilec (rieka) (52,5 km v okrese), ktorý sa pri Margecanoch vlieva do Hornádu. Významnejšími prítokmi Hnilca sú Smolník, Stará Voda, Kojšovský potok. Nadregionálny význam má priehrada Ružín, ležiaca vo východnej časti Hnileckej doliny, s prítokmi Hornád a Hnilec (rieka). Menšie umelé nádrže sa nachádzajú v katastroch obcí Jaklovce, Smolník a Gelnica.
Okres je najlesnatejším okresom v rámci SR s viac ako 74% lesnatosťou (436 km2). Nachádzajú sa tu lesné porasty v kategóriách hospodárskych a ochranných. V lesoch sú hlavnými hospodárskymi drevinami smrek obyčajný, jedľa biela a buk lesný. V severovýchodnej časti je hospodárskou drevinou aj borovica lesná, poddruh spišská. Zaujímavosťou je výskyt borovice horskej – kosodreviny a taktiež borovice limby.

</doc>
<doc id="6446" url="https://sk.wikipedia.org/wiki?curid=6446" title="Košice I (okres)">
Košice I (okres)

Administratívne členenie.
Mestá.
Košice
Mestské časti.
DžungľaKavečanySeverSídlisko ŤahanovceStaré MestoŤahanovce
Obyvateľstvo.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6447" url="https://sk.wikipedia.org/wiki?curid=6447" title="Košice II (okres)">
Košice II (okres)

Administratívne členenie.
Mestá.
Košice
Mestské časti.
LorinčíkLuník IXMyslavaPerešPoľovSídlisko KVPŠacaZápad
Obyvateľstvo.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6448" url="https://sk.wikipedia.org/wiki?curid=6448" title="Košice III (okres)">
Košice III (okres)

Administratívne členenie.
Mestá.
Košice
Mestské časti.
Dargovských hrdinovKošická Nová Ves
Obyvateľstvo.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6449" url="https://sk.wikipedia.org/wiki?curid=6449" title="Košice IV (okres)">
Košice IV (okres)

Administratívne členenie.
Mestá.
Košice
Mestské časti.
BarcaJuhKrásnaNad jazeromŠebastovceVyšné Opátske
Obyvateľstvo.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6450" url="https://sk.wikipedia.org/wiki?curid=6450" title="Neskorobyzantské obdobie">
Neskorobyzantské obdobie

Neskorobyzantské obdobie (1261 - 1453) je posledné obdobie dejín Byzantskej ríše.
V Nikajskom cisárstve, v ktorom dovtedy vládol rod Laskaris, sa Michal z rodu Palaiologovcov (Paleológovcov) roku 1259 vyhlásil za spolucisára vtedajšieho vládcu Jána IV. Laskarisa (1258-1261) a 25. júla 1261 dobyl Carihrad, čiže Latinské cisárstvo, a tým obnovil Byzantskú ríšu (čo však neznamená, že ostatné štáty vzniknuté okolo roku 1204 po dobytí Carihradu na území Byzantskej ríše ihneď zanikli). V Carihrade sa dal (opätovne) korunovať, svojho syna Andronika vyhlásil za spolucisára a Jána IV. dal oslepiť. Vládou Michala VIII. Palaiologos (1259/1261-1282) sa teda začala vláda dynastie Palailogovcov (1259/1261-1453). Talianskemu Janovu (ktorý mal pôvodne pomôcť pri dobytí Carihradu, a ktorého pomoc ale nakoniec nebola potrebná) boli ešte pred dobytím Carihradu udelené rozsiahle privilégiá, ktorými mal Janov nahradiť dovtedajšiu úlohu Benátok na Východe. Roku 1261 Byzancia získala veľkú časť Achájskeho kniežatstva a roku 1264 sa Epirské kniežatstvo stalo čiastočne byzantským vazalom. Roku 1268, keď carihradský patriarcha Arsenios Autoreianos preklial Michala, pretože zosadil legitímneho cisára Jána IV. , vypukol dlhodobý tzv. spor s arzeniátmi (1268-1310), t. j s prívržencami Arsenia. 
Roku 1274 cisár na Lyonskom koncile sám vyhlásil cirkevné zjednotenie Carihradu a rímskeho pápeža, čím sa Michalovi podarilo zabrániť križiackej výprave za obnovenie Latinského cisárstva a výprave Sicílie (ktorú roku 1265 dostal od pápeža Karol z Anjou) proti Byzancii. Toto zjednotenie však vyvolalo v Carihrade konflikty (beztak existujúce s arzeniátmi, mnohí najmä zavrhli cisárovo právo miešať sa do cirkevných záležitostí). Čoskoro nato však Michala pápež exkomunikoval (1281). V reakcii na exkomunikáciu, ako aj nové plány križiackej výpravy Karla I. z Anjou (nemecký kráľ a brat fr. kráľa) spolu s Benátkami, Srbskom, Bulharskom, Epirom a Tesáliou (t. j. Veľkým Valaššskom) vytvoril Michal VIII. jednak koalíciu s Uhorskom, Mamelukmi (Egypt), Zlatou hordou (Mongoli) a Aragónskom, a jednak bol jedným z iniciátorov Sicílskych nešpôr. Sicílske nešpory bolo roku 1282 významné povstanie, ktoré na Sicílii zvrhlo vládcu Karla I. z Anjou a nastolilo Petra III. Aragónskeho, čím bola Byzancia zachránená a Benátky prešli na jej stranu. 
Za vlády Michalovho syna Andronika II. (1282-1328) bola ríša od začiatku hospodársky veľmi vyčerpaná a boli potrebné rôzne drastické opatrenia. Dôsledkom bol definitívny vplyv talianskych námorných štátov. Andronikus tiež ignoroval cirkevné zjednotenie svojho otca. Už od vlády Andronikovho otca postupne dobýjali byzantské územia v dôležitej Malej Ázii turkménski kočovníci , ktorých tlačili Mongoli. Najdôležitejší z týchto kmeňov boli osmanskí Turci. Ríša stratou Malej Ázie stratila polovicu daňových príjmov. Všetky pokusy o znovudobytie týchto území pomocou žoldnierov zlyhali - napr. 1303-1305 aktivity tzv. Katalánskej kompánie, ktorú predtým naverbovali a ktorá potom roku 1306 rabujúc v Byzancii odtiahla cez Gallipoli do Atén. Roku 1326 napokon Turci dobyli Nicaeu a pri hrobe svojho prvého sultána v Pruse (dnes:Brusa) si založili ríšu. Na severe zas roku 1299 Srbsko dobylo Macedóniu a Tesáliu a roku 1307 Bulharsko získalo Mesembriu na pobreží Čierneho mora a územia na juh od Balkánskeho pohoria. Roku 1318 sa Benátky vzdali práv na Carihrad získaných v roku 1204, za čo dostali obchodné privilégiá. 
Občianskou vojnou sa na trón dostal Andonikos III. (1328-1341), vnuk Andonika II. . Fakticky vládol Ján VI. Kantakuzenos, ktorého Andronikos III. ustanovil aj poručníkom svojich dvoch synov. Za jeho vlády prakticky zanikli posledné zvláštne štáty na Balkáne - napr. 1333 Byzancia dobyla Veľké Valašsko, 1337 Epirský despotát (do r. 1349) - a bolo zreformované súdnictvo. Srbsko dobylo ďalšie územia Byzancie a Turci tiež expandovali. Napriek tomu nastala renesancia byzantského umenia a vedy. 
Za vlády Jána V. (1341-1391), ktorý bol spočiatku ešte dieťa sa roku 1341 dal korunovať za cisára jeho poručník Ján Kantakuzenos. Po nasledujúcej občianskej vojne (1341-1347) medzi oboma stranami napokon roku 1347 prinútil Kantakuzenos cisára, aby ho menoval za spoluvládcu ako Jána VI. (1347-1355). Jeho víťazstvo znamenalo roku 1350 v náboženskej oblasti víťazstvo hesychastov (sociálnorevolučná a asketická mníšska strana; podporovali Kantakuzena) a porážku zelótov (podporovali Jána V.). Víťazní hesychasti bránili (aj pri nasledujúcich cisároch) cirkevnému zjednoteniu s Rímom, bez ktorého však západ nebol ochotný Byzancii pomôcť. Susedia využili stav totálne zruinovanej Byzantskej ríše (ešte podporený veľkou morovou epidémiou v Carihrade roku 1347/1348): Srbsko dobylo Veľké Valasšsko (Tesáliu) a Epirus (1349) a osmanskí Turci prvýkrát prenikli na európsky kontinent (1354 obsadenie Gallipolli). Postup Turkov viedol k vzbure ľudu, ktorá roku 1355 zosadila Jána VI.. Potom už vládol Ján V. sám. Ríša sa začala feudálne rozpadať, posledné územia v Malej Ázii dobyli Turci, okolo roku 1370 Turci dobyli Adrianopol (čím obkľúčili zvyšnú Byzanciu) a nasledovali aj vnútorné rozbroje. Roku 1379 zúfalý cisár urobil Byzanciu osmanským Turkom poplatným štátom, ale Osmani dobýjali ďalšie územia ríše - padol Solún a po osmanskom víťazstve na Kosovom poli roku 1389 už každý čakal pád ríše. 
Za vlády Manuela II. (1391-1425) už ríša pozostávala už len z dvoch oddelených území: Carihrad s okolím a prosperujúca Morea (Mistra) v strede Peloponéz. Roku 1393 Turci vystavili Carihrad blokáde. Zúfalý cisár podnikol neúspešnú križiacku výpravu proti Turkom (1396) a „obiehal“ európske dvory v Taliansku, Francúzsku a Anglicku (1399-1402) s prosbami o pomoc, ale márne. Dočasnú záchranu priniesla až porážka Turkov Tatármi (Mongolmi) roku 1402 pri Ankare, po ktorej dokonca Byzancia znovu získala Athos a Solún. No už 1424 turecký sultán obnovil poplatnosť Byzancie voči osmanským Turkom, potom čo roku 1422 obkľúčil Carihrad .
Cisár Ján VIII. Palaiologos (1425-1448) sa naposledy pokúsil o cirkevné zjednotenie s Rímom. Roku 1439 uzavrel s pápežom vo Florencii podpisom listiny "Laetentur coeli" tzv. florentskú úniu. Úniu však doma na východe odmietli (turecká nadvláda im bola dokonca milšia) a Rusko sa s Carihradom úplne rozišlo. 
Jánov brat Konštantín XI. (označovaný aj ako XII.) (1449-1453) už získal trón so súhlasom tureckého sultána Murada II., ktorého s bratom Demetriom požiadali, aby rozhodol, ktorý z nich má byť cisárom. Keďže si turecký sultán Mehmed II. brúsil zuby na Carihrad, ale západ opäť nechcel ponúknuť pomoc bez cirkevnej únie západu a východu, vyhlásil cisár 12. decembra 1452 pravoslávnu a rímskokatolícku cirkev v zmysle florentskej únie z roku 1439 za zjednotené. Byzantskí poddaní to však jednoznačne odmietli. Po poslednej spoločnej bohoslužbe Grékov (Byzantíncov) a Latinčanov (Janovčanov konanej v Hagii Sofii v Carihrade a po odmietnutí ponuky sultána Mehmeda II., že môže ďalej vládnuť v Morei ak vydá Carihrad, padol cisár po boku Janovčanov 29. mája 1453 pri masívnom útoku elitných tureckých jednotiek (tzv. janičiarov). Tým sa po zhruba 2200 rokoch definitívne skončila existencia Rímskej ríše. Tento dátum sa tiež niekedy považuje za koniec stredoveku. 
Byzantská Morea (Mistra) padla roku 1460. Cirkevná organizácia však pád ríše prežila, pretože sultán Mehmed II. roku 1454 dosadil Gennadia II. ako prvého carihradského patriarchu pod nadvládov Osmanov. Duchovné dedičstvo Byzantskej ríše prevzala západná Európa, v ktorej vznikol humanizmus a renesancia, ktorých korene sú práve v Carihrade a Morei obdobia zanikajúcej Byzancie.

</doc>
<doc id="6451" url="https://sk.wikipedia.org/wiki?curid=6451" title="Košice-okolie (okres)">
Košice-okolie (okres)

 Sídlom okresu sú Košice, hoci geograficky nie sú súčasťou okresu a okres toto mesto obklopuje zo všetkých strán. Najväčším mestom okresu je Moldava nad Bodvou.
Administratívne členenie.
Mestá.
MedzevMoldava nad Bodvou
Obce.
BačkovíkBaškaBelžaBeniakovceBidovceBlažiceBočiarBohdanovceBoliarovBudimírBukovecBuneticeBuzicaCesticeČakanovceČaňaČečejovceČižaticeDebraďDrienovecDružstevná pri HornádeĎurďošíkĎurkovDvorníky-VčeláreGečaGyňovHačavaHájHaniskaHerľanyHodkovceHosťovceHrašovíkHýľovChorvátyChrastnéJaníkJasovKalšaKecerovceKecerovský LipovecKechnecKokšov-BakšaKomárovceKostoľany nad HornádomKošická BeláKošická PoliankaKošické OľšanyKošický KlečenovKráľovceKysakMalá IdaMalá LodinaMilhosťMokranceMudrovceNižná HutkaNižná KamenicaNižná MyšľaNižný ČajNižný KlátovNižný LánecNová PolhoraNováčanyNový SalašObišovceOlšovanyOpátkaOpináPaňovcePederPerín-ChymPloskéPopročRákošRankovceRešicaRozhanovceRudníkRuskovSady nad TorysouSeňaSkárošSlančíkSlanecSlanská HutaSlanské Nové MestoSokoľSokoľanySvinicaŠemšaŠtósTrebejovTrsťanyTrstené pri HornádeTurňa nad BodvouTurnianska Nová VesVajkovceValalikyVeľká IdaVeľká LodinaVtáčkovceVyšná HutkaVyšná KamenicaVyšná MyšľaVyšný ČajVyšný KlátovVyšný MedzevZádielZlatá IdkaŽarnovŽdaňa
Obyvateľstvo.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6452" url="https://sk.wikipedia.org/wiki?curid=6452" title="Michalovce (okres)">
Michalovce (okres)

Poloha.
Okres Michalovce zaberá územie ohraničené na severe Vihorlatskými vrchmi, na juhu jeho prirodzenú hranicu tvorí rieka Latorica. Okres hraničí na východe s novovytvoreným okresom Sobrance a z časti s Ukrajinou, západnými susedmi sú okresy Trebišov a Vranov, na severe susedí s okresom Humenné.

</doc>
<doc id="6453" url="https://sk.wikipedia.org/wiki?curid=6453" title="Rožňava (okres)">
Rožňava (okres)



</doc>
<doc id="6454" url="https://sk.wikipedia.org/wiki?curid=6454" title="Sobrance (okres)">
Sobrance (okres)

 Nachádza sa na juhovýchodnom Slovensku v regióne Užsko.
Geografická charakteristika.
Juhozápadná, úrodná časť okresu spadajúca do Východoslovenskej nížine je prekrásnym zlatožltým rovinatým obilným morom zúrodnenej krajiny s očarujúcou ornitologickou rezerváciou sťahovavého vtáctva (Národná prírodná rezervácia Senianske rybníky), ktorého výskyt na území svedčí o zdravom a ekologicky nenarušenom regióne tu hraničiacom s okresom Michalovce. Severnú časť územia obopínajú svojim horstvom Západné Karpaty, Vihorlatské vrchy s vyhliadkovým Sninským kameňom ( 1005 m n. m. ) s krásnym výhľadom do hraničiacich okresov Humenné a Snina na okresné mesto Sobrance, ale aj na perlu Vihorlatu Morské oko - prírodné horské jazero s priezračnou vodou, ktoré je domovom raka riečneho. Pod ním ležiace malebné obce Remetské Hámre, Vyšné Remety a dedinka Vyšná Rybnica s krásnou vodnou nádržou a pstruhovým hospodárstvom tvoria krásnu panorámu oblasti. Východnú časť tvorí hranica s Ukrajinou o celkovej dĺžke 35,7 km.
Životné prostredie.
Okres Sobrance, aj keď nepatrí svojou rozlohou k veľkým okresom, má na svojím území bohatú sieť chránených území rôznych kategórií. Štátnu správu v chránených územiach vykonáva Okresný úrad Sobrance, odbor životného prostredia - úsek štátnej správy ochrany prírody a krajiny a Krajský úrad Košice, odbor životného prostredia. Odbornú správu vykonáva Slovenská agentúra životného prostredia, Centrum ochrany prírody a krajiny Banská Bystrica, stredisko Košice a Správa Chránenej krajinnej oblasti Vihorlat. Táto organizácia zároveň spracováva návrhy na vyhlásenie nových chránených území.
V súčasnom období je v okrese Sobrance vyhlásených 12 chránených území a je vypracovaný a podaný ďalší návrh na vyhlásenie nového chráneného územia.
Obyvateľstvo.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6455" url="https://sk.wikipedia.org/wiki?curid=6455" title="Spišská Nová Ves (okres)">
Spišská Nová Ves (okres)

Spádové územie okresu.
Mestá:Spišská Nová Ves, Spišské Vlachy a Krompachy.
Obce:Arnutovce, Betlanovce, Bystrany, Chrasť nad Hornádom, Danišovce, Harichovce, Hincovce, Hnilčík, Hnilec, Hrabušice, Iliašovce, Jamník, Kaľava, Kolinovce, Letanovce, Lieskovany, Markušovce, Matejovce nad Hornádom, Mlynky, Olcnava, Oľšavka, Odorín, Poráč, Rudňany, Smižany, Slatvina, Slovinky, Spišské Tomášovce, Spišský Hrušov, Teplička, Vítkovce, Vojkovce, Žehra 
Susedné okresy:
Levoča, Gelnica, Rožňava, Poprad, Prešov
Historické pamiatky okresu.
Spišský hrad, Rímskokatolícky kostol Ducha Svätého v Žehre, Rímskokatolícky kostol Nanebovzatia Panny Márie Spišská Nová Ves, kaštieľ, hrad a letohrádok Dardanely v Markušovciach, pamiatkové zóny Spišská Nová Ves, Markušovce, Spišské Vlachy.
Obyvateľstvo.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6456" url="https://sk.wikipedia.org/wiki?curid=6456" title="Trebišov (okres)">
Trebišov (okres)

Mestá.
Tabuľka miest okresu "(údaje sú platné k 31. 12. 2010)"
Obyvateľstvo.
Podľa sčítania obyvateľov v roku 2011 bolo zloženie obyvateľstva v okrese takéto:

</doc>
<doc id="6457" url="https://sk.wikipedia.org/wiki?curid=6457" title="Vojvodstvo Archipelagos">
Vojvodstvo Archipelagos

Vojvodstvo Archipelagos (iné názvy: Vojvodstvo Dodekanesos/Dodekanésos/Dodekanézos, Vojvodstvo Naxos, Aigeon Pelagos; a ; 12071579/1617/1714) bol jeden zo štátov, ktoré vznikli po dočasnom zániku Byzantskej ríše (1204). Nachádzal sa na niektorých ostrovoch v Egejskom mori. Prvý vládca a zakladateľ prvej dynastie bol Marco Sanudo (synovec benátskeho dóžu, ktorý zorganizoval dobytie Carihradu roku 1204). Štát bol vazalom: Latinského cisárstva, neskôr Achájskeho kniežatstva, neskôr vazalom kráľov Neapolu a po roku 1418 vazalom Benátok. 1579 ho z väčšej časti získali osmanskí Turci. Posledné ostrovy boli dobyté v 18. storočí.
Dobytie a zriadenie Egejského vojvodstva.
Talianske mestské štáty, medzi nimi najmä Janovská republika, Pisa a Benátska republika sústredili svoj imperiálny záujem na egejské ostrovy už dávno pred štvrtou križiackou výpravou. Talianski obchodníci mali svoje obchodné stanice v Konštantínopole a talianski piráti často v 12. storočí útočili na osadníkov v Egejskom mori. Po páde Konštantínopolu a rozpade Byzantskej ríše križiakmi roku 1204 Benátčania, ktorí na tejto výprave mali leví podiel, mohli svoje plány v Egejskom mori realizovať.
Vojvodstvo Archipelagos bolo založené v roku 1207 vodcom benátskej flotily, ktorá štvrtú krížovú výpravu do Konštantínopola sprevádzala, Marcom Sanudom, synovcom benátskeho dóžuEnrica Dandola. Dobytie Kyklád bolo od Marca Sanuda nezávislý a veľmi riskantný podnik, ku ktorému nemal od latinského cisára Henricha Flanderského dovolenie. Na jeho výprave Marca sprevádzal jeho bratranec Marino Dandolo, bratia Ondrej a Jeremiáš Ghisiovci, tiež Ravano Dalle Carceri, pán z Euboja, a Philocalo Navigaioso, pán z Lemnosu. Pre svoju kampaň si Sanudo zariadil zapožičanie deviatich galér z benátskej flotily. Sanudova flotila zakotvila v prístave Potamidides na severozápade Naxu a odtiaľ Benátčania dobyli väčšinu ostrova.
Východní ortodoxní Gréci napriek tomu pokračovali v odpore a zriadili si tábor okolo pevnosti Apalyros. Marco Sanudo Apalyros obliehal a po piatich až šiestich týždňoch obliehania pevnosti, napriek podpory hlavných rivalov Benátok v Taliansku Janovčanov, padla.
Potom, čo bol v roku 1210 obsadený celý ostrov, Marco a jeho spolubojovníci čoskoro dobyli Milos a ostatné ostrovy v kykladskom súostroví a Marco Sanudo sa vyhlásil za "vojvodu Egejského mora" alebo tiež "vojvodu z Naxu" a centrum svojej moci zriadil na ostrove Naxos. Sanudo tu vybudoval mocnú pevnosť a Kyklady rozdelil na päťdesiat šesť provincií, ktoré podelil ako léna medzi svojich spolubojovníkov. Väčšina z nich vládla veľmi autonómne a pravdepodobne platili Sanudovi nejaké dávky. Carcerimu a Navigaoisovi potom boli ich ostrovy udelené ako léno samotným latinským cisárom, vďaka čomu sa fakticky stali vazalmi Latinského cisárstva. Marco Sanudo sa potom tiež stal vazalom cisára v Konštantínopole radšej, ako byť vazalom Benátok.
Dobyvateľ Marco Sanudo vládol dvadsať rokov (12071221). Vo svojom osobnom vlastníctve mal ostrovy Naxos, Paros, Antiparos, Milos, Sifnos, Kythnos, Ios, Amorgos, Kimolos, Sikinos, Syros a Folegandros. Bratranec Dandolo držal ostrovy Andros, Tinos, Mýkonos, Skyros, Skopelos a Serifos. Bratia Ghisiovci mali v držbe ostrov Cea. Théru spravoval Jacopo Barozzi, Anafi Leonardo Foscolo, Kythiru Marco Venier a Antikytheru držal Jacopo Viaro.
Administratíva, ekonomika a náboženstvo.
Spolu s novými pánmi prišiel do krajiny západoeurópsky feudalizmus, čo spôsobilo pretrhnutie starého byzantského systému vlastníctva pôdy zvaného "Pronoia". Obyvatelia poväčšinou žili so svojím novým Benátskym panstvom relatívne v pokoji a mieri. Marco Sanudo a jeho nástupcovia na tróne vykonávali voči Grékom veľmi zmierlivú a uvedomelú politiku, udeľujúc im dokonca léna v snahe ich k štátu viac pripútať.
Benátčania so sebou do krajiny priniesli tiež katolíctvo, ale ako vo všetkých križiackych štátoch boli kresťania západného vyznania v Naxoskom vojvodstva iba menšinou, väčšinu tvorili pôvodní Gréci východoortodoxného vyznania. Marco Sanudo na Naxe vymenoval ako hlavného oficiálneho náboženského predstaviteľa latinského arcibiskupa, ale ani Sanudo ani jeho nástupcovia sa nepokúšali ortodoxnú grécku väčšinu na katolícku vieru obrátiť násilím. Napriek tomu však vojvodovia z Naxu obmedzili vplyv východného kléru a nechali vylúčiť všetkých východných kresťanov z významných štátnych pozícií. Takto, náboženským kľúčom rozdelení kresťania postupne vytvorili sociálne vrstvy, kde katolíci tvorili vládnucu vrstvu v mestách, zatiaľ čo grécki ortodoxní prevažovali na vidieku.
Veľkou starosťou egejských Benátčanov boli nákladné obchodné cesty na ostrovy ďaleko od Anatólie, ktoré teraz mohli ovládať, hoci zostávali súčasťou Latinského cisárstva a neskôr obnovenej Byzantskej ríše až do doby, keď ich v 14. storočí definitívne dobyli Turci a pripojili sa k Osmanskej ríši. Mimo zabezpečovania ochrany obchodných námorných trás pre obchodné lode Benátčania exportovali do Benátok korund a mramor, ktoré sa ťažili na Naxe. Niektoré latinské feudálne práva na Naxe a ďalších ostrovoch sa zachovali až do roku 1720, keď ich zrušili osmanskí Turci.
Úpadok a osmanské dobytie.
Ešte predtým, než bol posledný vojvoda z Naxu Giacomo IV. sultánom Selimom II. porazený, bolo vojvodstvo prinútené platiť tribút osmanským Turkom. Sultán vymenoval za posledného zástupcu Egejského vojvodstva, portugalského Žida Josefa Nasiho, ktorý vládol v rokoch 15661579.
Nasi sa oženil so svojou sesternicou, doñou Reynou Nasi, dedičkou rodu Mendes, ktorý poskytol Nasimu a jeho majetku útočisko po Alhamberskom dekréte o vyhnaní Židov. Po Jozefovej smrti roku 1579 sultán vyvlastnil väčšinu vdovinho majetku, ktorý mal hodnotu asi deväťdesiattisíc dinárov, ktoré mala vyhradené vo svojej ketuba. Spolu so zvyškom svojho dedičstva Doña Reyna vlastnila tiež hebrejskú kníhtlač, najprv vo svojom paláci v Belvedere a neskôr na predmestí Konštantínopolu.
Vláda západných kresťanov po tomto dátume však nebola úplne odstránená. Rod Gozzadini z Bologne, ktorý vládol na ostrove Siphnos ďalej niesol titul „vojvoda z Naxu“ a pod benátskou správou zostali aj niektoré ďalšie menšie ostrovy v Kykladskom súostroví. Ostrov Tenos Benátčania držali až do roku 1714. Posledné benátske prístavy v Morei boli dobyté v roku 1718. Dalmatínsky šľachtic Gaspar Graziani začal niekedy po roku 1519 nosiť titul „vojvoda z Naxu“, ktorý pravdepodobne stratil buď v roku 1619, keď získal titul moldavského kniežaťa, alebo o rok neskôr, keď bol popravený.
Ďalšie benátske územia v Egejskom mori.
Niektoré ďalšie územia kontrolovala Benátska republika priamo ako svoju kolóniu a nie ako súčasť Vojvodstva Naxos či Latinského cisárstva. Od vodcu štvrtej križiackej výpravy Bonifáca z Montferratu roku 1204 Benátky odkúpili Krétu a od roku 1207 do roku 1211 ju dobývali od Maltézana Enrica Pescatore, ktorý Krétu ovládol roku 1206. Ako prvý vojvoda tu bol vymenovaný Giacomo Tiepolo. Benátky tiež kontrolovali väčšinu ostrova Eubója, kde mali svoje obchodné kolónie a ďalej ovládali niekoľko prístavov na gréckej pevnine.

</doc>
<doc id="6458" url="https://sk.wikipedia.org/wiki?curid=6458" title="Solúnske kráľovstvo">
Solúnske kráľovstvo

Solúnske kráľovstvo (12041224) bol jeden z križiackych štátov, ktorý vznikol po dočasnom zániku Byzantskej ríše v dôsledku štvrtej križiackej výpravy (1204). 
Nachádzal sa v Thrákii a Macedónii. Vládcami boli Bonifác Montferratský a po ňom Demetrius Montferratský. 
O vzniku pozri Byzantská ríša. Roku 1224 ho dobyl Epirský despotát.

</doc>
<doc id="6459" url="https://sk.wikipedia.org/wiki?curid=6459" title="Aténske vojvodstvo">
Aténske vojvodstvo

Aténske vojvodstvo (12041456) bol jeden z križiackych štátov, ktorý vznikol po dočasnom zániku Byzantskej ríše (1204).
Nachádzal sa na polostrove Atika a čiastočne v Macedónii. Prví vládcovia boli z rodu De la Roche. 
Štát bol najprv vazalom Solúnskeho kráľovstva, od 1224 vazalom Epirského despotátu. Roku 1456 ho dobyli osmanskí Turci.

</doc>
<doc id="6460" url="https://sk.wikipedia.org/wiki?curid=6460" title="Achájske kniežatstvo">
Achájske kniežatstvo

Achájske kniežatstvo (1205 - 1432) bol jeden zo štátov, ktoré vznikli po dočasnom zániku Byzantskej ríše (1204). Bol to križiacky štát.
Nachádzal sa vo vnútrozemí Peloponézu a v niektorých jeho prístavoch. Štát bol najprv do roku 1224 vazalom Solúnskeho kráľovstva, potom dominantným štátom v Grécku, roku 1262 vo veľkej časti jeho územia vznikol byzantský Despotát Morea (byzantské územie, vládli v ňom synovia byzantských cisárov). Od roku 1278 bolo Achájske kniežatstvo pod vládou talianskych šľachticov (spočiatku kráľov Neapolu).
Roku 1432 ho dobyl byzantský Despotát Morea.

</doc>
<doc id="6461" url="https://sk.wikipedia.org/wiki?curid=6461" title="Epirské kniežatstvo">
Epirské kniežatstvo



</doc>
<doc id="6462" url="https://sk.wikipedia.org/wiki?curid=6462" title="Epirský despotát">
Epirský despotát

Epirský despotát alebo Epirské kniežatstvo (gréc. "Δεσποτάτο της Ηπείρου") (1204 – 1337/1359) bol jeden zo štátov, ktoré vznikli po dočasnom zániku Byzantskej ríše v roku 1204 po štvrtej križiackej výprave.
Bol to jeden zo štátov, ktoré sa považovali za legitímnych nástupcov Byzantskej ríše. Despotát sa nachádzal v dnešnom severozápadnom Grécku (Epirus). Označenie "despotát" je nepresné, pretože prví vládcovia neboli nositeľmi byzantského titulu despota.
Prvým vládcom bol Michael I. Komnenos Dukas, ktorý vládol v rokoch 1204 – 1215. Bol bratrancom byzantských cisárov Izáka II. Angela a Alexia III. Angela a pred pádom Konštantinopolu bol guvernérom themy v Milase. Jeho nástupcom sa stal Theodoros Komnenos Dukas (1215 – 1230) a neskôr Michaelov nemanželský syn Michael II. Komnenos Dukas (1215 – 1230).
Dobytie Solúnskeho kráľovstva.
Roku 1224 dobyl Solúnske kráľovstvo (a vládca prijal titul caesar do roku 1242). Roku 1337 bol pričlenený k medzitým obnovenej Byzantskej ríši.

</doc>
<doc id="6463" url="https://sk.wikipedia.org/wiki?curid=6463" title="Nikajské cisárstvo">
Nikajské cisárstvo

Nikajské cisárstvo (iné názvy: Nikájske cisárstvo, Níkajské cisárstvo, Níkájske cisárstvo; Nicejské cisárstvo; Nikejské cisárstvo; 1204 – 1261) bol jeden zo štátov, ktoré vznikli po dočasnom zániku Byzantskej ríše (1204). Bol to jeden zo štátov, ktoré sa považovali za nástupcu Byzantskej ríše. Názov je odvodený od dôležitého mesta Nikaia (Níkáia, Nicaea).
Nachádzal sa v severozápadnej (neskôr celej západnej) Malej Ázii. Vládcovia boli z rodu Laskaris, ktorý predtým vládol aj v Byzantskej ríši. Prvý vládca bol zaťom bývalého byzantského cisára Alexia III. Angela. 
Vrchol moci dosiahlo za Jána III. Vatatza (1222 – 1254). Roku 1246 dobylo Solún. 
Roku 1261 vládca Nikajského cisárstva dobyl Carihrad (Latinské cisárstvo) a obnovil tak Byzantskú ríšu (pozri Neskorobyzantské obdobie).

</doc>
<doc id="6464" url="https://sk.wikipedia.org/wiki?curid=6464" title="Trapezuntské cisárstvo">
Trapezuntské cisárstvo

Trapezuntské cisárstvo bol stredoveký štátny útvar existujúci v rokoch 12041461 na pobreží Čierneho morav Malej Ázii a na Kryme. Cisárstvo vzniklo po štvrtej križiackej výprave ako jeden z gréckych pravoslávnych štátov, ktoré sa považovali za nástupcov dočasne zaniknutej Byzantskej ríše.
Cisárstvo predstavovalo snahu o návrat staršej dynastie Komnénovcov na trón. Názov štátu sa odvodzuje od hlavného mesta Trapezunt (dnes turecký Trabzon v Malej Ázii). Krajina susedila s moslimskými tureckými štátmi v Malej Ázii a neustále jej hrozilo nebezpečenstvo zániku. Jej tradičnými spojencami bolo Gruzínsko a (po tom, čo sa v roku 1214 sa trapezuntskí cisári prestali uchádzať o konštantínopolský trón) aj obnovená Byzantská ríša. V období rokov 12141243 bol štát vazalom Seldžukov, v rokoch 12431402 uznával nadvládu Mongolov. V roku 1456 zase vplyv nad krajinou získali Osmani. Štát zanikol v roku 1461, keď ho dobyl osmanský sultán Mehmed II.

</doc>
<doc id="6465" url="https://sk.wikipedia.org/wiki?curid=6465" title="Latinské cisárstvo">
Latinské cisárstvo

Latinské cisárstvo (1204 – 1261) bol jeden zo štátov, ktoré vznikli po dočasnom zániku Byzantskej ríše (1204). Jeho hlavným mestom bol samotný Carihrad. Považoval sa za pokračovateľa byzantských cisárov (pokiaľ ide o titul a hlavné mesto, nie pokiaľ ide o dynastické vzťahy – pozri Nikajské cisárstvo, Epirský despotát, Trapezuntské cisárstvo).
Jeho územie pokrývalo od roku 1205 de facto len 5/8 Carihradu + okolie Carihradu. Prvým vládcom bol Balduin Flámsky a po ňom spočiatku jeho rodinní príslušníci. Cisárstvo sústavne bojovalo proti Bulharom a Nikajskému cisárstvu.
Vznik.
Pôvodná dohoda hneď potom, čo križiaci a Benátčania dobyli Carihrad, vyzerala tak, že sa Byzantská ríša začiatkom roku 1204 rozdelila nasledovne:
Potom čo cisársku korunu odmietol benátsky dóža, stal sa cisárom Latinského cisárstva (oficiálne nazývaného „cisárstvo Romania“) gróf Balduin Flámsky. Keďže územie Latinského cisárstva mimo Carihradu bolo treba ešte fyzicky dobyť a každá pomoc bola potrebná, dostal Balduinov protikandidát na trón križiak Bonifác Montferratský (ktorý už mal pridelenú veľkú časť Macedónie) roku 1204 od Balduina do léna aj Thrákiu so Solúnom. Vzniklo tak susedné Solúnske kráľovstvo. Aj Benátky si vydobyli nejaké územia. Nakoniec sa teda územie Latinského cisárstva zredukovalo na hore uvedené územia v a pri Carihrade.
Zánik.
Roku 1261 ho dobyl cisár Nikajského cisárstva, čím bola obnovená Byzantská ríša – pozri Neskorobyzantské obdobie.

</doc>
<doc id="6472" url="https://sk.wikipedia.org/wiki?curid=6472" title="Motor s Atkinsonovým cyklom">
Motor s Atkinsonovým cyklom

 
Motor s Atkinsonovým cyklom, alebo aj motor s predĺženou expanziou patrí medzi motory s vnútorným spaľovaním. Navrhol ho James Atkinson v roku 1882. Atkinsonov cyklus je navrhnutý tak, aby poskytol vyššiu účinnosť motora.
Konštrukcia.
Pôvodný motor.
Pôvodný motor s Atkinsonovým cyklom bol skonštruovaný tak, že nasávanie, kompresia, spaľovanie, expanzia a výfuk rešpektujú cyklus štvortaktného motora ale špeciálnym kľukovým mechanizmom s kývavou ojnicou pripojenou na bokom umiestnený kľukový hriadeľ sa dosiahne taký prevod, že všetky takty nastanú počas jedného otočenia kľukového hriadeľa.
Moderný motor.
Moderný motor s Atkinsonovým cyklom je štvortaktný motor, v ktorom sací ventil zostáva otvorený dlhšie ako zvyčajne aj počas začiatku kompresného zdvihu (približne 20 až 30 %). To umožňí spätný tok náplne do sacieho potrubia. Preto sa kompresia nezačína v dolnej úvrati, ale až po uzatvorení sacieho ventilu následkom čoho sa znižuje skutočný kompresný pomer a relatívne k nemu potom zostáva expanzný pomer väčší.
Účinnosť cyklu.
Uvedená konštrukcia, kedy expanzný pomer je väčší ako kompresný pomer, vedie k väčšej účinnosti ako pri motoroch s klasickým cyklom (kde sú kompresný a expanzný pomer rovnaké). Pri rovnakom privedenom teple sa získa viac práce, pretože tlak a teplota výfukových plynov na konci expanzného zdvihu je nižšia.
"Motor s Atkinsonovým cyklom je účinnejší ako porovnateľný motor s Ottovým cyklom." Je však rozmernejší a ťažší.
Teoreticky je to možné zistiť porovnaním vzťahov pre účinnosť Ottovho cyklu a Humphreyovho cyklu, ktorý obmedzuje limitný prípad expanzie, keď je tlak na jej konci rovný tlaku na začiatku kompresie. Výraz o ktorý sa oba vzťahy pre účinnosť líšia je pri dosadení reálnych parametrov vždy menší ako 1, následkom čoho je účinnosť Humpreyovho cyklu vždy vyššia. Samozrejme porovnávať môžeme iba motory s rovnakým kompresným pomerom – ε.
Využitie.
V súčasnosti sa motory s Atkinsonovým cyklom využívajú iba zriedka. Využívajú ich napríklad motory automobilov Toyota Prius a Ford Escape hybrid electric. Efektívnejším spôsobom zvýšenia účinnosti spaľovacích motorov je dnes prepĺňanie, najčastejšie realizované turbodúchadlom.
Na rovnakom princípe je založený aj tzv. motor s Millerovým cyklom. Toto označenie sa používa, ak je motor prepĺňaný.

</doc>
<doc id="6473" url="https://sk.wikipedia.org/wiki?curid=6473" title="Spaľovací motor">
Spaľovací motor

Spaľovací motor (v širšom zmysle) je stroj, ktorý spálením paliva premieňa jeho chemickú energiu na mechanickú prácu. K spaľovaniu paliva, alebo palivovej zmesi môže dochádzať v motore, ale aj mimo motora. V užšom zmysle sa pod pojmom spaľovací motor spravidla rozumie piestový spaľovací motor.. Článok sa zaoberá spaľovacím motorom v širšom zmysle. 
Princíp práce.
Niektoré látky, všeobecne nazývané palivá, sú schopné chemickej reakcie spaľovania, pri ktorej sa uvoľňuje teplo. Ak sa uvoľneným teplom zahreje pracovný plyn, podľa stavovej rovnice sa zvýši jeho tlak, alebo objem, v závislosti od toho či sa nachádza v uzavretom, alebo otvorenom priestore. Tento stav plynu môžeme využiť na vykonanie mechanickej práce, buď pôsobením tlaku na pohyblivú časť motora, alebo využitím zákona akcie a reakcie pri výtoku pracovnej látky z motora. Vyvedenie získanej mechanickej práce vo využiteľnej forme je už len vecou vhodného konštrukčného riešenia. Celý proces prebieha v súlade s druhou termodynamickou vetou len s určitou účinnosťou. 
Niektorá z variánt uvedeného všeobecného princípu je prítomná v realizácii každého spaľovacieho motora. Pritom platí:
Vzhľadom na vyššie uvedené nie je prekvapujúce, že skupina spaľovacích motorov zahŕňa množstvo typov a rôznych konštrukčných prevedení, a preto je užitočné použiť pre ich rozdelenie správne kritériá.
Rozdelenie.
Spaľovacie motory sa rozdeľujú podľa niekoľkých hľadísk. Jednotlivé hľadiská sú vzájomne nezávislé, preto sa nedá v tomto prípade vytvoriť jednoduchá stromová štruktúra. 
Základné rozdelenie.
Spaľovacie motory sa delia: 
V bežnej praxi sa dnes pod "spaľovacím motorom" rozumie "spaľovací motor s vnútorným spaľovaním".
Ďalšie rozdelenia.
Existujú aj ďalšie podrobnejšie hľadiská. Nasledovný zoznam kritérií nie je úplný, navyše jednotlivé kategórie spaľovacích motorov, napríklad turbíny, majú špecifické vlastné kategórie.
Piestový spaľovací motor.
Tieto motory sú najpočetnejším zástupcom spaľovacích motorov v technických zariadeniach. Takmer výhradne sa používajú pre pohon motorových vozidiel. Ich základnou súčasťou je piest, ktorý koná posuvný alebo rotačný pohyb a sprostredkúva premenu tlakovej energie plynovej náplne na mechanickú energiu otáčajúceho sa hriadeľa.
Zážihový motor.
Základnou charakteristikou zážihových motorov je, že zmes vo valci nad piestom sa zapaľuje najčastejšie iskrou medzi elektródami sviečky. Zmes na zapálenie potrebuje cudzí zdroj energie. Zážihový motor môže pracovať ako dvojtaktný, aj štvrotaktný.
Vznetový motor.
Základnou charakteristikou vznetových motorov je, že zmes, ktorá sa tvorí až priamo v spaľovacom priestore, sa vznecuje od tzv. kompresného tepla. Tieto motory majú taký vysoký kompresný pomer, že pri stlačení vzduchu nasatého do valca je v okamihu vstreknutia paliva v spaľovacom priestore teplota vyššia, ako je teplota vznietenia paliva. Aj vznetový motor môže pracovať ako dvojtaktný, alebo štvortaktný.
Raketový motor.
Raketový motor má špeciálne postavenie medzi ostatnými spaľovacími motormi:
S prihliadnutím na uvedené zásadné odlišnosti sa niektoré časti nižšie uvedeného textu na raketové motory nevzťahujú.
História.
Prvé návrhy využitia strelného prachu, ako zdroja mechanickej energie sa objavili už v 17. storočí. Vo Francúzsku sa problematikou zaoberali Hautefeuille a Denis Papin, v Holandsku Christian Huygens. Koncom 18. storočia navrhol Street vo Veľkej Británii využiť zmes kvapalného paliva so vzduchom a Barber navrhol prvú spaľovaciu turbínu. V 19. storočí patentoval Lebon dvojčinný plynový motor, S. Brown postavil plynový motor a v roku 1826 ho zabudoval do vozidla. Étienne Lenoir skonštruoval v roku 1860 dvojtaktný dvojčinný posúvačový motor na svietiplyn. V roku 1867 Nikolaus Otto a Langen skonštruovali atmosférický plynový motor, v roku 1873 Reithmann štvortaktný plynový motor, v roku 1878 opäť Otto ležatý štvortaktný plynový jedno činný motor. V roku 1879 skonštruoval Kostovič zážihový motor s výkonom až 60 kW na pohon vzducholodí. V roku 1884 Gottlieb Daimler skonštruoval prvý štvortaktný zážihový motor s vysokými otáčkami. V roku 1893 opísal Rudolf Diesel pracovný obeh na využitie práškového uhlia, alebo iných ťažkých palív. V 10. rokoch 20. storočia prebiehali pokusy vstrekovať palivo čerpadlom a nie prostredníctvom stlačeného vzduchu. Sériovú výrobu automobilov, a teda aj ich motorov začala v roku 1908 firma Ford. V roku 1912 postavila švajčiarska firma Sulzer prvé lokomotívy, poháňané naftovým motorom.
Výhody a nevýhody spaľovacích motorov.
Každý typ spaľovacieho motora má svoje výhody a nevýhody a preto sa viac alebo menej hodí pre pohon jednotlivých zariadení. 
Hlavné výhody spaľovacích motorov sú:
Hlavné nevýhody spaľovacích motorov sú:
Podsystémy.
Motor pre svoju reálnu prácu potrebuje ďalšie podsystémy.
Regulácia výkonu.
Výkon spaľovacieho motora závisí hlavne od množstva energie uvoľnenej horením paliva. Množstvo uvoľnenej energie môžeme regulovať dvoma spôsobmi.
Zložky zmesi.
Palivá.
Ako palivá sa najčastejšie používajú uhľovodíky: ľahkoodpariteľné (benzín), ťažkoodpariteľné (nafta), stlačený zemný plyn (CNG), skvapalnený propán-bután (LPG), alkoholy (metanol, etanol). 
Využívajú sa aj ich rôzne zmesi, prípadne sa motor používa ako viacpalivový s prepínaním paliva počas jazdy. V poslednej dobe sa do palív začínajú pridávať biologické prímesi, ako napríklad metylester repky olejnej (MERO).
Intenzívne sa pracuje na nahradení ropných palív vodíkom.
Vzduch.
Okrem paliva je nevyhnutnou zložkou zmesi pre väčšinu spaľovacích motorov vzduch, pretože obsahuje kyslík potrebný k spaľovaniu. 
Energetická bilancia.
Teplo privedené v palive sa v spaľovacom motore rozdelí nasledovne:
Qd = Qe + Qch + Qv + Qns + Qol + Qzv
Podiel najvýraznejších zložiek rovnice je uvedený v tabuľke, pričom Qd zodpovedá 100 %.
Tepelná energia, ktorá spôsobuje ohrev motora a spalín (Qch, Qv, Qol) je nevyužiteľná a nazýva sa stratovou energiou. 
Z uvedeného porovnania vyplýva že vznetový motor využije dodanú energiu efektívnejšie, pracuje teda s vyššou účinnosťou.
Z tepla ekvivalentného užitočnej práci Qe sa ešte časť spotrebuje na mechanické straty (trenie a pohon pomocných agregátov).
Emisie.
Spaľovací motor s ohľadom na jeho masové rozšírenie patrí k významným zdrojom znečisťovania životného prostredia. Prirodzeným produktom dokonalého spaľovania uhľovodíkového paliva sú
Okrem nich vznikajú aj ostatné škodlivé zlúčeniny:
Spaľovací motor je tiež významným zdrojom emisií hluku.
Znižovanie emisií.
Pri súčasnej úrovni poznania nie je možné spaľovací motor masovo nahradiť iným alternatívnym pohonom, vhodným pre automobilovú dopravu, ktorý by zachoval výhody spaľovacieho motora a nemal by jeho nevýhody. Preto výrobcovia motorov a motorových vozidiel intenzívne pracujú na znížení nepriaznivých dopadov používania spaľovacích motorov.
Pri znižovaní emisií je možné využiť niektoré z nasledovných techník:

</doc>
<doc id="6474" url="https://sk.wikipedia.org/wiki?curid=6474" title="Štvordobý motor">
Štvordobý motor

Štvordobý motor (iné názvy: štvordobý spaľovací motor, štvordobový spaľovací motor, štvordobový motor, štvortaktný motor, štvortaktný spaľovací motor, ľudovo: štvortakt) je motor pracujúci so štvordobým pracovným obehom, t.j. na štyri doby (takty). Podľa spôsobu zapálenia zmesi sa pracovné cykly mierne odlišujú pre zážihový a vznetový motor. Rozdiely sú v popise cyklov vyznačené tučne. Obrázok vpravo zobrazuje cyklus zážihového motora.
Tesne pred koncom zdvihu preskočí iskra a zapáli pracovnú náplň
Pracovný cyklus zážihového štvordobého motora.
Existuje viac druhov štvordobých spaľovacích motorov. Okrem klasického štvordobého motora s tzv. Ottovým cyklom aj motory s Atkinsovým cyklom, Millerovým cyklom, atď.
Tesne pred koncom zdvihu sa vstrekne palivo, ktoré sa v horúcom stlačenom vzduchu vznieti
Priebeh skutočného cyklu.
Pre jednoduchšie pochopenie pracovného cyklu, v rôznych obrázkoch a animovaných schémach sa často používa zjednodušený predpoklad, že každá doba trvá polovicu otáčky kľukového hriadeľa t. j. presne jeden zdvih a začína a končí sa v úvrati piesta. V skutočnosti tomu tak nie je.
Začiatok a koniec jednotlivých častí pracovného cyklu riadi: 
"Nasávanie", resp. plnenie (pri preplňovaných motoroch) trvá viac ako jeden zdvih (180°), pretože sací kanál sa otvára skôr ako piest dosiahne hornú úvrať a zatvára neskôr, ako dosiahne dolnú úvrať. Uhol otvorenia sacieho (plniaceho) kanálu môže prevýšiť 200°a dosiahnuť až 300° otočenia kľukového hriadeľa.
"Kompresia" trvá od okamihu uzatvorenia sacích kanálov po okamih zážihu, alebo vstreku. Jej trvanie je kratšie ako zdvih a dosahuje len 120 až 150°. V skutočnosti môže vplyvom dynamických javov prúdiacej náplne vo väčšine režimov nastať prekrytie týchto častí pracovného cyklu, pretože v okamihu, keď piest smeruje k hornej úvrati a sací ventil je ešte otvorený, je pred ventilom vyšší tlak ako vo valci, a zároveň s dopĺňaním objemu valca prebieha aj stláčanie jeho náplne. Za nevhodných podmienok keď je tlak pred ventilom nižší samozrejme môže dôjsť k opačnému javu, že náplň ktorá už bola vo valci sa vytlačí späť do nasávacieho potrubia.
"Spaľovanie" sa neprejaví hneď po zapálení zmesi, alebo vstreknutí paliva, pretože chemické reakcie potrebujú istý čas na svoj rozvoj. Pri vznetových motoroch je tento čas tzv. prieťah vznietenia výrazne dlhší - 15° až 25°. Spaľovanie trvá určitý čas a v závislosti od režimu motora môže dohorievanie prebiehať aj hlboko počas expanzného zdvihu. 
"Expanzia" a spaľovanie sú navzájom prepojené. Pre oddelenie častí cyklu na účely výpočtu a modelovania sa za začiatok expanzie považuje okamih, keď sa vo valci dosiahne maximálny tlak. "Expanzia" končí otvorením výfukového kanálu, ktorý sa otvára ešte pred dosiahnutím dolnej úvrate. 
"Výfuk" môže začínať v extrémnych prípadoch až 60° pred dolnou úvraťou a končiť až 80° po hornej úvrati takže trvá viac ako jeden zdvih. Môže trvať 190° až 320°. Ešte kým je výfukový ventil otvorený, otvára sa súčasne sací ventil a vytvára sa interval prekrytia ventilov, ktorý môže trvať až 120°. 
Využitie.
Benzínový (podľa typu použitého paliva) štvordobý spaľovací motor je najpoužívanejším pohonným agregátom v súčasných osobných automobiloch.
Naftový štvordobý spaľovací motor je najpoužívanejším pohonným agregátom v súčasných nákladných automobiloch. V poslednom období menšie prepĺňané naftové motory úspešne zvyšujú svoj podiel aj v segmente osobných automobilov. 

</doc>
<doc id="6475" url="https://sk.wikipedia.org/wiki?curid=6475" title="Kompresný pomer">
Kompresný pomer

"O kompresnom pomere v informatike je článok kompresný pomer (informatika)"
Kompresný pomer piestového stroja ( napríklad spaľovacieho motora alebo kompresora) s priamočiarym vratným pohybom piesta je pomer objemov valca v polohe piesta v dolnej úvrati a v polohe piesta v hornej úvrati.
εk = formula_1
Piest sa vo valci pohybuje priamočiaro vratne pričom medzná poloha jeho pohybu najviac vzdialená od kľukového hriadeľa sa nazýva horná úvrať a medzná poloha najbližšie ku kľukovému hriadeľu dolná úvrať. Priestor medzi úvraťami sa nazýva zdvihový objem. Zdvihový objem závisí od priemeru vŕtania valca a zdvihu piestu. Priestor, ktorý ostane vo valci, keď je piest v hornej úvrati sa nazýva kompresný priestor.
Stroje s rotačnými piestami.
U týchto typov strojov je kompresný pomer definovaný všeobecnejšie ako pomer najväčšieho a najmenšieho objemu pracovného priestoru počas otáčky. 
εk = formula_2
Význam u motorov.
Čím je kompresný pomer väčší dochádza k väčšiemu stlačeniu zmesi pred zapálením. Kompresný pomer je konštrukčný parameter ktorý:
Zvýšením kompresného pomeru prichádzajú aj nevýhody :
Praktické hodnoty kompresného pomeru.
Z dôvodov zabránenia detonačného spaľovania nie je kompresný pomer zážihových motorov väčší ako 10:1. Motory so snímačom detonačného spaľovania, elektronickou riadiacou jednotkou alebo ďalšími vylepšeniami môžu mať zvýšený kompresný pomer až do 14:1 (2013 Mazda 6).
U prepĺňaných zážihových motorov je kompresný pomer okolo 8.5:1, pretože časť kompresie pracovnej látky sa vykoná v dúchadle.
Vznetové motory majú kompresný pomer na úrovni 20:1 alebo aj vyšší. Sú založené na princípe, že vstreknuté palivo sa vznieti od kompresného tepla. Preto musí byť kompresný pomer vyšší ako u zážihových motorov. Horná hranica kompresného pomeru je daná ešte prijateľným zaťažením od tlakov vo valci motora.

</doc>
<doc id="6476" url="https://sk.wikipedia.org/wiki?curid=6476" title="Technika">
Technika

Technika môže byť:

</doc>
<doc id="6482" url="https://sk.wikipedia.org/wiki?curid=6482" title="Evidenčné číslo s voliteľnou logistikou">
Evidenčné číslo s voliteľnou logistikou

Evidenčné číslo s voliteľnou logistikou (EČVL) je tabuľka identifikujúca vozidlo, ktorú na žiadosť držiteľa vozidla prideľuje dopravný inšpektorát. Na rozdiel od štandardného evidenčného čísla sa za označením okresu uvádzajú:
EČVL nemožno prideliť, ak držiteľ vozidla žiada o pridelenie EČVL:
EČVL taktiež nemožno prideliť
Pridelenie EČVL podlieha správnemu poplatku 165,5€ za každú tabuľku.
Správny poplatok neznamená "zakúpenie" EČVL. Pri odhlásení vozidla z evidencie motorových vozidiel je EČVL "uvoľnené" a je si ho možné zvoliť na nové vozidlo (za správny poplatok).
Podľa idnes.cz sa na Slovensku za EČVL vyberie od necelých 3000 záujemcov 900 000 € ročne.

</doc>
<doc id="6483" url="https://sk.wikipedia.org/wiki?curid=6483" title="Leopold Branislav Abafi">
Leopold Branislav Abafi

Leopold Branislav Abafi - "Abaffy de Nagyabafalva et Felső-Lehota" (historicky tiež Abaffy, pseudonymy Branko Rovinov, L. B. Rovinov a i.) (* 18. február 1827, Slovenský Aradáč, Uhorsko† 27. február 1883, Slovenský Aradáč, Rakúsko-Uhorsko) bol slovenský prozaik, básnik, dramatik a evanjelický farár.
Životopis.
Pochádzal z oravskej vetvy šľachtického rodu Abafi s predikátmi z Aboviec a Hornej Lehoty ("Abaffy de Nagyabafalva et Felső-Lehota"). Jeho otec bol evanjelický farár Daniel Abafi, matka Karolína, rod. Rohoňová, mal 2 bratov a sestru. Jeho manželkou bola Anna Koléniová, s ktorou mal piatich synov (Mikuláš, Ján, Cyril, Branislav a Jaroš) a tri dcéry (Jarmila, manželka Michala Bodického, Marína a Milina).
Vzdelanie získaval v Levoči, Prešove a v Bratislave. V rokoch 1848 – 1849 sa aktívne zúčastnil revolučného hnutia, vrátane Slovanského zjazdu v Prahe. Po revolúcii pracoval ako úradník Nitrianskej stolice, neskôr pokračoval v štúdiu teológie a súčasne bol kaplánom v Beckove. Po vysvätení za kňaza sa v roku 1855 stal farárom. V rokoch 1881 – 1882 bol zakladateľom i redaktorom kazateľského mesačníka "Slovo života", no pre článok proti maďarizácii bol zbavený redaktorstva a odsúdený na pokutu.
Tvorba.
Literárne činný začal byť už počas štúdia v Levoči. Stal sa aktívnym členom slovenských študentských spolkov a svoje básne, drámy a prózy uverejňoval v časopise "Sokol", rukopisnom zábavníku "Život" a v almanachu "Lipa". Po roku 1875 sa venoval výlučne cirkevnej tvorbe. Prekladal do maďarčiny a z nemčiny do slovenčiny.

</doc>
<doc id="6484" url="https://sk.wikipedia.org/wiki?curid=6484" title="Izák Abrahamides">
Izák Abrahamides

Izák Abrahamides (pseudonymy: Hrochotius, Hrochotský, z Hrochoti, Abrahamffy; * 1557, Hrochoť – † 30. august 1621, Bojnice) bol slovenský náboženský spisovateľ, popredný predstaviteľ slovenskej reformácie, od roku 1610 evanjelický superintendant, pedagóg a organizátor slovenského protestantského školstva.
Životopis.
Narodil sa v rodine zemana a kapitána na Zvolenskom hrade Abraháma z Hrochote a jeho manželky Anny, rodenej Čurhaiovej. Vzdelanie získaval vo Zvolene, Banskej Štiavnici, Banskej Bystrici, Bardejove a Mošovciach.
V Prahe dosiahol majstrovstva slobodných umení a získal titul magistra a v roku 1582 študoval ešte v Lipsku. V roku 1595 bol vo Wittenbergu vysvätený za kňaza.
Bol vychovávateľom vo Viedni, rektorom evanjelickej školy vo Zvolene, mestským notárom v Kremnici, učil na slovenských školách.
Pôsobil ako evanjelický farár vo Zvolene (1595-1607), potom v Bojniciach (1607-1621).
V roku 1610 sa stal jedným z prvých troch slovenských superintendentov (zvolený bol na žilinskej synode pre Tekovskú, Nitriansku a Bratislavskú župu). Zomrel v Bojniciach, kde pevne hájil záujmy reformácie a slovenského národného života v čase, keď sa iba začínal prebúdzať.
Tvorba.
Jeho literárna činnosť bola úplne v službách evanjelickej cirkvi. V zahraničí sa preslávil ako autor historických a filozofických pojednaní písaných v latinčine začiatkom 17. storočia, ktoré podpisoval väčšinou ako „Hrochotius“. Písal tiež pohrebné kázne (napr. za palatínom Jurajom VII. Thurzom) a venoval sa tiež prekladom.

</doc>
<doc id="6485" url="https://sk.wikipedia.org/wiki?curid=6485" title="Karol Adamiš">
Karol Adamiš

Karol Adamiš (* 29. november 1813, Vrbovce – † 2. november 1849, Horné Zelenice) bol slovenský spisovateľ, publicista a evanjelický kňaz.
Životopis.
Narodil sa v rodine učiteľa Pavla Adamiša a jeho manželky Veroniky, rodenej Vrchovskej. Vzdelanie získaval v Modre, Bratislave a vo Viedni. Pôsobil ako evanjelický farár v Bukovci a od roku 1840 v Horných Zeleniciach. V rokoch 1832 – 1835 bol členom bratislavskej Spoločnosti česko-slovanskej, počas pobytu v Bukovci dostal od Ľudovíta Štúra pochvalu za prácu medzi ľuďmi a bohatú slovanskú knižnicu.
Tvorba.
Vo svojej tvorbe sa zameriaval najmä na písanie náboženskej literatúry, no bol tiež publicistom, ktorý vystupoval proti Jozefovi Miloslavovi Hurbanovi a sympatizoval s maďarským revolučným hnutím, čím sa definitívne rozišiel so Štúrovcami.

</doc>
<doc id="6486" url="https://sk.wikipedia.org/wiki?curid=6486" title="Janko Alexy">
Janko Alexy

Janko Alexy, krstený Ján Pavol Alexy (* 25. január 1894, Liptovský Mikuláš – † 22. september 1970, Bratislava) bol slovenský spisovateľ, maliar a publicista. Bol mu udelený titul „národný umelec“.
Životopis.
Pochádzal z mnohodetnej rodiny sedlára. Vzdelanie získal v Liptovskom Mikuláši a na gymnáziu v Lučenci. Po ukončení štúdia pracoval ako praktikant v lekárni v Prievidzi u židovského lekárnika Bedricha (Fridricha) Straussa (Borského). Od roku 1919 pokračoval v štúdiu v Prahe na maliarskej akadémii, v roku 1920 absolvoval polročný študijný pobyt v Paríži. Po ukončení štúdia pracoval ako profesor kreslenia na gymnáziu v Bratislave a od roku 1927 sa venoval iba umeleckej činnosti. V roku 1930 sa usadil v Martine, neskôr v Piešťanoch a v roku 1937 sa vrátil do Bratislavy.
Tvorba.
Patrí k zakladateľským osobnostiam slovenskej výtvarnej moderny a bol organizátorom kultúrneho života. Jeho literárna tvorba kotví v osobných zážitkoch z detstva a mladosti. Príznačná je pre ňu improvizačná ľahkosť, láskavý humor s jemnou dávkou sebairónie, úprimnosť a citová spontánnosť. Nájdeme v nej viacero portrétov detských postavičiek a aj sám rozprávač podáva svoje príbehy z aspektu rojčivého chlapca, ktorého sny o svete krásy, lásky a dobra narážajú na tvrdé hrany reálneho života (Kôň, Grétka, Slúžky a iné). Poviedka Ondrejko patrí k umelecky prenikavejším obrazom sociálnych krívd páchaných na deťoch v medzivojnovom období minulého storočia a manifestuje autorov súcit s ponižovanými a trpiacimi. Tento súcit však neprerastá do sentimentality. Ondrejko aj v biede a smrteľnej chorobe sníva o veľkom ľudskom zážitku. A tak umeleckou výslednicou tejto štúdie detskej duše je gogoľovsko-čechovský smiech cez slzy.&lt;br&gt;
Jeho rozsiahle dielo obsahuje okolo 1 300 olejov, pastelov, tempier a kresieb inšpirovaných ľudovou tvorbou, legendami a krajinou. V 50. rokoch vytváral kompozície pre architektúru a tapisérie. Neskôr sa vrátil k inšpiráciám z ľudovej tvorby. Výrazne sa zaslúžil o rekonštrukciu Bratislavského hradu.&lt;br&gt;
Jeho literárna činnosť pre neho nebola prvoradá, no napriek tomu bola sústavná a nezanedbateľná – vydal vyše 20 kníh. Spolu s Gejzom Vámošom vydával literárno-umelecký časopis Svojeť, ktorý založili v roku 1922. Hlavnou črtou jeho prozaických diel je autobiografickosť, bezprostrednosť zážitkov z detstva i štúdií, no i postavy a atmosféra bratislavského umeleckého prostredia. Životný optimizmus svojich diel sa snažil podoprieť i zážitkami z ciest po Slovensku. 

</doc>
<doc id="6488" url="https://sk.wikipedia.org/wiki?curid=6488" title="Ján Ambrozi">
Ján Ambrozi

Ján Ambrozi (iné názvy: Ján Ambrosius, Ján Ambrózi; * 5. apríl 1741, Liptovská Sielnica† 22. január 1796, Berlín) bol slovenský náboženský spisovateľ.
Životopis.
Pochádzal zo zemianskej rodiny a vzdelanie získaval v Paludzi, Banskej Bystrici, Debrecíne, Bratislave, Levoči, Viedni a na univerzite v Halle. Od roku 1756 pôsobil ako kazateľ v Nemecku, od roku 1770 pôsobil v Berlíne a v roku 1773 sa tu stal farárom českej evanjelickej obce.
Tvorba.
Venoval sa najmä písaniu náboženskej literatúry, uverejňoval svoje filozofické úvahy osvietensko-racionalistického charakteru, riadil vydávanie českej biblie, ktorá bola vytlačená v Halle, no tiež bol výborným rečníkom a organizátorom.

</doc>
<doc id="6489" url="https://sk.wikipedia.org/wiki?curid=6489" title="Juraj Ambrozi">
Juraj Ambrozi

Juraj Ambrozi (iné varianty mena boli Ambrosius, Ambrož, Ambrosi) - "Ambrózy de Séden" (* 18. apríl 1694, Dolný Kubín – † 5. júl 1746, Štítnik) bol slovenský spisovateľ, kňaz a cirkevný hodnostár.
Životopis.
Narodil sa v rodine oravského zemana Mateja Ambroziho a jeho manželky Zuzany, rodenej Kubačkovej. Vzdelanie získaval v Dolnom Kubíne, Leštinách, Kežmarku, Debrecene, Rožňave – Brzotíne, v rokoch 1716 – 1718 na kolégiu v Prešove a v rokoch 1718 – 1721 na univerzite vo Wittenbergu. Po návrate zo štúdií ho obvinili z tajného kázania a odsúdili na smrť, no po niekoľkých týždňoch väzenia ho napokon po zákroku podžupana prepustili, no dostal doživotný zákaz vstupu na poľské územie. Po ukončení štúdia pracoval ako vychovávateľ v Prešove, rektor školy v Necpaloch, v rokoch 1724 – 1733 bol evanjelickým farárom vo Vrbovciach, odkiaľ ho vyhnali rekatolizátori, v rokoch 1733 – 1738 v Prietrži, v roku 1738 v Štítniku a od roku 1741 bol superintendentom potiského dištriktu.
Bol dvakrát ženatý, jeho prvá manželka – Katarína Benediktyová, bola príbuznou spisovateľa Daniela Krmana (zrejme nevlastná dcéra). Mal osem detí.
Tvorba.
Literárne tvoriť začal ešte počas štúdií vo Wittenbergu, pričom ako vzor mu slúžila nemecká teologická literatúra a veľký vplyv mal na neho i Daniel Krman, s ktorým spoločne prekladal bibliu. Venoval sa najmä písaniu náboženských spisov, taktiež vydával Krmanove spisy, keď ho uväznili, skladal a z nemčiny prekladal náboženské piesne. Jeho diela mali okrem náboženského i výchovno-vzdelávací charakter. Časť jeho tvorby ostala v rukopisoch, niektoré diela sa stratili, no jeho najvýznamnejšie diela vychádzali až do 20. storočia.

</doc>
<doc id="6490" url="https://sk.wikipedia.org/wiki?curid=6490" title="Ján Andraščík">
Ján Andraščík

Ján Andraščík (* 6. august 1799, Lipovce – † 24. december 1853, Bardejov) bol slovenský spisovateľ a katolícky kňaz.
Životopis.
Narodil sa v rodine krčmára a štúdium absolvoval v Prešove a na teologickej fakulte v Pesti, kde získal v roku 1821 doktorát. Po vysviacke roku 1822 pôsobil ako vychovávateľ v rodine Almassyovcov, krátko bol profesorom košického biskupského lýcea. Od roku 1827 bol profesorom na biskupskom seminári v Košiciach. 4. mája 1832 bol menovaný za farára v Bardejove. Do Bardejova prišiel až okolo 30. augusta 1832, tu strávil zvyšok svojho života. Zomrel na Štedrý deň v roku 1853 na fare v Bardejove v úplnej biede, pochovaný je na Cintoríne sv. Michala, presné miesto nepoznáme, len približné podľa výpovedí starších občanov – dnes tam stojí Pomník Dr. Andraščíka.
Tvorba.
"Šenk palenčeni" je veršovaná divadelná hra s protialkoholickou tematikou. Andraščík ju pôvodne napísal v šarišskom nárečí. Hra mala veľký ohlas, a tak ju neskôr Michal Miloslav Hodža upravil a prepísal do štúrovskej slovenčiny, čím získala celonárodný význam. Takto upravená bola tiež publikovaná v Slovenskom pozorníku v roku 1846.
Literatúra.
Dobroslav Chrobák: "Rukoväť slovenskej literatúry". Nakladateľ L. Mazáč Praha – Bratislava 1932

</doc>
<doc id="6491" url="https://sk.wikipedia.org/wiki?curid=6491" title="Matej Augustíni (starší)">
Matej Augustíni (starší)

Matej Augustíni (* 16. február 1695, Liptovský Mikuláš – † 1753, Trenčín) bol slovenský náboženský spisovateľ a evanjelický farár.
Životopis.
Narodil sa v rodine evanjelického farára Eliáša Augustíniho a jeho manželky Magdalény. Vzdelanie získaval v Liptovskom Mikuláši, Šoproni a v rokoch 1718 – 1720 na univerzite v nemeckom Wittenbergu. V rokoch 1720 – 1721 pôsobil ako rektor, v rokoch 1721 – 1731 ako evanjelický farár v Necpaloch, potom v Hrušove a Krajnom a napokon v Trenčíne, kde pôsobil až do svojej smrti.
Tvorba.
Venoval sa písaniu náboženskej literatúry (cirkevné piesne, pohrebné kázne). Okrem vlastnej tvorby tiež prekladal z nemčiny piesne a teologickú literatúru. 

</doc>
<doc id="6502" url="https://sk.wikipedia.org/wiki?curid=6502" title="Zoznam literárnych pojmov">
Zoznam literárnych pojmov

Externé odkazy.
Slovenský jazyk, sloh a literatúra v škole (PhDr. Štefán Foltán)

</doc>
<doc id="6503" url="https://sk.wikipedia.org/wiki?curid=6503" title="Aliterácia">
Aliterácia

Aliterácia alebo (skôr obrazne) náslovný rým je jazykovedný a literárnovedný termín, ktorý označuje zvukovú štylistickú figúru vznikajúcu opakovaním hlások v jednom lexikálnom rade. Bližšie definície sa môžu u rôznych autorov líšiť, no najčastejšie sa pod aliteráciou rozumie opakovanie rovnakej hlásky alebo skupiny hlások na začiatku viacerých po sebe nasledujúcich slov. Má estetickú funkciu.

</doc>
<doc id="6507" url="https://sk.wikipedia.org/wiki?curid=6507" title="Mesiac (rozlišovacia stránka)">
Mesiac (rozlišovacia stránka)

Mesiac môže byť:

</doc>
<doc id="6611" url="https://sk.wikipedia.org/wiki?curid=6611" title="1977">
1977



</doc>
<doc id="6615" url="https://sk.wikipedia.org/wiki?curid=6615" title="AGP">
AGP

AGP môže byť:

</doc>
<doc id="6617" url="https://sk.wikipedia.org/wiki?curid=6617" title="Vysoké Tatry (mesto)">
Vysoké Tatry (mesto)

Vysoké Tatry sú mesto na severe Slovenska.
Charakteristika.
"Vysoké Tatry" sú spolu s Kežmarkom, Popradom a Zakopaným prirodzeným centrom turistického ruchu v pohorí Vysoké Tatry. 
Jeho rozloha je . Svojou rozlohou je druhým najväčším mestom na Slovensku. Celé sa nachádza na území TANAP-u, vo Vysokých a Belianskych Tatrách, v severozápadnej časti Spiša. Mesto je v súčasnosti súčasťou okresu Poprad. Počtom obyvateľov necelých 4 000 sa radí k menším na Slovensku. Vysoké Tatry sú spojené "Cestou Slobody", vedúcou od Podbanského do Tatranskej Kotliny. Tatranská elektrická železnica (TEŽ) spája Tatranskú Lomnicu s Vyšnými Hágami a pokračuje až do Štrbského Plesa (miestna časť Štrby). Cez Starý Smokovec TEŽ pokračuje do Popradu, odkiaľ je možné ďalej sa prepraviť železnicou, cestou či letecky.
Rozdelenie.
Vysoké Tatry sú zložené z 15 mestských častí, tie sa rozkladajú na troch katastrálnych územiach:
Dejiny.
Jednotlivé osady mesta vznikali na katastroch obcí v podhorí Tatier. Tieto osady boli roku 1947 odčlenené od „materských“ obcí (22 katastrálnych území) a Vyhláškou SNR č. 52/1947 Zb. bola zriadená obec Vysoké Tatry s magistrátom a s pôsobnosťou okresného národného výboru. Týmto sa zabezpečila lepšia správa územia. Vysoké Tatry vznikli na území týchto miest a obcí: Batizovce, Huncovce, Folvarky, Gerlachov, Kežmarok, Liptovská Kokava, Mlynica, Nová Lesná, Malý Slavkov, Mengusovce, Pribylina, Rakúsy, Stará Lesná, Starý Smokovec, Spišská Belá, Štrba, Štôla, Veľká Lomnica, Veľký Slavkov, Važec, Východná, Žakovce. Úpravou katastrálnych hraníc na prirodzené rozhrania (stredy ciest či potokov) sa súčasťou katastrálneho územia Štrbské pleso stalo aj niekoľko pozemkov z obce Hybe.
Vo februári 1948 vznikol Jednotný národný výbor Vysoké Tatry (od roku 1960 Mestský národný výbor Starý Smokovec a miestne národné výbory Štrbské Pleso, T. Lomnica, Ždiar a Štôla), do pôsobnosti ktorého patrili: Tatranská Javorina, Ždiar, Tatranská Kotlina, Tatranská Lomnica, Smokovce, Tatranská Polianka, Vyšné Hágy, Štôla, Štrbské Pleso. 
V roku 1954 boli k Vysokým Tatrám pričlenené časť Podbanského (časť obce Pribylina) a časť Východnej (Tri studničky) a časť obce Liptovská Kokava, ktorá v súčasnosti tvorí najväčšiu časť katastrálneho územia Štrbské Pleso (Kôprová a Tichá dolina, Kriváň). V roku 2004 bolo prinavrátené Pribyline takmer celé Podbanské po rieku Belá, malá časť je naďalej súčasťou mesta Vysoké Tatry, len kvôli zmene toku koryta rieky oproti roku 1954 a v roku 2005 pôvodný kataster obce Východná (Tri studničky). Osada Štrbské Pleso bola rozsudkom Najvyššieho súdu SR z 3. mája 2007 čiastočne prinavrátená do katastra obce Štrba. Sídlom obce Vysoké Tatry sa stal Starý Smokovec. V roku 1960 sa obec Vysoké Tatry stala súčasťou okresu Poprad (pôvodne bola súčasťou okresu Kežmarok).
Jednotná obec bola roku 1960 rozdelená na obce Starý Smokovec, Štrbské Pleso, Tatranská Lomnica, Ždiar a Štôla, pričom však aj potom jednotlivé samostatné obce (Starý Smokovec bol mesto) okrem Ždiaru (od roku 1960) mali spoločné administratívne vedenie – a to už od roku 1948, ale okrem rokov 1960 – 1964. 
Obce Starý Smokovec, Štrbské pleso a Tatranská Lomnica boli uznesením Slovenskej národnej rady opäť zlúčené roku 1990. Na ich území bolo vytvorené mesto Starý Smokovec, od 1. januára 1999 opäť premenované na Vysoké Tatry. 
Najstaršou osadou je Starý Smokovec (založený r. 1793, ), ktorý je aj najvýznamnejšou časťou mesta. Sídli tu mestský úrad, obchody, kultúrne centrum, kino. Druhou najvýznamnejšou časťou Vysokých Tatier bolo Štrbské Pleso, ktoré je centrom zimných športov v Tatrách a zároveň je to najvyššie položená osada na Slovensku. Tatranská Lomnica je v súčasnosti druhou najvýznamnejšou z tatranských osád – je centrom zimných športov, poskytuje množstvo ubytovacích možností v hoteloch a penziónoch. Pod Tatranskou Lomnicou sa nachádza golfové ihrisko a autokemping.
Obec Štrba sa od roku 1990 usilovala o vrátenie pôvodného historického katastrálneho územia Štrbského Plesa. 3. mája 2007 bol ukončený dlhoročný spor o jeho navrátenie rozhodnutím Najvyššieho súdu Slovenskej republiky. Zmenou vykonanou k 7. októbru 2007 prešla časť územia (2 016 ha 6 979 m2) Štrbského Plesa do katastrálneho územia Štrba obce Štrba. Mestu Vysoké Tatry zostalo v katastrálnom území Štrbské Pleso 14 847 ha.
Turistika.
Z jednotlivých tatranských osád sa dajú podnikať vysokohorské túry po vyznačených chodníkoch do jednotlivých dolín či na štíty Tatier. Pri výstupoch do vyšších polôh však treba dbať na primeraný odev a obuv. Tatranské chodníky sú od 15. novembra do 1. júna uzavreté.
V zime sú Vysoké Tatry centrom zimných športov. Zjazdovky sa nachádzajú na Starom Smokovci (Jakubkova lúka, Hrebienok), v Tatranskej Lomnici (Jamy, Lomnické Sedlo, najvyššie položená zjazdovka na Slovensku, s možnosťou lyžovať niekedy až do mája). Upravované bežecké trate sa nachádzajú v Tatranskej Lomnici.
Doprava.
Zoznam železničných liniek vo Vysokých Tatrách.
Kúpele a sanatóriá.
Okrem zimných športov a letnej turistiky sa na území mesta nachádza niekoľko sanatórií poskytujúcich kvalitnú liečbu pľúcnych chorôb (Vyšné Hágy), alebo rekonvalescentnú liečbu (Dolný Smokovec, Nová Polianka, Tatranská Polianka) alebo kúpeľnú liečbu (Kúpele Nový Smokovec a Kúpele Tatranské Matliare).
Nový Smokovec.
Kúpele Nový Smokovec sú taktiež klimatické kúpele. Vďaka čistému vzduchu a okolitým horám (aj keď po kalamite 19. novembra 2004 narušených) sú ideálne na liečenie niektorých chorôb vyvolaných poruchami metabolizmu a žliaz s vnútornou sekréciou ako aj chorôb dýchacích ciest ako je napr. astma či chronická bronchitída či liečbu pľúc poškodených rôznymi plynmi.
Tatranské Matliare.
Matliare sú vojenskými klimatickými kúpeľami, svoje služby poskytujú však aj verejnosti. Matliare ležia neďaleko Tatranskej Lomnice v smere na Tatranskú Kotlinu, sú obklopené horami, vďaka čomu sú ideálnym miestom na liečbu ochorení dýchacieho systému.
Kostolíky.
Rímskokatolícke kostoly.
Farský kostol apoštolov svätého Petra a Pavla je postavený v Novom Smokovci v susedstve evanjelického kostola od roku 2002.
Neogotický kostol Nepoškvrneného počatia Panny Márie je dominantou v Starom Smokovci a bol postavený v roku 1888.
Kostol Povýšenie svätého Kríža stojí od roku 1937 v Štrbskom Plese.
Aj mesto Vysoké Tatry má svoj drevený kostolík. Je od roku 1890 v Dolnom Smokovci a nesie meno Kostol Božského Spasiteľa.
Tatranská Lomnica má svoj kostol od roku 1900.
Rímskokatolícke kaplnky.
Okrem kostolov je v Starom Smokovci aj Kaplnka Panny Márie z roku 1866 a od roku 1936 je kaplnka aj na Symbolickom cintoríne pri Popradskom plese. Svoju kaplnku má aj Tatranská Polianka.
Evanjelické kostoly.
Sú postavené v Novom Smokovci, Tatranskej Kotline a Tatranskej Lomnici.
Kalvária (Vysoké Tatry).
V roku 2015 bola dokončená kalvária na Peknú vyhliadku, v katastri osady Starý Smokovec.
Demografia obyvateľov Vysokých Tatier.
Z roku 2011.

</doc>
<doc id="6619" url="https://sk.wikipedia.org/wiki?curid=6619" title="Gerlachovský štít">
Gerlachovský štít

Gerlachovský štít (hovorovo "Gerlach"; , ) je najvyšší vrch a jeden z najmohutnejších masívov Tatier, Slovenska aj celých Karpát. Leží v juhovýchodnej rázsoche Zadného Gerlachu, od ktorého ho oddeľuje Gerlachovské sedlo. Z vrcholu pokračuje hrebeň na Kotlový štít, kde sa rozvetvuje a vytvára známy Gerlachovský kotol.
Názov.
Názov je odvodený od obce Gerlachov, nad ktorou je situovaný a patril i do jej chotára. Listina z roku 1326 podáva svedectvo, že Gerlachov zakladali bratia Ján, Mikuláš, Peter a Štefan, synovia Gerlacha zo Spišskej Soboty. Bolo to na základe kráľovskej donácie po tatárskych vpádoch. Do územia patril aj masív hory, ktorú, podľa vtedajšieho zvyku, pomenovali podľa majiteľov územia – "Gerlachovské hory" (v najstarších latinských prameňoch "Gerlachfalvenses montes"). Až oveľa neskôr, keď bolo potrebné bližšie a detailnejšie pomenovať jednotlivé body masívu, sa názvy začali meniť. Dlho najvyšší končiar spolu s Kotlovým štítom mal spoločné meno. Domáci horali volali terajší Kotlový štít spolu s Gerlachovským štítom "Kotlový vrch" alebo "Na kotlu". V mape severného Spiša od Floriána Czakiho z roku 1760 je Gerlachovský štít zakreslený ako "Kösselberg" (Kesselberg). Keď však Ľudovít Greiner zmeral výšku štítu a zistil, že je najvyšší spomedzi tatranských vrcholov, bolo potrebné odlíšiť ho od ostatných vrcholov samostatným názvom. V slovenskej literatúre sa po prvý raz spomína vo viedenských "Slovenských novinách" z roku 1851 ako "Gerlachovský chochol".
V minulosti mal rôzne názvy:
Rastlinstvo.
Napriek drsným klimatickým podmienkam a veľmi krátkemu vegetačnému obdobiu sa v oblasti samotného vrcholu stále nachádzajú porasty 15 druhov cievnatých rastlín, medzi ktoré patria: zvonček alpínsky ("Campanula alpina"), pakrálik alpínsky ("Leucanthemopsis alpina"), horec ľadový ("Gentiana frigida"), kamzičník chlpatý ("Doronicum stiriacum"), sitina trojzárezová ("Oreojuncus trifidus") a prvosienka najmenšia ("Primula minima").
Dejiny.
Merania výšky tatranských štítov sa datujú rokom 1763, keď viedenský dvor nariadil tzv. jozefínske mapovanie, čiže kartografické spracovanie celej Habsburskej monarchie. Uskutočňovali ich vojenskí merači pod vedením Waldaufa a Fleischera, ale ich výsledky neboli publikované. Zrejme na základe týchto meraní bolo v roku 1780 v diele „Geographie des Königreichs Ungarn“ uvedené, že najvyšším štítom celých Tatier je Kriváň. K takému istému záveru dospel v roku 1788 i bratislavský mineralóg Ján Fichtel, ktorý výšku Kriváňa odhadol na Anglický cestovateľ Robert Townson považoval za najvyšší štít Tatier Lomnický štít. Ani vedci v 19. storočí, medzi nimi i známy švédsky botanik Göran Wahlenberg, neurčili výšku tatranských vrcholov správne. Ako najvyšší uvádzali Lomnický alebo Ľadový štít. Gerlach svojou výškou figuroval až na štvrtom mieste. V rokoch 1837 a 1838 robil merania tatranských štítov Ľudovít Greiner, riaditeľ jelšavskej Lesnej správy koburgovského veľkostatku. Až on správne zistil, že najvyšším štítom Tatier je Gerlach. Verejnosť však Greinerovu informáciu neprijala. Stalo sa tak až v 70. rokoch 19. storočia.
Prvé výstupy.
Prvými bezprostrednými návštevníkmi okolia a zrázov Gerlachovského štítu boli, pravdepodobne, poľovníci a botanici. Je možné, že niektorí z nich dosiahli aj vrchol. Traduje sa, že prvým známym človekom, ktorý stál na vrchole štítu, bol učiteľ na katolíckej škole v Novej Lesnej Ján Still (1805 – 1890) v roku 1834, keď ho sprevádzal jeho švagor Jakub Gellhof, staviteľ z Veľkej, horský vodca, mlynár z Novej Lesnej Martin Spitzkopf-Urban a dvaja ďalší neznámi lovci kamzíkov. Dňa 31. júla 1875 bol na Gerlachovskom štíte budapeštiansky prírodovedec Dionýz Desző. Vtedy ho Still údajne informoval, že Gerlach prvý zdolal Martin Spitzkopf-Urban, ktorý koncom 60. rokov 19. storočia vyviedol na vrchol neznámeho zákazníka. Still vyhlásil, že na Gerlachovský štít začal vodiť turistov až v roku 1872, keď ho predbehol Martin Spitzkopf-Urban. Desző reprodukoval tento rozhovor v ročenke Uhorského karpatského spolku v roku 1876. Túto informáciu prevzala väčšina autorov, ktorí sa touto históriou zaoberali. Poliaci spochybnili primát Martina Spitzkopfa-Urbana a víťazstvo prisúdili poľským botanikom. V roku 1962 tatranského historika Ivana Bohuša informoval kežmarský profesor Alfred Grosz, že správa, ktorú uviedol Dionýz Desző v ročenke je nesprávna. Still naopak vierohodne doznal, že so svojim švagrom Jakubom Gellhofom, a Martinom Spitzkopfom-Urbanom z Novej Lesnej uskutočnil v roku 1834 prvovýstup. Roku 1874 sa Still o tom písomne vyjadril v svedectve, napísanom pokladníkovi Uhorského karpatského spolku Antonovi Döllerovi v Kežmarku. Döller odovzdal Stillov list ako vzácny historický doklad do archívu spolku. O tomto výstupe rozprával Stillov švagor Gellhof otcovi historika dr. Johana Liptáka, ktorý sa stretol s Ivanom Bohušom. Svedecká výpoveď Jána Stilla, ktorá mala byť uložená v archíve Uhorského karpatského spolku v Kežmarku sa nenašla. Je možné, že Dionýz Desző zle pochopil rozprávanie Jána Stilla o Gerlachu.
Dňa 11. augusta 1855 boli na Gerlachovskom štíte poľskí botanici Zygmunt Bósniacki a Wojciech Gzegorzek, ktorých sprevádzali, pravdepodobne zakopanskí horskí vodcovia. Nie je známe kade vystúpili. Ako spomína tatranský historik Ivan Bohuš, možno ich cesta viedla cez Gerlachovský kotol, ale ani to nie je isté. Nie je známe či vôbec dosiahli vrchol. Určite však boli na končiari v roku 1868 rakúski vojenskí geodeti. Na konci 60. rokov 19. storočia bol na štíte nemecký botanik Jozef F. Krzisch a v auguste 1872 Franz Holst s vodcom Jánom Stillom. Všetci pravdepodobne vystupovali cez Gerlachovský kotol po juhozápadnom hrebeni Kotlového štítu. Slovenský prvovýstup cez Batizovskú próbu vykonali v roku 1875 horskí vodcovia zo Štôly Ján Ruman Driečny ml. a Ján Pastrnák. Spomedzi žien na vrchol ako prvé v roku 1877 vystúpili turistky z Viedne Pauline Knerrová a Jozephine Fillungerová. Prvý zimný výstup vykonali 15. januára 1905 Janusz Chmielowski, Karol Jordán a vodcovia Klimek Bachleda, Ján Franz st. a Pavol Spitzkopf. Vystupovali cez Krčmárov žľab.
Turistika.
Tak ako na všetky neznačené tatranské vrcholy, aj výstup na Gerlachovský štít je povolený len pre horolezcov a turistov, ktorí absolvovali kurz vysokohorskej turistiky. Ostatní môžu využiť služby horského vodcu.
Na vrchol vedie niekoľko technicky nenáročných ciest. Najčastejšie sa vystupuje od Sliezskeho domu, cez Kvetnicu a Velický žľab, ktorý je v ťažšom mieste zabezpečený reťazami a kramľami. Po traverze ponad Gerlachovský kotol je už samotný vrchol na dosah po pravej ruke. Na zostup slúži Batizovský žľab, ktorý má taktiež v spodnej časti osadené technické pomôcky. Cesta vedie do Batizovskej doliny a končí pri Batizovskom plese, kadiaľ už vedie značený chodník Tatranskej magistrály.
Cesta Vlada Tatarku bola vybudovaná v roku 2001 a sprístupňuje Gerlachovské sedlo zo strany Velickej doliny, ktorá sa v tomto prípade opúšťa neskôr, až za Dlhým plesom. Exponované úseky Gerlachovskej próby sú opatrené istiacimi bodmi, reťazami a kramľami. Ide o technicky náročnejšiu, ale menej frekventovanú trasu na najvyšší vrch Tatier.
Ďalšiu menej využívanú alternatívu ponúka Valový žľab, vedúci z vyššieho podlažia Batizovskej doliny. Aj v tomto prípade sa prechádza cez Gerlachovské sedlo a potom je treba prekonať záverečný výšvih a exponovaný hrebeň. Technicky ľahšou je cesta cez Dromedárov chrbát, po ľavej strane Gerlachovského kotla. V závere sa napája na vyššie opísanú klasickú cestu, vedúcu od Velického žľabu.
Asi najnáročnejšia, ale veľmi atraktívna trasa je Martinovka, ktorá už má viacero úsekov s ľahkým lezením a zlaňovaním. Kopíruje hrebeň niekoľkých štítov a sediel, počnúc Poľským hrebeňom, končiac Zadným Gerlachom a Gerlachovským štítom. Jednoduchšou možnosťou je skrátenie, tzn. nástup až od Litvorového sedla. Za dobrého počasia ponúka v celej dĺžke nezabudnuteľné výhľady na obe strany hrebeňa a vzdušné lezenie.
Výhľad.
Najvyšší vrch horstva poskytuje veľmi dobrý kruhový rozhľad na prakticky všetky okolité pohoria. Viditeľné sú mnohé tatranské vrcholy, no tiež celá Podtatranská kotlina, Babia hora a Pilsko, celé Nízke Tatry, Kozie chrbty i Slovenský raj. Pri vhodných podmienkach sú nezriedka pozorovateľné i cezhraničné vrcholy, napríklad Kékes v Maďarsku, Lysá hora v Moravsko-sliezskych Beskydách v Česku, viaceré ukrajinské a mnohé poľské vrchy. Zo slovenských pohorí sú viditeľné Malá a Veľká Fatra, Veporské vrchy, Branisko či Levočské vrchy. Opačným smerom sú doložené pozorovania najvyšších štítov z nevysokých vrchov Gemera či Novohradu.
Zaujímavosť.
Na konci 19. storočia sa začalo diskutovať o výstavbe observatória na niektorom z tatranských štítov. Uvažovalo sa o Slavkovskom štíte, ktorý má široký vrchol, na ktorom by sa dala pohodlne postaviť budova observatória. O tejto myšlienke sa v roku 1896 diskutovalo najmä v Uhorskom karpatskom spolku. Na výstavbu chýbali finančné zdroje. S novou myšlienkou po prvej svetovej vojne prišiel Michal Guhr, majiteľ kúpeľov v Tatranskej Polianke, ktorý ju predniesol na zasadnutí vedenia kežmarského Karpatského spolku (Karpathenverein). Dňa 2. augusta 1922, na svojom zasadnutí, vedenie spolku odporučilo namiesto Slavkovského štítu vhodnejší Gerlachovský štít, lebo je vyšší o 210 metrov. Michal Guhr mal dobrý dôvod na stavbu observatória. Visutá lanovka z Tatranskej Polianky by zatraktívnila nielen osadu, ale aj jeho liečebne. Bolo však potrebné získať finančné prostriedky, podporu vlády, vedeckých a turistických organizácií. Projekt výstavby observatória sa neuskutočnil a o niekoľko rokov neskôr dostali prednosť Skalnaté pleso a Lomnický štít.

</doc>
<doc id="6620" url="https://sk.wikipedia.org/wiki?curid=6620" title="Lomnický štít">
Lomnický štít

Lomnický štít (; , , ) je druhý najvyšší vrch Tatier, Slovenska a celých Karpát. Vypína sa nad Skalnatým plesom, nad Tatranskou Lomnicou, približne severne od Popradu. Na jeho vrchol premáva lanovka z Tatranskej Lomnice.
Názov štítu.
Kežmarok bol v dejinách objavovania a poznávania Vysokých Tatier významným mestom, v ktorom žili ľudia túžiaci čo najviac sa k neznámym horám priblížiť a spoznať ich. Odtiaľ sa na turistické a objavovateľské expedície vyberali vedci, turisti, študenti, exploatátori. Ich cieľom bola predovšetkým východná časť Vysokých Tatier, kde mali najľahší prístup. Kežmarok mal vďaka hospodárskemu a kultúrnemu zázemiu významný podiel na tom, že literáti a kartografi nazývali východnú časť Tatier „Kežmarskými vrchmi“. Aj preto v 18. storočí Lomnický štít označovali ako „najvyššie kežmarské bralo“, alebo „najvyšší kežmarský štít“. Nakreslil a pomenoval ho takto napríklad Juraj Buchholtz ml. v kreslenej panoráme z roku 1717 "Petra altissima kesmarkiensis". Jeho otec Juraj Buchholtz st. v diele "Das weit und breit erschollene Zipser Schnee-Gebürg" z roku 1719 bol prvým autorom, ktorý nazval tento vrchol Lomnickým štítom – "Lomnitzer Spitze". Nový názov sa však ujímal len veľmi pomaly. Na začiatku 19. storočia poľský geológ Stanislaw Staszic o Lomnickom štíte písal ako o "Krapaku". Pravdepodobne to bola zlá transkripcia Karpát. Spočiatku sa názov Lomnický štít pripisoval celému masívu. Názov Lomnický štít sa ustálil v prvej polovici 19. storočia. Štít ležal v rozsiahlom chotári Veľkej Lomnice a preto, ako mnohé iné štíty dostali meno po dedinách a mestách, v ktorých chotároch boli, bol po nej pomenovaný. V jej katastrálnom území bol do roku 1947. V dávnom ľudovom názvosloví niesol meno "Dedo".
Poloha.
Nachádza sa na juhovýchodnom okraji Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a na katastrálnom území mesta Vysoké Tatry. Najbližšími sídlami sú juhovýchodne situovaná Tatranská Lomnica, Tatranské Matliare a Tatranská Lesná, východne ležia Kežmarské Žľaby, Tatranská Kotlina a Lendak, severne Ždiar a Tatranská Javorina a južne Horný, Starý a Nový Smokovec a Tatranské Zruby. Vrch sa nachádza v Tatranskom národnom parku a k jeho vrcholu zasahujú národné prírodné rezervácie Studené doliny, Skalnatá dolina a Dolina Bielej vody kežmarskej.
Opis.
Lomnický štít patrí k najznámejším štítom Tatier a v minulosti bol dlho považovaný za najvyšší štít Vysokých Tatier. V súčasnosti, keď aplikujeme tézu „Všetko, čo je v Tatrách pomenované, patrí medzi vrchy“, je považovaný za tretí najvyšší vrch pohoria i celých Karpát. Ak druhú najvyššiu - Gerlachovskú vežu budeme považovať za súčasť masívu Gerlachovský štít, potom je Lomnický štít druhý najvyšší štít Tatier.
Z vrcholu, pripomínajúceho trojhrannú pyramídu prevyšujúcu okolie, vedú tri hrebene:
Na vrchole stojí Observatórium Lomnický štít, najvyššie položené na Slovensku. Nachádzajú sa tu astronomické a meteorologické pracoviská SHMÚ, od roku 1957 aj televízna retranslačná stanica. Vedie naň visutá Lanovka Tatranská Lomnica – Lomnický štít. 
Južným smerom sa nachádza Lomnický hrb (), Veľká Lomnická veža (), Zadný Oštep (), Malý Kostol () a Slavkovský štít (), západne Prostredný hrot (), Široká veža (), Malý Ľadový štít (), Ľadový štít (), Snehový štít (), Baranie rohy () a Pyšný štít (), severne Čierny štít (), Kolový štít (), Jastrabia veža (), Jahňací štít () a Kozí štít () a východne Kežmarský štít (), Malý Kežmarský štít (), Veľká Svišťovka (), Huncovský štít (), Malá Svišťovka () a Vyhliadka (). Na vrchol nevedie značená turistická trasa. 
Voda zo severných svahov odteká Zeleným potokom cez Zelené pleso Dolinou Zeleného plesa do Kežmarskej Bielej vody, z východných odteká cez Skalnaté pleso Skalnatým potokom Skalnatou dolinou a z juhozápadných Malou Studenou dolinou a Studeným potokom do rieky Poprad. 
Podnebie.
Vrchol Lomnického štítu má drsné, studené podnebie. Charakteristické sú vysoké atmosférické zrážky v zimných mesiacoch.. V rokoch 20002012 bola:
1. júla 2019 dosiahla teplota 19,5°C, bola to najvyššia zaznamenaná teplota od roku 1940 kedy sa začali merania. Celkovo najvyššia teplota dovtedy bola 19,3 °C z 3. augusta 1998. Pre prvý júlový deň bolo dovtedy rekordom 17,3°C z roku 1987.
Turizmus.
Prístup.
Vrch sa nachádza na území národných prírodných rezervácií a Tatranského národného parku, preto prístup naň je možný len s horským vodcom. Štít nie je prístupný po turistickom značkovanom chodníku, no bežní turisti sa naň môžu od 19. decembra 1941 vyviezť visutou lanovkou zo Skalnatého plesa (Stanica Lomnický štít je súčasť lanovky Tatranská Lomnica – Lomnický štít, ktorá bola v tom čase najmodernejšou lanovkou v Európe), čo tomuto štítu zabezpečuje prvenstvo v návštevnosti medzi tatranskými štítmi. Na štíte však môžete stráviť maximálne 50 minút. S horským vodcom sa najčastejšie vystupuje klasikou z Lomnického sedla, nazývanou Emericiho nárek. Výhodou cesty je, že je možné použiť lanovku, ktorá ušetrí 4-6 hodín stúpania k samotnej skale a späť. Ďalšie cesty ako napríklad Medené Lávky, Gypsyho ferrata, cez Cmiter popod Vidlové veže či Jordánova cesta, sú oveľa náročnejšie, z hľadiska zážitku však ponúkajú podstatne viac.
Výhľad.
Turisticky lanovkou voľne a ľahko prístupný skalnatý vrchol umožňuje kruhový rozhľad. Pri vhodných podmienkach sú vďaka polohe a značnej výške viditeľné okolité doliny a vrcholy Vysokých a Belianskych Tatier (Malá a Veľká Studená dolina, po Tatranskej magistrále smerom k Doline Zeleného plesa Veľká Svišťovka, Dolina Piatich Spišských plies, Veľká Zmrzlá dolina, Skalnatá dolina, Medená kotlinka, Skalnaté pleso, Jahňací štít, Kežmarský štít, Pyšný štít, Skalnatá chata, Téryho chata, Zamkovského chata.), no tiež Podtatranskú kotlinu a pásmo pohorí od Ďumbiera v Nízkych Tatrách cez Kozie chrbty, Spišsko-gemerský kras, Volovské, Slanské a Levočské vrchy, Branisko, pohoria v južnom Poľsku až po Oravské Beskydy.
Prvý výstup.
Pravdepodobne po prvýkrát dosiahol z Medených lávok vrchol Lomnického štítu kežmarský obuvník a amatérsky baník Jakub Fábry (v období rokov 17601790). Príslušníci tejto rodiny v týchto končinách hľadali poklady a kutali zlato. Prvý zaznamenaný turistický výstup vykonal 16. augusta 1793 z Malej Studenej doliny anglický lekár, prírodovedec a cestovateľ Robert Townson počas svojej cesty po krajinách Rakúskej monarchie. Townson sa vybral na vysokohorskú túru z dediny Stará Lesná. Tu si najal dvoch lovcov kamzíkov a pre seba koňa, ktorý ho vyniesol až k "Ohnisku" v Malej Studenej doline. Popoludní vystúpil k Piatim spišským plesám. Keď sa vrátil sluha mu ponúkol na večeru pečeného svišťa. Keď sa chystal na odpočinok, z tmy sa vynorili traja zle oblečení chlapi. Townson si myslel, že sú to zbojníci, naľakal sa, že ho chcú okradnúť, ale nakoniec vysvitlo, že sú to poctiví remeselníci, príslušníci čižmárskeho cechu z Kežmarku. V Tatrách hľadali poklady. Townsona oslovovali „perzský kráľ“ a požiadali ho, aby im dovolil ohriať sa pri ohni. Presviedčal ich, že v Tatrách nie sú žiadne poklady. Ráno hľadači pokladov odišli. Keďže bolo veľmi zlé počasie, Townson sa venoval botanizovaniu v okolí "Ohniska". Na druhý deň, keď sa počasie zlepšilo, vybral sa so svojimi sprievodcami na výstup. Vystupovali cez „"Lomnickú próbu"“ na Lomnické sedlo. Townson mal so sebou ortuťový barometer na meranie nadmorskej výšky. Počas výstupu sa zhoršilo počasie, mraky zakryli končiare a sprievodcovia odmietali pokračovať vo výstupe. Po Townsonovom naliehaní váhavo pokračovali až dosiahli vrchol. Townson barometer ukazoval 1091 yardov nad dolinou, z ktorej ráno odišli a 2882 yardov nad hladinou mora, čiže (). Od skutočnej výšky bol rozdiel iba 12 metrov. Oblaky im nedovolili poobzerať sa okolo seba. Počas zostupu počuli klopkanie kladív. Hľadači pokladov neúnavne hľadali aj napriek Townsonovmu presvedčovaniu, že nič nenájdu. Zostúpili presne tou istou cestou, akou stúpali na vrchol. Tento výstup opísal Townson vo svojom diele "Travers in Hungary un the year 1793".
Prvý zimný výstup na štít vykonali Theodor Wundt a Jakub Horvay v roku 1891.

</doc>
<doc id="6621" url="https://sk.wikipedia.org/wiki?curid=6621" title="Ľadový štít">
Ľadový štít

Ľadový štít (; , , ) je vrch vo Vysokých Tatrách na Slovensku. Leží v hlavnom hrebeni Vysokých Tatier nad Tatranskou Lomnicou, približne severne od Popradu. Juhovýchodným smerom stojí Téryho chata. Je tretí najvyšší štít Tatier a Poliaci ho považovali za najvyšší vrch Vysokých Tatier.
Názov.
Zachovalo sa latinské meno "Mons Anserinus" a nemecké "Gans", ktoré použil Juraj Buchholtz na svojej panoráme Tatier v roku 1717. Meno "Gans" (Hus) vyplýva z hojne na štíte rastúcej siverzii plazivej ("Siverzia reptans"), ktorú pre veľkú podobnosť považovali za mochnu husiu ("Potentilla anserina"), v spišsko-nemeckom nárečí "Ganserich" alebo "Gänserich". Súčasný názov sa objavuje v písomnostiach z 19. storočia a je odvodený z mena Ľadovej dolinky. Sneh a ľad v tejto dolinke pretrváva aj počas letného obdobia. Štít jurgovskí pytliaci nazývali aj "Wielki Kolba", z nemeckého mena Malej Studenej doliny "Kolbachtal".
Poloha.
Nachádza sa vo východnej polovici Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a zasahuje na katastrálne územie mesta Vysoké Tatry a obce Tatranská Javorina. Najbližšími sídlami sú južne situovaný Starý Smokovec a Tatranská Polianka, juhovýchodne sa nachádza Tatranská Lomnica, severne Tatranská Javorina a severovýchodne Ždiar. Štít sa nachádza v Tatranskom národnom parku a jeho vrcholom prechádza hranica národnej prírodnej rezervácie Javorová dolina a NPR Studené doliny.
Opis.
Ľadový štít sa nachádza v hlavnom hrebeni Vysokých Tatier, medzi Širokou vežou () a Baraními rohmi (), presnejšie medzi Ľadovou štrbinou (Malým Ľadovým štítom) a Ľadovou priehybou (Zadným Ľadovým štítom). Na západ z neho vybieha Suchý hrebeň. Najmohutnejšími stenami spadá na sever a severozápad, tie sa však málo lezú kvôli dlhým nástupom. Tam sa nachádzajú aj večné snehové (firnové) polia, ktoré dali štítu názov. Obľúbenejšia je východná stena nad Kotlinou Piatich spišských plies, blízko Téryho chaty.
Severne sa nachádzajú Svišťovky (), Malá () a Veľká Ľadová veža (), Kopa brán () a Svinka (), východne Kolový štít (), Čierny štít (), Snehový štít (), Baranie rohy (), Kežmarský štít (), Pyšný štít () a Lomnický štít (), južne Veľká lomnická veža (), Prostredný hrot (), Malý Ľadový štít (), Široká veža () a Slavkovský štít () a západne Javorový štít (), Veľká ľadová veža (), Žabí vrch () a Široká (). 
Vrch sa týči nad Suchou a Zadnou Javorovou dolinou na západe, ktorými odteká voda do Javorinky v povodí Dunajca, východne leží Malá Studená dolina, ktorou vodu odvádza Malý Studený potok do rieky Poprad. Juhovýchodne v Kotline Piatich spišských plies stojí Téryho chata. 
Výhľady.
Turisticky voľne neprístupný skalnatý vrchol umožňuje kruhový rozhľad. Vďaka nadmorskej výške ponúka nerušený výhľad na mnohé vrcholy Vysokých Tatier a hrebeň Belianskych Tatier, okolité doliny a pri vhodných podmienkach aj časť Popradskej kotliny a mnohé pohoria a vrchy stredného a východného Slovenska a južného Poľska.
Prístup.
Štít sa nachádza na území národných prírodných rezervácií a Tatranského národného parku, preto vrchol nie je voľne prístupný. Neďalekým Sedielkom prechádza zeleno značená turistická trasa z Tatranskej Javoriny cez Javorovú dolinu k Téryho a Zamkovského chate.
Na vrchol vedú trasy malej obťažnosti – I, ale Ľadový štít je prístupný len s horským vodcom. Navyše cesta od Sedielka cez Malý Ľadový štít s obchádzaním hrebeňa je orientačne náročná, zo severu „cez Koňa“ zasa exponovaná.
Výstupy.
Nie je vylúčené, že prví vystúpili na končiar pytliaci, lovci kamzíkov. Prvý písomný údaj o výstupe sa zachoval z roku 1835. Výstup podnikli traja berlínski vysokoškoláci Karl Hartlaub, Alexander Keyserling a Alexander Blasius. Známy je aj výstup na vrchol v roku 1843, kedy na vrchol vystúpili J. Ball (Angličan), W. Richter, C. Ritter, maďarský maliar s neznámym menom a traja sprievodcovia z poľského Jurgova. Vystúpili Suchým žľabom na Ľadovú štrbinu a na vrchol. Dňa 28. decembra 1891 prví v zimnom období vystúpili na Ľadový štít Theodor Wundt a horský vodca Jakub Horvay. Prvou obeťou bola barónka Mittnachtová zo Stuttgartu. Dňa 23. septembra 1911 v alkoholickom opojení, po oslave výstupu na vrchol, počas zostupu na hrebeni stratila rovnováhu.

</doc>
<doc id="6623" url="https://sk.wikipedia.org/wiki?curid=6623" title="Pyšný štít">
Pyšný štít

Pyšný štít (; , , ) je štvrtý najvyšší vrch Tatier i Slovenska. Vypína sa nad Téryho chatou nad Tatranskou Lesnou, približne severozápadne od Popradu. 
Názov.
Je motivovaný smelým tvarom štítu a pôvodne platil spoločne aj pre Malý Pyšný štít. Podobá sa Lomnickému štítu. Starí goralskí horskí vodcovia ho považovali za nejaký satelit Lomnického štítu a nazvali ho Łomnica mniejsza - Menší Lomnický štít, aj Mała Łomnica. Pyšný štít volali aj Lastovičou vežou.
Poloha.
Nachádza sa na juhovýchode Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a na katastrálnom území mesta Vysoké Tatry. Najbližšími sídlami sú juhovýchodne situovaná Tatranská Lomnica a Tatranské Matliare, východne ležia Kežmarské Žľaby, Tatranská Kotlina a Lendak, severne Ždiar a Tatranská Javorina a južne Nový, Starý a Horný Smokovec a Tatranská Lesná. Vrch sa nachádza v Tatranskom národnom parku a na hranici národných prírodných rezervácií Studené doliny a Dolina Bielej vody kežmarskej.
Opis.
Je to najmohutnejšia elevácia v hrebeni od Baraních rohov po Lomnický štít. Jeho najbližším susedom je Malý Pyšný štít. Od seba ich delia dve depresie, Pawlikowského štrbina a Lastovičia štrbina, medzi ktorými je skalná ihla Loktibrada. Najbližším juhovýchodným susedom Pyšného štítu je Pyšná vežička, oddelená Bachledovou štrbinou. Do Malej Studenej doliny spadá Pyšný štít približne 250 metrov vysokou západnou stenou a krátkym Pyšným hrebeňom, ktorý sa zvažuje k Piatim spišským plesám. Z Medenej kotliny vyrastá mohutnou 400 metrovou východnou stenou. V západnej stene Pyšného štítu je najväčší tatranský previs. Prvým, kto ho preliezol bol Pavol Jackovič a Miroslav Mrava 30. júna 2002. Prvovýstup im trval 12 hodín. Obtiažnosť VII A4. Pomenovali ho Kráľovský previs.
Na Pyšnom hrebeni sú:
Voda z juhozápadných svahov odteká Malým Studeným potokom do rieky Poprad, zo severovýchodných Zeleným potokom do Kežmarskej Bielej vody. 
Južným smerom sa nachádza Lomnický štít (), Veľká Lomnická veža (), Lomnický hrb (), Zadný Oštep (), Malý Kostol (), Prostredný hrot (), Slavkovský štít () a Slavkovská kopa (), západným Široká veža (), Malý Ľadový štít (), Ľadový štít (), Snehový štít () a Baranie rohy (), severným Čierny štít (), Kolový štít (), Jastrabia veža (), Jahňací štít () a Kozí štít () a východným Kežmarský štít (), Malý Kežmarský štít () a Huncovský štít (). Na vrchol nevedie žiadna značená turistická trasa. Výstup je možný v sprievode horského vodcu.
Výhľady.
Turisticky voľne neprístupný skalnatý vrchol umožňuje kruhový rozhľad. Pri vhodných podmienkach sú vďaka značnej nadmorskej výške viditeľné okolité doliny a vrcholy Vysokých Tatier, no tiež Podtatranská kotlina, časť Nízkych Tatier, Kozie chrbty, Spišsko-gemerský kras, Volovské, Slanské a Levočské vrchy, no i Oravské Beskydy.
Prístup.
Vrch sa nachádza na území národných prírodných rezervácií a Tatranského národného parku, preto prístup naň je možný len s horským vodcom. Na juhozápadnom úbočí stojí v Malej Studenej doline Téryho chata.
Zaujímavosti.
Edmund Téry s horským vodcom Martinom Spitzkopfom vyšiel na vrchol na druhý pokus. Vystupovali čiastočne západnou stenou a po severozápadnom hrebeni. Po nich na vrchol 8. augusta 1881 vystúpili Poliaci Jan Gwalbert Pawlikovwksi s vodcami Jozefom a Maciejom Sieczkowcami. Po nich o dva týždne neskôr vrchol dosiahli Ludwik Chałubiński s Henrykom Hoyerom a goralskými vodcami.
Prvá zimná túra sa uskutočnila 27. marca 1910. Na štít vtedy vystúpili severozápadným hrebeňom Eduard Hrubý, Oskar Jordán, Roman Komarnicki a Eugen Serényi. Prvou obeťou bol známy horský vodca Ján Breuer (18761924) z Novej Lesnej, ktorý zahynul počas záchrany raneného horolezca.

</doc>
<doc id="6624" url="https://sk.wikipedia.org/wiki?curid=6624" title="Vysoká (vrch v Tatrách)">
Vysoká (vrch v Tatrách)

Vysoká (; , , ) je mohutný štít v hlavnom hrebeni Vysokých Tatier na Slovensku. Leží v závere Dračej dolinky nad Štrbským Plesom, približne severozápadne od Popradu. Je jedným z najmohutnejších vrchov Slovenska a jeho symetrický impozantný dvojvrchol patrí k najkrajším a najfotografovanejším štítom Vysokých Tatier. Je to v poradí šiesty najvyšší tatranský štít.
Názov.
Pôvodne liptovský názov „Visoka“ spomína v roku 1717 Juraj Buchholtz ml. v texte k Panoráme Tatier. Pre rozlíšenie, či skôr pripodobenie Východnej Vysokej sa ju snažili pomenovať Veľkou Vysokou. Neujali sa ani cudzie názvy, pretláčané so zámerom vyeliminovať pôvodný slovenský názov. Maďarský a nemecký názov vychádzajú zo slovenskej poézie (Tatra vysoká v Hviezdoslavovom Sne o Kriváni a pod.).
Poloha.
Nachádza sa v strednej časti Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a zasahuje na katastrálne územie mesta Vysoké Tatry a obce Tatranská Javorina. Najbližšími sídlami sú južne situované Štrbské Pleso a Vyšné Hágy, juhovýchodne sa nachádza Nová Polianka, Tatranská Polianka, Tatranské Zruby a Starý Smokovec a severne Tatranská Javorina. Štít sa nachádza v Tatranskom národnom parku a hrebeňom vedie hranica národnej prírodnej rezervácie Bielovodská dolina a Mengusovská dolina.
Opis.
Vysoká sa nachádza v hlavnom hrebeni Vysokých Tatier, medzi Rysmi () a Popradským Ľadovým štítom (), konkrétne medzi Gankom (Rumanovym sedlom) a Ťažkým štítom (Štrbinou pod Ťažkým štítom). Týči sa nad Dračou a Rumanovou dolinkou (na juhu a juhovýchode) a Ťažkou dolinou na severe. Tá je najmä v zime častým cieľom horolezeckých výstupov. Na východ do Rumanovej dolinky jej steny majú 450metrové prevýšenie. Na juhovýchod vysiela Vysoká cez Vyšné Dračie sedlo hrebeň Dračieho štítu a Ošarpancov, na juh v nie príliš ťažkých stenách spadá centrálny žľab zbiehajúci do Dračej dolinky. Za Dračím sedlom vybieha z úpätia Vysokej na juh Dračí hrebeň.
Severným smerom sa nachádzajú Rysy (), Ťažká veža (), Mlynár () a Kačacia veža (), východným Hrubá veža (), Gánok (), Rumanov štít (), Litvorový štít (), Lavínový štít (), Gerlachovský štít (), Popradský Ľadový štít () a Končistá (), južným Tupá (), Zlomisková veža () a Ostrva () a západným Satan (), Kôpky (), Ťažký štít () a Žabia veža (). Severne sa nachádza Ťažká dolina, z ktorej voda odteká riečkou Biela voda do Dunajca, juhovýchodne sa nachádza Rumanova dolinka a juhozápadne Dračia dolinka, ktoré odvodňujú prítoky Ľadového potoka, smerujúceho do Batizovského potoka a rieky Poprad. Na vrchol nevedie značený turistický chodník.
Výhľady.
Turisticky voľne neprístupný skalnatý vrchol umožňuje kruhový rozhľad. Viditeľné sú mnohé vrcholy a okolité doliny Vysokých Tatier, severná časť hrebeňa Belianskych Tatier, no tiež Volovské vrchy, Spišsko-gemerský kras, Nízke Tatry, Poľana, hrebeň Veľkej Fatry, Oravské Beskydy a mnohé vrchy v južnom Poľsku.
Prístup.
Štít sa nachádza na území národných prírodných rezervácií a Tatranského národného parku, preto je dostupný len s horským vodcom. 
Výstupy.
Prvý známy výstup je popísaný v Ročenke Uhorského karpatského spolku, keď 3. septembra 1874 sa na štít dostali Móric Déchy a vodcovia Martin Spitzkopf-Urban a Ján Ruman ml. Výpravu viedol Móric Déchy, vodcovia sa podriadili jeho vedúcemu postaveniu. Ruman ani nechcel ísť, Spitzkopf sa bránil nadviazaniu na spoločné lano, lebo ako vravel, nechcel zomrieť s ostatnými dvoma. Tatranskí vodcovia neradi zdolávali nové štíty, stačili im tie, na ktoré poznali vychodené cesty. Na vrchole nechali zápis v obálke z impregnovaného plátna a vztýčili vlajočku. O dva roky neskôr na vrchol vystúpili poľskí turisti a horolezci, ktorých viedol zakopanský lekár a botanik Tytus Chalubiński. Skupinu sprevádzali horskí vodcovia M. Sieczka, Józef Fronek, Józef Sieczka a Jakub Giewont. Bol to prvý výstup zo sedla Váha. V zimných podmienkach ako prví na štít vystúpili 11. apríla 1903 Harry Berceli, Karol Jordán a horskí vodcovia Ján Franz st. a Pavol Spitzkopf.
Neskôr bola Vysoká častým cieľom turistov a záujem pretrváva pre jej blízkosť od sedla Váha. Dnes na vrchol vedie veľa horolezeckých ciest. Z horolezeckého hľadiska najzaujímavejšie sú 500 metrov vysoká severná a 450 metrov vysoká východná stena. Najviac prvovýstupov majú napríklad Arno Puškáš, Július Andráši a Miroslav Jílek st., ktorý okrem iného chatárčil na Chate pod Rysmi.
V severnej stene, v Stanislawského ceste 3. augusta 1951 došlo k horolezeckej tragédii. V stene boli dvaja horolezci František Ždiarsky a Jozef Kvasnička. Počas náhlej búrky sa vo vode stekajúcej zo steny utopil Jozef Kvasnička. Na severozápadnom vrchole je ukotvený oceľový kríž. Roku 1955 ho vyniesli chatári Oldřích Bublík z Chaty pod Rysmi a Miroslav Jílek z Chaty pri Popradskom plese. Kríž osadili na pamiatku ich priateľa, horolezca Václava Raifa, ktorý tu zahynul. Písmena VR na kríži sú iniciály menovaného, ktorému je venovaný.

</doc>
<doc id="6626" url="https://sk.wikipedia.org/wiki?curid=6626" title="Gerlach">
Gerlach

Gerlach môže byť:

</doc>
<doc id="6627" url="https://sk.wikipedia.org/wiki?curid=6627" title="Kežmarský štít">
Kežmarský štít

Kežmarský štít (; , , ) je vrch vo Vysokých Tatrách na Slovensku. Leží nad osadou Tatranské Matliare, približne severozápadne od Kežmarku. Severným smerom stojí v Doline Zeleného plesa Chata pri Zelenom plese, juhovýchodným je lanovkou prístupné Skalnaté pleso.
Názov.
Keďže štít ležal v niekdajšom chotári mesta Kežmarok, dostal pomenovanie podľa neho. Je viacero hypotéz o etymológii názvu Kežmarok. Jedna z nich hovorí, že meno mesta je odvodené z "Kevesmark", podľa hunského vodcu Keve, ktorý tu niekde v okolí padol. Je to však len fantázia. Iné hypotézy vychádzajú z východo a západogótskeho slova "kasen" (očariť, nadchnúť), hornonemecky "kosen". "Mark" znamená les, alebo horský pasienok. Kežmarok mohol znamenať očarujúci les alebo čarovnú horskú pastvinu. Pravdepodobne toto môže byť pôvod jeho názvu. Jestvuje aj iná hypotéza. V latinčine sa objavuje názov forum "Caseorum" (Caseoforum, Caseopolis), ktoré znamenajú trhovisko so syrom, čomu zodpovedá aj neskoršie nemecké meno mesta "Käsmark". Sú aj iné.
Pôvodne štíty v tejto oblasti aj s Lomnickým štítom zastrešoval spoločný názov „Kežmarské vrchy“. Prvý samostatný názov "Mutter" (Matka) alebo "Grossmutter" (Babka) bol v protiklade k Lomnickému štítu, ktorý volali "Dedo". Mnohí obyvatelia si zamieňali názvy Huncovského a Kežmarského štítu. Súviselo to s polohou, keď štít ležal v tom alebo inom chotári. Po úprave chotárnych hraníc v roku 1863 ostali južné svahy štítu v huncovskom chotári, severné pridelili Kežmarku. Boli dvaja majitelia, ale úradne sa štít volal Kežmarský.
Poloha.
Nachádza sa vo východnej polovici Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a na katastrálnom území mesta Vysoké Tatry. Najbližšími sídlami sú juhovýchodne situované Kežmarské Žľaby, Tatranské Matliare a Tatranská Lomnica, južne sa nachádza Starý Smokovec, severozápadne Tatranská Javorina a východne Tatranská Kotlina a Lendak. Štít sa nachádza v Tatranskom národnom parku a jeho vrcholom vedie hranica národnej prírodnej rezervácie Skalnatá dolina a Dolina Bielej vody kežmarskej.
Opis.
Kežmarský štít je najvyšší vrchol v severovýchodnom ramene Lomnického štítu, od ktorého ho oddeľuje Vidlový hrebeň. Rázsocha Lomnického štítu sa v Kežmarskom štíte delí na juhovýchodné rameno, ktorého dominantou je Huncovský štít () a na severnom ramene dominuje Malý Kežmarský štít (). Hrebeň sa končí Veľkou () a Malou Svišťovkou (). Je najvyhľadávanejším a veľmi náročným horolezeckým terénom a jeho približne 550 metrov vysoká južná stena, ktorá spadá do Skalnatej doliny, je jednou z najkrajších vo Vysokých Tatrách.
Okrem týchto susedných štítov sa severne nachádza Kolový štít (), Jastrabia veža (), Jahňací štít (), Kozí štít () a Predné Jatky (), východne Bujačí vrch (), Stežky (), Veľká Svišťovka a Huncovský štít, južne Lomnický hrb () a Veľká Lomnická veža () a západne Lomnický štít (), Pyšný štít (), Ľadový štít (), Baranie rohy () a Čierny štít (). Severným smerom sa nachádza Zmrzlá dolina, ktorou do Doliny Zeleného plesa vodu odvádza Zelený potok, smerujúci do Kežmarskej Bielej vody v povodí rieky Poprad. Pri Zelenom plese stojí horská chata. Južné svahy klesajú do Skalnatej doliny so Skalnatým plesom, ktorým odteká voda Skalnatým potokom. Na vrchol nevedie značený turistický chodník.
Turizmus.
Výstupy.
Traduje sa, že prvý na jeho vrchol vystúpil Dávid Fröhlich. Zachoval sa Fröhlichov opis jeho túry, na ktorú sa vybral s dvomi priateľmi. Hoci nemenuje štít, na ktorý vystúpil, predpokladá sa, že to bol práve Kežmarský štít. Bolo to, ako píše „okolo Jána, v júni 1615“.
"„Spišská župa je veľmi bohatá na mestá a dediny... Hovorí sa tu po nemecky, poľsky, slovensky, maďarsky a latinsky... Medzi pohoriami na prvom mieste sú Karpaty. Najstrmšie a najvyššie z týchto horských hrebeňov, ktoré čnejú nad mraky, sú v blízkosti mesta Caesareopolis, všeobecne nazývaného Kežmarok, podľa ktorého ich aj volajú Kežmarským pohorím, alebo vzhľadom na to, že sú stále pokryté snehom, aj Snežným pohorím. Slováci ich označujú ako Tatry alebo Tarcal, čo znamená holé, dolámané vrchy... Skalné veže Kežmarského pohoria sú oveľa divšie a strmšie než talianske, švajčiarske a tirolské Alpy. Sú takmer bez ciest a milovníci prírody ich zriedka navštevujú. Rád by som iba mimochodom poznamenal, že som sa chcel v júni 1615 v spoločnosti dvoch spolužiakov oboznámiť s výškou tohto pohoria. Keď som po veľkej námahe vystúpil na temeno prvej skalnej veže, myslel som si, že som dosiahol konečný ciel, avšak iba vtedy sa vynoril ďalší, ešte vyšší skalný štít. Keď som liezol po obrovských, voľne ležiacich balvanoch - ak pútnik aspoň jedným z nich pohne z miesta a zhodí ho, pripadne skotúľa do doliny, strhne takýto balvan tisíce ďalších s toľkým rachotom, že sa pútnik zľakne, akoby sa celý vrch váľal a chcel ho pod sebou pochovať - vynoril sa ďalší, ešte mohutnejší končiar. Tak som bol nútený v najväčšom nebezpečenstve života preliezť niekoľko menších vrcholcov, z ktorých každý bol vyšší než predošlý, ako aj taký istý počet svahov nad priepasťami, kým som neprenikol po najvyšší štít. Keď som pozrel z tých strmých vrchov dolu do dolín na ich úpätie, zarastené ohromnými lesmi, mohol som zbadať iba akúsi tmavú či belasú hĺbku, podobajúcu sa hĺbke vzduchu, ktorú voláme jasným blankytom neba. A zdalo sa mi, že by som nepadol na zem, ale rovno do neba, ak by som sa z tohto vrchu zrútil. Lebo pre ohromnú strminu vyzeralo všetko akosi rozriedené a matné. Keď som vystúpil na vyšší vrch, takmer som uviazol vo veľmi hustej hmle. Keď som ju však za pár hodín prekonal a keď som už bol neďaleko temena vrchu, pozrel som pri oddychu na miesta, kde ma predtým obklopovala hmla a videl som pohybujúce sa stlačené biele mraky. Nad nimi sa mi otvoril nerušený výhľad na niekoľko míľ až za hranice Spiša. Videl som aj iné vyššie sa vznášajúce a ďalšie, nižšie letiace mraky, ba niektoré sa vznášali nad povrchom zeme. Z toho mi vyplynuli tri pozorovania: že som vtedy prekročil začiatok stredného pásma vzduchu, že vzdialenosť oblakov od zeme nie je rovnako vysoká, ale podľa výparov je raz vyššia, inokedy nižšia, že najmenšia vzdialenosť mrakov od zemského povrchu je oveľa menšia, než si to niektorí fyzici myslia, totiž nie 72 nemeckých míľ, ale iba pol nemeckej míle."
"Keď som vystúpil na temeno štítu, bol tam taký riedky a nehybný vzduch, že sa ani len vlások nepohol, hoci som dolu vo vrchoch cítil silný vietor. Z toho som mohol usúdiť, že končiare tohto karpatského pohoria sa vypínajú od úpätia do výšky jednej nemeckej míle a siahajú až do najvyššieho vzdušného pásma, do ktorého už vetry nedosahujú. Vystrelil som z ručnice a spočiatku nebolo počuť väčší zvuk, ako keď sa zlomí nejaká trieska alebo palica. Po nejakom čase však rachot veľmi zosilnel a zaplnil dolnú časť pohoria, kotliny a lesy. Keď som pri zostupe po niekoľkoročnom snehu v údolnej kotline znova vystrelil z ručnice, nastal väčší a silnejší praskot ako pri výstrele z dela. Zľakol som sa, že sa celý vrch roztrasie a že ma zasype. Ten rachot trval polovicu štvrťhodiny, až zaľahol aj do najvzdialenejších preliačin, odkiaľ sa potom ozvala niekoľkonásobná ozvena. V týchto vysokých horách sneží alebo padá ľadovec aj uprostred leta vždy, keď nad susednou rovinou prší, ako som sa mohol o tom aj vtedy presvedčiť. Svahy Karpát sú zalesnené, schodné a majú mnohé mená.“".
Výstup, pravdepodobne, na tento štít opísal aj Vroclavčan Daniel Speer (16361707), ktorý v roku 1654 študoval na kežmarskom lýceu. Išiel rovnakou trasou ako pred nim Dávid Fröhlich. Opísal ho anonymne vo svojom cestopise "Ungarischer oder Dacianischer Simplicissimus" (Ulm 1683). Ďalší opis túry uverejnil Samuel Weber, evanjelický farár v Spišskej Belej v ročenke Uhorského karpatského spolku za rok 1890. Vystúpil naň z Huncovskej kotliny. Našli sa záznamy o výstupe J. G. Pawlikowského z Lievikovej kotliny (30. júla 1877), Ferenca Bogdányiho a L. Jägera s vodcom Martinom Spitzkopfom (14. augusta 1877) a Dr. Michala Greisingera, Ladislava Alexandra Mednyánszkeho a Alexandra Adolfa Gábriela z Doliny Bielej vody cez Veľkú Svišťovku a Huncovskú kotlinu (3. júla 1889) a mnohé iné. Prvými návštevníkmi v zime boli na vrchole Günter Oskar Dyhrenfurth a Alfred Martin 8. marca 1906.
Tatranské štíty si obľúbili extrémni lyžiari, ktorí sa pohybovali vo vysokohorskom teréne na začiatku 20. storočia. V osemdesiatych rokoch 20. storočia už lyžovali v strmých žľaboch so sklonom 60°. Vlado Tatarka (19452001) ako prvý zlyžoval Kežmarský štít západnou stenou s pokračovaním cez Cmiter do Skalnatej doliny. Bolo to 8. mája 1988. Tento výkon je doteraz považovaný za najťažší prvozjazd vo Vysokých Tatrách.
Výhľady.
Turisticky voľne neprístupný skalnatý vrchol umožňuje kruhový rozhľad. Viditeľné sú okolité vrcholy Vysokých Tatier a hrebeň Belianskych Tatier, pri vhodných podmienkach aj Oravské Beskydy, Nízke Tatry, Stolické, Volovské, Slanské a Levočské vrchy, Branisko, Čergov a mnohé vrchy južného Poľska.
Prístup.
Kežmarský štít sa nachádza na území národných prírodných rezervácií a Tatranského národného parku, preto vrchol nie je voľne prístupný. Výstup na vrchol Kežmarského štítu je možný len s horským vodcom. 
Na susedný Lomnický štít však vedie z Tatranskej Lomnice lanovka a cez Veľkú Svišťovku prechádza červená turistická značka, spájajúca Skalnaté pleso a Chatu pri Zelenom plese.

</doc>
<doc id="6628" url="https://sk.wikipedia.org/wiki?curid=6628" title="Končistá (vrch vo Vysokých Tatrách)">
Končistá (vrch vo Vysokých Tatrách)

Končistá (; , , ) je vrch v Tatrách na Slovensku. Vypína sa nad Vyšnými Hágmi, približne severozápadne od Popradu.
Názov.
Názov vystihuje podobu štítu pri pohľade z juhu. Končistá pôvodne nemala žiadne meno a Batizovský štít a Končistu podtatranskí obyvatelia volali "Hrebeň" i "Batizovským vrchom". V 60. rokoch 19. storočia najvyšší končiar hrebeňa dostal meno Končistá.
Poloha.
Nachádza sa v strednej časti Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a na katastrálnom území mesta Vysoké Tatry, konkrétne jej časti Starý Smokovec. Najbližším sídlom sú južne situované Vyšné Hágy a Nová Polianka, východne sa nachádza Tatranská Polianka a Starý Smokovec a juhozápadne Štrbské Pleso. Vrch sa nachádza v Tatranskom národnom parku a na jeho vrchole sa stretávajú tri národné prírodné rezervácie: Mengusovská dolina, Batizovská dolina a Štôlska dolina.
Opis.
Končistá sa nachádza v rázsoche, ktorá z hlavného hrebeňa Vysokých Tatier vybieha z Popradského Ľadového štítu. Z masívu následne jedna vetva pokračuje južným a druhá juhozápadným smerom Lúčnym sedlom na Tupú (). Na východe hrebeň klesá do Batizovskej, na západe do Štôlskej a na severozápade do Zlomiskovej doliny. Na hrebeni Končistej, ako sa podľa najvyššieho vrchu nazýva, leží tiež Malá Končistá, Prostredná Končistá a Štôlská veža. Najvyšší z trojice vrcholov Končistej sa nazýva "Jármayho stôl". Je to bizarný balvan, ktorý je vidieť aj z Batizovskej doliny. Tvarom pripomína konskú hlavu alebo kováčsku nákovu. Východné svahy hrebeňa odvodňuje Batizovský potok, juhozápadné Malý Šum a severozápadné Ľadový potok, vytekajúci z Ľadového plesa mengusovského. 
Západným smerom sa nachádza Ostrva (), Tupá (), Patria (), Satan (), Hlinská veža () a Zlomisková veža (), severným Kôpky (), Vysoká (), Rysy (), Gánok (), Rumanov štít (), Popradský Ľadový štít () a Batizovský štít (), východným Lavínový štít (), Kostolík (), Gerlachovský štít (), Kotlový štít () a Kotol () a južným v Tatranskom podhorí ležiaci Suchý vrch (), Varta () a Osikový vrch (). Na vrchol nevedie značený turistický chodník.
Výhľady.
Turisticky voľne neprístupný skalnatý vrchol umožňuje kruhový rozhľad. Vďaka výške a polohe sú viditeľné mnohé vrcholy a okolité doliny Vysokých Tatier, no tiež Podtatranská kotlina a panoráma pohorí od Lúčanskej Fatry cez Veľkú Fatru, Nízke Tatry, Kozie chrbty, Spišsko-gemerský kras, Volovské vrchy, Čiernu horu po Branisko, ako aj severne situované vrchy v Poľsku. 
Prístup.
Štít sa nachádza na území národných prírodných rezervácií a Tatranského národného parku, preto je dostupný len s horským vodcom.
Výstupy.
Je veľmi ľahko dostupná. V turistických sprievodcoch sa o nej autori zmieňujú ako o najľahšie prístupnom štíte spomedzi hlavných štítov Vysokých Tatier. Pravdepodobne ju veľmi dávno poznali hľadači pokladov, pytliaci, zlatokopi. Horskí vodcovia pred prvou svetovou vojnou o nej hovorili s dešpektom, vraj sa dá na „ňu vyteperiť aj na zdochýnajúcom koni“. Vraveli to preto, lebo boli nespokojní s nízkou vodcovskou odmenou, ktorú vodcom predpisoval Spišskou župou stanovený cenník. Niektorí vodcovia, napríklad Ján Pastrnák i Ján Ruman Driečny tu mali pytliacke revíry. Pod "Jármayho stôl" v 19. storočí vystúpilo veľa turistov. Nikto však na jej vrchole, ktorý vyčnieval 7 metrov nad vrchol, nestál. Končistá tak zostávala nedobytným štítom. Viktor Lorenc v týždenníku Zipser Bote (Spišský posol) 24. augusta 1878 uverejnil správu, že jeho výstup na nákovu skončil neúspechom. Časopis Zipser Bote v roku 1891 uverejnil správu o výstupe Ladislava Jármaya (bol kúpeľným lekárom v Starom Smokovci), ktorý na Končistú vystupoval s predsavzatím zdolať vrcholovú skalu, ale ako napísal „s ľútosťou doznať musíme, že najvyšší bod dosiahol dosiaľ len smelý bádateľ Vysokých Tatier pán inžinier Viktor Lorenc so svojim sprievodcom Rumanom“. Neuviedol však dátum výstupu. Jármay navrhol veľký balvan nazvať "Lorencovou skalou". Výbor Uhorského karpatského spolku s návrhom nesúhlasil, lebo Lorenc bol „nebezpečný pansláv“. Nákovu akoby natruc nazvali "Jármayho stôl". Viktor Lorenc (18431915) bol rodák z Kroměříža, pôsobil ako hlavný inžinier krompašských železiarní. Tatry navštevoval často a traduje sa, že na Končistú vystúpil z Lúčneho sedla. Prvý zimný výstup na Končistú urobil 17. februára 1906 nemecký horolezec Alfred Martin. Výstup je dovolený len s horským vodcom. Končistá je častým cieľom turistov aj napriek tomu, že na ňu nevedie turistický chodník.

</doc>
<doc id="6629" url="https://sk.wikipedia.org/wiki?curid=6629" title="Baranie rohy">
Baranie rohy

Baranie rohy (; , , ) je názov vrchu vo Vysokých Tatrách na Slovensku. Leží nad osadou Tatranská Lomnica, približne severne od Popradu. Južným smerom stojí Téryho chata.
Názov.
Je odvodený zo susedstva s útvarmi, ktoré majú podobné pomenovanie nad Baraňou kotlinkou. Vyplýva aj z faktu, že má dva vrcholy, ktoré pripomínajú svojim tvarom zvieracie rohy.
Poloha.
Nachádza sa vo východnej polovici Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a zasahuje na katastrálne územie mesta Vysoké Tatry a obce Tatranská Javorina. Najbližšími sídlami sú juhovýchodne situovaná Tatranská Lomnica, južne sa nachádza Starý Smokovec, severozápadne Tatranská Javorina a severovýchodne Ždiar. Štít sa nachádza v Tatranskom národnom parku a v blízkosti jeho vrcholu sa stretávajú hranice národnej prírodnej rezervácie Javorová dolina, Dolina Bielej vody kežmarskej a Studené doliny.
Opis.
Baranie rohy ležia v hlavnom hrebeni Vysokých Tatier, medzi Ľadovým štítom () a Jahňacím štítom (). Charakteristická je rozsiahla vrcholová sutinová plošina, niekedy nazývaná "Barania galéria" (nad južnou stenou). Mohutný štít má dva vrcholy - hlavný juhovýchodný a "Baraňou škárou" oddelený severozápadný (nazývaný Vyšná Barania strážnica). Hlavný leží asi od hlavného hrebeňa, preto patrí už do mohutnej rázsochy Lomnického štítu. Tá vedie juhovýchodným smerom a susedný Spišský štít () oddeľuje výrazné Baranie sedlo. 
Východne susedí Pyšný štít (), Lomnický štít (), Kežmarský štít () a Veľká Svišťovka (), severne sa nachádza Jastrabia veža (), Čierny štít (), Kolový štít (), Svinka () a Kopa brán (), západne Svišťovky (), Snehový štít (), Široká () a Ľadový štít () a južne Široká veža (), Slavkovský štít () a Prostredný hrot (). 
Baranie rohy sa týčia nad Čiernou dolinou, Kotlinou Piatich spišských plies a Veľkou Zmrzlou dolinou Severne ležiacou Čiernou dolinou vodu odvádza Čierny potok do Javorinky v povodí Dunajca, južne sa nachádza Kotlina Piatich spišských plies, ktorou voda odteká Malým Studeným potokom a východne situovanou Veľkou Zmrzlou dolinou odteká Zeleným potokom do Kežmarskej Bielej vody v povodí rieky Poprad. Na vrchol nevedie značený turistický chodník. 
Výhľady.
Turisticky voľne neprístupný skalnatý vrchol umožňuje kruhový rozhľad. Viditeľné sú okolité vrcholy Vysokých Tatier a hrebeň Belianskych Tatier, pri vhodných podmienkach aj časť Popradskej kotliny, Nízke Tatry, Volovské vrchy, Slanské vrchy, Levočské vrchy, Oravské Beskydy a mnohé vrchy južného Poľska.
Prístup.
Baranie rohy patria k najľahšie dostupným, hoci neznačeným štítom nad . Normálny výstup vedie cez Baranie sedlo, na ktoré sa dá vystúpiť od Chaty pri Zelenom plese cez Veľkú Zmrzlú dolinu, alebo od Téryho chaty cez Kotlinu Piatich spišských plies len s horským vodcom. Podrobný rozpis horolezeckých ciest v juhozápadnej stene možno nájsť v externých odkazoch. Ďalšie sú vo východnej stene (napr. J. Brandobur, F. Kele, M. Mereš, R. Presler a A. Puškáš, IV, 1952).
Štít sa nachádza na území národných prírodných rezervácií a Tatranského národného parku, preto vrchol nie je voľne prístupný. Na neďaleký Lomnický štít vedie lanovka a k horským chatám značené turistické chodníky. 

</doc>
<doc id="6630" url="https://sk.wikipedia.org/wiki?curid=6630" title="Kriváň (vrch v Tatrách)">
Kriváň (vrch v Tatrách)

Kriváň (; , , ) je vrch Vysokých Tatier. Leží nad Podbanským, približne severovýchodne od Liptovského Mikuláša, na konci rázsochy, ktorá sa od hlavného hrebeňa Vysokých Tatier odvetvuje v Čubrine. Je to jeden z najvyšších vrchov Slovenska a od 19. storočia je neoficiálnym symbolom slobody Slovákov a slovanskej súdržnosti.
Medzi rokmi 1960 až 1990 bol zobrazený s vatrou na znaku Slovenska v štátnom znaku Česko-Slovenska. Dočasne nahradil tradičný slovenský znak s trojvrším a krížom, ktorý je dnes v štátnej symbolike Slovenskej republiky. V roku 2005 bolo rozhodnuté, že bude zobrazený aj na slovenských eurominciach. Po Kriváni je pomenovaná aj planétka (24260) Kriváň.
Názov.
Meno hory pochádza od vrcholovej časti, ktorej ostrý hrebeň sa skláňa k SV. Pri pomenovaní Kriváňa osobitnú úlohu zohrali ľudové povesti. Podľa jednej, "keď na svete už bolo všetko stvorené, zletel anjel z neba, aby preskúmal, čo ešte treba ponaprávať. Ustatý dlhým namáhavým letom zosadol na najkrajšom mieste, na tatranských stráňach hore nad Liptovom. Bol neskorý večer, keď si očarený všetkou tou nádherou, čo ho obklopovala, uvedomil, že musí zase naspäť do neba. Vzlietol, ale za súmraku švihol krídlom po tmavom končiari a nakrivil mu temä. Odvtedy je Kriváň Kriváňom. Odvtedy mu v poézii prischol epiteton ornans krivonohý kráľ."
Poloha.
Nachádza sa v strednej časti Tatier, na juhozápadnom okraji geomorfologického podcelku Východné Tatry a ich časti Vysoké Tatry. Leží na hranici Prešovského a Žilinského kraja a okresov Poprad a Liptovský Mikuláš a zasahuje na katastrálne územie mesta Vysoké Tatry a obce Východná. Najbližším sídlom je juhovýchodne situované Štrbské Pleso a juhozápadne ležiace Podbanské, južným smerom sa nachádza Važec, Štrba a Tatranská Štrba a juhozápadne aj Východná. Vrch sa nachádza v Tatranskom národnom parku a hrebeňom vedie hranica národných prírodných rezervácií Kôprová dolina a Važecká dolina.
Opis.
Kriváň je najvyšší a najvýraznejší vrchol v mohutnej rázsoche, ktorá vedie juhozápadným smerom z Čubriny. Vypína sa nad Nefcerkou, Kôprovou a Važeckou dolinou. Severovýchodne je v Nefcerskej doline mohutné Nižné Terianske pleso, ktoré, rovnako ako celú lokalitu a severné svahy odvodňuje Nefcerský potok. Ten ústí do Kôprovského potoka, zdrojnice Belej v povodí Váhu, kam odteká voda z celej západnej časti Kriváňa. Juhovýchodná časť patrí do povodia Bieleho Váhu, ktorý vyteká z Krivánskeho Zeleného plesa v závere Važeckej doliny a kam smeruje aj Beliansky potok z južných svahov. 
Severným smerom sa nachádza Hrubý štít (), Nefcerské veže (), Hrubá kopa (), Kotolnica (), Tichý vrch (), Veľká kopa () a Predný Holý vrch (), západne Krížna (), Všiváky () a Vyšná Priehyba (), južným Kopa (), Malý Kriváň () a Jamská kopa () a východne Sedielková kopa (), Štrbské Solisko (), Veľké Solisko (), Krátka (), Ostrá (), Furkotský štít () a Hrubý vrch (). Na vrchol vedie značený turistický chodník.
Dejiny.
Baníctvo.
Krivánska časť rozsiahlych pozemkov, ktoré patrili do Liptova bola, po ústupe Tatárov (12411242), kráľovskými darovacími listinami pridelená zaslúžilým bojovníkom, ktorí ich prenajímali donátorom, šoltýsom, ktorí sa mali postarať o zaľudnenie a zúrodnenie kraja. Roku 1267 udelil Belo IV. comesovi Bogomelovi zalesnenú časť medzi Važcom a hranicami Spiša, rátajúc do toho liptovskú časť Vysokých Tatier s výnimkou Tichej a Kôprovej doliny, ktoré zostali korunným majetkom. Už predtým na tomto území žili osadníci, ktorí obrábali malé polia a chovali dobytok. Kolonizačný proces na tomto území sa pravdepodobne skončil v 13. storočí. V 15. – 16. storočí posilnila jestvujúce osídlenie valašská kolonizácia. 
V druhej polovici 16. storočia v súvislosti s rozvojom baníctva v Boci sa rozvinulo v susedných obciach – Hybiach, Východnej a v Liptovskej Kokave – baníctvo. Turecké nebezpečenstvo, politická nespokojnosť uhorskej strednej šľachty, nedostatok finančných prostriedkov na udržiavanie vojsk podnietili vládnucich Habsburgovcov, aby hľadali chýbajúce prostriedky v ťažbe rúd a zlata. Cisár Ferdinand I., s pomocou štátneho dozoru, sa usiloval rozvinúť baníctvo v hornom Liptove. Územie Kriváňa pričlenili k správe komorských majetkov v Liptovskom Hrádku a do Tatier povolali odborníkov z okolia Banskej Bystrice, ktorí sa zaujímali o ložiská zlata nielen na Kriváni, ale aj vo všetkých susedných dolinách.
Prvá zmienka o konkrétnej banskej činnosti v oblasti Kriváňa je z rokov 1387 – 1437. Za kráľa Mateja I. Korvína boli v prevádzke štôlne podniku Glücksrad okolo Škaredého žľabu, kde ťažil Jakub Fuger. 
Iný prameň literatúry uvádza, že Jakub Fuger začal s pokusmi dolovať zlato v oblasti Kriváňa v roku 1507. Súveké písomnosti spomínajú najstaršie štôlne v oblasti Kriváňa pod latinským názvom "„montes et fodinae Tatri“."
Roku 1550 otvoril pod Kriváňom bane na zlato Valent Mark, ktorý pochádzal z Banskej Štiavnice a v rokoch 15511554 bol prvým banským sudcom pre Liptov. Neťažili tam dlho, lebo mali nedostatok proviantu. Na príčine bola aj kráľom nevypočutá žiadosť o pomoc pri výstavbe ďalších banských objektov. Hybania sa však nevzdávali. Roku 1564 otvoril Fraňo Šurba šachtu "Sv. Juraj" pod opustenou Markovou baňou, naproti "Beliansku" otvoril ďalšiu šachtu "Pri oslovi" a okrem toho aj baňu "Sedliactvo" na "Beliansku". Okrem toho získal v roku 1565 právo na zlatú baňu "Sv. Jakub", ktorá ležala nad "Šurbajovými stupami" na "Beliansku". Rýdzeho zlata v krivánskych šachtách nebolo veľa. Bolo uložené v kremenných žilách. Bol tu aj antimonit, pyrantimonit a cínová ruda, ktorú získavali v šachte "Terézia" 50 metrov pod vrcholom Kriváňa. Zlato dodávali kremnickej mincovni. Haviari pracovali s primitívnymi nástrojmi. Boli vystrojení železnými klinmi a banskými kladivami. Horninu lámali pomocou drevených kolíkov, pomáhali si ohňom a vodou. Banícke príbytky si stavali zo žulových kameňov. Boli utesnené machom. Ich zvyšky sa dodnes zachovali na krivánskych svahoch. Povrchové zlaté bane na Kriváni pracovali s absolútnym deficitom. Výskyt zlata bol minimálny. Nálezcami zlatých zrniek milimetrovej veľkosti boli len niekoľkí šťastlivci. Z plnej panvice sa dalo získať asi desať zlatiniek pričom na gram zlata pripadalo asi desaťtisíc drobných zlatých zrniek. Na gram zlata musel šikovný ryžovač odpracovať, popri iných povinnostiach, asi 20 dní. Hrudy zlata tu nikdy neboli.
Svätojánski, smrečianski a hrádockí zemepáni viedli medzi sebou majetkové spory. Ešte pred rokom 1552 sťažovali sa na nich u kráľa baníci pracujúci na Kriváni. Podnikatelia, pracujúci na Kriváni, podali kráľovskej komisii novú sťažnosť na prenasledovanie zo strany svätojánskych zemepánov, ktorí sa snažili krivánskych baníkov násilne prinútiť, aby sa vrátili do baní v okolí Boce.
Koncom 16. storočia začalo hornoliptovské baníctvo upadať. Banských podnikateľov a baníkov odrádzala od podnikania zemianska chamtivosť, ktorou sa vyznačovali svätojánski a smrečianski zemepáni a úradníci hrádockého panstva. Ešte okolo roku 1772 sa podnikatelia a baníci zo Spišskej Novej Vsi a Spišskej Soboty na "Pavlovej poľane" snažili dolovať antimonit, ale výsledky ťažby boli také zlé, že svoju prácu rýchlo skončili. Ďalšie bezvýsledné pokusy urobila v roku 1784 kráľovská komora cisára Františka II. po nej sa do práce pustil štrbský evanjelický farár Jozef Fornet. Výťažok zlata mu sotva pokryl náklady na jeho ťažbu. V roku 1788 na Kriváň vystúpil nadporučík Karol Brixen, ktorý našiel bane opustené.
Národné výstupy na Kriváň.
Generácia štúrovcov, ktorá, v 19. storočí začala vystupovať proti národnému útlaku a presadzovala myšlienku slovanskej vzájomnosti. Dňa 24. septembra 1835 vystúpil na Kriváň so šiestimi druhmi mikulášsky knihár, nakladateľ, spisovateľ a osvetár, národný buditeľ Gašpar Fejérpataky-Belopotocký. O dva roky neskôr vyšiel v Kuzmányho Hronke opis jeho "Cesty na Kriváň Liptowský", ktorý predstavuje prvú literárnu zmienku o chýrnom končiari v slovenskej literárnej tvorbe. Jeho výstup možno považovať za vzor a priamu pohnútku neskorších národných vychádzok, výstupov, pútí na Kriváň – symbolickú horu slovanskej jednoty a sily Slovákov.
Prvá z nich sa uskutočnila 16. augusta 1841. Vtedy spolu s Fejérpataky-Belopotockým vystúpili na vrchol dejatelia a politici tých čias Ľudovít Štúr a Jozef Miloslav Hurban. Vtedy s nimi vystúpil aj grécky knieža Ján Aristarchos i niekoľko žien.
V Liptovskom Mikuláši sídlil miestny kňaz Michal Miloslav Hodža, ktorý nielen organizoval podujatia na vytvorenie spisovného jazyka a národné vystúpenie so Žiadosťami slovenského národa, ale sám sa podieľal na teoretickom zdôvodnení spisovnej slovenčiny a tiež na prípravách nadšených národných ciest na Kriváň. Na nich sa zúčastnil aj tretí zo slávnostného štúrovského súhvezdia Jozef Miloslav Hurban, ktorý 29. augusta 1844 vystúpil tiež s Jankom Kráľom, Jánom Franciscim a lekárom v Hybiach J. B. Guothom, rodákom z Liptova (Ľubela), na Kriváň a v revolučnom roku viedol do Liptova svojich povstaleckých hurbanistov. S Liptovom a Kriváňom bol teda úzko spojený celý uvedomovací a slovenčiaci pohyb štúrovcov.
Najbližšia oficiálna vychádzka, po konci Bachovho absolutistického režimu, sa uskutočnila v pamätnom roku martinského Memoranda slovenského národa, 3. septembra 1861, keď sa po rakúskych vojenských porážkach zmiernil politický systém a slovenskí patrioti obnovili politickú činnosť. Účastníkov viedol osnovateľ "Memoranda" Štefan Marko Daxner. Vtedy z vrcholu Kriváňa zhodili pozlátenú kópiu saskej kráľovskej koruny, ktorú na pamiatku výstupu saského kráľa Fridricha Augusta II. vztýčili na štíte uhorskí monarchisti.
Fridrich August II. vystúpil na Kriváň 4. augusta 1840. Viedol ho lesmajster Juraj Münster. Bol to on, kto vypracoval projekt pomníka, ktorý na jeho náklady odliali v Remetských Hámroch. Bola to štvorboká liatinová pyramída vysoká , ktorá stála na dvojmetrovom žulovom podstavci. K štyrom stenám obelisku boli pripevnené železné tabule. Na čelnej, s plastickým pozláteným erbom saského kráľovstva, bol gotický nápis: "„Gott segne Sachsen“" – Bože žehnaj Sasku. Tabuľa v latinsky napísanom texte hlásala: "„Vrch Kriváň, zo všetkých panovníkov prvý stál na tvojom štíte kráľ a otec Saska, Fridrich August II. Zvlášť smelý hrdina vystúpil na tvoj vrcholec a z neho pozeral na svojich verných Sasov. Sláva a večný chýr ti zato, a pre nebojácnych nech zostáva cieľom táto pyramída.“" Podobné oslavné texty boli aj v maďarčine. Vrchol pomníka zdobila maketa saskej kráľovskej koruny. Pomník stál 4600 florénov. Jeho kovové časti mali hmotnosť . Koruna . Na Kriváň pomník vyniesli občania Východnej, korunu niesol na vrchol horský vodca zo Štrby Húska. Pomník odhalili presne rok po návšteve monarchu. Vysvätil ho kanonik Käser, omšu slúžil dekan Andreánszky a slávnostný prejav v maďarskom jazyku mal Juraj Münster. Po prejavoch zaznelo 101 výstrelov z mažiara, ktorý stál na krivánskej Kope od roku 1806, keď Kriváň zamýšľal navštíviť uhorský palatín arciknieža Jozef. Pomník bol od začiatku tŕňom v oku slovenských vlastencov. Bola to ich "národná hora". Roku 1849 bola v Liptovskom Hrádku jednotka hurbanovských dobrovoľníkov, ktorá mala v úmysle monument odstrániť, ale pre iné neodkladné nasadenie to neurobila. Deštrukcia pomníka sa začala úderom blesku do štítu v roku 1856, ktorý čiastočne tabuľu uvoľnil. Na jeseň toho istého roku zhodili neznámi „panslávi“ z obelisku kráľovskú korunu. A potom ktosi prekryl maďarský text bielou farbou nápisom "„Sláva Slovanom, peklo zradcom“". Posledné zvyšky pomníka zlikvidovali účastníci národnej vychádzky 3. septembra 1861.
Krátkodobé politické oživenie v šesťdesiatych rokoch 19. storočia narušil nápor maďarského šovinizmu po rakúsko-uhorskom vyrovnaní. Kultúrno-politické dianie sa sústredilo okolo Živeny, ktorá prežila pohromu a organizovala „martinské slávnosti“, obnovené v roku 1879. Tie sa stali bezprostredným východiskom národných vychádzok. Možno predpokladať, že niektoré z nich smerovali na vrchol Kriváňa.
K prvej vlasteneckej vychádzke v 20. storočí dal podnet mikulášsky podnikateľ Kornel Stodola. Zúčastnil sa na nej okrem iných aj ružomberský obchodník Fedor Houdek, dvaja dolnozemskí Slováci Ján Grúnik a Ondrej Spevák. Bol tam aj Rehor Uram Podtatranský, ktorý svoj odkaz zanechal v básni:
"„Dokiaľ Kriváň stojí, žije i národ náš:"
"Nič mu nevykoná nepriateľ, satanáš!"
"A ty, Kriváňu náš, vypni už raz hlavu!"
"Videls’ pohanenie - viď aj našu slávu!“"
Celkom kusé informácie sa zachovali o ďalšej národnej vychádzke z 20. augusta 1910. Posledná a najväčšia predvojnová vychádzka sa uskutočnila 27. augusta 1912, kedy na vrchol vystúpilo 62 turistov z celého Slovenska na čele s Jurajom Janoškom starším. Od roku 1923 sa stal organizátorom obnovených národných vychádzok Klub československých turistov a od roku 1939 Klub slovenských turistov a lyžiarov. Najväčšie vychádzky boli v rokoch 1939, 1940 a 1943. V novembri 1944 vztýčili na vrchole Kriváňa zástavu príslušníci partizánskeho oddielu Vysoké Tatry.
Po vojne sa prvý obnovený výstup uskutočnil 18. septembra 1955 z iniciatívy Mestského národného výboru v Starom Smokovci. Výstupy do roku 1967 mali v priemere 420 účastníkov.
Skupinový výstup na Kriváň ako ho poznáme dnes nadobudol národný charakter v roku 1968, keď ho zdolalo 1500 ľudí. Odvtedy sa začala rozvíjať tradícia národných výstupov na Kriváň. Matica slovenská si Štúrov výstup z roku 1841 pripomenula o 155 rokov, keď v roku 1996 na vrchole osadila pamätnú tabuľu. 
Národné výstupy (zvyčajne v druhej polovici augusta) na Kriváň pokračujú. Organizujú ich Miestne odbory Matice Slovenskej, turistické organizácie, záujmové združenia, Zväz vojakov SR a mnohí iní.
Prví návštevníci na vrchole.
Na vrchol Kriváňa prví bezpochyby vystúpili neznámi haviari alebo pytliaci. Výstup spišskonovoveského evanjelického kazateľa, banského podnikateľa, prírodovedca a historika Andreasa Jonasa Czirbesza, uskutočnený 1773, treba považovať len za prvú písomne doloženú túru. Vtedy, bolo to 4. augusta 1773, prišiel skontrolovať prácu baníkov, a potom sa rozhodol so spoločníkmi vystúpiť na vrchol.Správu o výstupe uverejnil v knižke: "Kurzgefasste Beschreibung des karpatischen Gebirges" (1772 – 1773).
Kriváň navštívili známi priekopníci-bádatelia Tatier, napr. anglický cestovateľ Robert Townson (1793), francúzsky prírodovedec Belsazar Hacquet (1794), poľský geológ Stanisław Staszic (1805) alebo švédsky botanik Göran Wahlenberg (1813). Prvý zimný výstup uskutočnil roku 1884 Theodor Wundt a vodca Jakub Horvay.
Prvou známou obeťou Kriváňa bol v roku 1898 krajčír "Ján Blaškievič" zo Spišskej Soboty, ktorý na horu neoprávnene vodil turistov. 
Kriváň v kultúre.
Kriváň neunikol pozorností literátom. V tatranskej literatúre ho vo svojich priekopníckych dielach spomína Dávid Fröhlich. V jeho "Medulla Geographiae practicae" (1639) je Kriváň charakterizovaný ako "cauda bubula" – zakrivený roh a jeho ľudové meno je tu uvedené v nemeckej transkripcii "Kriwan". Keby sme robili štatistiku, ktorý slovenský štít je v literatúre najviac ospevovaný, určite by zvíťazil Kriváň. Najviac sa o to pričinili štúrovci, ktorý ho pokladali za symbol slovanskej vzájomnosti. Aj sám Ľudovít Štúr v básňach ho spomína. V básni "Kriváň" vyjadruje pocity, že tak ako tento vrchol sa dvíha do výšky, aj ľudia pod ním žijúci povznášajú svoje myšlienky k oblakom, ale hneď sa musia vrátiť k zemi, lebo si uvedomujú ťažké položenie národa a jeho žiaľ. Tak ako sú však silné a mohutné Tatry, takí sú aj ľudia pod nimi. Kriváň chápe ako symbol Slovanov. Sám seba s ním stotožňuje, musí byť pevný, vysoko v oblakoch a predsa pripútaný k zemi. Aj tak však dokáže preraziť všetky mraky nad slovenským národom. Pre Štúra bol Kriváň najkrajším vrchom Tatier a bol pre neho symbol veľkosti tohto horstva.
Samo Chalupka (18121883) je ďalším bardom, ktorý spomína Kriváň. V básni "Bolo i bude", kde sa črtá popri melanchólii, aj myšlienka krajšej a lepšej budúcnosti Slovákov. V tejto básni dominuje symbolika mohutného Kriváňa, ktorá bola v štúrovskej romantickej poézii mimoriadne výrazná: 
"„Boli sme my, boli / medzi národmi, / ako ten náš Kriváň / nad tými Tatrami... / Stojí ešte, stojí / Kriváň nad Tatrami: / bude Slovák, čím bol! / medzi národami“"
Daniel Bachát vo svojom diele "Výlet na Kriváň roku 1861" takto opísal stretnutie národovcov na jeho vrchole: 
"Ako hore tým zrutným Kriváňom, taká púť je tá, toho národa nášho slovenského. Bez odpočinku obtížne len vždy hore a hore sa on chápať má, a nikde niet pohodlia! Putuje medzi susednými národami, ale tie sú chladné, bezcitné k nemu, jako tie žule a balvany kriváňské. Končiare tatranské sú síce s Kriváňom v tuhom spojení, ale predca stoja osobitne. Tak i jeho súkmeňovci dívajú sa na púť jeho, dívajú, pot jeho horký vídajú, ale pomocnej ruky mu nedávajú; odtrhnutí súc od srdca jeho, a žijúc s ním len v myšlienke. Ale nič to! Čo nebolo, to byť môže. Len sa hore v meno božie! I my sme pri pohľadu od spodu na tie balvany nemysleli, všetci hore sa dostať; a hľa! už stojíme pod samučičkým končiarom na bláchách; ale ač aj v blízkosti cieľa, teda predca na tom najnebezpečnejšom mieste".
"Tak to býva, jako slavný náš dr. Hurban hovorí: že „čím sa človek viacej zbližuje k cieľu, tým viacej sa prekážky množia.“ A preto nezúfaj rod môj! Hrmí síce zo všetkých strán na teba, ako na ten náš Kriváň, ale ťa ako ten nikdy – neohluší. Zatriasajú tebou, jako tými Kriváňa žulami nehody všelijaké, ale ťa z koreňa nevyvráťa. Ty vždy trváš a sa zmáhaš, neohrožene si národniu pieseň spievajúc:"
"„Hej Slováci! ešte naša
Slovenská reč žije!
My stojíme stále, pevne,
Jako múry hradné!“"
"Bolo to nadšenie, keď si 26 šuhajcov a šesť Sloveniek r. 1861 dňa 3 sept. zastalo na velebnom Kriváňa temeni. – Nebo jasné ako oko – teplo, ticho tam hore – čas to vybraný!"
Zaujímavosti.
Na Kriváni nie je núdza o záchranné akcie Horskej záchrannej služby i Vrtuľníkovej záchrannej zdravotnej služby. Piloti vrtuľníkov nemajú veľmi radi záchranné akcie v tejto oblasti. Posádky sa môžu dostať do kritických situácií, ktoré sú veľmi ťažko riešiteľné. Počas jedného leteckého výcviku, bolo to 17. augusta 1983, málo chýbalo, aby sa stala nehoda. Záchranári v masíve Kriváňa nacvičovali čo najrýchlejšie opustenie vrtuľníka v exponovanom teréne. Kriváň je pre pilotov nebezpečný štít. Každú sekundu musia byť v strehu, lebo na západnej strane Tatier, kde stojí tento ospevovaný štít, vejú zradné vetry zo všetkých strán, na helikoptéry tu číha termika i vzdušné diery.
Teda, v ten pekný jasný deň posádka vrtuľníka Mil Mi-8 pri vypúšťaní záchranára Martina Mladoňa s pomocou palubného navijaka na vrchol Kriváňa sa stroj znenazdajky, bez varovania, prepadol do doliny. Martin už bol na svojom stanovišti, stál na zemi, ešte sa nestihol odopnúť od lanka, keď prudký nečakaný pád vrtuľníka ho vytrhol aj s lankom do priepasti. Pilot zareagoval, odklonil stroj, natočil ho a pomaly ustálil. Len domyslieť si všetci mohli aké kruté chvíle pod vrtuľníkom prežíval Martin. Na tenkom lanku letel raz na jednu a potom na druhú stranu, ako na obrovskej hojdačke. Bol to okamih, na ktorý nikdy nezabudne. Ani potom, keď piloti lietali na nových moderných strojoch nevyhli sa nebezpečným nástrahám, ktoré pre nich pripravoval Kriváň. Prepadávali sa vo vzdušných dierach, prekonávali nebezpečné prúdenie vzduchu s nebývalým rešpektom lietajú okolo jeho stien aj teraz.
Prírodné pomery.
Geológia.
Masív Kriváňa budujú hlbinné vyvreté horniny – žuly. Presnejšie sú to biotitické granodiority až tonality s prechodmi do muskoviticko-biotitických granodioritov označované ako tzv. vysokotatranský typ granitoidov. Na základe datovania monazitu sa ich vek sa pohybuje okolo 327 ±28 miliónov rokov (obdobie karbón). Vznikli teda na sklonku hercýnskeho vrásnenia. Horniny boli po prvýkrát obnažené na povrchu až na začiatku druhohôr, avšak na výzdvih do dnešnej nadmorskej výšky čakali až do obdobia mladších treťohôr. Pred asi 10 – 12 miliónmi rokov sa začala celá oblasť zdvíhať a začali vznikať Tatry v dnešnej podobe. Vysokohorský reliéf, hlavne horské ľadovce napokon vymodeloval členitý reliéf v priebehu štvrtohorných zaľadnení.
Turistika.
Z Troch studničiek
Najčastejším východiskom výstupov na Kriváň je lokalita Tri studničky – autobusová zastávka a parkovisko (). Na rázcestí blízko starej horárne TANAPu sa vyberieme po zelenej značke stúpa dlhými serpentínami do prevažne zalesneného svahu vrchu Grúnik (). Vo výstupe pokračujeme cez kosodrevinu, potom šikmým traverzom po južnom úbočí "Vyšnej Priehyby" (). Pod "Priehybou" sa chodník mierne stáča doľava, do širokého "Krivánskeho žľabu" pokrytého blokmi a sutinou. V jeho hornej časti sa zelená turistická trasa napája na modrú značku vedúcu od Jamského plesa na vrchol Kriváňa. Žľab opustíme strmým stúpaním po pohyblivých skalách. V Daxnerovom sedle sa prvýkrát pozrieme za rameno Malého Kriváňa (), do hlbokého záveru Važeckej doliny s nádherným Krivánskym Zeleným plesom. V záverečnom úseku výstupu pôjdeme najprv po skalnatom hrebeni, vyššie vystúpime do strmého juhozápadného úbočia vrcholovej pyramídy.
Zo Štrbského Plesa
Od železničnej stanice na Štrbskom Plese () sa vydáme na trasu označenú červenou značkou po Tatranskej magistrále k Jamskému plesu () a na rázcestí odbočíme vpravo na chodník vedúci po modrej značke, ktorý nás vyvedie na rázcestie pod Kriváňom (), kde sa na modrú trasu zľava napája zelená vychádzajúca od horárne Tri studničky. Záverečný úsek vedie popod vrchol Malého Kriváňa () do Daxnerovho sedla a ďalej na vrchol Kriváňa.
Výhľady.
Turisticky atraktívny skalnatý vrchol umožňuje kruhový rozhľad. Viditeľné sú mnohé vrcholy a okolité doliny Vysokých a Západných Tatier, no tiež Volovské vrchy, Spišsko-gemerský kras, Kozie chrbty, Nízke Tatry, Veľká a Malá Fatra a Oravské Beskydy.

</doc>
<doc id="6632" url="https://sk.wikipedia.org/wiki?curid=6632" title="Široká veža">
Široká veža

Široká veža (; , , ) je vrch vo Vysokých Tatrách na Slovensku. Leží v hlavnom hrebeni Vysokých Tatier nad Starým Smokovcom, približne severne od Popradu. Východným smerom stojí Téryho chata. 
Názov.
Juraj Buchholtz ml. ju v roku 1717, v legende k jeho tatranskej panoráme, spomína ako Pessulanus der riegelberg, čo v latinskej a nemeckej podobe znamená zázvorový vrch. Spišskí nemeckí horskí vodcovia nazývali Širokú vežu Roter Flossturn, Roter Flussturm. Floss-Fluss znamená roklinu, žľab, konkrétne markantnú severozápadnú roklinu Širokej veže, čiže význam názvu je veža červeného žľabu. Doslovný preklad prevzala maďarská nomenklatúra – Vöröspataky torony, čo znamená vežu červeného potoka. Červené škvrny na Širokej veži dali neskôr podnet k zjednodušeniu skoršieho pomenovania a zo štítu sa stala Červená veža, Roter Turm, Vöröstorony. Dnešné meno Širokej veže, odvodené od jej podoby, pochádza z prvej polovice 19. storočia. Odlišný poľský názov Mały Lodowy Szczyt stavia Širokú vežu na úroveň bočného vrcholu Ľadového štítu. 
Poloha.
Nachádza sa vo východnej polovici Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a zasahuje na katastrálne územie mesta Vysoké Tatry a obce Tatranská Javorina. Najbližšími sídlami sú južne situovaný Starý Smokovec a Tatranská Polianka, juhovýchodne sa nachádza Tatranská Lomnica, severne Tatranská Javorina a severovýchodne Ždiar. Štít sa nachádza v Tatranskom národnom parku a jeho vrcholom prechádza hranica národnej prírodnej rezervácie Javorová dolina a NPR Studené doliny.
Opis.
Široká veža je rozložitý, kupolovitý štít v hlavnom hrebeni Vysokých Tatier, medzi Ľadovým () a Javorovým štítom (), presnejšie medzi Bielou lávkou (Ostrým štítom) a Sedielkom. Juhovýchodným smerom z neho vybieha rázsocha mohutného Prostredného hrebeňa, ktorý oddeľuje Malú a Veľkú Studenú dolinu. Medzi Širokou vežou a Priečnou vežou je Priečne sedlo. Severné steny Širokej veže spadajú do Javorovej doliny, presnejšie do Zadnej Javorovej doliny, južná stena do Veľkej Studenej doliny.
Severne sa nachádzajú Svišťovky (), Malá () a Veľká Ľadová veža (), Malý Ľadový štít (), Ľadový štít (), Snehový štít () a Kolový štít (), východne Baranie rohy (), Kežmarský štít (), Pyšný štít (), Lomnický štít () a Veľká Lomnická veža (), južne Malý Kostol (), Prostredný hrot (), Slavkovský štít () a Slavkovská kopa () a západne Bradavica (), Svišťový štít (), Javorový štít (), Žabí vrch () a Široká (). 
Severozápadne sa nachádza Zadná Javorová dolina, ktorou voda z hrebeňa odteká Javorinkou do Dunajca, východne leží Malá Studená dolina, ktorou vodu odvádza Malý Studený potok do rieky Poprad. Južne sa nachádza Veľká Studená dolina, ktorou odteká voda Veľkým Studeným potokom. V tejto doline stojí Zbojnícka chata, v Kotline Piatich spišských plies v Malej Studenej doline zasa Téryho chata. 
Výhľady.
Turisticky voľne neprístupný skalnatý vrchol umožňuje kruhový rozhľad. Vďaka nadmorskej výške ponúka výhľad na mnohé vrcholy Vysokých Tatier a okolité doliny, pri vhodných podmienkach aj mnohé pohoria a vrchy stredného a východného Slovenska a južného Poľska.
Turistika.
Široká veža je dostupná len s horským vodcom. Prví na jej vrchole stáli Jozef Déry a horský vodca Ján Hunsdorfer 22. júla 1896. Horolezcov najviac láka južná stena, spadajúca do Veľkej Studenej doliny. Južnou stenou prví na vrchol vystúpili v roku 1912 Poliaci Władysław Kulczyński ml. a Mieczysław Świerz s priateľmi. Významné cesty vytýčili v roku 1932 Stanisław Motyka a Ján Sawicki. V zime prví na vrchole boli Lajos Rokfalusy, Tibold Kregczy a Zoltán Votisky 15. mája 1911.
Prístup.
Štít sa nachádza na území národných prírodných rezervácií a Tatranského národného parku, preto vrchol nie je voľne prístupný. Blízkym Sedielkom prechádza zeleno značená turistická trasa z Tatranskej Javoriny cez Javorovú dolinu k Téryho a Zamkovského chate. Južným úbočím vedie žlto značená trasa od Zbojníckej chaty cez Priečne sedlo na rázc. Pod Sedielkom. 

</doc>
<doc id="6633" url="https://sk.wikipedia.org/wiki?curid=6633" title="Slavkovský štít">
Slavkovský štít

Slavkovský štít (; , , ) je rozložitý vrch v Tatrách na Slovensku. Vypína sa nad Starým Smokovcom, približne severozápadne od Popradu. 
Názov.
Už v roku 1717 ho v latinskej podobe Szalokiensis mons. spomína Juraj Buchholtz st. Pri opise jeho výstupu na vrchol v roku 1664 (pozri text o výstupoch) používa názov Schlackendorffer rundte Spitze (okrúhly Slavkovský štít). Názov od začiatku 19. storočia vychádza z materskej obce Veľký Slavkov. Chotár tejto obce siahal hlboko do Vysokých Tatier a tretina výmery jej území bola práve v horách.
Poloha.
Nachádza sa na juhovýchode strednej časti Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a na katastrálnom území mesta Vysoké Tatry. Najbližšími sídlami sú juhovýchodne situovaný Nový a Starý Smokovec a Tatranské Zruby, južne leží Tatranská Polianka a Nová Polianka, juhozápadne Vyšné Hágy a Štrbské Pleso a východne Tatranská Lomnica a Tatranská Lesná. Vrch sa nachádza v Tatranskom národnom parku a na hrebeni sa stretávajú hranice národných prírodných rezervácií Slavkovská dolina a Studené doliny.
Opis.
Slavkovský štít sa nachádza na konci mohutnej rázsochy, vybiehajúcej juhovýchodným smerom z Východnej Vysokej () v hlavnom hrebeni Vysokých Tatier. Štít je budovaný z granodioritu. Jeho hrebeň oddeľuje Veľkú Studenú dolinu a Slavkovskú dolinku, ktorá je vetvou mohutnej Velickej doliny. Voda zo severných svahov hrebeňa odteká Studeným potokom do rieky Poprad, z juhozápadných odteká prítokmi Slavkovského potoka. 
V roku 1813 sa z vrcholovej kopy zrútili mohutné skalné bloky a mura, ktorá stiekla do Veľkej Studenej doliny, kde sú jej pozostatky dodnes. Podľa niektorých predpokladov mohol byť Slavkovský štít dovtedy najvyšším vrcholom Vysokých Tatier.
Západným smerom sa nachádza Kotlový štít (), Gerlachovský štít (), Veľká Granátová veža (), Bradavica (), Východná Slavkovská veža (), Slavkovská kopa (), Východná Vysoká () a Svišťový štít (), severným Malý Javorový štít (), Javorový štít (), Široká veža (), Prostredný hrot (), Lomnický štít () a Malý Kostol (), východným Veľká Lomnická veža (), Zadný Oštep () a Slavkovský nos () a južným Senná kopa () a Veľký Krížny kopec (). Na vrchol vedie značená turistická trasa.
Výhľady.
Turisticky sezónne voľne prístupný skalnatý vrchol umožňuje kruhový rozhľad. Pri vhodných podmienkach sú viditeľné okolité doliny a vrcholy Vysokých Tatier, no tiež Podtatranská kotlina, veľká časť Nízkych Tatier, Kozie chrbty, Spišsko-gemerský kras, Volovské, Slanské a Levočské vrchy.
Prístup.
Vrch sa nachádza na území národných prírodných rezervácií a Tatranského národného parku, no vďaka značenému chodníku a znamenitému výhľadu je hojne navštevovaný. Slavkovský štít je so svojou výškou jedným z najvyšších zdolateľných vrchov bez použitia horského vodcu alebo horolezeckej techniky. Na vrch sa dá vystúpiť po modrej turistickej značke zo Starého Smokovca alebo z Hrebienka. Výstup trvá 5:15 hod., zostup 3:50 hod. Výstup je stredne náročný, zdĺhavý. 
Výstupy.
Prvý zaznamenaný výstup na vrchol Slavkovského štítu uskutočnil 25. júla 1664 Juraj Buchholtz starší (1645 - 1724) a jeho priatelia. Zmienil sa o ňom v roku 1719 v diele: "Das weit und breit erschollene Ziepser Schnéé- Gebürg", ktoré tlačou vyšlo až v roku 1899 v Levoči. Výstup so zostupom im trval tri dni, čo je neklamným dôkazom toho, že pohyb vo vysokohorskom teréne, kde bola len takmer nepriechodná kosodrevina, bol veľmi namáhavý a nebezpečný. Odvážlivcov ohrozoval nielen neschodný terén, ale aj dravá zver a nevyspytateľné počasie. Na vrchol stúpali východným hrebeňom, pričom ich niekoľkokrát zakryla nepreniknuteľná perina oblakov. Z jedenásťčlennej Buchholtzovej spoločnosti, na vrchol vystúpili iba štyria - Buchholtz st., vodca pytliak neznámeho mena, kantor zo Spišskej Soboty Martin Jani a študent Matin Weiser (Veisser). Na štíte boli asi o jedenástej hodine predpoludním a zdržali sa tam dve hodiny. Na vrchole vystrelili niekoľko rán z pušky a počúvali ozvenu. Potom ich prekvapila búrka s krupobitím, po nej však už v peknom počasí zostúpili. 
Prvý zimný výstup uskutočnil 15. januára 1873 hotelier z Veľkej a správca Starého Smokovca Eduard Blasy. Na vrchol vystúpil s učiteľom Jánom Gellhoffom.Prvá smrteľná nehoda počas túry bola zaznamenaná v auguste 1921, kedy nemenovaný český turista spadol zo skaly.

</doc>
<doc id="6634" url="https://sk.wikipedia.org/wiki?curid=6634" title="Čierny štít">
Čierny štít

Čierny štít (; , )) je vrch vo Vysokých Tatrách na Slovensku. Leží nad osadou Tatranská Lomnica, približne severne od Popradu. Východným smerom stojí Chata pri Zelenom plese.
Názov.
Jeho pomenovanie vyplýva z tmavého zafarbenia skaly. Nemecké a maďarské pomenovanie štítu je iné. Vychádza z informácie o "Jánovi Andrejovi Papirusovi", stolárskom pomocníkovi sliezskeho pôvodu z podtatranských Matejoviec (miestna časť Popradu), ktorý na sklonku leta 1771 zahynul na Čiernom štíte pri kutaní zlata. Hovorí sa, že náhodou sa mu dostal do rúk zlatokopáčsky zemský kľúč a pomútil mu hlavu. Stále ho čítal a 22 rokov hľadal poklady v okolí Zeleného plesa. Jeho osud dodnes pripomína názov Papirusova štrbina, ktorá je medzi Čiernym štítom a "Čiernymi vežami".
Poloha.
Nachádza sa vo východnej polovici Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a zasahuje na katastrálne územie mesta Vysoké Tatry a obce Tatranská Javorina. Najbližšími sídlami sú juhovýchodne situovaná Tatranská Lomnica, južne sa nachádza Starý Smokovec, severozápadne Tatranská Javorina a severovýchodne Ždiar. Štít sa nachádza v Tatranskom národnom parku a jeho vrcholom vedie hranica národnej prírodnej rezervácie Javorová dolina a Dolina Bielej vody kežmarskej.
Opis.
Impozantná skalná pyramída leží v hlavnom hrebeni Vysokých Tatier, medzi Ľadovým štítom () a Jahňacím štítom (). Severným smerom sa nachádza Kopa brán (), Svinka (), Kolový štít (), Jahňací štít () a Kozí štít (), východným Jastrabia veža (), Veľká Svišťovka (), Malý Kežmarský štít (), Kežmarský štít () a Lomnický štít (), južným Pyšný štít (), Prostredný hrot (), Baranie rohy () a Široká veža () a západným Ľadový štít (), Snehový štít (), Široká () a Svišťovky (). 
Čierny štít sa týči nad východne ležiacou Veľkou a Malou Zmrzlou dolinou, ktorými voda odteká Zeleným potokom do Kežmarskej Bielej vody v povodí rieky Poprad. Západne sa nachádza Čierna dolina, ktorou vodu odvádza Čierny potok do Javorinky v povodí Dunajca. Pre horolezcov je zaujímavá južná stena a prvý horolezecký výstup je známy z r. 1898. Na vrchol nevedie značený turistický chodník. 
Výhľady.
Turisticky voľne neprístupný skalnatý vrchol umožňuje kruhový rozhľad. Viditeľné sú okolité vrcholy Vysokých Tatier a hrebeň Belianskych Tatier, pri vhodných podmienkach aj Slanské vrchy, Levočské vrchy, Oravské Beskydy a mnohé vrchy južného Poľska.
Turistika a horolezectvo.
Na vrchol nevedie žiadna turistická cesta a pre turistov je prístupný len s horským vodcom. Pre horolezcov na vrchol vedú viaceré cesty s rôznymi stupňami obťažnosti. Väčšina vedie v JV a J stene štítu. Prvý doložený výstup uskutočnil 24. júla 1898 Karol Englisch s matkou Antoniou a horským vodcom Jánom Hunsdorferom. Zimný prvovýstup uskutočnil 28. decembra 1911 Tibold Kregczy a Lajos Rokfalusy.
Prístup.
Štít sa nachádza na území národných prírodných rezervácií a Tatranského národného parku, preto vrchol nie je voľne prístupný. Na východnom úpätí stojí Chata pri Zelenom plese, prístupná:

</doc>
<doc id="6635" url="https://sk.wikipedia.org/wiki?curid=6635" title="Kvetnicová veža">
Kvetnicová veža

Kvetnicová veža () je vrch nad Gerlachovským kotlom v Tatrách na Slovensku. Vypína sa nad Velickým plesom, severne od Novej Polianky, približne severozápadne od Popradu. 
Poloha.
Nachádza sa na juhovýchode strednej časti Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a na katastrálnom území mesta Vysoké Tatry. Najbližšími sídlami sú južne situované Vyšné Hágy, Nová Polianka a Tatranská Polianka, juhovýchodne ležia Tatranské Zruby a Starý Smokovec a juhozápadne Štrbské Pleso. Vrch sa nachádza v Tatranskom národnom parku a národnej prírodnej rezervácii Velická dolina.
Opis.
Kvetnicová veža leží na juhovýchodnom konci Gerlachovskej rázsochy, vo východnej vetve, vybiehajúcej z Kotlového štítu. Nachádza sa tak asi 700 m juhovýchodne od Gerlachovského štítu, v rázsoche tvoriacej východné rameno Gerlachovského kotla, priamo nad Velickou dolinou. Ňou odteká voda zo severovýchodných a východných častí masívu, ktorú cez Velické pleso odvádza Velický potok do rieky Poprad. Rovnakým smerom prúdi i voda z juhozápadných svahov, odtekajúca potokom Hromadná voda. Severne leží Dlhé pleso, na juhovýchodnom úpätí pri Velickom plese stojí horský hotel Sliezsky dom. 
Západne sa nachádza Kotol (), Končistá (), Kotlový štít (), Popradský Ľadový štít () a Batizovský štít (), severne Gerlachovský štít (), Lavínový štít (), Litvorový štít (), Velický štít (), Východná Vysoká () a Bradavica (), východne Velické Granáty (), Slavkovská kopa (), Slavkovský štít () a Senná kopa () a južne Veľký Krížny kopec () a Suchý vrch (). Na vrchol nevedie značená turistická trasa.
Výhľady.
Turisticky voľne neprístupný skalnatý vrchol umožňuje kruhový rozhľad. Pri vhodných podmienkach sú viditeľné okolité doliny a vrcholy Vysokých Tatier, no tiež Podtatranská kotlina, Nízke Tatry, Poľana, Kozie chrbty, Spišsko-gemerský kras, Volovské vrchy, Branisko a Bachureň.
Prístup.
Vrch sa nachádza na území národnej prírodnej rezervácie a Tatranského národného parku, preto prístup naň je možný len s horským vodcom. Pri Sliezskom dome je významná križovatka turistických trás, kde sa križuje červeno značená Tatranská magistrála a zeleno značený chodník z Tatranskej Polianky do sedla Poľský hrebeň.

</doc>
<doc id="6636" url="https://sk.wikipedia.org/wiki?curid=6636" title="Hrubý vrch (Vysoké Tatry)">
Hrubý vrch (Vysoké Tatry)

Hrubý vrch (; , , dávnejšie "Trumetalspitze", ) je vrch Vysokých Tatier. Leží v krivánskej rázsoche nad Štrbským Plesom, približne severozápadne od Popradu. 
Názov.
Nesprávne sa používa Hrubý štít, ktorý patrí inému tatranskému vrcholu. V slovenskej literatúre a kartografii bol rozšírený názov "Triumental". Vznikol pravdepodobne ako skomolenina, ktorej prvá časť mohla vystihovať charakter uzlového bodu troch horských hrebeňov a druhá (metálkov) nasvedčovať baníckej minulosti štítu. Tento názov sa bežne zaužíval v nemeckom a maďarskom názvosloví.
Poloha.
Nachádza sa v strednej časti Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a zasahuje na katastrálne územie mesta Vysoké Tatry a obce Štrba. Najbližším sídlom je južným smerom situované Štrbské Pleso, rovnakým smerom sa nachádza aj Važec, Štrba a Tatranská Štrba, juhovýchodne ležia Vyšné Hágy a Nová Polianka, severovýchodne Tatranská Javorina, severozápadne poľské mesto Zakopané a juhozápadne Podbanské. Vrch sa nachádza v Tatranskom národnom parku a hrebeňom vedie hranica národných prírodných rezervácií Kôprová dolina a Mlynická dolina.
Opis.
Hrubý vrch, niekedy aj skrátene ako Hrubý, je najvyšší štít v južnom uzávere Hlinskej doliny a jeden z najvýraznejších vrcholov v rázsoche Kriváňa nad Hlinskou dolinou, Nefcerkou a Mlynickou dolinou. Od Mlynickej veže ho oddeľuje Hrubá priehyba, od Zadnej Terianskej veže Zadná terianska štrbina a od Furkotského sedla Furkotská priehyba. Hrebeň Hrubého vrchu vybiehajúci na západ má vyše a končí sa na Hrubej kope nad Kôprovou dolinou.
Západne je v Nefcerskej doline Vyšné a Nižné Terianske pleso, ktorými vodu zo západných svahov odvádza Nefcerský potok do Belej v povodí Váhu. Rovnakým smerom tečie voda aj zo severných svahov, ktoré padajú do Hlinskej doliny, odvodňovanej Hlinským potokom. Východne je v Mlynickej doline Okrúhle a Capie pleso, ktorými z východne sa zvažujúcich svahov odteká voda Mlynicou do rieky Poprad. 
Severným smerom sa nachádza Kôprovský štít (), Čubrina (), Hrubý štít (), Kotolnica () a Tichý vrch (), západným Hrubá kopa (), Nefcerské veže (), Krížna () a Kriváň (), južným Krátka (), Ostrá (), Sedielková kopa (), sedlom oddelený Furkotský štít (), Veľké Solisko (), Štrbské Solisko (), Predné Solisko (), Patria () a Malá Bašta () a východným Satan (), Vysoká (), Rysy (), Hlinská veža (), Štrbský štít () a Hincova veža (). Na vrchol nevedie značený turistický chodník.
Výhľady.
Turisticky neprístupný skalnatý vrchol umožňuje kruhový rozhľad. Viditeľné sú mnohé vrcholy a okolité doliny Vysokých Tatier, no tiež Západné Tatry, časť Malej a Veľkej Fatry, Nízkych Tatier, Volovských vrchov a Oravských Beskýd.
Prístup.
Hrubý vrch sa nachádza na území národných prírodných rezervácií a Tatranského národného parku a nevedie naň značený turistický chodník. Legálne je prístupný len s horským vodcom.

</doc>
<doc id="6637" url="https://sk.wikipedia.org/wiki?curid=6637" title="Kolový štít">
Kolový štít

Kolový štít () je vrch vo Vysokých Tatrách na Slovensku. Leží nad osadou Tatranské Matliare, približne severozápadne od Kežmarku. Východným smerom stojí v Doline Zeleného plesa Chata pri Zelenom plese.
Poloha.
Nachádza sa vo východnej polovici Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a zasahuje na katastrálne územie mesta Vysoké Tatry a obce Tatranská Javorina. Najbližšími sídlami sú severozápadne situovaná Tatranská Javorina, severovýchodne sa nachádza Ždiar, východne Tatranská Kotlina, Lendak a Kežmarské Žľaby, juhovýchodne Tatranské Matliare a Tatranská Lomnica a južne Starý Smokovec. Štít sa nachádza v Tatranskom národnom parku a jeho vrcholom vedie hranica národnej prírodnej rezervácie Javorová dolina a Dolina Bielej vody kežmarskej.
Opis.
Kolový štít leží v hlavnom hrebeni Vysokých Tatier, medzi Ľadovým štítom () a Jahňacím štítom (). Severozápadne susedí v rázsoche situovaná Svinka () a Kopa brán (), severne susedia Jahnence (), Havran (), Ždiarska vidla () a Jahňací štít (), východne Kozí štít (), Veľká Svišťovka () a Kežmarský štít (), južne Lomnický štít (), Pyšný štít (), Baranie rohy () a Ľadový štít () a západne Veľká Ľadová veža (), Široká () a Svišťovky (). Západným smerom sa nachádza Čierna Javorová dolina, ktorou Čiernym potokom cez Čierne Javorové pleso odteká voda z juhozápadných svahov do Javorinky v povodí Dunajca, rovnakým smerom tečie aj voda zo severozápadnej časti Kolovou dolinou, kde Kolovým plesom preteká Kolový potok. Východne sa svahy zvažujú do Malej Zmrzlej doliny, ktorú odvodňuje cez Zelené pleso pretekajúci Zelený potok do Kežmarskej Bielej vody v povodí rieky Poprad. Na vrchol nevedie značený turistický chodník.
Výhľady.
Turisticky voľne neprístupný skalnatý vrchol umožňuje kruhový rozhľad. Viditeľné sú okolité vrcholy Vysokých Tatier a hrebeň Belianskych Tatier, pri vhodných podmienkach aj časť Popradskej kotliny, Slanské vrchy, Branisko, Levočské vrchy, Oravské Beskydy a mnohé vrchy južného Poľska.
Prístup.
Kolový štít sa nachádza na území národných prírodných rezervácií a Tatranského národného parku, preto vrchol nie je voľne prístupný. Na východnom úpätí však stojí Chata pri Zelenom plese, kde vedie viacero značených trás:

</doc>
<doc id="6638" url="https://sk.wikipedia.org/wiki?curid=6638" title="Javorový štít">
Javorový štít

Javorový štít (, , ; ) je mohutný vrch vo Vysokých Tatrách na Slovensku. Leží nad Tatranskou Lesnou, približne severne od Popradu. Má dva vrcholy, z ktorých hlavný je východný.
Názov.
Štítu dala názov susedná Javorová dolina. V jej lesoch rástol javor, ktorý bol najmä v 18. storočí vyhľadávaný stolármi na výrobu nábytku, ľudovými umelcami, no i obyvateľmi, ktorí z neho vyrábali cukor.
Poloha.
Nachádza sa vo východnej polovici Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a zasahuje na katastrálne územie mesta Vysoké Tatry a obce Tatranská Javorina. Najbližšími sídlami sú severne situovaná Tatranská Javorina, juhovýchodne sa nachádza Tatranská Lomnica, Tatranská Lesná a Starý Smokovec a južným smerom Tatranská Polianka a Vyšné Hágy. Štít sa nachádza v Tatranskom národnom parku a jeho vrcholom vedie hranica národnej prírodnej rezervácie Javorová dolina a Studené doliny.
Opis.
Javorový štít leží v hlavnom hrebeni Vysokých Tatier, medzi Širokou vežou () a Svišťovým štítom (). Vystupuje medzi Javorovou škárou (Malým Javorovým štítom, s ktorým má spoločnú základňu) a Javorovým sedlom (Malým Ostrým štítom). Masív Javorového štítu tvorí od západu Malý Javorový štít (), Javorová škára, Prostredný Javorový štít, Javorová štrbina a Veľký Javorový štít, z ktorého do Veľkej Studenej doliny vybieha sivý hrebeň s výraznou Prednou a Zadnou vežou.
Severným smerom sa nachádza Žabí vrch (), Široká (), Svišťovky () a Snehový štít (), východným leží Ľadový štít (), Baranie rohy (), Lomnický štít (), Široká veža () a Prostredný hrot (), južným Slavkovský štít () a Bradavica () a západným Gerlachovský štít (), Východná Vysoká (), Svišťový štít (), Rysy (), Malý Javorový štít () a Mlynár (). Severné svahy padajú do Zadnej Javorovej doliny, ktorou odteká voda potokom Javorinka cez Žabie Javorové pleso do Dunajca. Južným smerom leží Veľká Studená dolina, z ktorej voda putuje Studeným potokom do rieky Poprad. Na vrchol nevedie značený turistický chodník.
Výhľady.
Turisticky voľne neprístupný skalnatý vrchol umožňuje kruhový rozhľad. Viditeľné sú okolité vrcholy Vysokých Tatier a hrebeň Belianskych Tatier, pri vhodných podmienkach aj Oravské Beskydy, Čierna hora, Volovské vrchy a okolie Kráľovej hole.
Prístup.
Javorový štít je pre turistov prístupný len v sprievode horského vodcu. Nachádza sa na území národných prírodných rezervácií a Tatranského národného parku, preto pohyb turistov je možný len značenými chodníkmi, ktoré vedú susednými dolinami.
Výstupy.
Prvý známy výstup bol zaznamenaný 13. augusta 1897. Karol Englisch a jeho matka Antónia na vrchol vystúpili spolu s horským vodcom Jánom Hunsdorferom. Lezci vystupovali žľabom v pravej polovici východnej steny štítu z Veľkej Studenej doliny. Na nižšom Prostrednom Javorovom štíte stáli prví horolezci Július Gretzmacher, Alfred Grosz a Zoltán Votisky 17. augusta 1905. Prvý zimný výstup urobili Julius Andreas Hefty a Gyula Komarnicki 9. decembra 1911. Prvý výstup z Javorovej doliny urobili Gyula Komarnicki a Alfred Matin 30. augusta 1908. Už sa nedá zopakovať, lebo v roku 1938, po zrútení masy skál zo severnej steny, sa stratila aj táto cesta.

</doc>
<doc id="6639" url="https://sk.wikipedia.org/wiki?curid=6639" title="Huncovský štít">
Huncovský štít

Huncovský štít (; , , ) je vrch v Tatrách na Slovensku. Vypína sa nad Skalnatým plesom nad Tatranskou Lomnicou, približne severne od Popradu. 
Názov.
Vyplýva s historických vlastníckych nárokov podtatranskej obce Huncovce na toto územie. Prvá zmienka o Huncovciach pochádza z roku 1257, sú v nej spomínané ako villa Supch. V listine z roku 1471 sa spomína prvý dnešnému názvu podobný názov Honczdorf. Je to zrejmé ponemčenie latinského názvu villa Canis „psia ves“, ktorý sa uvádza v listinách z roku 1268 a je základom dnešného názvu obce Huncovce.
Poloha.
Nachádza sa na juhovýchode Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a na katastrálnom území mesta Vysoké Tatry. Najbližšími sídlami sú juhovýchodne situovaná Tatranská Lomnica a Tatranské Matliare, východne ležia Kežmarské Žľaby, Tatranská Kotlina a Lendak, severne Ždiar a Tatranská Javorina a južne Tatranská Lesná, Nový, Starý a Horný Smokovec. Vrch sa nachádza v Tatranskom národnom parku a na území národnej prírodnej rezervácie Studené doliny.
Opis.
Huncovský štít je štít na konci krátkeho bočného juhovýchodného hrebeňa Kežmarského štítu, Huncovským sedlom oddelený od Malého Kežmarského hrbu vo Vysokých Tatrách nad Skalnatou dolinou. Jeho mierne svahy sú väčšinou sutinové. Voda zo severovýchodných svahov odteká Huncovskou kotlinou pretekajúcim Huncovským potokom, z južných odteká do Skalnatej doliny a Skalnatého plesa, odkiaľ pokračuje Skalnatým potokom do rieky Poprad. 
Južným smerom sa nachádza Lomnický hrb () a Veľká Lomnická veža (), západne dominuje Lomnický štít (), Pyšný štít (), Baranie rohy (), Čierny štít () a Kežmarský štít (), severne leží Malý Kežmarský štít (), Jahňací štít (), Kozí štít () a Veľká Svišťovka () a východne Stežky (), Malá Svišťovka () a Vyhliadka (). Na vrchol vedie značená turistická trasa.
Výhľady.
Turisticky voľne neprístupný skalnatý vrchol umožňuje kruhový rozhľad. Pri vhodných podmienkach sú vďaka polohe viditeľné okolité doliny a vrcholy Vysokých a Belianskych Tatier, no tiež Podtatranská kotlina, časť Nízkych Tatier, Kozie chrbty, Spišsko-gemerský kras, Volovské, Slanské a Levočské vrchy, Branisko a mnohé prihraničné vrchy v Poľsku.
Prístup.
Vrch sa nachádza na území národnej prírodnej rezervácie a Tatranského národného parku, preto prístup naň je možný len s horským vodcom. Južne sa nachádza Skalnaté pleso s prestupnou stanicou lanovky na Lomnický štít a hotelom Encián.
Výstupy.
Od 17. storočia na jeho vrchol putovali skupinky kežmarských študentov, ktorí si spolu s Dávidom Fröhlichom predsavzali vystúpiť na Kežmarský štít. Prechádzali z Doliny Bielej vody kežmarskej cez Sedlo pod Svišťovkou do Huncovskej kotliny a do Huncovského sedla. Horolezci sa začali zaujímať o tento štít v roku 1928, keď Helena Dębińska, Jadwiga Honowska, Alfred Szczepański a Jan Alfred Szczepański 9. júla vyliezli tri trasy zo Skalnatej doliny strmou západnou stenou z Lievikového kotla. Jeho južnými a juhovýchodnými svahmi prechádza Tatranská magistrála do Sedla pod Svišťovkou.

</doc>
<doc id="6640" url="https://sk.wikipedia.org/wiki?curid=6640" title="Nefcerské veže">
Nefcerské veže

Nefcerské veže sú tri výrazné veže v asi dlhom hrebeni Hrubé, severozápadnom ramene Hrubého vrchu vybiehajúcom medzi Nefcerkou a Hlinskou dolinou vo Vysokých Tatrách.
Názov.
Je odvodený od doliny Nefcerka.
Prví na vrchole.
Na Zadnú a Prostrednú nefcerskú vežu vystúpili dňa 28. júla 1908 Paweł Bester, Walery Goetel a Mieczysław Świerz a druh.
Turistika.
Veže nie sú turistom dostupné.

</doc>
<doc id="6641" url="https://sk.wikipedia.org/wiki?curid=6641" title="Slavkovská kopa">
Slavkovská kopa

Slavkovská kopa () je vrch v Tatrách na Slovensku. Vypína sa nad Novým Smokovcom, približne severozápadne od Popradu. Severozápadne vo Veľkej Studenej doline stojí Zbojnícka chata.
Poloha.
Nachádza sa na juhovýchode strednej časti Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a na katastrálnom území mesta Vysoké Tatry. Najbližšími sídlami sú juhovýchodne situovaný Nový a Starý Smokovec, južne sa nachádzajú Tatranské Zruby, Tatranská Polianka a Nová Polianka, juhozápadne Vyšné Hágy a Štrbské Pleso a východne Tatranská Lomnica a Tatranská Lesná. Vrch sa nachádza v Tatranskom národnom parku a na hrebeni sa stretávajú hranice národných prírodných rezervácií Slavkovská dolina a Studené doliny.
Opis.
Slavkovská kopa sa nachádza v mohutnej rázsoche, vybiehajúcej z Východnej Vysokej () v hlavnom hrebeni Vysokých Tatier juhovýchodným smerom na Slavkovský štít (). Má dva vrcholy; vyšší sa nachádza v hlavnom, nižší v postrannom, severným smerom vybiehajúcom hrebeni. Severovýchodné svahy strmo padajú do Veľkej Studenej doliny, juhozápadné do Slavkovskej dolinky, ktorá vybieha z mohutnej Velickej doliny. Severne od vrcholu sa vo Veľkej Studenej doline nachádza Vareškové pleso, ktorým odteká voda Studeným potokom do rieky Poprad, voda z južnej časti hrebeňa odteká Slavkovským potokom. Svahy vrchu sú obľúbeným miestom lezeckých výstupov.
Západným smerom sa nachádza Kotlový štít (), Gerlachovský štít (), Bradavica (), Východná Slavkovská veža (), Východná Vysoká () a Svišťový štít (), severne sa vypína Malý Javorový štít (), Javorový štít (), Široká veža (), Prostredný hrot () a Lomnický štít (), východne Malý Kostol (), Veľká Lomnická veža (), Zadný Oštep () a Slavkovský štít () a južne Senná kopa () a Veľký Krížny kopec (). Na vrchol nevedie značená turistická trasa.
Výhľady.
Turisticky voľne neprístupný skalnatý vrchol umožňuje kruhový rozhľad. Pri vhodných podmienkach sú viditeľné okolité doliny a vrcholy Vysokých Tatier, no tiež Podtatranská kotlina, veľká časť Nízkych Tatier, Kozie chrbty, Spišsko-gemerský kras, Volovské vrchy a Levočské vrchy.
Prístup.
Vrch sa nachádza na území národných prírodných rezervácií a Tatranského národného parku, preto prístup naň je možný len s horským vodcom. Najčastejšie je využívaný prístup po hrebeni zo susedného Slavkovského štítu, kde vedie sezónne otvorený modrý chodník zo Starého Smokovca. 

</doc>
<doc id="6642" url="https://sk.wikipedia.org/wiki?curid=6642" title="Hlinská veža">
Hlinská veža

Hlinská veža () je vrch Vysokých Tatier. Leží v krivánskej rázsoche vybiehajúcej z Čubriny, nad Štrbským Plesom, približne severozápadne od Popradu. 
Poloha.
Nachádza sa v strednej časti Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a zasahuje na katastrálne územie mesta Vysoké Tatry a obce Štrba. Najbližším sídlom je južne situované Štrbské Pleso, juhovýchodne ležia Vyšné Hágy a Nová Polianka, severovýchodne Tatranská Javorina, severozápadne poľské mesto Zakopané, západne osada Podbanské a južne tiež Tatranská Štrba. Vrch sa nachádza v Tatranskom národnom parku a hrebeňmi vedú hranice národných prírodných rezervácií Mengusovská dolina, Kôprová dolina a Mlynická dolina.
Opis.
Hlinská veža leží v krivánskej rázsoche, vedúcej od severu a stáčajúcej sa na západ. Masív je uzlovým vrchom pre južne vybiehajúci Hrebeň bášt. Ten oddeľuje Mlynickú (na juhozápade) od Mengusovskej doliny (juhovýchodne od vrcholu), severne sa hrebeň zvažuje do Hlinske doliny. Východne leží v Mengusovskej doline Malé Hincovo pleso, juhozápadne v Mlynickej je Vyšné a Nižné Kozie pleso. Vodu z východných svahov odvádza Hincov potok a z juhozápadných Mlynica do rieky Poprad a Baltského mora. Severozápadne sa zvažujúce časti odvodňuje Hlinský potok do Belej a Váhu, patriacich do odtokovej oblasti Čierneho mora.
Severným smerom sa nachádza Veľký Mengusovský štít (), Čubrina (), Vyšným Kôprovským sedlom oddelený Kôprovský štít (), Miedziane (), Hrubý štít (), Kotolnica () a Tichý vrch (), západným Veľká kopa (), Hrubá kopa (), Nefcerské veže (), Hrubý vrch (), Furkotský štít (), Kriváň () a Veľké Solisko (), južným Štrbské Solisko (), Predné Solisko (), Patria (), Satan () a Ostrva () a východným Tupá (), Končistá (), Kôpky (), Vysoká (), Rysy (), Mengusovský Volovec () a Hincova veža (). Na vrchol nevedie značený turistický chodník.
Výhľady.
Turisticky neprístupný skalnatý vrchol umožňuje kruhový rozhľad. Viditeľné sú mnohé vrcholy a okolité doliny Vysokých Tatier, no tiež časť Volovských vrchov, Nízkych Tatier a Oravských Beskýd.
Prístup.
Štít sa nachádza na území národných prírodných rezervácií a Tatranského národného parku a nevedie naň značený turistický chodník. Prístup na Hlinskú vežu je tak možný len s horským vodcom. 

</doc>
<doc id="6643" url="https://sk.wikipedia.org/wiki?curid=6643" title="Štrbské Solisko">
Štrbské Solisko

Štrbské Solisko (; , , ) je vrch v Tatrách na Slovensku. Leží v Soliskovom hrebeni nad Štrbským Plesom, približne západne od Popradu. 
Názov.
Pôvodne sa tak volalo jedno miesto na úpätí štítu, kde pastieri ukladali soľ pre ovce alebo kravy. Kartografovia pravdepodobne nepoznajúc miestne reálie pomenovali najprv celý juhovýchodný hrebeň Furkotského štítu ("Solisko, Solnisko, hrebeň Soliska, Soliskový hrebeň, Graň Soliska, Soliskograt, Szoliszkógerinc") a potom s prívlastkami aj vyvýšeniny a depresie hrebeňa. Adjektívum poukazuje na polohu štítu v chotári obce Štrba a nad Štrbským plesom. Pri pohľade od Štrbského plesa je Štrbské Solisko jediným samostatne a markantne viditeľným bodom na hrebeni Soliska. V sprievodcovskej literatúre bol popisovaný s dvoma vrcholmi. Dnes má nižší končiar samostatné meno: Mlynické Solisko.
Poloha.
Nachádza sa na juhu strednej časti Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a na katastrálnom území obce Štrba. Najbližším sídlom je južne situované Štrbské Pleso, rovnakým smerom sa nachádza aj Tatranská Štrba a Štrba, juhozápadne Važec, západne Podbanské, juhovýchodne Vyšné Hágy a Nová Polianka, východne Starý Smokovec a severozápadne poľské mesto Zakopané. Vrch sa nachádza v Tatranskom národnom parku a hrebeňom prechádza hranica národných prírodných rezervácií Furkotská dolina a Mlynická dolina.
Opis.
Štrbské Solisko je posledný väčší štít v juhovýchodnej časti Soliskového hrebeňa, medzi Šedou lávkou (Furkotským Soliskom) a Nízkou lávkou (Mlynickým Soliskom) vo Vysokých Tatrách. Hrebeň vybieha južným smerom z Furkotského štítu () v krivánskej rázsoche, vedúcej z Čubriny () v hlavnom hrebeni Vysokých Tatier. Oddeľuje Mlynickú a Furkotskú dolinu, ktorými zo štítu odteká prebytočná voda. Západným smerom voda prúdi Furkotským potokom do Bieleho Váhu, východne sa zvažujúce svahy odvodňuje Mlynica do rieky Poprad. 
Západným smerom sa nachádza Sedielková kopa (), Jamská kopa (), Ostrá veža (), Kriváň () a Krátka (), severným Ostrá (), Nefcerské veže (), Furkotský štít (), Hrubý vrch (), Veľké Solisko (), Štrbský štít (), Kôprovský štít () a Hlinská veža (), východným Rysy (), Kôpky (), Satan (), Malá Bašta (), Končistá () a Patria () a južným Trigan (), Predné Solisko () a Rakytovec (). Na vrchol nevedie značený turistický chodník.
Výhľady.
Turisticky voľne neprístupný skalnatý vrchol umožňuje kruhový rozhľad. Viditeľné sú mnohé vrcholy a okolité doliny Vysokých Tatier, no tiež Branisko, Volovské vrchy, Spišsko-gemerský kras, Kozie chrbty, Nízke Tatry, Veľká Fatra a hrebeň Lúčanskej Fatry.
Prístup.
Štít sa nachádza na území národných prírodných rezervácií a Tatranského národného parku a nevedie naň značený turistický chodník. Výstup naň je možný len s horským vodcom. Značený chodník vedie na susedné Predné Solisko. 

</doc>
<doc id="6644" url="https://sk.wikipedia.org/wiki?curid=6644" title="Svinica (vrch)">
Svinica (vrch)

Svinica (; ) je uzlový vrch v hlavnom hrebeni Vysokých Tatier na slovensko-poľskej hranici. Leží v závere Tichej doliny nad Podbanským, približne severozápadne od Popradu.
Názov.
Je podľa goralského podania odvodený od jeho podoby so svinskou hlavou.
Poloha.
Nachádza sa v strednej časti Tatier, na západnom okraji podcelku Východné Tatry a ich časti Vysoké Tatry. Leží na slovensko-poľskej hranici, na pomedzí Prešovského kraja a Malopoľského vojvodstva. Juhozápadne sa zvažujúca časť hrebeňa patrí do okresu Poprad a katastra mesta Vysoké Tatry, severné a východné svahy patria do Powiatu tatrzańského a katastra mesta Zakopané na severe a gminy Bukowina Tatrzańska na severovýchode. Najbližšími sídlami na slovenskom území sú severovýchodne situovaná Tatranská Javorina, juhovýchodne ležiace Vyšné Hágy a Štrbské Pleso a juhozápadne Podbanské, na poľskom území je severozápadne mesto Zakopané. Vrch sa nachádza v Tatranskom národnom parku v slovenskej i poľskej časti pohoria a juhozápadná časť je súčasťou národnej prírodnej rezervácie Tichá dolina.
Opis.
Monumentálny a veľmi nápadný vrchol v hlavnom hrebeni Vysokých Tatier leží medzi vrchmi Beskyd () a Valentková (). Má dva vrcholy severozápadný () a juhovýchodný () a rozsiahle suťové polia. K východu - smerom do Poľska - vybieha z masívu mohutná rázsocha s vrcholmi ako je Kozi Wierch, Granaty, Wielka Buczynowa Turnia a ďalšie. Na tomto hrebeni je snáď najnáročnejšia turistická trasa v celých Vysokých Tatrách - známa Orlia prť. 
Západne je na slovenskom území Tichá dolina, ktorou vodu z priľahlých svahov odvádza Tichý potok do Váhu. Severné svahy klesajú do Gąsienicovej doliny a východné do Doliny Pięciu Stawów Polskich, z ktorých voda odteká do Dunajca. Západne sa nachádza Kasprov vrch (), Beskyd (), Goričková (), Kresanica (), Poľská Tomanová () a Magura (), južne Veľká kopa (), Zadná Garajova kopa (), Valentková (), Tichý vrch (), Hrubý vrch () a Kôprovský štít (), východne Hrubý štít (), Miedziane (), Opalony Wierch (), Kozí vrch (), Wielki Woloszyn () a Wielka Koszysta () a severne Žólta Turnia (), Kościelec () a Kopa Magury (). Na vrchol vedie hrebeňom značený turistický chodník.
Výhľady.
Turisticky voľne prístupný skalnatý vrchol umožňuje kruhový rozhľad. Viditeľné sú mnohé vrcholy a okolité doliny Vysokých Tatier, pri vhodných podmienkach je vidieť aj časť Nízkych Tatier, Veľkej Fatry a Oravských Beskýd.
Prístup.
Štít sa nachádza na území národnej prírodnej rezervácie a Tatranského národného parku, napriek tomu patrí medzi veľmi navštevované vrcholy. Umožňuje to značený turistický chodník vedúci hrebeňom.
Výstupy.
Výstup na Svinicu nie je ľahký. V ranných turistických dobách pokusy o jeho zdolanie končievali na nižšom vrchole. Neúnavne sa pokúšal o výstup na vyšší vrchol ľvovský kňaz a prírodovedec Eugen Janota. Na najvyšší vrchol vystúpil 22. júla 1867. Spoločnosť mu robili Bronisław Gustawiecz, Stanisław Librowski, horský vodca Maciej Sieczka a neznámy nosič. Reálne však ako prvý na vrchol vystúpil horský vodca Maciej Sieczka. Stalo sa tak počas oddychu jeho klientov. Po výstupe Maciej Sieczka sa vrátil k spoločníkom a vyviedol ich na vrchol Svinice. Zo Svinice je veľmi dobrý výhľad na okolité štíty. Tovarišstvo tatranské vybudovalo v roku 1885 na vrchol turistický chodník, ktorý vedie cez Svinické sedlo. Kritické úseky boli zabezpečené umelými pomôckami. V roku 1889 bol na Svinicu postavený chodník z opačnej strany, zo sedla Zawrat (). Pod sedlom stála v rokoch 18901924 turistická útulňa.

</doc>
<doc id="6646" url="https://sk.wikipedia.org/wiki?curid=6646" title="Rysy (vrch)">
Rysy (vrch)

Rysy (; ) sú jedným z najpopulárnejších vyhliadkových štítov v hlavnom hrebeni Vysokých Tatier. Nachádzajú sa nad Mengusovskou a Bielovodskou dolinou na slovensko-poľskej hranici, nad Štrbským Plesom, približne severozápadne od Popradu. 
Názov.
Názov Rysy (zhodný v slovenčine aj v poľštine) pochádza z goralského "rysy", čo je pomenovanie pre čiary, ryhy či štrbiny, ktoré sú viditeľné pri pohľade zo severu na vrchol Rysov a tiež na severné steny Mengusovských štítov. Tieto žľaby sú často i v lete zasnežené a tak sa vynímajú na tmavom žulovom podloží skalných stien. Nemá teda nič spoločného s rovnomennou mačkovitou šelmou. Pred 1. svetovou vojnou ich dokonca propagovali pod názvom "uhorské/maďarské" alebo "tatranské Rigi" (podľa vrchu Rigi, čo je výrazný a turisticky obľúbený vrch vo Švajčiarsku), pre ich široký výhľad. Prvý turistický návštevník Eduard Blasy so svojimi priateľmi, ktorý vystúpil na vrchol Rysov v lete 1840, ho pomenoval Meeraugspitze. Napísal: „Vypína sa tesne nad Meerauge a patrí mu zrejme piate miesto vo výškovom poradí“.
Poloha.
Nachádza sa v strednej časti Tatier, v geomorfologickom podcelku Východné Tatry a časti Vysoké Tatry. Leží na hranici Slovenska a Poľska, Prešovského kraja a Malopoľského vojvodstva a okresov Poprad a Powiat tatrzański. Zasahuje na katastrálne územie mesta Vysoké Tatry a obcí Tatranská Javorina a Tatranská Bukovina. Najbližšími sídlami sú južne situované Štrbské Pleso a Vyšné Hágy, juhovýchodne sa nachádza Nová Polianka, Tatranská Polianka, Tatranské Zruby a Starý Smokovec a severne Tatranská Javorina. Štít sa nachádza v Tatranskom národnom parku v slovenskej i poľskej časti a hrebeňom vedie hranica národnej prírodnej rezervácie Bielovodská dolina a Mengusovská dolina.
Opis.
Štít sa nachádza v hlavnom hrebeni Vysokých Tatier, medzi Veľkým Mengusovským štítom () a Vysokou (), presnejšie medzi Žabím sedlom (Žabím koňom) a Váhou (Ťažkým štítom). Od východného vrcholu tvorí prvý hraničný bod medzi Slovenskom a Poľskom na hlavnom hrebeni a severozápadný vrchol je najvyšším bodom Poľska. Na sever vysiela dlhý vedľajší hrebeň medzi Dolinu Rybiego Potoku a Bielovodskú dolinu. Medzi Rysmi a najbližším západným susedom - Žabím koňom, leží Žabie sedlo. Od Ťažkého štítu na juhovýchode oddeľuje Rysy sedlo Váha a od Malých Rysov v bočnom, na sever vybiehajúcom hrebeni Sedielko pod Rysmi. Horolezecky najatraktívnejšia je 400 metrová východná stena.
Rysy majú tri vrcholy:
Severozápadný vrchol zároveň slúži, od roku 2000, ako hraničný peší priechod po červenej značke do Poľska. Otvorený je v čase letnej turistickej sezóny. Rysy (ich severozápadný vrchol) sú najvyšším bodom Poľska. Na úbočí Rysov sa v nadmorskej výške nachádza najvyššie položená horská chata v Tatrách i na Slovensku, Chata pod Rysmi. Na úpätí Rysov (na slovenskej strane) sa nachádzajú 3 malé karovo-morénové jazerá - Žabie plesá (Veľké, Malé a Vyšné), na poľskej strane ležia dve plesá: Czarny Staw pod Rysami a najväčšie tatranské pleso - Morskie Oko.
Severným smerom sa nachádza Veľký Žabí štít (), Mlynár () a Ťažká veža (), východne Žabí vrch (), Kačacia veža (), Gánok (), Rumanov štít () a Popradský Ľadový štít (), južne Vysoká (), Zlomisková veža (), Tupá (), Ostrva (), Kôpky () a Malá Bašta () a západným Satan (), Hlinská veža (), Kôprovský štít (), Žabia veža () a Miedziane (). Severozápadné steny padajú do Doliny Rybiego Potoku, ktorú odvodňuje Rybí potok do Bielej vody v povodí Dunajca, rovnakým smerom odteká aj voda z východne situovanej Ťažkej doliny, z ktorej vodu odvádza Ťažký potok. Juhozápadnú časť odvodňuje Hincov potok do rieky Poprad. Na vrchol vedie značený turistický chodník okolo Chaty pod Rysmi.
Deaf Rysy.
Od roku 2015 v prvý októbrový víkend organizuje Deaflympijský výbor Slovenska športovo-spoločenské podujatie "Deaf Rysy". Na Štrbskom Plese je zraz a ubytovanie účastníkov, kde zároveň prebieha sprievodný program. Jeho súčasťou sú prednášky s projekciou krátkometrážnych filmov s tématikou zameranou na šport deaflympionikov a históriu športu nepočujúcich na Slovensku. Súčasťou podujatia je vyhlásenie najúspešnejšieho športovca (Deaflympionik roka). Vrcholom je samotný výstup na Rysy, ktorého trasa sa však pri nepriaznivom počasí (ako tomu bolo v roku 2017) môže upraviť a skrátiť.
Výhľady.
Turisticky prístupný skalnatý vrchol umožňuje kruhový rozhľad. Viditeľné sú mnohé vrcholy a okolité doliny Vysokých Tatier, severná časť hrebeňa Belianskych Tatier, no tiež Nízke Tatry, Poľana, hrebeň Veľkej Fatry, Oravské Beskydy a mnohé vrchy v južnom Poľsku.
Prístup.
Rysy sú najvyšším tatranským vrcholom, na ktorý vedie turistický chodník. Pre turistov sú prístupné počas letnej turistickej sezóny. V čase od 1. novembra do 15. júna sú počas vysokohorskej uzávery (ochrana fauny a flóry) pre turistiku uzavreté. V roku 2016 na najexponovanejších miestach, v závere turistického chodníka na Chatu pod Rysmi, boli umiestnené nové technické pomôcky, ktoré uľahčujú turistom i vysokohorským nosičom výstup na Chatu pod Rysmi.
Výstupy.
Prvý známy letný výstup na Rysy uskutočnil v roku 1840 Eduard Blasy s priateľmi a so sprievodcom Jánom Rumanom-Driečnym starším, prvý zimný výstup uskutočnili Theodor Wundt a Jakub Horvay 10. apríla 1884. Prvou ženou bola v zime na Rysoch 17. februára 1905 budapeštianska horolezkyňa a lyžiarka Terézia Egenhofferová (18851940) s horským vodcom Jánom Franzom st.
Roku 1899 navštívila Rysy poľsko-francúzska vedkyňa Maria Curieová-Skłodowská (18671934) s manželom Pierrom a roku 1913 neskorší vodca ruskej revolúcie, Vladimir Iľjič Lenin, na ktorého počesť sa počas socializmu v Česko-Slovensku konali výstupy na Rysy. Dňa 18. augusta 1939 spáchal na Rysoch samovraždu zakopanský pedagóg, básnik, kritik Adam Prochal (18901939). Ťažko znášal politické napätie spojené s pripravovanou hitlerovskou agresiou do Poľska.
V roku 1886 upravili chodník od Morského oka a na najťažších miestach namontovali reťaze. Dňa 5. júla 2012 sa z poľskej strany Rysov zrútila skalná lavína a na asi 200 metrovom úseku poškodila reťaze a chodník nad Czarnym Stawom.

</doc>
<doc id="6647" url="https://sk.wikipedia.org/wiki?curid=6647" title="Jahňací štít">
Jahňací štít

Jahňací štít () je vrch vo Vysokých Tatrách na Slovensku. Leží nad osadou Tatranské Matliare, približne severozápadne od Kežmarku. Juhovýchodným smerom stojí v Doline Zeleného plesa Chata pri Zelenom plese.
Poloha.
Nachádza sa vo východnej polovici Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a zasahuje na katastrálne územie mesta Vysoké Tatry a obce Tatranská Javorina. Najbližšími sídlami sú severozápadne situovaná Tatranská Javorina, severovýchodne sa nachádza Ždiar, východne Tatranská Kotlina, Lendak a Kežmarské Žľaby, juhovýchodne Tatranské Matliare a Tatranská Lomnica a južne Starý Smokovec. Štít sa nachádza v Tatranskom národnom parku a jeho vrcholom vedie hranica medzi národnou prírodnou rezerváciou Javorová dolina a Dolina Bielej vody kežmarskej.
Opis.
Jahňací štít leží v hlavnom hrebeni Vysokých Tatier, medzi Kolovým štítom () a Kopským sedlom (). Severozápadným smerom z vrcholu vybieha rázsocha vrchu Jahnence (), juhovýchodným vedie rázsocha Kozieho štítu (), čím s hlavným hrebeňom vytvárajú pravouhlý kríž. Severným smerom sa nachádza Muráň (), Havran (), Ždiarska vidla (), Hlúpy () a Zadné Jatky (), východným Predné Jatky (), Belianska kopa (), Bujačí vrch () a Kozí štít, južným Veľká Svišťovka (), Kežmarský štít (), Jastrabia veža (), Lomnický štít (), Pyšný štít () a Kolový štít () a západným Svinka (), Kopa brán (), Široká (), Svišťovky () a Jahnence. Západne sa nachádza Kolová dolina s Kolovým plesom, ktorým odteká voda Kolovým potokom do Meďodolského potoka v povodí Dunajca, rovnakým smerom putuje voda aj Jahňacím potokom zo severne ležiaceho Jahňacieho kotla. Východne hrebeň padá do Doliny Bielych plies, ktorú odvodňuje Kežmarská Biela voda a z južných svahov voda odteká Dolinou Zeleného plesa Zeleným potokom v povodí rieky Poprad. Na vrchol vedie značený turistický chodník.
Hrebene.
Z vrcholu vybiehajú štyri hrebene: 
Toponýmia Jahňacieho štítu.
Nakoľko sa názvy niektorých iných tatranských štítov vyvíjali aj dlhšie a ich názvy boli menené častejšie, môžeme konštatovať, že názvoslovie Jahňacieho štítu bolo pomerne ustálené. Veď poznáme pravdepodobne len tri historické názvy tohto štítu. Za dnešný názov môžeme čiastočne vďačiť aj Uhorskému karpatskému spolku, pretože ten bol v posledných rokoch 19. storočia a na začiatku minulého storočia veľmi aktívny aj v tvorbe názvov pre objekty v Tatrách.
Štít Bieleho plesa.
Vrch sa prvýkrát spomína ako „Štít Bieleho plesa“ už v roku 1793 v itinerári Roberta Townsona, ktorý vykonal najstarší doložený výstup na tento štít. Keďže Robert Townson bol anglického pôvodu, presné znenie názvu bolo „White Lake Peak“. Názov bol odvodený od polohy elevácie nad Veľkým Bielym plesom, ktoré je pôvodom morénovité. Turizmus v Tatrách ešte v tejto dobe nebol rozvinutý, preto sa daný názov neujal.
Lastovica.
Tvorcov názvoslovia Vysokotatranských elevácií a depresií zaujal v neskoršej dobe hojný výskyt murárika červenokrídleho, ľudovo nazývaného ako skalná lastovica, podľa ktorého ho nazvali Lastovica. Tento vták skutočne zapadá do skalného prostredia, kde aj žije. Dnešní vedci zaoberajúci sa biológiou však tvrdia, že podľa opisu z dávnejších dôb ide skôr o dážďovníka. Tieto dva druhy sa na seba veľmi podobajú a aj vďaka nim sa časom Jahňací štít nazýval Lastovicou.
Dnešný názov.
V dnešnej dobe nazývame túto eleváciu ako Jahňací štít. Pôvod tohto názvu sa s istotou nedá pripísať belianskym a kežmarským pastierom oviec, ktorí ich pásli aj v okolí Jahňacieho štítu. Hlavný dôvod na toto tvrdenie je fakt, že pytliaci kedysi jahňatami nazývali aj mladé kamzíky. Svedčí o tom aj to, že aj v dnešnom nemeckom názvosloví sa zachoval názov „Kamzičí štít“ vo forme „Gemsenspitze“ a to isté platí aj pre maďarčinu, tu zas v podobe „Zerge-csúcs“.
Turizmus.
Prístup.
Jahňací štít je prístupný po žltom značkovanom chodníku od Chaty pri Zelenom plese cez Červenú dolinu. Pred výstupom na štít, pri prechode cez Kolový priechod, je chodník náročnejší, vedú ním reťaze. Od chaty trvá výstup 2,5 hodiny, pričom ku chate sa dá dostať buď zo Skalnatého plesa cez Veľkú Svišťovku alebo Dolinou Kežmarskej Bielej vody z Kežmarských Žľabov. Ďalšou možnosťou pre prístup je turistický chodník zo Ždiaru cez Široké a Kopské sedlo.
Prvovýstupy.
Prvý známy výstup na štít uskutočnil anglický cestovateľ Robert Townson so sprievodcom Hansom Grossom v auguste 1793 pri svojej návšteve Uhorska, pred ním však na štít pravdepodobne vyšli pastieri a pytliaci z okolia a tiež baníci ťažiaci v 18. storočí v okolí štítu meď. V roku 1911 boli na štíte prví horolezci počas zimy.
Výhľady.
Turisticky prístupný skalnatý vrchol ponúka nerušený kruhový rozhľad na široké okolie. Viditeľné sú najmä okolité vrcholy Vysokých Tatier a hrebeň Belianskych Tatier, pri vhodných podmienkach aj Oravské Beskydy, Levočské vrchy, Slanské vrchy, Branisko a Volovské vrchy.

</doc>
<doc id="6648" url="https://sk.wikipedia.org/wiki?curid=6648" title="Široká (vrch vo Vysokých Tatrách)">
Široká (vrch vo Vysokých Tatrách)

Široká () je vrch vo Vysokých Tatrách na Slovensku. Leží nad Tatranskou Javorinou, približne severozápadne od Popradu.
Poloha.
Nachádza sa vo východnej polovici Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a na katastrálnom území obce Tatranská Javorina. Najbližšími sídlami sú severne situovaná Tatranská Javorina, juhovýchodne sa nachádza Tatranská Lomnica a Starý Smokovec a južným smerom Vyšné Hágy a Štrbské Pleso. Štít sa nachádza v Tatranskom národnom parku a jeho vrcholom vedie hranica národnej prírodnej rezervácie Javorová dolina a Bielovodská dolina.
Opis.
Široká leží v hrebeni, vybiehajúcom severozápadným smerom z Malého Javorového štítu () v hlavnom hrebeni Vysokých Tatier, medzi Javorovým štítom () a Svišťovým štítom (). Je najvýraznejším štítom v hrebeni, oddeľujúcom Bielovodskú a Javorovú dolinu. Vrcholom Širokej sa tento bočný hrebeň ďalej rozdeľuje, pričom jeden pokračuje na sever na Svišťovky () a druhý na severozápad na Zámky (). Na juhovýchodnom úpätí vrchu sa nachádza Zelené Javorové pleso.
Severne sa nachádza Horvátov vrch (), Zadná kopa (), Svišťovky () a Košiar (), východne Jahnence (), Kopa brán (), Svinka (), Kolový štít (), Čierny štít () a Ľadový štít (), južne Javorový štít (), Malý Javorový štít (), Žabí vrch (), Svišťový štít (), Gerlachovský štít () a Gánok () a západne Rysy (), Mlynár (), Miedziane (), Kozí vrch () a Zámky (). Západným smerom vedie spod štítu Litvorový žľab, ktorým vodu odvádza Litvorový potok, ústiaci do Bielej vody v Bielovodskej doline. Východné svahy padajú do Zelenej Javorovej doliny, ktorou odteká voda Zeleným potokom cez Zelené Javorové pleso do Javorinky v Javorovej doline. Na vrchol nevedie značený turistický chodník.
Výhľady.
Turisticky voľne neprístupný skalnatý vrchol umožňuje kruhový rozhľad. Viditeľné sú okolité vrcholy Vysokých Tatier a hrebeň Belianskych Tatier, pri vhodných podmienkach aj Oravské Beskydy a mnohé vrchy južného Poľska.
Prístup.
Široká nie je turisticky prístupná, pretože sa nachádza na území národných prírodných rezervácií a Tatranského národného parku. Značené turistické trasy vedú oboma susednými dolinami.

</doc>
<doc id="6650" url="https://sk.wikipedia.org/wiki?curid=6650" title="Baranec (vrch v Západných Tatrách)">
Baranec (vrch v Západných Tatrách)

Baranec () je tretí najvyšší vrch Západných Tatier na Slovensku. Dominuje hrebeňu Barance nad Žiarskou dolinou, nad obcou Konská, približne severovýchodne od Liptovského Mikuláša.
Poloha.
Nachádza sa v západnej časti Tatier, v geomorfologickom podcelku Západné Tatry a v ich časti Liptovské Tatry. Leží v Žilinskom kraji, v okrese Liptovský Mikuláš a zasahuje na katastrálne územie mesta Liptovský Mikuláš (k.ú. Svätý Štefan) a obcí Jamník a Konská. Najbližšími sídlami sú juhozápadným smerom situovaná Konská a južne ležiaci Žiar, rovnakým smerom sa nachádzajú aj Jakubovany a juhovýchodne aj obec Pribylina. Vrch sa nachádza v Tatranskom národnom parku. 
Opis.
Baranec leží v mohutnej rázsoche, ktorá vybieha južným smerom z Plačlivého () v hlavnom hrebeni Západných Tatier. Nazýva sa podľa dominantného vrchu v jej strednej časti, teda Barance. Mohutný masív je uzlovým vrchom, z ktorého juhovýchodným smerom vedie hrebeň na Malý Baranec (), juhozápadným na Holý vrch () a menšia rázsocha i na západ. Severozápadné a západné svahy klesajú do Žiarskej doliny, ktorú odvodňuje potok Smrečianka do Váhu, rovnakým smerom odteká voda potokom Trnovec z Trnovskej doliny na južnom úbočí Baranca. Východná časť klesá do Jamníckej doliny, ktorou voda prúdi Jamníckym potokom do Račkovej a Belej. Na severozápadnom úpätí stojí v Žiarskej doline Žiarska chata. 
Západne sa nachádza Solisko (), Široká (), Ráztoka () a Jalovecká kopa (), severne leží Príslop (), Baníkov (), Hrubá kopa (), Tri kopy (), Nohavica (), Plačlivé (), Sedlοm nad Pustým () oddelený Smrek (), Ostrý Roháč (), Volovec () a Deravá (), východne Hrubý vrch (), Jakubina (), Vyšná Magura (), Ostredok (), Nižná Magura (), Nižný Ostredok (), Kečka () a sedlom oddelený Štrbavý () a južne Malý Baranec (), Mládky (), Holý vrch () a Stará Stávka (). Vrcholom prechádza značený turistický chodník. Na vrchole sa nachádza betónový pilier s vrcholovou schránkou. Z Baranca spadá na rôzne strany viacero žľabov. Najväčší je južný žľab do Trnovskej doliny, do oblasti Studničky.
Výhľady.
Hôľnato-skalnatý vrchol umožňuje kruhový rozhľad. Vďaka značnej nadmorskej výške a polohe poskytuje výhľad na mnohé vrcholy Západných Tatier, blízke doliny, časť Vysokých Tatier a Podtatranskú kotlinu, pri vhodných podmienkach vidieť aj Oravskú Maguru, Chočské vrchy, Malú a Veľkú Fatru, Nízke Tatry, Spišsko-gemerský kras, Kozie chrbty a Volovské vrchy.

</doc>
<doc id="6651" url="https://sk.wikipedia.org/wiki?curid=6651" title="Hrubý štít">
Hrubý štít

Hrubý štít (; , , (haličsky) "Gruby" aj "Grenzberg", ) je uzlový štít v hlavnom hrebeni Vysokých Tatier na slovensko-poľskej hranici. Leží nad Temnosmrečinskou dolinou nad Štrbským Plesom, približne severozápadne od Popradu.
Názov.
Vrch dostal názov podľa rozložitej formy. Hrubý štít nazývali Poliaci "Grubym, Grubym Wierchom" alebo "Grubym Miedzianym Wierchom".
Poloha.
Nachádza sa v strednej časti Tatier, v geomorfologickom podcelku Východné Tatry a časti Vysoké Tatry. Leží na slovensko-poľskej hranici, na pomedzí Prešovského kraja a Malopoľského vojvodstva. Juhozápadne sa zvažujúca časť hrebeňa patrí do okresu Poprad a katastra mesta Vysoké Tatry, severné a východné svahy patria do Powiatu tatrzańského a gminy Bukowina Tatrzańska. Najbližšími sídlami na slovenskom území sú severovýchodne situovaná Tatranská Javorina, juhovýchodne ležiace Vyšné Hágy, južne Štrbské Pleso a juhozápadne Podbanské, na poľskom území sa severozápadným smerom nachádza mesto Zakopané. Vrch sa nachádza v Tatranskom národnom parku v slovenskej i poľskej časti pohoria a juhozápadná časť je súčasťou národnej prírodnej rezervácie Kôprová dolina.
Opis.
Hrubý štít je uzlový vrch v hlavnom hrebeni Vysokých Tatier, medzi Rysmi () a Svinicou (). Na severovýchod vysiela dlhý bočný hrebeň, ktorý oddeľuje Dolinu Pięciu Stawów Polskych (Dolinu Piatich poľských plies) od Doliny Morskiego oka. Južne a juhozápadne je slovenskom území Temnosmrečinská dolina s Vyšným a Nižným Temnosmrečinským plesom, severne je mohutné pleso Wielki Staw Polski. V hlavnom hrebeni je severozápadným susedom Čiernou lávkou oddelená Kotolnica (), juhovýchodným smerom sa vypína Čubrina (), severovýchodne je v bočnom hrebeni Szpiglasovým sedlom oddelený vrch Miedziane (). 
Severne sa nachádza Opalony Wierch (), Wielki Woloszyn () a Kozí vrch (), západne Svinica (), Kotolnica (), Veľká kopa (), Nefcerské veže () a Krížna (), južne Kriváň (), Hrubý vrch (), Hlinská veža (), Satan () a Kôprovský štít () a východne Hincova veža (), Čubrina (), Veľký Mengusovský štít (), Rysy (), Mních () a Miedziane (). Juhozápadné svahy odvodňuje Kôprovský potok do Váhu, voda zo severných odteká potokom Roztoka a z východných Rybím potokom do Bielej vody a Dunajca. Na vrchol vedie z poľskej strany značený turistický chodník.
Výhľady.
Turisticky voľne prístupný skalnatý vrchol umožňuje kruhový rozhľad. Viditeľné sú mnohé vrcholy a okolité doliny Vysokých Tatier, výnimočne je výhľad na časť Nízkych Tatier a Veľkú Fatru.
Prístup.
Štít sa nachádza na území národnej prírodnej rezervácie a Tatranského národného parku, napriek tomu patrí medzi veľmi navštevované vrcholy. Umožňuje to žlto značený turistický chodník cez Szpiglasove sedlo:
Tatranská panoráma z vrcholu.
Zľava Miedziane, Belianske Tatry, trojuholníkový Kolový štít, dvojvrchol Ľadového a Malého Ľadového štítu, skupinka Lomnického štítu, Javorový štít, Svišťový štít, Divá veža, rozoklaný hrebeň Východná Vysoká – Bradavica. Pred ním sa v popredí presadia Malé Rysy, Rysy a Vysoká, potom celkom vpredu Veľký Mengusovský štít a Čubrina, za Piargovým hrebeňom rozložitý Kôprovský štít, za ním kúsok Štrbského štítu a časť hrebeňa Solísk, od Hrubého vrchu dlhý zubatý hrebeň Hrubô za ktorým vyčnieva kúsok Kriváňa. Za zelenými Liptovskými Kopami Západné Tatry, celkom vpravo Valentková a Svinica nad plesom Zadni Staw.

</doc>
<doc id="6652" url="https://sk.wikipedia.org/wiki?curid=6652" title="Baníkov">
Baníkov

Baníkov (; ) je najvyšší vrch v hlavnom hrebeni Západných Tatier. Leží v závere Žiarskej doliny a doliny Parichvost, nad obcou Žiar, približne severovýchodne od Liptovského Mikuláša.
Poloha.
Nachádza sa v západnej časti Tatier, v geomorfologickom podcelku Západné Tatry a v ich časti Roháče. Leží v Žilinskom kraji, na pomedzí Oravy a Liptova. Zasahuje do okresov Liptovský Mikuláš a Tvrdošín a na katastrálne územie obcí Žiar, Jalovec a Zuberec. Najbližšími sídlami sú južne situovaná Konská a Žiar, juhozápadne leží Jalovec, severozápadne Zuberec a severovýchodne Oravice. Masív leží v Tatranskom národnom parku.
Opis.
Baníkov je mohutný uzlový vrch v hlavnom hrebeni Západných Tatier, medzi Baníkovským sedlom oddelenou Pachoľou () na severozápade a Lúčnym sedlom oddelenou Hrubou kopou () na severovýchode. Južným smerom vybieha mohutná rázsocha Kozie chrbty na Príslop () a Ráztoku (). Severná časť sa zvažuje do Spálenej doliny, ktorá je vetvou Roháčskej doliny a ktorou voda odteká do Studeného potoka a rieky Orava. Juhozápadným smerom leží dolina Parichvost, ktorá je severovýchodnou vetvou Jaloveckej doliny a ktorými vodu odvádza Jalovčanka, prameniaca na úbočí Baníkova. Juhovýchodne sa nachádza kotol Veľké Závraty, ktorým voda z tejto časti prúdi do Žiarskej doliny, ktorú odvodňuje potok Smrečianka do Váhu. Masív budujú granitoidné horniny, ostré formy vznikli podťatím niváciou a tiež činnosťou horských ľadovcov. Zo severnej strany zostupujú strmé svahy asi 350 m smerom do Spálenej doliny. V spodnej časti svahov sú veľké sutinové polia. Južným smerom stojí v Žiarskej doline Žiarska chata, odkiaľ vedie na vrchol značený turistický chodník. 
Západne sa nachádza Baníkovským sedlom oddelená Pachoľa (), Lysec (), Jalovecká hora (), Ostrá (), Veľká kopa (), Malá kopa (), Mních () a Trnác (), južne Jalovecká kopa (), Ráztoka (), Široká (), Solisko (), sedlom oddelený Príslop (), Holý vrch (), Malý Baranec () a Baranec (), východne leží Smrek (), Plačlivé (), Nohavica (), Tri kopy (), sedlom oddelená Hrubá kopa (), Ostrý Roháč (), Volovec () a Rákoň () a severne Lúčna (), Roh (), Predná Zábrať (), Osobitá (), Predná Spálená (), Spálená () a Salatín (). 
Výhľady.
Skalnatý vrchol umožňuje kruhový rozhľad. Vďaka polohe a značnej výške poskytuje výhľad na mnohé vrcholy Západných a Vysokých Tatier, blízke doliny a Liptovskú kotlinu. Pri vhodných podmienkach sú viditeľné aj Skorušinské vrchy, Oravské Beskydy, Oravská Magura, Malá Fatra, Chočské vrchy, Veľká Fatra, Nízke Tatry a pohoria v priľahlej časti južného Poľska.

</doc>
<doc id="6653" url="https://sk.wikipedia.org/wiki?curid=6653" title="Mlynár (vrch)">
Mlynár (vrch)

Mlynár () je vrch v Tatrách na Slovensku. Vypína sa nad Vyšným Bielovodským Žabím plesom, medzi Žabou Bielovodskou a Bielovodskou dolinou, južne od obce Tatranská Javorina, približne severozápadne od Popradu. 
Poloha.
Nachádza sa na severe strednej časti Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, okrese Poprad a na katastrálnom území obce Tatranská Javorina. Najbližším sídlom je severne situovaná Tatranská Javorina, severovýchodne sa nachádza Ždiar, východne Tatranská Lomnica, juhovýchodne Starý Smokovec, južne Vyšné Hágy a Štrbské Pleso a severozápadne mesto Zakopané. Štít sa nachádza v Tatranskom národnom parku a národnej prírodnej rezervácii Bielovodská dolina.
Opis.
Mlynár je výrazný štít vo východnej vetve rázsochy, vybiehajúcej severne z Rysov v hlavnom hrebeni Vysokých Tatier. Rázsocha sa vo Vyšnom Žabom štíte () delí na dve vetvy, obopínajúce Žabiu Bielovodskú dolinu. Východné rameno s Mlynárom tak oddeľuje západne ležiacu Žabiu a východne ležiacu mohutnú Bielovodskú dolinu. V Žabej Bielovodskej doline sa nachádza Vyšné a Nižné Bielovodské Žabie pleso, ktorými voda zo západných svahov Mlynára odteká Žabím potokom do Bielej vody v povodí Dunajca. Južne leží Ťažká dolina, ktorou vodu z južných svahov odvádza Ťažký potok a východné svahy klesajú priamo do Bielovodskej doliny, ktorou preteká Biela voda.
Severne sa nachádza Skrajny Woloszyn (), Sedem Granátov (), Malý Mlynár (), Horvátov vrch (), Zámky () a Široká (), východne Žabí vrch (), Javorový štít (), Svišťový štít () a Hrubá veža (), južne Litvorový štít (), Kačacia veža (), Gánok (), Rysy (), Ťažká veža () a Žabia veža () a západne Vyšný Žabí štít (), Veľký Mengusovský štít (), Čubrina (), Miedziane (), Nižný Žabí štít (), Žabia kopa (), Opalony wierch () a Wielki Woloszyn (). Na vrchol nevedie značený turistický chodník.
Výhľady.
Turisticky voľne neprístupný skalnatý vrchol umožňuje kruhový rozhľad. Vzhľadom na nadmorskú výšku a okolitý terén sú viditeľné blízke doliny a okolité vrcholy Vysokých Tatier, časť hrebeňa Belianskych Tatier a podhorie v poľskej časti.
Prístup.
Vrch je súčasťou národnej prírodnej rezervácie a Tatranského národného parku, preto vrchol nie je voľne prístupný. Výstup naň je možný len s horským vodcom.

</doc>
<doc id="6654" url="https://sk.wikipedia.org/wiki?curid=6654" title="Nižná Bystrá">
Nižná Bystrá

Nižná Bystrá () je vrch v Západných Tatrách na Slovensku. Leží nad Račkovou dolinou nad Pribylinou, približne severovýchodne od Liptovského Hrádku. 
Poloha.
Nachádza sa na západe strednej časti Tatier, v podcelku Západné Tatry a ich časti Liptovské Tatry. Leží v katastri obce Pribylina v okrese Liptovský Mikuláš, na území Žilinského kraja. Najbližším sídlom je juhovýchodne situované Podbanské, juhozápadne leží Pribylina a Konská a severovýchodne v Poľsku obec Kościelisko. Vrch sa nachádza v Tatranskom národnom parku.
Opis.
Nižná Bystrá sa nachádza v rázsoche Grúň, vedúcej z Bystrej () juhozápadným smerom na Ježovú () a Kečku (). Severné svahy padajú do Gáborovej doliny, juhozápadné do Račkovej doliny a východné do Bystrej doliny. Na západ z vrcholu vybieha rázsocha. Juhozápadné svahy odvodňuje Račková, severné jej prítok Gáborov potok. Východným smerom leží pod vrcholom pleso Anitino očko, ktorým voda z tejto časti hrebeňa odteká potokom Bystrá do rieky Belá v povodí Váhu.
Severným smerom leží Grúň (), Bystrá (), Blyšť (), Klin (), Končistá () a Hrubý vrch (), západným Jakubina (), Deravá (), Volovec (), Vyšná Magura (), Ostredok (), Nižná Magura () a Nižný Ostredok (), južným Kečka (), Suchý hrádok () a Ježová () a východným Kotlová (), Holý vrch (), Veľká Kamenistá () a Smrečiny (). Na vrchol nevedie značený turistický chodník. 
Výhľady.
Turisticky neprístupný hôľnato-skalnatý vrchol umožňuje kruhový rozhľad. Vďaka značnej nadmorskej výške a polohe sú viditeľné mnohé vrcholy Západných a Vysokých Tatier, okolité doliny a Podtatranská kotlina, pri vhodných podmienkach sú však pozorovateľné aj Volovské vrchy, Slovenský raj, Kozie chrbty, Nízke Tatry, Veľká Fatra a časť Oravských Beskýd.
Prístup.
Na vrchol nevedie značkovaný turistický chodník. Najľahší prístup je po hrebeni neoznačeným chodníkom z Bystrej.

</doc>
<doc id="6655" url="https://sk.wikipedia.org/wiki?curid=6655" title="Valentková">
Valentková

Valentková alebo Valentkova (; ) je vrch v hlavnom hrebeni Vysokých Tatier na slovensko-poľskej hranici. Leží v závere Tichej doliny nad Podbanským, približne severozápadne od Popradu.
Poloha.
Nachádza sa v strednej časti Tatier, na západnom okraji podcelku Východné Tatry a ich časti Vysoké Tatry. Leží na slovensko-poľskej hranici, na pomedzí Prešovského kraja a Malopoľského vojvodstva. Západné svahy hrebeňa patria do okresu Poprad a katastra mesta Vysoké Tatry, východné svahy do Powiatu tatrzańského a katastra gminy Bukowina Tatrzańska. Najbližšími sídlami na slovenskom území sú severovýchodne situovaná Tatranská Javorina, juhovýchodne ležiace Vyšné Hágy a Štrbské Pleso a juhozápadne Podbanské, v Poľsku je na severozápade mesto Zakopané. Vrch sa nachádza v Tatranskom národnom parku v slovenskej i poľskej časti pohoria a západná časť je súčasťou národnej prírodnej rezervácie Tichá dolina.
Opis.
Valentková leží v hlavnom hrebeni Vysokých Tatier medzi Valentkovým a Hladkým sedlom (). Západne je na slovenskom území Tichá dolina, ktorou voda odteká Tichým potokom do Váhu, východne sa nachádza Dolina Pięciu Stawów Polskich s plesom Zadni Staw Polski, odkiaľ vodu odvádza potok Roztoka do Bielej vody v povodí Dunajca. 
Západne sa nachádza Goričková (), Kresanica (), Poľská Tomanová (), Magura () a Veľká kopa (), južne. Krížna (), Zadná Garajova kopa (), Tichý vrch (), Kriváň (), Hrubý vrch () a Kotolnica (), východne Kôprovský štít (), Hrubý štít (), Miedziane (), Opalony Wierch () a Kozí vrch () a severne Wielki Woloszyn (), Wielka Koszysta (), Žólta Turnia (), Kościelec (), Svinica (), Kopa Magury (), Beskyd () a Kasprov vrch (). Na vrchol nevedie značený turistický chodník.
Výhľady.
Turisticky voľne neprístupný skalnatý vrchol umožňuje kruhový rozhľad. Viditeľné sú okolité vrcholy a blízke doliny Vysokých Tatier, pri vhodných podmienkach je vidieť aj časť Nízkych Tatier a Oravských Beskýd.
Prístup.
Štít sa nachádza na území národnej prírodnej rezervácie a Tatranského národného parku, preto prístup na vrchol je možný len s horským vodcom. Značené chodníky vedú na neďalekú Svinicu () a do Hladkého sedla.

</doc>
<doc id="6656" url="https://sk.wikipedia.org/wiki?curid=6656" title="Havran (vrch v Tatrách)">
Havran (vrch v Tatrách)

Havran () je najvyšší vrch Belianskych Tatier. Leží nad obcou Ždiar, približne severozápadne od Kežmarku. Nie je turisticky voľné prístupný.
Poloha.
Nachádza sa v severovýchodnej časti pohoria, v geomorfologickom podcelku Východné Tatry a časti Belianske Tatry. Leží v Prešovskom kraji, v okrese Poprad a zasahuje na katastrálne územie mesta Vysoké Tatry a obcí Tatranská Javorina a Ždiar. Najbližšími sídlami sú severozápadne situovaná Tatranská Javorina, severne ležia Podspády a východne obec Ždiar. Masív sa nachádza v Tatranskom národnom parku a tiež v národnej prírodnej rezervácii Belianske Tatry.
Opis.
Havran leží v severozápadnej časti hlavného hrebeňa Belianskych Tatier, medzi vrchom Nový () a Ždiarskou vidlou (). Južne od hrebeňa prechádza dolina Zadné Meďodoly, východne od Havrana Tristárska dolina. Severne sa nachádza Nový vrch (), Repisko () a Javorinka (), východne Žľabina (), Gáflovka (), Tristárskym sedlom () oddelená Ždiarska vidla () a Hlúpy (), južne Jahňací štít (), Kolový štít () a Kopa brán () a západne Štefan (), Veľký Baboš (), Malý Baboš (), Muráň () a Havraním sedlom () oddelený vrch Nový (). Juhozápadnú časť hrebeňa odvodňuje Meďodolský potok, smerujúci do riečky Javorinka v povodí Dunajca, rovnakým smerom odteká aj voda zo severných svahov. Na východnom úbočí pramení riečka Biela, ktorou voda odteká do rieky Poprad. Vrchol je neprístupný, preto naň nevedie značený turistický chodník.
Výhľady.
Turisticky neprístupný vrchol s trojicou skalnatých hrebeňov je pokrytý len nízkou vegetáciou. Vďaka polohe a značnej nadmorskej výške vrcholu je viditeľná časť hlavného hrebeňa Belianskych Tatier a mnohé vrcholy Vysokých Tatier, pri vhodných podmienkach aj Volovské vrchy, Branisko, Bachureň, Čierna hora, Čergov, Levočské vrchy, Pieniny, Spišská Magura a Oravské Beskydy, ako aj mnohé vrchy južného Poľska.
Prístup.
Havran patrí do národnej prírodnej rezervácie Belianske Tatry, a preto je už od roku 1978 turisticky neprístupný. Jediný turistický chodník v okolí je modro značená trasa z Tatranskej Javoriny cez Zadné Meďodoly a Kopské sedlo do Tatranských Matliarov. Neďaleko je aj náučný chodník Monkovou dolinou, ktorá vystupuje na hrebeň v Širokom sedle ().

</doc>
<doc id="6680" url="https://sk.wikipedia.org/wiki?curid=6680" title="1542">
1542



</doc>
<doc id="6689" url="https://sk.wikipedia.org/wiki?curid=6689" title="Abba">
Abba

Abba môže byť:
ABBA môže byť:

</doc>
<doc id="6690" url="https://sk.wikipedia.org/wiki?curid=6690" title="Alegória">
Alegória



</doc>
<doc id="6691" url="https://sk.wikipedia.org/wiki?curid=6691" title="Anekdota (zábavný príbeh)">
Anekdota (zábavný príbeh)

Anekdota (ľudová anekdota sa nazýva aj vtip) je krátky a vtipný príbeh epického žánru o skutočnej alebo vymyslenej udalosti, má neočakávaný záver s humorným vyznením – vtipnou pointou. Na rozdiel od aforizmu z nej neplynie ponaučenie.
Anekdoty vznikali hlavne v 19. storočí. Anekdoty môžu byť ľudové alebo umelé.

</doc>
<doc id="6692" url="https://sk.wikipedia.org/wiki?curid=6692" title="Anafora (poetika)">
Anafora (poetika)

Anafora je slovná figúra, opakovanie rovnakého slova alebo skupiny slov na začiatku po sebe idúcich veršov alebo viet, opak epifory.
Anafora (z gréc. znovuuvedenie i epanafora): štylistická figúra, ktorá vzniká opakovaním tých istých slov alebo skupiny slov na začiatku za sebou idúcich veršov, prípadne viet v prozaických textoch. Anafora je vhodným prostriedkom na vytváranie vetného paralelizmu. Na začiatku jednotlivých veršov či viet v próze sa obyčajne opakuje významové jadro, ku ktorému sa pridávajú nové výpovede, metafory a iné básnické trópy. V tvorbe nadrealistov sa k anafore priraďujú rozličné asociácie vytvárajúce medzi sebou ostré významové kontrasty, prípadne zabezpečujúce gradáciu. 
Nadrealistická tvorba priam oplýva anaforou: 
(Š. Žáry: Bronzová vlčica) 
V slov. naturizme sa anafora stáva vhodným prostriedkom lyrizácie prózy a zároveň zabezpečuje využívanie vetného paralelizmu a priraďovanie rozličných asociácií akoby pod seba. Uplatňuje sa pritom simultánnosť radenia výpovedí, čo je charakteristický znak lyriky oproti sukcesívnosti prevládajúcej v epike: Po chvíli ozve sa zdola, z hmly, jemný klepot. Klepot sa pravidelne zosilňuje. Z osuhle na dne údolia vynoruje sa postava. Môže to byť blúdiaci duch tohto pustého kraja. Môže to byť zlovestný posol vojen, požiarov, hladu a moru. (D. Chrobák: Návrat O. Baláža)
Jedno, či náhliš sa
jedno, či ležíš chorý
jedno, či drvíš skaly a prenášaš hory
jedno, či neprijímaš návštevy
jedno, či blúdiš v tme a cestu hľadáš pustatinou
jedno, či sedíš na lavičke v parku
alebo trpíš obrátený stene.
Láska je rozkvitnutá ruža,
láska sú slzy v očiach muža,
láska je dieťa pri hraní,
láska sú kvety v náručí ženy,
láska je úsmev i cez slzy,
láska je odkaz tvojej mamy,
láska sú tieto moje riadky,
láska je niečo prekrásne.

</doc>
<doc id="6693" url="https://sk.wikipedia.org/wiki?curid=6693" title="Aforizmus">
Aforizmus

Aforizmus (z gr. "vymedzenie") je stručný výrok, ktorý obsahuje vtipnú myšlienku.
Je to filozofická forma, ktorá výstižne a pregnantne formuluje myšlienku, názor, nápad v niekoľkých vetách alebo dokonca len jednou vetou. Je to útvar, ktorý je príbuzný s maximou, sentenciou alebo esejou.
Príklad.
Známi zberatelia: Kertesz - Školoviny a Richter

</doc>
<doc id="6694" url="https://sk.wikipedia.org/wiki?curid=6694" title="Anticipácia">
Anticipácia

Anticipácia (z = predvídam) môže byť:

</doc>
<doc id="6699" url="https://sk.wikipedia.org/wiki?curid=6699" title="Antiklimax">
Antiklimax

Antiklimax je vetná štylistická figúra, postupne znižuje alebo zoslabuje výraz alebo zmysel vety. Opakom je klimax.
Príklad.
"Ukradli potraviny, ukradli ovocie, jablká, kompóty a nakoniec tam ostala iba slivková kôstka."

</doc>
<doc id="6700" url="https://sk.wikipedia.org/wiki?curid=6700" title="Antiromán">
Antiromán

Antiromán je druh experimentálnej literatúry vyznačujúci sa nekonvenčnou kompozíciou, ktorá je v rozpore so zaužívanými pravidlami písania románu. Niekedy sa pojem „antiromán“ zamieňa s pojmom „nový román“, no antiromán zahŕňa širšie spektrum literatúry.
História.
Prvýkrát bol termín „antiromán“ použitý v roku 1633 francúzskym spisovateľom Charlesom Sorelom, ktorý tým chcel popísať parodický charakter svojho diela „Le Berger extravagant“. Termín sa ale neuchytil, až kým ho v roku 1948 nepoužil francúzsky literárny kritik a spisovateľ Jean-Paul Sartre. V druhej polovici 20. storočia sa pod antirománom začalo rozumieť hociktoré rozsiahlejšie epické dielo, ktoré výrazne išlo proti nastaveným konvenciám písania, štruktúry a kompozície literárnych diel. 
Tento žáner sa rozmohol hlavne v päťdesiatych a šesťdesiatych rokoch 20. storočia, ale diela, ktoré sa dajú považovať za antiromán môžeme nájsť i vo vziadelenjšej histórii. Jedným z príkladov antirománu spred dvadsiateho storočia je kniha „The Life and Opinions of Tristram Shandy, Gentleman“ od anglického spisovateľa Laurenca Sterneho z roku 1759.

</doc>
<doc id="6701" url="https://sk.wikipedia.org/wiki?curid=6701" title="Antitéza">
Antitéza

Antitéza je tróp, prirovnanie rozvinuté protikladom, prirovnanie na základe popretia. Máva 3 zložky: 
Nepoužíva prirovnávacie spojky.
Príklad.
"Už som doma nebol len štyri nedele, narástlo mi žitko zelené na dvore. Nebolo to žitko, lež bola pšenička, nepúšťaj, Anička, zvečera Janíčka." (ľudová pieseň)

</doc>
<doc id="6702" url="https://sk.wikipedia.org/wiki?curid=6702" title="Antonomázia">
Antonomázia

Antonomázia (tróp) je druh metonymie. Namiesto mena známej osoby sa použije opis alebo charakteristická vlastnosť. Dva druhy:

</doc>
<doc id="6703" url="https://sk.wikipedia.org/wiki?curid=6703" title="Antonymá">
Antonymá



</doc>
<doc id="6704" url="https://sk.wikipedia.org/wiki?curid=6704" title="Antonymum">
Antonymum

Antonymum ("αντί"-anti: „proti“; "ὄνομα" - onoma: „meno“) alebo opozitum (lat.) je slovo s opačným (protikladným) lexikálnym významom.
Na rozdiel od synonymických radov, vyskytujú sa iba v dvojiciach. Napriek tomu, že označujú kontrastné pojmy a predstavy, obsahujú niečo, čo ich spája, čo je všeobecné v ich lexikálnych významoch. Vznikajú vtedy, keď sa dva protikladné pojmy spájajú a to spravidla v základných významoch. Patria vždy do toho istého slovného druhu. Antonymné dvojice tvoria vždy slová s protikladnými vlastnosťami napr. život - smrť. Využívajú sa hlavne v umeleckom (hyperbolizovanie) a publicistickom štýle (zvýraznenie kontrastu). Centrálnym typom sú polárne antonymá – kontrastné. Predstavujú krajné hraničné hodnoty. Reprezentujú predovšetkým kvantitatívne adjektíva, od ktorých sú možné adverbiálne zriedkavejšie aj slovesné odvodeniny. Napríklad mladý – starý. Príznačnou črtou predovšetkým adjektívnych antoným je stupňovanie: mladší – starší.
Druhy antoným.
polárne (vlastné, graduálne, kontrastné, vektorové, z hľadiska logiky kontrárne).
Je pre nich typické, že vyjadrujú protiľahlé body na polárnej škále, nepokrývajú však celý rozsah nadradeného pojmu, pretože medzi nimi alebo mimo nich sú ešte ďalšie stupne. 
tučný-chudý
oblečený-vyzlečený
veselý-smutný
komplementárne (z hľadiska logiky kontradiktórne).
Svojimi význammi rozdeľujú rozsah nadradeného pojmu na dve polovice. Ide najmä o dvojice slov, z ktorých druhé je z prvého odvodené predponou „ne-“. 
Úplne alebo čiastočne (napríklad len v niektorých kontextoch) komplementárne môžu byť i niektoré ďalšie antonymá, napríklad:
paralelné (prípadové, nekompaktibilitné).
Dvojice slov, ktoré sú v určitom kontexte vnímané ako protiklady, hoci všeobecne sú dvomi z viacerých pojmov tej istej kategórie. 
reverzné.
Popisujú opačný proces (prvé slovo označuje zmenu zo stavu A do stavu B, druhé slovo zmenu zo stavu B do stavu A). 
vzťahové (konverzné).
Dvojice, v ktorých jedno slovo vyjadruje vzťah z hľadiska jedného subjektu a druhé slovo ten istý vzťah z hľadiska druhého subjektu. 
autoantonymá (antagonymá).
Autoantonymum je slovo, ktoré má viac významov, z ktorých niektoré sú si navzájom niektorým z vyššie uvedených spôsobov protikladné – ide teda o homonymné autonymá. Vznikajú napríklad vývojovou zmenou významu slova na protikladný alebo zvukovou či písanou zhodou rozdielne vzniknutý slov. 
V slovenčine sa vyskytujú výnimočne (zrejme – pravdepodobne i zjavne, pedofil – priateľ detí i vrah a przniteľ detí, súdruh – priateľ i predstaviteľ nepriateľskej mocenskej štruktúry). 
Typické sú autoantonyma pre archaické jazyky, napríklad čínštinu. Vo veľkej miere sú zachované napríklad v latinčine (imago – obraz i vzor, altus – vysoký i hlboký, clam – potichu × clamare – kričať), gréčtine (farmakon – liek i jed, hagios – svätý i ohavný), angličtine (apparent – zjavný i domnelý, virtual - naozajstný i zdanlivý). Niektoré slovné korene majú v príbuzných latinčine "nepriateľ", "úžas" je v ruštine "hrôza", "strašlivý" v staročeštine znamenalo "bojácný").

</doc>
<doc id="6705" url="https://sk.wikipedia.org/wiki?curid=6705" title="Topoľčany">
Topoľčany

Topoľčany (do roku 1920 "Veľké Topoľčany", , ) sú mesto ležiace na Slovensku v Nitrianskom kraji.
Polohopis.
Mesto leží na Hornej Nitre, v širokom údolí rieky Nitra, medzi dvoma horskými pásmami, viditeľnými z mesta – Tribeč (východ) a Považský Inovec (západ). Centrom mesta prechádza železničná trať Nové Zámky – Prievidza, cesta II/499 na Piešťany a východným okrajom I/64 z Nitry na Žilinu. Z okolitých miest je Partizánske vzdialené severovýchodne, Bánovce nad Bebravou severne, Piešťany západne a Nitra južne.
Dejiny.
Pravek.
Najstaršie archeologické nálezy patria do staršej doby kamennej (40 000 rokov pred naším letopočtom). Ľudia v tom čase žili v tlupách, živili sa lovom a nástroje si dorábali z kameňa. V období z pred 5 000 rokov žili v tomto priestore prví roľníci. 4 000 rokov pred Kr. ľud neolitu vyrábal hlinené nádoby a vedel tkať. Eneolit, čo je najmladšia doba kamenná, je zastúpená kanelovanou keramikou. Popri kamenej industrii sa vyskytuje aj medená. Na začiatku druhého tisícročia pred Kr. sa objavujú prvé skupiny bronzovej doby. V topoľčianskej oblasti sa objavuje okrem južnej maďarovskej kultúry, hlavne lužická a halštatská z druhého a prvého tisícročia pred Kr.
V mladšej dobe železnej, čo je štvrté až druhé storočie pred Kr., obývali územie Kelti. Po ich odchode sem prenikli Germáni (4. storočie pred Kr. až 1. storočie). Toto obdobie nazývame rímsko-provinciálnym. So slovanským etnikom sa stretávame v staršej dobe hradištnej pred 9. storočím.
Stredovek.
Jedným z najstarších písomných dokladov, ktorý sa žiaľ nezachoval, bola darovacia listina kráľa Bela III. (11721196), ktorou Topoľčany daroval Seudovi a Martinovi. Keďže Turda, syn Martinov zomrel bez potomkov, vnuk Bela III., Belo IV. (12351273) daroval v roku 1235 mesto aj s tromi dedinami: Tovarníky, Ylouch, a Račice, Dionýzovi-kráľovskému stajníkovi. Táto darovacia listina je zároveň najstaršou donačnou listinou, ktorá sa zachovala. V listine palatína Mikuláša z roku 1271 sa Topoľčany spomínajú ako Civitas, čiže mesto. Podľa nej tu robil pred richtárom prísahu Bartolomej z Diviak.
O existencii fary sa zmieňuje listina: "Non eclesiae strigoniensis 2"., ktorá kostol a faru spomína v roku 1285. Katolícka viera sa v topoľčianskom kraji šírila asi od 9. storočia. Počnúc Cyrilom, cez sv. Bernarda až po založenie kláštora v strede mesta.
Syn Petra Čáka, Matúš Čák Trenčiansky, zdedil po bezdetnom strýkovi Matúšovi tribút v Topoľčanoch. V období rokov 12911314 dal na topoľčianskom majetku postaviť mocný hrad, ktorým chcel chrániť od východu svoj sídelný hrad v Trenčíne. V rokoch 1347, 1346, 1358 sa v Topoľčanoch konali župné zhromaždenia. V roku 1347 dostáva mesto od kráľa Ľudovíta výsadu vlastného súdnictva s výnimkou hrdelných sporov. Z listiny vydanej Kapitulou v Nitre v roku 1348 sa dozvedáme, že v Topoľčanoch bol kláštor Benediktínov, v ktorom bol opátom Juraj.
V roku 1389 sa Topoľčany zase stali poddanským mestom. Vtedy ich kráľ Žigmund daroval Frantovi a Šimonovi zo Seče. Dedičia Sečéniovcov si podelili v roku 1411 majetky tak, že Hrad dostal Ladislav a mesto Šimon. Po smrti Šimona sa mesto stalo časťou Ladislavovho majetku. Keďže hranice mesta neboli presne určené boli sporné aj pozemky medzi Donynom – kastelánom v Nitrianskej Strede. Spor trval od roku 1406 do roku 1412. V tom čase bol v meste soľný sklad a Kráľovské soľné išpánstvo.
Topoľčiansky hrad sa stal oporným husitským bodom, na ktorom už v roku 1431 sídlila husitská posádka. V roku 1432 bol veliteľom hradu Jan Šmikouský zo Žďáru. V jeseni roku 1434 ho opustil za výkupné 9 000 zlatých. Na jeho miesto sa dostal dobrodruh Gučinský, ktorý páchal na obyvateľstve mesta aj okolia veľké neprávosti a zlodejstvá. Postihnutí obyvatelia sa viackrát obrátili na kráľa. Ten z toho dôvodu dal v roku 1443 Gučinskému iný hrad na Morave. V tom roku mesto postihlo aj veľké zemetrasenie, ktoré sa zopakovalo aj o rok neskôr v roku 1444. Po smrti Ladislava Sečéniho požiadal Michal Országh kráľa o uvedenie do držby kráľovský majetok, čo odôvodňoval príbuzenstvom so Sečéniovcami a aj tým, že prispel na výkupné hradu od husitov čiastkou 2 000 zlatých. V roku 1459 mu kráľ Matej vyhovel. Až donačnou listinou z 28. júla 1481 sa celá záležitosť ukončila. Podľa nej patrilo k mestu Topoľčany okrem hradu aj 28 obcí.
V prvej polovici 15. storočia bola v meste chýrna zvonolejáreň majstra Pavla. V Krušovciach sa vo veži kostola zachoval jeden z jeho zvonov. Podľa kanonickej vizitácie z roku 1559 je topoľčiansky kláštor v ruinách. Kláštor je v strede mesta.
Po smrti posledného Országha Krištofa sa v roku 1567 rozdelil majetok na niekoľko podielov. Jeden z nich sa stal majetkom Krištofa Ungnada. Vdova po ňom sa v roku 1590 vydala za Žigmunda Forgáča, ktorý sa tak stal vlastníkom Ungnadovho podielu po Lošoncim, ktorý bol vlastníkom polovice majetku. Nastal spor medzi Balassovcami a Forgáčovcami. Balassa totiž odkúpil v roku 1570 Lošonciho časť za 10 000 zlatých, na ktorú si robil aj Forgáč nárok a tak ju v roku 1595 za 25 000 zlatých aj odkúpil na základe predkupného práva. No už v roku 1601 si vymohol donáciu na celý majetok.
Pre neznesiteľné podmienky a existenčné ťažkosti vypukla v meste v roku 1581 vzbura poddaných. Mesto dostalo 15. mája 1599 od kráľa Rudolfa II. dekrétom privilégiá. Dekrét zaručoval možnosť usporiadať jarmoky na Dorotu a Trojicu. V roku 1599 sa však do mesta dostali Turci a úplne ho zničili.
František Forgáč dal v Tovarníkoch postaviť kaštieľ. V roku 1605 Bocskajovi hajdúsi obsadili cele Ponitrie aj mesto. V rokoch 1607, 1608 a 1609 sa v Topoľčanoch konali kongregácie, pretože mesto ohrozovali Turci. V čase stavovského povstania Gabriela Betlena na stavovskom zhromaždení v Topoľčanoch sa ku povstaniu pridali miestni zemania. V tej dobe sa v tomto priestore hojne rozšírili zbojstvá. Po Betlenovi vypuklo povstanie, ktoré viedol Juraj II. Rákoci. Ľud trpel pod povstaleckým aj pod cisárskym vojskom. V roku 1644 prišla do mesta prezimovať cisárska armáda. Do mesta prišlo 8600 mužov. Rok po ich odchode vtiahlo do mesta kurucké vojsko, ku ktorému sa pridalo 1800 švédskych jazdcov. V roku 1643 zaplavilo Ponitrie znova turecké vojsko. Topoľčany boli znova spustošené a do zajatia a otroctva sa dostalo veľké množstvo ľudí. Roku 1703 dobyli mesto Kuruci.
Mesto bolo viackrát vypálené. Veľké požiare boli v rokoch: 1718, 1730, 1731.
Obyvateľstvo.
Topoľčany sú obývané prevažne Slovákmi s českou a rómskou menšinou. Väčšina obyvateľstva sú rímskokatolíci (dva kostoly) a taktiež menšina protestantov (jeden kostol). Historická synagóga bola zničená ohňom počas druhej svetovej vojny.
a iní
a iní
Priemysel.
V meste sa nachádza drevársky, elektrotechnický, odevný a potravinársky priemysel.
Šport.
V meste je mestská športová hala, zimný štadión, plaváreň a kúpalisko s troma bazénmi. Historicky najúspešnejšími športmi v meste sú hádzaná, stolný tenis, vodné pólo a hokej.

</doc>
<doc id="6712" url="https://sk.wikipedia.org/wiki?curid=6712" title="Mikuláš Dzurinda">
Mikuláš Dzurinda

Ing. Mikuláš Dzurinda, CSc. (* 4. február 1955, Spišský Štvrtok) je slovenský politik a bývalý dvojnásobný predseda vlády Slovenskej republiky po voľbách v rokoch 1998 a 2002. Počas jeho pôsobenia ako predsedu vlády Slovensko vstúpilo do Európskej únie a Severoatlantickej aliancie.
Mikuláš Dzurinda je bývalý minister zahraničných vecí a na krátky čas bol ministrom dopravy v dočasnej vláde v 90. rokoch. V priebehu rokov bol lídrom politických strán KDH, SDK, SDKÚ a SDKÚ-DS.
V období vlád Roberta Fica z roku 2006 a 2012 pôsobil ako opozičný poslanec Národnej rady Slovenskej republiky za stranu SDKÚ-DS, ktorú v roku 2014 opustil. V ďalších parlamentných voľbách v roku 2016 za poslanca nekandidoval.
V decembri 2013 bol zvolený za prezidenta Centra pre európske štúdiá, think tanku Európskej ľudovej strany.
Začiatkom roku 2023, po vyslovení nedôvery vláde Eduarda Hegera a následnej vládnej kríze, rozbehol spoluprácu s Miroslavom Kollárom, predsedom vtedajšej strany SPOLU – občianska demokracia, na vstupe svojej platformy do tejto strany a zmenu jej názvu na Modrá koalícia. Po neúspechu tohto projektu (Kollár sa dohodol na spolupráci so skupinou ministrov Hegerovej vlády a stranu premenovali na Demokrati) vyzbieral Dzurinda v krátkom čase podpisy na zaregistrovanie novej stredopravej strany MODRÍ – Európske Slovensko, v ktorej bol na ustanovujúcom kongrese zvolený za predsedu. 18. mája 2023 avizovala spoluprácu so stranou MODRÍ platforma bývalej strany MOST – HÍD (pod názvom Most-Híd 2023) na čele s Lászlóm Sólymosom potom, čo oznámila vystúpenie z projektu SZÖVETSÉG – ALIANCIA v reakcii na umiestnenie Györgya Gyimesiho na kandidátku. 25. mája bola potom strana premenovaná na Modrí, Most – Híd a 18. decembra na MODRÍ – ES.
Životopis.
Mikuláš Dzurinda sa narodil v Spišskom Štvrtku, má rusínske korene. Študoval na strednej priemyselnej škole v Spišskej Novej Vsi. V roku 1979 absolvoval Fakultu ekonomiky dopravy strojov Vysokej školy dopravy a spojov v Žiline. V roku 1988 tam ukončil vedeckú ašpirantúru a získal titul kandidáta vied. Pracoval vo Výskumnom ústave dopravnom v Žiline ako ekonomický analytik (19791988), neskôr bol riaditeľom pre informačné technológie na oblastnom riaditeľstve Československých štátnych dráh v Bratislave (19881990).
Stranícka kariéra v KDH.
Mikuláš Dzurinda vstúpil do slovenskej politiky ako jeden zo zakladajúcich členov Kresťanskodemokratického hnutia, konzervatívnej politickej strany založenej na Slovensku v roku 1990. Od roku 1993 až do formálneho vystúpenia z KDH a vstupu do SDK v roku 1998 bol podpredsedom KDH pre ekonomiku. Na sneme KDH v novembri 1996 neúspešne kandidoval na post predsedu KDH proti Jánovi Čarnogurskému. Mikuláš Dzurinda získal 130 hlasov a Ján Čarnogurský 214.
Slovenská demokratická koalícia.
Pred parlamentnými voľbami v roku 1998 sa 3. júla 1997 päť opozičných politických strán dohodlo na vytvorení spoločnej koaličnej kandidátky pod názvom Slovenská demokratická koalícia. Tvorili ju Demokratická únia (DÚ), Kresťanskodemokratické hnutie (KDH), Demokratická strana (DS), Sociálnodemokratická strana Slovenska (SDSS) a Strana zelených na Slovensku (SZS). Toto zoskupenie malo šancu parlamentné voľby vyhrať. Vládna koalícia pod vedením Hnutia za demokratické Slovensko (HZDS) reagovala tým, že prijala v parlamente v roku 1997 reštriktívny zákon, ktorým podľa počtu strán tvoriacich koalíciu zvyšovala kvórum na vstup do parlamentu, čím fakticky znevýhodnila koalíciu SDK. Ako reakcia na tento krok sa SDK formálne pretransformovala z koalície na politickú stranu s exkluzívnym členstvom – členmi sa stalo 150 kandidátov do volieb. Tí zároveň museli vystúpiť zo svojich materských politických strán. Materské politické strany tak formálne prišli o svoje politické špičky, hoci v tom čase sa hovorilo iba o dočasnom kroku.
Mikuláš Dzurinda sa stal hovorcom SDK v čase, keď fungovala ešte ako koalícia. Po transformovaní SDK na politickú stranu sa na jej ustanovujúcom kongrese 4. júla 1998 v Trnave stal Dzurinda jej predsedom a volebným lídrom.
Slovenská demokratická a kresťanská únia.
Veľmi skoro po víťazných voľbách v roku 1998 sa ukázalo, že formálne vystúpenie parlamentných kandidátov SDK zo svojich materských strán nebude vo väčšine prípadov iba formálne. Mikuláš Dzurinda bol medzi tými, ktorí sa snažili o faktické zlúčenie piatich zakladajúcich strán SDK do jednej. Keď sa mu to nepodarilo, založil v januári 2000 novú politickú stranu Slovenskú demokratickú a kresťanskú úniu. Do tejto strany vstúpila väčšina členov SDK a Mikuláš Dzurinda sa stal jej predsedom. Materské strany tento krok značne oslabil a ich volebné preferencie dlhodobo značne poklesli. Demokratická únia dokonca čoskoro zanikla.
Záver jeho druhého vládneho obdobia sprevádzalo viacero politických káuz:
V roku 2005 jeho vláda postupne strácala podporu v parlamente, keď najmä z ANO a aj z SDKÚ odišla časť poslancov. Opozícia vládu obviňovala z podplácania „nezávislých“ poslancov (odídenci z ĽS-HZDS a KSS). Kríza v parlamente začala 12. septembra 2005, keď pre obštrukciu opozície nemohol zložiť poslanecký sľub náhradník Pál Keszegh za zosnulého poslanca Zsolta Komlósyho. 21. septembra 2005 sa v „spolupráci“ s časťou nezávislých poslancov podarilo NR SR spriechodniť.
Po sérii obvinení z netransparentnosti financovania strany 1. februára 2010 Dzurinda oznámil, že nebude kandidovať vo voľbách do Národnej rady v roku 2010. Zostal však naďalej predsedom SDKÚ. Vo voľbách 2010 získala SDKÚ 15,42% hlasov a spoločne so stranami KDH, MOST-HÍD a SaS vytvorila vládnu koalíciu. Predsedníčkou vlády sa stala Iveta Radičová, a Dzurinda bol ministrom zahraničných vecí. Po neúspešnom hlasovaní o eurovale dňa 11. októbra 2011 nebola vláde vyslovená dôvera a NR SR schválila skrátenie funkčného obdobia. Predčasné parlamentné voľby boli vyhlásené na marec 2012. Predvolebnú kampaň najzásadnejšie poznačila Kauza Gorila.
Voľby 2012 a pokles popularity.
Dzurindova SDKÚ-DS v prieskumoch volebných preferencií pred voľbami v marci 2012 klesala. Po zverejnení prieskumu dávajúcemu strane len 5%-tnú podporu voličov Dzurinda povedal, že na svoj odchod nevidí dôvod. V samotných voľbách dostala SDKÚ-DS len 6,09% hlasov, čo ju odsunulo na 5. miesto. Samotný Dzurinda kandidujúci na 1. mieste kandidátky SDKÚ-DS, získal len 27 242 preferenčných hlasov čím klesol na tretie miesto v rámci strany. Pred predsedu sa prekrúžkovala Lucia Žitňanská (103 517 hlasov) aj Ivan Mikloš (56 771 hlasov). Niekoľko dní po voľbách Dzurinda oznámil, že sa nebude uchádzať o miesto v predsedníctve strany na kongrese v máji 2012, ale ostane poslancom NR SR a radovým členom SDKÚ-DS. Za predsedníčku podporil Luciu Žitňanskú, do konania snemu ju poveril vystupovaním za stranu. Predsedom sa nakoniec 19. mája 2012 stal Pavol Frešo.
Pôsobenie v parlamente 2012 – 2016 a odchod z SDKÚ 2014.
V parlamente pôsobil ako člen Zahraničného výboru NR SR a Stálej delegácie NR SR v Parlamentnom zhromaždení Rady Európy. V decembri 2013 bol zvolený za prezidenta Centra pre európske štúdiá, think tanku Európskej ľudovej strany.
4. júna 2014 oznámil na tlačovej konferencii, že spolu s Ivanom Miklošom vystupujú z SDKÚ kvôli nenaplneným ambíciám strany.
Neúspešný návrat do straníckej politiky; MODRÍ – ES.
V roku 2023 Mikuláš Dzurinda založil stranu Modrí – Európske Slovensko. Táto v parlamentných voľbách 2023 kandidovala ako Modrí, Most – Híd. Strana získala len 0,26 percenta a do NR SR sa nedostala. Dzurinda získal 3663 preferenčných hlasov.
Osobný život.
S manželkou Evou majú dcéry Zuzanu (* 1985), ktorá je divadelnou a filmovou scenáristkou a Janu (* 1988), ktorá vyštudovala sociálnu antropológiu a medzinárodné vzťahy a v súčasnosti (2023) sa spolu s otcom angažuje v politickej strane Modrí, Most – Híd.

</doc>
<doc id="6713" url="https://sk.wikipedia.org/wiki?curid=6713" title="Vladimír Mečiar">
Vladimír Mečiar

Dr. h. c. JUDr. Vladimír Mečiar (* 26. júl 1942, Zvolen) je slovenský právnik a bývalý politik. Bol prvým (19901991), druhým (19921994) a tretím (19941998) predsedom vlády Slovenskej republiky v 90. rokoch 20. storočia. Počas prvého desaťročia po Nežnej revolúcii bol najpopulárnejším slovenským politikom. Často bol označovaný za populistu s autoritárskym správaním. S obdobím jeho vládnutia sú spojené viaceré závažné politické i ekonomické kauzy na Slovensku po novembri 1989. Vyšetrenie a objasnenie niektorých z nich znemožnil prijatím tzv. Mečiarových amnestií v roku 1998, ktoré boli zrušené až v roku 2017. Bol jediný predseda HZDS od jeho založenia v roku 1991 až do septembra 2013.
Prednovembrové obdobie.
Po skončení strednej školy v roku 1959 pracoval najprv ako referent, neskôr ako tajomník odboru Miestneho hospodárstva na Okresnom národnom výbore (ONV) v Žiari nad Hronom. V roku 1962 sa stal členom KSČ a v rokoch 19671968 bol predsedom Okresného výboru Československého zväzu mládeže (predchodca SZM). Pre odpor voči vpádu vojsk Varšavskej zmluvy v auguste 1968 musel z postov odísť a v roku 1970 bol vylúčený zo strany. Nastúpil do Závodov ťažkého strojárstva v Dubnici nad Váhom, kde pracoval ako tavič a popri práci diaľkovo vyštudoval právo na Právnickej fakulte Univerzity Komenského v Bratislave. Štátna bezpečnosť na neho založila takzvaný pozorovací zväzok a od roku 1974 bol dokonca dva roky evidovaný ako nepriateľská osoba. Školu absolvoval v roku 1975 a podľa vtedy platného vysokoškolského zákona sa stal absolventom práva (titul JUDr. mu bol udelený až dodatočne po absolvovaní rigoróznej skúšky v roku 1990). Ako absolvent nastúpil do závodu Skloobal Nemšová, kde pracoval ako podnikový právnik až do roku 1989.
Ponovembrové obdobie – minister vnútra.
Po Nežnej revolúcii vznikla na Slovensku 12. decembra 1989 vláda národného porozumenia, ktorú vytvorili predstavitelia Verejnosti proti násiliu spolu s členmi KSS. Keďže sa predstavitelia VPN nezhodli na tom, koho nominovať na post ministra vnútra, túto funkciu dočasne zastával predseda vlády Milan Čič. Začiatkom roku 1990 urobila VPN „konkurz“ na ministra vnútra, v ktorom aj na odporúčanie Alexandra Dubčeka zvíťazil neznámy podnikový právnik z Nemšovej – Vladimír Mečiar a 11. januára 1990 nastúpil do funkcie ministra vnútra a životného prostredia Slovenska. 
Podľa Jána Budaja do tejto dočasnej (od 12. decembra 1989 do 26. júna 1990) Čičovej vlády V. Mečiar nevstúpil ako kandidát VPN (tým bol iba Vladimír Ondruš), ani ako nezávislý odborník (Ladislav Kováč, Michal Kováč, Ladislav Košťa, Ladislav Chudík, atď.). V. Mečiar bol politickým nominantom skupiny okolo A. Dubčeka Klub za socialistickú prestavbu Obroda. Vtedajší šéf „Obrody“ Ivan Laluha potvrdil verejne, že to bol on, kto predložil Čičovi požiadavku na Mečiarovu nomináciu za ministra vnútra.
Predseda vlády za VPN (1990 – 1991).
Po prvých slobodných voľbách v júni 1990 vytvorila vládu na Slovensku koalícia VPN, Kresťanskodemokratické hnutie a Demokratická strana. Aj vďaka popularite, ktorú si stihol vytvoriť svojimi častými verejnými vystúpeniami (napr. aj počas vzbury vo väznici Leopoldov v marci 1990), sa po voľbách ocitol v role hlavného kandidáta víťaznej VPN na predsedu slovenskej vlády v rámci česko-slovenskej federácie. Mečiara vehementne odporúčal za predsedu vlády aj tribún revolúcie Milan Kňažko.
Vo funkcii predsedu vlády však pôsobil kratšie ako rok od 27. júna 1990 do 23. apríla 1991. Už štyri mesiace po zostavení svojej vlády v októbri 1990 postavil politickú scénu pred otázku „buď ja, alebo on“. Domáhal sa, aby odstúpil minister vnútra Anton Andráš (KDH), ale jeho žiadosti šéfovia VPN a KDH nechceli vyhovieť. Andráš odporoval, ale Mečiar trval na jeho odchode argumentujúc bizarnými obvineniami (napríklad, že chce proti nemu vytiahnuť materiály, že bol agentom KGB, ktoré aj keby mal, nakoniec nevytiahol). Mečiar zvíťazil, keď Andráš podal demisiu. Nahradil ho od 22. novembra 1990 Ladislav Pittner (KDH), s ktorým mal Mečiar neskôr tiež podobné spory (napríklad v apríli 1991, keď vypukla kauza Tisova vila).
Schopnosť dramatizovať a odhaľovať (protislovenské) konšpirácie tým, že dokumenty (napríklad o spolupracovníkoch bývalej Štátnej bezpečnosti z radov žurnalistov, politikov i duchovných) našiel jednoducho na stole, neprestal používať ani v ďalšej kariére. „"Prežil som deväť pokusov o atentát",“ tvrdil pri oslave svojej sedemdesiatky v televízii v roku 2012.Po atentátnikoch na Mečiara začali prvýkrát pátrať 26. októbra 1990 (počas sporu s Andrášom) na základe rečí pochybného kriminálnika.
Vtedajší minister financií a neskorší prezident Michal Kováč vo svojich "Pamätiach" píše, že premiér Mečiar si stopercentnú lojalitu niektorých členov vlády vynucoval tým, že sa im vyhrážal svojimi poznatkami o ich spolupráci s ŠtB. „Bral som to ako jeho chorobnú záľubu a myslel som si, že si z toho netreba nič robiť.“
Konflikt a založenie HZDS.
Začiatkom roku 1991 sa dostal do otvoreného sporu s vedením VPN. 3. marca 1991 v relácii STV "Hovorí predseda vlády," namiesto Mečiara vystúpil Kňažko s vyhlásením, že sa vedenie strany na čele s Fedorom Gálom snaží obmedzovať Mečiara v práci a cenzuruje ho. (Mečiar, hoci bol premiérom, nebol členom užšieho vedenia VPN. V strane začali silnieť hlasy volajúce po tom, aby práve Mečiar šéfoval VPN. Na sneme VPN v Topoľčanoch v dňoch 23. a 24. februára 1991 v súboji o post predsedu ho napokon Gál porazil. Relácia STV "Hovorí predseda vlády" sa vraj v nedeľu 3. marca 1991 nemala nevysielať naživo, ale v STV ju nahrávali dopredu. Keď sa vraj Mečiar od riaditeľa televízie dozvedel, že predstavitelia VPN od neho žiadali, aby im nahrávku s príhovorom odovzdal ešte pred jej odvysielaním, poslal vraj namiesto seba do relácie Kňažka.) Fedor Gál neskôr tvrdil, že VPN nechcelo a ani nemohlo niečo cenzurovať, pretože to bol priamy prenos. Kňažko hovoril, že VPN poverilo cenzurovaním vtedajšieho riaditeľa STV Zemana avšak Zeman to vraj sám neskôr dementoval. Gál obvinil Kňažka, že mu prejav písali Budaj, Mečiar a tajná služba. „Dnešná smutná skúsenosť s existenciou cenzúry, na ktorú si osobuje právo akési politbyro vo vzťahu k predsedovi slovenskej vlády, ma donútila k tomu, aby som sa verejne dištancoval od takýchto postupov“, povedal Kňažko. O dva dni na to, 5. marca 1991, vznikla platforma VPN „Za demokratické Slovensko“ (VPN-ZDS), do ktorej prešla značná časť členov VPN.
Po vyostrení konfliktu s vedením VPN parlament v apríli 1991 odvolal Mečiara z funkcie predsedu vlády (na Mečiarovu stranu sa vtedy pridal aj Ján Budaj). V popularite to ale Mečiarovi neuškodilo. Práve naopak, on a jeho hnutie sa tešili takmer deväťdesiat percentnej podpore. Platforma ZDS sa potom pretransformovala na politickú stranu Hnutie za demokratické Slovensko (HZDS). Mečiar bol 22. júna 1991 zvolený za predsedu HZDS. Spolu s ním do HZDS odišli Michal Kováč, Kňažko, Rudolf Filkus, Augustín M. Húska, Ivan Lexa, Anna Nagyová a ďalší. Prví štyria menovaní sa stali podpredsedami.
Predsedom vlády za HZDS s krátkou prestávkou (1992 – 1998).
Zakladateľ štátu.
Po voľbách roku 1992, v ktorých HZDS zvíťazilo so ziskom 37,26 % hlasov, sa 24. júna 1992 znova stal predsedom vlády Slovenska (najprv v rámci Česko-Slovenska, od 1. januára 1993 samostatného Slovenska). Ako predseda Slovenskej vlády sa podieľal na rokovaniach s českými predstaviteľmi ohľadom rozdelenia Česko-Slovenska. Podľa prieskumu agentúry MVK, ktorý sa uskutočnil 2. až 9. novembra 2007 na vzorke 1 200 respondentov 47,8 % Slovákov bolo presvedčených, že o vznik samostatnej Slovenskej republiky sa najviac zaslúžil práve on (druhý bol Václav Klaus s 9,7 %). "„Faktom je a zostane, že nebyť Mečiara, 1. januára 1993 by Slovenská republika nevznikla. Žiadny z alternatívnych lídrov, ktorí boli k dispozícii (Kňažko, Kováč, Móric, Markuš, Čarnogurský a pod.), by nedokázal získať (vo voľbách) politickú podporu 38 percent hlasov, ktorá viedla k rozdeleniu ČSFR. Problém je, že na rozhodnutia, ktoré urobil, mu podpora voličov HZDS žiadny mandát nedávala.“" Napísal Peter Schutz. "„Mytologizácia sprevádzala aj vznik samostatného Slovenska. Na jednej strane mnohí z politikov HZDS, či im blízki novinári, rozprávali o bájnom tisícročnom úsilí slovenského národa o samostatnosť, ale v priamom prenose tiež vytvárali z Vladimíra Mečiara otca vlasti. A to aj napriek tomu, že ešte krátko predtým chcel Mečiar dokopať Čechov do federácie a v programe HZDS sa štátoprávnych riešení nachádzalo viac, ale o samostatnosti nehovoril pred voľbami 1992 nikto okrem SNS.“" Napísal Tomáš Gális. (Otec vlasti bol v staroveku titul rímskych cisárov.)Samotný Mečiar začiatkom júla 1992 pre francúzsky denník Le Monde akýkoľvek vklad do rozpadu Československa poprel: „"Nechceme nezávislosť, tlačia nás do nej."“ Napriek tomu o polnoci 1. januára 1993 prišiel (v sprievode kňaza Antona Hlinku a predsedu Národnej rady Ivana Gašparoviča) na Námestie SNP v Bratislave a desaťtisíc dobre naladeným ľuďom zagratuloval ku vzniku samostatného Slovenska (a získaniu slobody). 1. január sa stal štátnym sviatkom – Deň vzniku Slovenskej republiky a Mečiar pokračoval v budovaní si imidžu zakladateľa štátu.
Nešlo však všetko podľa jeho predstáv. 15. februára bol zvolený a 2. marca 1993 nastúpil do funkcie prvého prezidenta Michal Kováč. Na stretnutí s funkcionármi HZDS 27. a 28. novembra 1993 v Zlatej Idke, ktorého nahrávku podľa Mariána Leška sprístupnil niektorý z funkcionárov, Mečiar povedal:
„"Ak by sme, nedajbože, museli ísť do predčasných volieb, tak aby sme boli takí silní, že prevalcujeme všetko.. je nám to už proste jedno, my sme už bití ako žito za pozitívnu robotu, že to prevalcujeme, nech sa deje vôľa Božia, že sa do toho pustíme tak, že sa potom budú všetci diviť."“
Jeho predtucha sa splnila. Tri mesiace po Zlatej Idke stratila Mečiarova vláda parlamentnú väčšinovú podporu. Prezident Michal Kováč v marci 1994 predniesol v národnej rade správu o stave spoločnosti, v ktorej kritizoval jeho spôsob vládnutia, čo nakoniec viedlo k predčasným voľbám.
Predseda s prestávkou.
Úrad predsedu vlády zastával do 14. marca 1994, kedy bola jeho vláda odvolaná a nastúpila vláda Jozefa Moravčíka. Po voľbách koncom roka 1994, v ktorých jeho strana opäť zvíťazila, bol od 13. decembra 1994 do 29. októbra 1998 znovu predsedom vlády SR.
Počas tejto jeho vlády bol 31. augusta 1995 unesený syn slovenského prezidenta Michal Kováč ml. do rakúskeho Hainburgu a medzi hlavných podozrivých sa dostala slovenská tajná služba SIS. Spojka korunného svedka únosu Róbert Remiáš následne v apríli 1996 zhorel pri výbuchu auta v Karlovej Vsi. Páchateľov únosu a súvisiacej vraždy Remiáša (ak by boli obviňovaní ľudia spájaní s únosom) Mečiar v roku 1998 amnestoval. Tiež došlo k protiústavnému odvolaniu poslanca Františka Gauliedera (1996) a zmareniu referenda o vstupe do NATO a priamej voľbe prezidenta (1997). Slovensko sa začalo pomaly dostávať do medzinárodnej izolácie a nepočítalo sa s jeho prijatím do Európskej Únie ani do NATO. 
V opozícii: obdobie po voľbách 1998.
Vyhrané voľby 1998 a odchod do opozície.
Po voľbách v septembri 1998, v ktorých opäť tesne zvíťazil, nebola jeho strana schopná vytvoriť koalíciu a preto sa predsedom vlády stal Mikuláš Dzurinda. Mečiar, hoci bol lídrom kandidátky HZDS, do poslaneckej lavice však nezasadol. Vzdal sa funkcie poslanca a na jeho miesto nastúpil ako náhradník Ivan Lexa. Odchádzajúci premiér tvrdil, že po odchode z funkcie stále vlastní iba trojizbový byt a starú „korzičku“.
„"Je to koniec slovenskej cesty. Tá sa týmito voľbami skončila,"“ povedal Mečiar 30. septembra 1998 v poslednom príhovore v STV v relácii Ako ďalej, pán premiér. Na rozlúčku zaspieval. „"S Pánom Bohom, idem od vás, neublížil som, neublížil som, žiadnemu z vás."“
Kandidatúra na prezidenta 1999.
V prvom kole prezidentských volieb v roku 1999, ktoré sa konali po prvýkrát ako priame, Mečiar získal 37,23 % hlasov, čím sa umiestnil na druhom mieste. V druhom kole získal s 42,81 % hlasov, opäť druhé miesto, voľby prehral a prezidentom sa stal Rudolf Schuster.
HZDS pod vedením Vladimíra Mečiara zvíťazilo aj v parlamentných voľbách v roku 2002, ale znovu nebolo schopné vytvoriť vládu a preto zostalo naďalej v opozícii. Vládu vytvorila opäť koalícia na čele s premiérom Dzurindom. V roku 2003 bolo HZDS premenované na ĽS-HZDS.
Prezidentské voľby 2004.
V prvom kole prezidentských volieb v roku 2004 Mečiar získal 32,73 % hlasov, čím sa umiestnil na prvom mieste. V druhom kole získal s 40,08 % hlasov druhé miesto, voľby prehral a prezidentom sa stal Ivan Gašparovič.
Opätovne zvolený za predsedu HZDS.
Mečiar bol opätovne zvolený za predsedu ĽS-HZDS aj 4. júna 2005 na sneme strany v Prešove. Bol jediným kandidátom na funkciu predsedu a hlasovalo za neho 255 z 257 delegátov s hlasom rozhodujúcim. Mečiar bol lídrom HZDS 14 rokov. Počas výkonu funkcie našiel iba dvakrát vyzývateľa na súboj o predsednícku stoličku – v roku 1993 sa o to na republikovom sneme v Trnave pokúsil Milan Kňažko a v roku 2007 Viliam Veteška, ktorý však pre zdravotné komplikácie tesne pred snemom z kandidatúry odstúpil.
Vo voľbách v roku 2010 ĽS-HZDS nezískalo ani 5 % hlasov a žiadni jeho kandidáti sa tak nedostali do parlamentu.
Ukončenie politickej kariéry.
Pred konaním predčasných parlamentných volieb 10. marca 2012 Mečiar oznámil odchod vedenia strany, vrátane jeho osoby, v deň po voľbách v prípade, že ĽS-HZDS nedosiahne dobrý výsledok. Strana dostala podporu 0,93 % voličov. Svoj skutočný odchod oznámil 26. apríla 2012 na rokovaní straníckeho grémia. Oficiálne sa jeho pôsobenie vo funkcii predsedu skončilo 7. septembra 2013 dňom konania republikového snemu ĽS-HZDS. 12. decembra 2013 vystúpil zo strany.
Nepodarený návrat do politiky v roku 2019.
V auguste 2019 Mečiar v rozhovore pre denník Plus jeden deň vyhlásil, že pripravuje založenie novej politickej strany. Mečiar povedal, že na Slovensku „chýba strana, ktorá by vedela povedať, že Slovensko je pre ňu na prvom mieste“. V októbri 2019 sa Mečiar začal predstavovať ako jeden z lídrov strany Slovenská liga, ktorá vznikla premenovaním strany "NOVÝ PARLAMENT". 9. novembra 2019 bol na republikovom sneme zvolený za predsedu a lídra kandidátnej listiny do volieb do NR SR v roku 2020, avšak koncom novembra 2019 oznámil, že nebude kandidovať. Dôvodom mali byť nezhody v strane. Mečiar nakoniec nekandidoval, zároveň ďalší piati členovia strany boli z kandidátky vyradení a strana skončila na poslednom mieste, keď získala 809 hlasov.
Kritika.
Vyšetrovanie zneužívania právomoci.
Vyšetrovateľ odboru kriminálnej polície Krajského riaditeľstva Policajného zboru v Bratislave (KR PZ) začal vo veci amnestií (v kauze únosu prezidentovho syna Michala Kováča mladšieho) trestné stíhanie v roku 2017 voči V. Mečiarovi pre trestný čin zneužívania právomoci verejného činiteľa. Vyšetrovanie bolo zastavené najprv v auguste 2017 vzhľadom na údajné premlčanie. Od októbra toho roku sa však vyšetrovanie opäť začalo a avšak v júli 2019 ho vyšetrovateľ KR PZ v Bratislave zastavil. Generálna prokuratúra SR sa po preskúmaní vyšetrovacieho spisu nestotožnila s uznesením vyšetrovateľa KR PZ v Bratislave z 24. júla 2019, ktorým zastavil trestné stíhanie a 25. novembra 2019 uložila vydať uznesenia o začatí trestného stíhania. Na obnovenie trestného stíhania v decembri 2019 upozornila TV Markíza.
V období jeho vládnutia V. Mečiara je s ním spájaných viacero káuz (pozri aj ):
Kauzy.
Zastrašoval nielen svojich spolustraníkov. Mal zlé vzťahy s viacerými médiami a novinármi a viacerým sa vyhrážal, ba dokonca napadol aj fyzicky. "„Predseda Mečiar používa lož ako pracovnú metódu“" – povedal na sneme HZDS v marci 1993 M. Kňažko.
Majetkové pomery.
Koncom roku 1998 Mečiar tvrdil, že vlastní len „korzičku“ (Opel Corsa) a trojizbový byt v Bratislave. V marci 1999 médiá zistili, že Mečiar je majiteľom štvorpodlažného penziónu Elektra v Trenčianskych Tepliciach, kde doteraz býva. Najprv tvrdil, že si na kúpu Elektry a jej rekonštrukciu požičal päť miliónov korún od podnikateľa (Peter Ziegle­r). Neskôr ale svoje tvrdenia zmenil a vyhlásil, že všetko financovala jeho manželka, ktorej sa podarilo za milión korún kúpiť akcie, a tie vzápätí predala za šesťdesiat miliónov.
V apríli 2000 polícia začala preverovať financovanie Elektry, vo vtedajšej hodnote viac ako 41 miliónov korún. Mečiara predviedli na policajný výsluch kukláči tak, že vyhodili do vzduchu dvere jeho penziónu.
Podľa Toma Nicholsona a dokumentov, ktoré má denník SME k dispozícii, kúpila 4. apríla 2005 Mečiarova manželka Margita 10-percentný podiel v akciovej spoločnosti Trend Tatry od Júliusa Rezeša mladšieho za jeden milión korún. O necelé tri mesiace, 9. júna 2005, predala tieto akcie za 60 miliónov korún spoločnosti "Paola Properties" z Gibraltaru. 48 miliónov z celkovej sumy 60 miliónov bola zápočtom na pôžičku, ktorú Mečiar dlžil práve Paola Properties a jej majiteľovi Petrovi Ziegle­rovi. Ďalších 12 miliónov jej vyplatili v hotovosti, aby bol Mečiar schopný platiť dane z tohto lukratívneho predaja akcií. Tieto transakcie súvisia s vysvetlením, ktoré dal Mečiar k svojej vile 20. septembra 2005, teda deň po tom, ako bol prevod akcií zapísaný do zoznamu akcionárov Trend Tatry v Centrálnom depozitári cenných papierov. Firmu Trend Tatry založili v roku 2001 Július Rezeš, Ondrej Žemba, Milan Bališ a Gabriel Vysaník. Vysaník a Bališ boli podľa Sme spolumajiteľmi spoločnosti GVM, ktorá potom v roku 2007 získala za zlomok trhovej ceny vyše milióna štvorcových metrov pozemkov vo Veľkom Slavkove. Sporný prevod pozemkov odobril nominant HZDS v Slovenskom pozemkovom fonde Branislav Bríza. "Znova je to isté, štát odovzdal pozemok reštituentovi, potom ten pohyb ďalej už nebol vecou štátu," povedal v roku 2008 v diskusnej relácii Vladimír Mečiar ku kauze Čierna Voda, kde sa k lukratívnym pozemkom dostala spoločnosť blízka aktuálnemu štátnemu tajomníkovi ministerstva výstavby Martinovi Glváčovi, nominantovi Smeru-SD. 
Sídlo HZDS na Tomášikovej ulici 32 v Bratislave vlastnila spoločnosť s ručením obmedzeným Salus, pretože politické strany nemohli vlastniť majetok a podnikať s ním. Podľa Obchodného registra bol však od augusta 2012 jediným majiteľom firmy Salus Mečiar. Touto nehnuteľnosťou mala strana splatiť dlh asi milión eur voči vtedy už bývalému predsedovi. O tom, že budovu Mečiar potom predal koncom roka 2016, informoval denník Plus 1 deň.
Čestné doktoráty.
Prvý čestný doktorát Dr. h. c. získal 22. decembra 1995 na Moskovskej štátnej univerzite, ktorá mu ho udelila za „výrazný prínos pre rozvoj slovensko-ruských vzťahov“. Za doktora honoris causa ho navrhla aj Právnická fakulta Univerzity Komenského. Čestný doktorát získal aj na univerzite Brača Kariča v roku 1996, čo je súkromná škola a Mečiarovi udelila vôbec svoj prvý čestný doktorát. Jej zakladateľom je podnikateľ, ktorý predtým navštívil Slovensko a stretol sa aj so slovenským premiérom.

</doc>
<doc id="6724" url="https://sk.wikipedia.org/wiki?curid=6724" title="Isadora Duncanová">
Isadora Duncanová

Isadora Duncanová, vlastným menom Dora Angela Duncan, (* 26. máj 1877, San Francisco, Kalifornia, USA – † 14. september 1927, Nice, Francúzsko) bola americká tanečníčka. Tragicky zahynula, keď sa jej šál zamotal o koleso auta, v ktorom cestovala. 
Bola manželkou ruského poeta Sergeja Jesenina.

</doc>
<doc id="6725" url="https://sk.wikipedia.org/wiki?curid=6725" title="Zemplínska župa (Uhorsko)">
Zemplínska župa (Uhorsko)

Zemplínska župa resp. Zemplínska stolica resp. Zemplínsky komitát (iné názvy: Zemplín, v 13. a prvej polovici 14. storočia: Potocký komitát; lat. "comitatus Zempliniensis" alebo "Zemplinum", nem. "Komitat Semplin/Sempliner Gespanschaft" alebo "Semplin", maď. "Zemplén (vár)megye" alebo "Zemplén") bola župa resp. stolica resp. komitát v Uhorsku.
V súčasnosti je Zemplín na Slovensku aj názov neformálneho a turistického regiónu na Slovensku, zodpovedajúceho pôvodnej župe v rozsahu územia Slovenska, často však vrátane územia Užskej župy, o ktoré bol Zemplín rozšírený v roku 1918. 
Uhorský komitát/župa/stolica.
Zemplínska župa na severe susedila s Poľskom, neskôr s Haličom - rakúskou provinciou, dnes súčasť Poľska a Ukrajiny, ďalej s Abovskou stolicou (neskôr Abovsko-turnianskou), Boršodskou, Sabolčskou, Šarišskou a Užskou župou. 
Územím Zemplína pretekajú rieky Bodrog, Hornád, Laborec, Latorica, Ondava, Tisa, Topľa. Rozloha župy v roku 1910 bola 6269 km². 
Centrum.
Administratívnym centrom Zemplína bol Zemplínsky hrad. V 13. a prvej polovici 14. storočia aj Blatný Potok. V 14. storočí sa centrom stalo mesto Zemplín. V rokoch 14701490 zasadala sedria v Sečovciach. Od roku 1748 bolo centrom stolice/župy Nové Mesto pod Šiatrom ("Sátoraljaújhely") v súčasnom Maďarsku.
Rody vládnucich županov.
Počas stredoveku sa na poste hlavného župana striedali najmä príslušníci týchto rodov:
Dejiny.
Zemplínsky komitát vznikol ako jeden z prvých v Uhorsku. Súčasťou Uhorska (nie celé územie) sa možno stal okolo roku 1018 za panovania kráľa Štefana I.. Severné hranice Uhorska sa posúvali čoraz viac na sever, až kým na konci 12. storočia sa hranica medzi Poľskom a Uhorskom neustálila na hrebeni Karpát tak, ako ju poznáme dodnes. Popri Zemplínskom hrade bol významným centrom aj Blatný Potok (Sárospatak), samotný komitát bol v 13. a 14. storočí známy ako "Potocký komitát" ("comitatus de Potok"). Na juhu Zemplínskeho komitátu existoval "Serenčský komitát", ktorý splynul so Zemplínskym komitátom najneskôr koncom 14. storočia, no ešte koncom 16. storočia sa jeho územie rozlišovalo ako "Dolnozemplínska stolica". 
V 13. storočí sa aj Zemplínsky komitát zmenil na zemiansku (šľachtickú) stolicu. 
Počas tureckých výbojov v strednej Európe sa územie Zemplína nikdy nestalo súčasťou Osmanskej ríše.
V roku 1622 (Mikulovský mier) sa stolica stala súčasťou Sedmohradského kniežatstva, no po smrti Gabriela Bethlena sa opäť vrátila Uhorsku. Roku 1645 opäť pripadla Sedmohradsku (Linecký mier), no po smrti Juraja I. Rákociho sa opäť stala súčasťou Uhorska.
V roku 1918 (potvrdené Trianonskou zmluvou roku 1920) sa územie Zemplína rozdelilo medzi Česko-Slovensko a Maďarsko. Zemplínska župa sa na Slovensku spojila so slovenskou časťou Užskej župy. Súčasťou Užskej župy na Slovensku bol takmer celý okres Sobrance a východná polovica okresu Michalovce. V súčasnosti sa teda aj toto územie bývalej Užskej župy pokladá za súčasť Zemplína a označuje sa niekedy ako mikororegión Sobrance.
Náboženské zloženie.
Na severe a severovýchode prevažovalo gréckokatolícke obyvateľstvo, na juhu prevažovali kalvíni a v strednej časti župy rímskokatolíci. Severovýchodne od Trebišova a v okolí Vranova tvorili v niektorých obciach väčšinu evanjelici. Významnú menšinu tvorilo židovské obyvateľstvo. 
Jazykové zloženie.
Do 15. storočia žili na území stolice prevažne Slováci a Maďari, neskôr počas valašskej kolonizácie k nim pribudli Rusíni, obývajúci hlavne sever a severovýchod stolice. Výnimku tvorila iba rusínska obec Komlóska na juhu, neďaleko mesta Blatný Potok / "Sárospatak". Maďari obývali prevažne južnú časť župy, väčšinu tvorili v mestách Nové Mesto pod Šiatrom / "Sátoraljaújhely", Blatný Potok / "Sárospatak", Kráľovský Chlmec a Tokaj. Slováci obývali centrálnu časť župy. Väčšinu tvorili napríklad v Stropkove, Snine, Vranove, Humennom, Trebišove a Michalovciach. Nemci tvorili väčšinu v troch obciach, ležiacich na dnešnom území Maďarska: Rátka (nem. "Ratkau"), Károlyfalva (nem. "Karlsdorf") (dnes časť Sátoraljaújhely) a Hercegkút (v minulosti "Trauczonfalva (nem. Trautsendorf)"). 
Okresy.
Zemplínska stolica sa pôvodne delila na štyri slúžnovské okresy pomenované číslami (Prvý, Druhý, Tretí a Štvrtí slúžnovský okres) a menami slúžnych.
Roku 1773 sa už okresy volali nasledovne:
V roku 1910 sa Zemplínska župa delila na tieto okresy: 

</doc>
<doc id="6726" url="https://sk.wikipedia.org/wiki?curid=6726" title="Neptún">
Neptún

Neptún je ôsma a najvzdialenejšia planéta slnečnej sústavy. Rozhodlo o tom hlasovanie na 26. kongrese Medzinárodnej astronomickej únie v Prahe 24. augusta 2006. Dovtedy bolo poslednou planétou slnečnej sústavy Pluto.
Planéta bola objavená 23. septembra 1846 Johannom Gallom a študentom astronómie Louisom Arrestom. Neptún je prvou planétou objavenou skôr na základe matematických výpočtov ako priamym pozorovaním. Astronómovia odvodili jeho existenciu z porúch v dráhe Urána.
So svojím rovníkovým priemerom je štvrtou najväčšou planétou, jeho hmotnosť však z neho robí tretiu najhmotnejšiu planétu slnečnej sústavy. Neptún je 17-krát hmotnejší ako Zem a iba o niečo prekonáva svoju susednú planétu Urán (14-krát hmotnejší ako Zem). Planéta je pomenovaná podľa starorímskeho boha mora Neptúna. Svojou stavbou, hmotnosťou a chemickým zložením sa zaraďuje k plynným obrom (joviálnym planétam). Jeho astronomický symbol je trojzubec: (Unicode U+2646).
Atmosféra Neptúna sa skladá najmä z vodíka a hélia, so stopami metánu, ktorý spôsobuje modrú farbu planéty. Toto zafarbenie je omnoho výraznejšie ako pri Uráne, ktorý má tiež podobné množstvo metánu, ale v atmosfére Neptúna sa nachádza pravdepodobne ešte neznáma zložka, ktorá toto zafarbenie zosilňuje. V atmosfére Neptúna tiež dujú najsilnejšie vetry z planét slnečnej sústavy, rýchlosťami približne /h.
Ako všetky plynné obry v slnečnej sústave, aj Neptún má prstence, ktoré sú však omnoho menej výrazné ako pri Saturne. Boli objavené tímom Edvarda Guinana, pričom ich objavitelia predpokladali, že prstence nie sú kompletné. Toto však vyvrátila sonda Voyager 2, ktorá okolo tejto planéty preletela. Neptún má tiež rodinu mesiacov, potvrdených ich je zatiaľ 14. Známy je najmä najväčší z nich, Triton, vďaka svojej retrográdnej obežnej dráhe, veľmi nízkej teplote na povrchu (38 K) a extrémne jemnej atmosfére (14 mikrobarov), zloženej z dusíka a metánu.
Neptún zblízka skúmala zatiaľ iba jediná sonda – Voyager 2.
Pomenovanie.
Krátko po svojom objavení bol Neptún označovaný ako „planéta za Uránom“, alebo ako „La Verrierova planéta“. Prvý návrh na pomenovanie prišiel od Galleho. Navrhol meno "Janus". Anglický astronóm Challis navrhol meno "Oceanus". Arago vo Francúzsku podal návrh "Leverrier", ktorý sa však mimo Francúzska stretol so silným odporom. Francúzske almanachy preto rýchlo predstavili meno pre Urán ako "Herschel" a Neptún ako "Leverrier". La Verrier definitívne cez úrady presadil meno Neptún. Čoskoro sa toto pomenovanie stalo medzinárodne akceptovaným. V rímskej mytológii bol Neptún bohom mora, ktorý zodpovedal gréckemu bohu Poseidónovi. Mytologické meno má súvis s názvoslovím ostatných planét, ktoré okrem Urána boli pomenované v antike.
Meno planéty je prekladané ako „hviezda kráľa morí“ v čínštine, kórejčine, japončine a vietnamčine (海王星 v čínskych znakoch, 해왕성 v kórejčine). V Indii je pomenovaná ako Varuna (Devanagari). Je to boh morí v hindskej mytológii, ekvivalent Poseidóna a Neptúna v grécko-rímskej mytológii.
Prvýkrát od objavenia v roku 1846 obehol Neptún okolo Slnka len v roku 2011 – jeho doba obehu okolo Slnka je 165 pozemských rokov.
Vznik a vývoj planéty.
Predpokladá sa, že Neptún vznikol rovnakým procesom ako Jupiter z protoplanetárneho disku pred 4,6 až 4,7 miliardami rokov. Existujú dve hlavné teórie, ako mohli veľké plynné planéty vzniknúť a sformovať sa do súčasnej podoby. Ide o teóriu akrécie a teóriu gravitačného kolapsu. 
V poslednej dobe tiež existujú názory popierajúce tieto teórie vzniku. Tvrdí sa, že Neptún a Urán nemohli vzniknúť v takejto vzdialenosti od Slnka, pretože protoplanetárny disk v tejto oblasti nemohol byť dostatočne hustý na akréciu takto veľkých telies, ako naznačujú súčasné modely. Prípadným vysvetlením by mohla byť lokálne nestabilita v protoplanetárnom disku. Alternatívna hypotéza predpokladá, že planéta vznikla bližšie k Slnku, kde bola hustota medziplanetárnej látky väčšia a až časom došlo k planetárnej migrácii na súčasnú obežnú dráhu. Hypotéza migrácie je v súčasnosti medzi planetológmi preferovaná, pretože umožňuje lepšie vysvetliť malé objekty za dráhou Neptúna.
Vznik veľkých Neptúnových mesiacov prebehol pravdepodobne rovnakým spôsobom, akým vznikali kamenné planéty. Keďže je však Neptún od Slnka veľmi vzdialený, v žiadnej z fáz vzniku mesiacov nevystúpila teplota na vysoké hodnoty ako v prípade okolia Jupitera. Vplyvom nízkych teplôt tak nedošlo k úniku ľahko taviteľných látok z pôvodného disku okolo vznikajúcej planéty.
Fyzikálne a chemické vlastnosti.
Neptún je svojím vzhľadom, veľkosťou a hmotnosťou veľmi podobný Uránu. S hmotnosťou 1,0243×1026 kg je Neptún teleso nachádzajúce sa medzi hmotnosťou Zeme a väčšími plynnými obrami. V porovnaní so Zemou je Neptún sedemnásťkrát hmotnejší, ale zároveň jeho hmotnosť dosahuje len 1/19 hmotnosti Jupitera. Polomer rovníku Neptúna je  – štyrikrát väčší ako má Zem. Keďže má Urán a Neptún podobné zloženie tvorené čiastočne ľadom, občas sa vyčleňujú zo skupiny plynných obrov do skupiny tzv. ľadových obrov. Aj napriek tomu, že Neptún je oveľa ďalej od Slnka ako Urán, má teplotu povrchu o niečo málo vyššiu – dosahuje −213 °C.
Zloženie Neptúna je pravdepodobne veľmi podobné zloženiu Urána.
Vnútorná stavba.
Predpokladá sa, že oblasť jadra zaberá približne dve tretiny polomeru planéty a že je zložená z kamenného jadra v strede, ľadu a tekutého amoniaku s metánom. Kamenné jadro sa pravdepodobne skladá zo železa, niklu a silikátov. Hmotnosť jadra sa odhaduje na 1,2 hmotnosti Zeme, teploty a tlak sa tu pohybujú okolo 5130 K resp. 7 mbar.
Nad týmto veľkým jadrom sa nachádza tretina planéty v podobe plášťa tvorená pravdepodobne zmesou horúcich plynov vodíka, hélia, vody a metánu, ktorý spôsobuje i charakteristickú modrú farbu planéty. Pri odraze svetla od planéty metán najviac rozptyľuje modré lúče a naopak absorbuje červenú časť spektra. Predpokladá sa, že plášť by mohol dosahovať desaťnásobok až pätnásťnásobok hmotnosti Zeme.
Merania mikrovlnného žiarenia naznačujú, že teplota na Neptúne (ako u ostatných planét) rastie s hĺbkou. Pred meraním sondy Voyager 2 sa predpokladalo, že teplota Neptúna bude približne −228 °C, ale sonda namerala −218 °C. Tento rozdiel v nameraných hodnotách naznačuje, že Neptún má podobne ako Jupiter a Saturn vnútorný zdroj energie. V plášti, kde sa nachádza prehriaty plyn, sa teplota pohybuje v rozmedzí 1 730 až 4 730 °C. Modely naznačujú, že by sa v hĺbke okolo mohli nachádzať podmienky, ktoré by umožňovali vznik diamantov z metánu. Vzniknuté diamanty by potom padali do jadra planéty.
Magnetosféra.
Sonda Voyager 2 v priebehu preletu detegovala aj magnetické pole, ktoré je, podobne ako Uránovo dipólové magnetické pole, podivne orientované. Sklon magnetickej osi je 47° vzhľadom na rotačnú os. Magnetická os je tiež posunutá od stredu o 0,55 polomeru planéty (približne o ). Predpokladá sa, že vznik magnetického poľa je spojený s pohybom vodivého materiálu (pravdepodobne vody) v stredných vrstvách planéty. Nakoľko je magnetické pole rovnako nezvyčajne orientované aj u Uránu, vedci sa domnievajú, že by mohlo ísť o spoločnú vlastnosť ľadových obrov. Hodnota magnetického poľa na rovníku planéty dosahuje 14 μT a magnetický dipólový moment 0,2×1018 Tm3. Je teda 27-krát väčší než je magnetický dipólový moment u Zeme.
Magnetické pole spôsobuje aj pozorovanú polárnu žiaru v oblasti pólov. Predpokladá sa, že magnetosféra siaha do podobnej vzdialenosti ako u Urána.
Atmosféra.
Atmosféra Neptúna má zelenomodrú farbu, zaberá pravdepodobne 5 až 10 % celkovej hmotnosti planéty a rozkladá sa do hĺbky 10 až 20 % planetárneho polomeru. Je omnoho búrlivejšia, premenlivejšia ako atmosféra Urána. V horných vrstvách je zložená prevažne z vodíka (80 %) a hélia (19 %). Mraky rôznej výšky sú v nej unášané rýchlosťou viac ako /h (v okolí Veľkej tmavej škvrny až /h – ide o najvyššiu zistenú rýchlosť v slnečnej sústave). Väčšina vetrov, ktoré na planéte vanú, sa pohybuje západným smerom súbežne s rovníkom, a teda proti rotácii planéty. Sú sústredené do pásov podobne ako v atmosfére Jupitera a majú priemernú dobu obehu 19 hodín. Keďže doba rotácie planéty je 16 hodín, atmosféra planéty rotuje rýchlejšie ako samotná planéta.
Zaujímavým javom bola v čase preletu sondy Voyager 2 Veľká tmavá škvrna na južnej pologuli, široká ako Zem (či ako polovica známej Veľkej červenej škvrny na Jupiteri). Pravdepodobne to bol obrovský vír otáčajúci sa rýchlosťou vyše /h, ale existujú aj hypotézy, že išlo o obrovskú bublinu vystupujúcu z hlbších častí planéty. Vetry pohybovali škvrnou na západ rýchlosťou okolo /h. Okrem Veľkej tmavej škvrny bola v atmosfére pozorovaná aj tzv. Malá tmavá škvrna.
Počasie.
Jedným z rozdielov medzi Uránom a Neptúnom je meteorologická aktivita. Urán je pokojný, zatiaľ čo Neptún je známy svojou búrlivou aktivitou v atmosfére. Vietor v atmosfére dosahuje najvyššiu rýchlosť v slnečnej sústave. Je poháňaný vnútornou energiou planéty. Najsilnejšie orkány dosahujú až okolo /h. 2. Novembra 1994 sa Hubblov vesmírny teleskop snažil zamerať Veľkú tmavú škvrnu pozorovanú sondou Voyager 2. Zistil však, že búrka zmizla či bola prekrytá inými útvarmi v atmosfére. Okrem nej sa sformovali ďalšie dve búrky – "Čarodejníkovo oko" (Wizard’s eye) a "Scooter". Unikátnym úkazom je prítomnosť vysokých oblakov, ktoré vrhajú tiene na nepriehľadné vrstvy pod nimi.
V septembri 2018 Hubblov teleskop pozoroval v severnej pologuli tmavú búrku sprevádzanú bielymi oblakmi.
S. Gibbard a iní usudzujú, že vďaka mračnám metánu, sírovodíku, čpavku, vody a podobne môže v atmosfére Neptúna dochádzať k výbojom bleskov, hoci zatiaľ sa ich na diaľku nepodarilo pozorovať.
V atmosfére planéty boli pozorované aj mraky nápadne pripomínajúce pozemské cirry. Predpokladá sa, že by tieto mračná mohli byť skôr než metánom tvorené kryštálikmi vodného ľadu, ktorý tvorí 2,5 až 3 % atmosféry.
Ročné obdobia.
Šesť rokov pozorovania Hubblovým vesmírnym ďalekohľadom naznačujú, že v atmosfére planéty dochádza k striedaniu ročných období podobne ako na Zemi. Podľa snímok dochádza na južnej pologuli k výraznému nárastu odrazeného svetla, čo je vysvetľované práve zmenou ročného obdobia. Od roku 1996 do roku 2002 postupne rástla svetlosť južnej časti planéty dôsledkom nárastu množstva svetlejších mrakov v tejto oblasti. To podporilo predchádzajúce pozorovanie vykonané od roku 1980 na pôde Lowellovho observatória v Arizone. Predpokladá sa, že podobne ako na Zemi, aj na Neptúne panujú štyri ročné obdobia, ktoré sa prejavujú teplejším letom a studenšou zimou s postupným prechodom cez jar a jeseň. Na základe dĺžky obežnej dráhy Neptúna, ktorá je približne 165 rokov, je zrejmé, že dĺžka každého ročného obdobia na Neptúne bude okolo 40 rokov. Pre definitívne potvrdenie teórie o ročných obdobiach bude potrebné pokračovať v pozorovaní asi ďalších 20 rokov (údaj z roku 2005). Časom by malo dochádzať k neustálemu zvyšovaniu jasu južných oblastí planéty.
Teóriu o striedaní ročných období podporuje skutočnosť, že rotačná os planéty je naklonená o 29° od kolmice na obežnú rovinu, v prípade Zeme je to 23,5 °. Len planéty s výrazným sklonom osi môžu mať ročné obdobia.
Telesá pod gravitačným vplyvom.
Prstence planéty.
Neptún má slabé planetárne prstence neznámeho zloženia. Majú svojráznu špecifickú štruktúru, ktorá je narušovaná zrejme mesiacmi Neptúna.
Prvý náznak, že prstence sú nekompletné, sa objavil v polovici 80. rokov, keď sa pri zákryte hviezdy planétou objavilo niekedy bliknutie navyše. Obrázky z "Voyageru 2" ukázali, že systém obsahuje veľa slabých prstencov. Vonkajší prstenec nazvaný Adams obsahuje tri oblúky – "Liberté", "Egalité" a "Fraternité" (sloboda, rovnosť a bratstvo). Existencia týchto oblúkov je ťažko vysvetliteľná, pretože podľa pohybových zákonov by sa za krátky čas sformovali do jednotného prstenca. Úlohu tu pravdepodobne zohráva mesiac Galatea, ktorý asi bráni spojeniu oblúkov.
Mnoho ďalších prstencov našli kamery Voyageru. Okrem Adamsovho prstenca (polomer od stredu planéty), sa tu nachádza Laverrierov prstenec () a širší i slabší Galleho prstenec (). Slabý vonkajší výbežok Laverrierovho prstenca sa volá Lassel, a na jeho konci je pomenovaný prstenec Arago ().
Nové pozorovania zo Zeme ukázali, že prstence sú omnoho menej stabilné ako sa predpokladalo. Prstenec "Liberté" (sloboda), môže zmiznúť za menej ako storočie.
Mesiace planéty.
Neptún mal k septembru 2007 13 známych mesiacov. 1.7.2013 sa po objavení mesiaca Hippocamp zvýšil počet na 14. Zďaleka najväčší a jediný guľatý je Triton, objavený Williamom Lasselom iba 17 dní po objavení samotného Neptúna. Triton má retrográdnu dráhu, čo naznačuje, že môže ísť o bývalý objekt Kuiperovho pásu zachytený na obežnú dráhu okolo planéty jej gravitáciou. Pomaly sa k planéte približuje a keď napokon dosiahne Rocheovu medzu, slapové sily ho roztrhajú. Triton je najchladnejšie teleso pozorované v slnečnej sústave. Teplota jeho povrchu je 38,15 K (−228 °C).
Nepravidelná Nereida, druhý najbližší mesiac Neptúna, má jednu z najexcentrickejších obežných dráh v slnečnej sústave. Od júla do septembra 1989 "Voyager 2" objavil ďalších šesť mesiacov. Druhým najväčším je Proteus, ktorý však má iba pol percenta hmotnosti Tritonu. Je známy ako veľmi tmavé teleso, keďže odráža iba 6 % dopadajúceho svetla. K najvnútornejším patria Najáda, Thalassa, Despina, Galatea a Larissa. Z ďalších 5 nových mesiacov objavených zo Zeme je pomenovaný len jeden s názvom Psamathe (S/2003 N1). Ostatné 4 majú dočasné pomenovanie (S/2002 N1-4).
Prehľad mesiacov Neptúna s priemerom nad 
Trójania.
Častice prstencov a Neptúnove mesiace nie sú jediné telesá, ktoré pri svojom obehu okolo Slnka súvisia s Neptúnom. Podobne ako pri Jupiteri, aj pri Neptúne objavili výskumníci z Carnegie Institution štyri telesá, ktoré zdieľajú s Neptúnom približne rovnakú obežnú dráhu. Takéto telesá, ktoré obiehajú 60° pred alebo 60° za planétou sa nazývajú Trójania. Neptún je po Jupiteri len druhou planétou slnečnej sústavy, pri ktorej sú známi Trójania. Prvý Neptúnov Trójan, planétka , bola objavená v roku 2001.
Vplyv Neptúna na ťažisko slnečnej sústavy.
Neptún má hneď po Jupiteri druhý najväčší vplyv spomedzi planét na umiestnenie a pohyb ťažiska (barycentra) slnečnej sústavy a teda aj na pohyb Slnka. Za to môže nielen jeho veľká hmotnosť, ktorá je tretia najväčšia medzi planétami, ale hlavne jeho najdlhšia veľká polos obežnej dráhy. Vplyv Neptúna na ťažisko slnečnej sústavy tvorí približne 13 % z celkového vplyvu slnečnej sústavy. Je možné, že vplyv Neptúna má súvislosť s istou dlhou periódou v cykle slnečnej aktivity známej ako "Gleisbergov cyklus", ktorej hodnota 80 – 85 rokov súhlasí s polovicou siderickej obežnej doby Neptúna alebo so synodickou periódou Neptúna voči spoločnej perióde známych planét.
Pozorovanie.
Neptún nie je objekt viditeľný voľným okom. Jeho jasnosť sa pohybuje medzi 7,8 a 8 magnitúdami, takže na jeho pozorovanie je potrebný ďalekohľad. Vo veľkom ďalekohľade sa javí ako malý modrozelený disk. Vzhľadom na jeho vzdialenosť sa zo Zeme študuje iba veľmi ťažko.
Objavenie.
Prvé pozorovanie Neptúna sa podarilo už Galileovi 27. decembra 1612 a druhé 27. januára 1613. V oboch prípadoch planétu pokladal za nehybnú hviezdu, ktorá bola veľmi blízko (v konjunkcii) Jupitera. Jeho objav tak nemôže byť uznaný. Práve počas jeho prvého pozorovania koncom decembra 1612 mal Neptún veľmi malý pohyb na oblohe pri pohľade zo Zeme, ktorý nestačil na to, aby si Galileo uvedomil, že ide o planétu.
V roku 1821 Alexis Bouvard vytvoril zoznam vypočítaných obežných dráh Urána. Následné pozorovania odhalili významnú odchýlku od tohto zoznamu, pričom Bouvard uvažoval o nejakom telese s rušivým vplyvom. V roku 1843 John Couch Adams vypočítal dráhu ôsmej planéty, ktorá by zohľadňovala odchýlky Urána. Urbain Le Verrier v roku 1846 mal nezávisle od Adamsa vlastné výpočty. Poslal ich nemeckému astronómovi Johannovi Gottfriedovi Gallemu. Pri pozorovaní používal Besselovu mapu, pričom uvidel hviezdu, ktorú na mape nemal zaznačenú. Na observatóriu v Berlíne s pomocou študenta Heinricha Louisa d'Arresta ako prvý človek vedome pozoroval planétu Neptún v noci z 23. na 24. septembra 1846 iba 1 stupeň od predpovedanej polohy. Bolo isté že ide o planétu, keďže hviezda zmenila svoju polohu medzi inými hviezdami.
Následne sa rozpútala národnostne ladená diskusia medzi Francúzmi a Britmi, o tom kto sa viac zaslúžil o objav. Nakoniec sa medzinárodne uznáva, že zásluhy za objav si zaslúžia obaja. Napriek tomu je však táto otázka prehodnocovaná, kvôli znovuobjavenie tzv. „dokumentov o Neptúne“ z roku 1998. Tieto dokumenty kráľovského astronomického observatória v Greenwichi boli spreneverené astronómom Ollim Eggenom. Po ich preskúmaní niektorí historici uvažujú o tom, že Adams sa nezaslúžil o objav rovnakým dielom ako Le Verrier.
Pozemské teleskopy.
Napriek tomu, že Neptún je najvzdialenejšia planéta slnečnej sústavy od Zeme, pozorovaním zo Zeme sa podarilo urobiť na tomto telese a jeho družiciach už veľa objavov. Zo Zeme boli objavení všetci Neptúnovi Trójania a v roku 1999 tiež nový prstenec vo vnútri už známeho prstenca Le Verrier. V infračervenom spektre získanom družicou ISO boli v roku 1998 objavené čiary metylu, čo je zlúčenina vznikajúca fotolýzou metánu. V roku 2002 objavili astronómovia za pomoci veľkých ďalekohľadov na Havaji a v Čile 4 nové družice s jasnosťami 25 – 26 mag a s lineárnym priemerom do . V nasledujúcom roku našli ďalší mesiac, ktorý sa od Neptúna vzďaľuje na rekordných 80 miliónov km.
Hubblov vesmírny ďalekohľad.
Neptún bol v druhej polovici 90. rokov detailne sledovaný Hubblovým vesmírnym ďalekohľadom 20. storočia. Pozorovania mimo rušivých vplyvov pozemskej atmosféry prebiehali po dobu šiestich rokov, čo umožnilo zaobstarať sériu snímok, ktoré ukazujú dynamické zmeny v atmosfére planéty počas 16 hodín sledovania. Na základe snímok mohla byť vytvorená animácia javov v atmosfére pomáhajúca vedcom sledovať pohyby mračien v horných častiach atmosféry či sledovať silné dýzové prúdenie v oblasti rovníka. Súčasne po šesťročnom sledovaní pomohol objaviť sezónne zmeny v atmosfére a umožnil vznik hypotézy o striedaní ročných období (planéta bola snímkovaná v rokoch 1996, 1998 a 2002).
Okrem Hubblovho ďalekohľadu bol na podporné merania použitý aj Spitzerov vesmírny ďalekohľad sledujúci vesmír v infračervenom spektre.
Vesmírny ďalekohľad Jamesa Webba.
Neptún pozoruje aj vesmírny ďalekohľad Jamesa Webba, doposiaľ najväčší kozmický ďalekohľad, aký bol kedy vypustený. V infračervenom spektre napríklad vytvoril veľmi ostré snímky prstencov tejto planéty a umožnil vidieť aj také prstence, ktoré neboli pozorované od preletu sondy Voyager 2. Zábery odhalili aj nepretržitý prúd oblakov obklopujúci južný pól a sedem Neptúnových mesiacov.
Voyager 2.
Neptún navštívila zatiaľ iba jediná sonda – Voyager 2. Táto sonda odvysielala na Zem všetky blízke zábery planéty a jej mesiacov. Najbližšie priblíženie k Neptúnu nastalo 25. augusta 1989. Pretože to bola posledná planéta, ktorú mohol Voyager 2 skúmať, bolo rozhodnuté preletieť bližšie pri mesiaci Triton. Počas preletu okolo Neptúna sonda objavila Veľkú tmavú škvrnu, čo viedlo k názoru, že podobne ako pri Jupiteri ide o atmosférickú poruchu. V oblasti pólu boli pozorované polárne žiare. Počas preletu okolo planéty sonda odoslala na Zem okolo 10 000 fotografií.
Sonda pomohla zmerať veľkosť planéty, rýchlosť rotácie atmosféry a objavila magnetické pole planéty. Súčasne potvrdila existenciu Neptúnových prstencov a objavila šesť nových mesiacov.
Budúce misie.
Do roku 2023 nebola oficiálne schválená žiadna ďalšia misia k Neptúnu alebo ktorémukoľvek z mesiacov planéty. Existuje množstvo štúdií a inžinierskych návrhov, ako by sonda mala vyzerať, ale žiadny z nich ešte nebol schválený alebo definitívne odsúhlasený. Koncepty predpokladajú napríklad atmosférickú sondu pre štúdium atmosféry planéty, ktorá oproti Jupiteru a Saturnu bude zrejme bližšie pôvodnej hmlovine, z ktorej vznikla slnečná sústava. Pre úspešné vyslanie sondy je potrebné taktiež vyvinúť iný druh napájania sondy, ako sa spravidla používa. Pre prílišnú vzdialenosť od Slnka nebude možné pri Neptúne používať fotovoltaické panely, ale energiu bude potrebné získavať rádioaktívnym rozpadom prvkov.
Iné plány počítali s vyslaním sondy medzi rokmi 2015 až 2020, kedy by bolo možné využiť gravitačný prak Jupitera a Saturna pre urýchlenie letu a príletu sondy k planéte koncom 20. rokov 21. storočia. Do roku 2009 sa vedecká komunita sústredila na zostavenie úloh, ktoré by sonda mala vykonať, aby priniesla nové poznatky o planéte či o jej mesiaci Triton. Nič z toho sa však nezrealizovalo.
V súčasnosti (2023) je najprepracovanejším návrhom misie k Neptúnu sonda Neptune Odyssey. Má byť zložená z hlavnej sondy a atmosferického puzdra. Telesá by mala vyniesť do vesmíru raketa SLS a let k Neptúnu by trval 16 rokov v prípade, že dátum štartu neumožní uskutočniť gravitačný manéver pri Jupiteri.
Amatérske pozorovanie.
Podobne ako iné planéty sa aj Neptún najlepšie pozoruje v čase opozície, ktorá nastáva približne raz do roka. Počas opozície narastá zdanlivá hviezdna veľkosť na maximálnu hodnotu 7,8m, čo však stále neumožňuje pozorovanie planéty voľným okom. Ako modrozelený disk ho možno uvidieť teleskopom, ktorého zrkadlo má priemer najmenej 25 až 30 cm.
Od roku 2010 sa Neptún nachádza v súhvezdí Vodnár a keďže sa Neptún ocitne v opozícii začiatkom septembra, sú najlepšie mesiace pre pozorovanie medzi júlom a novembrom. Pre zistenie polohy planéty je najvhodnejšie použiť niektorý z množstva softvérov (napr. "Stellarium"), ktorý ku konkrétnemu dátumu presne určí pozíciu planéty.
Neptún v kultúre.
Mytológia.
Neptún bol starorímsky boh mora, totožný s gréckym Poseidónom. Pôvodne bol bohom vôd, prameňov a riek, až približne v 5. storočí pred Kr. ho povýšili na boha mora. Ako boha pramenitých vôd ho uctievali pod menom "Nethus" už Etruskovia. Spolu s bratmi Jupiterom a Plutom patril k najmocnejším bohom, synom boha Saturna. Tritón, podľa ktorého bol pomenovaný jeho najväčší mesiac, bol Neptúnov najobľúbenejší syn. Ďalšie Neptúnove mesiace boli pomenované podľa Nereíd, morských nýmf. Jedna z Nereíd, Amfitria, bola Neptúnovou manželkou, v starších mýtoch mal však za manželku Salaciu, bohyňu prameňov. Najväčší chrám zasvätený Neptúnovi stál na Marsovom poli v Ríme. Kult Neptúna sa udržal v celom rímskom Stredomorí ešte dlho po víťazstve kresťanstva.
Sci-fi.
Planéta Neptún sa objavila vo viacerých sci-fi filmoch a knihách. Prvýkrát sa v literatúre vyskytla v roku 1889 ako neobývateľná ľadová planéta v diele "Spirito Gentil". V roku 1930 napísal Olaf Stepledon epický román "Last and First Men: A Story of the Near and Far Future", v ktorom vystupoval Neptún ako domov vyspelej ľudskej rasy budúcnosti. V 40. a 50. rokoch 20. storočia sa Neptún objavoval ako planéta s globálnym oceánom v príbehoch "Kapitána budúcnosti". V 60. rokoch vyšiel román "Nearly Neptune" od Hugha Walters, ktorý pojednáva o prvom pilotovanom lete k Neptúnu, ktorý však skončí neúspechom potom, čo oheň zničí systémy podpory života na palube lode. Vo filme sa objavil Neptún napríklad v sci-fi horore "Horizont udalostí", opisujúci príbeh stratenej lodi za dráhou Neptúna a záchrannú misiu.
Okrem planéty samotnej sa v umení objavujú aj jej mesiace. Napríklad americký autor Larry Niven vo svojom diele "Prstenec" situoval na mesiac Nereida základňu mimozemskej rasy známej ako Outsider.
Zdroj.
 

</doc>
<doc id="6727" url="https://sk.wikipedia.org/wiki?curid=6727" title="Neptún (rozlišovacia stránka)">
Neptún (rozlišovacia stránka)

Neptún môže byť:

</doc>
<doc id="6728" url="https://sk.wikipedia.org/wiki?curid=6728" title="Neptún (boh)">
Neptún (boh)

Neptún bol starorímsky boh mora a riek. Bol stotožnený s Poseidónom. Bol to syn Saturna a Jupiterov brat.

</doc>
<doc id="6729" url="https://sk.wikipedia.org/wiki?curid=6729" title="Jupiter">
Jupiter

Jupiter je piata planéta v poradí od Slnka, najväčšia a najhmotnejšia planéta našej slnečnej sústavy. Je pomenovaný po rímskom bohovi Jupiterovi. Symbolom planéty je štylizované znázornenie Jupiterovho božského blesku: .
Jupiter má chemické zloženie podobné Slnku a ďalším hviezdam. Líši sa od nich najmä nízkou hmotnosťou, ktorá nestačí na vytvorenie podmienok pre termojadrové reakcie prebiehajúce vo všetkých hviezdach hlavnej postupnosti. Napriek tomu sa so svojimi mnohými mesiacmi podobá akejsi „slnečnej sústave“ v malom. Neexistuje presná definícia odlišujúca veľké hmotné planéty ako Jupiter od hnedých trpaslíkov, čo sú prechodné útvary medzi planétami a hviezdami. V každom prípade by Jupiter potreboval byť aspoň 70× až 80× hmotnejší, aby sa mohol stať hviezdou. Planéty, ktoré sú Jupiteru podobné hmotnosťou, rozmermi a zložením, sa nazývajú joviálne.
Jupiter je prvou planétou od Slnka, ktorá nemá pevný povrch. Jeho búrlivá atmosféra plynule prechádza do plášťa a vo väčších hĺbkach do horúceho jadra. Rýchla rotácia planéty spôsobila, že sa v jej atmosfére utvorili gigantické, farebne jasne odlíšené štruktúry nazývané pásy a zóny. Okrem nich možno už malým ďalekohľadom pozorovať na Jupiteri ďalšie búrkové štruktúry, napríklad známu Veľkú červenú škvrnu, ktorá je z nich najväčšia.
Jupiter sa okolo svojej osi otočí najrýchlejšie zo všetkých planét slnečnej sústavy – otočenie netrvá ani 10 hodín. Planéta má podľa súčasných poznatkov druhú najväčšiu sústavu mesiacov, po Saturne. V máji 2023 bolo známych 95 jeho družíc, pričom najznámejšie sú tie najväčšie štyri. Sú nazývané tiež Galileove mesiace, pretože prvý písomný záznam o ich pozorovaní urobil Galileo Galilei v roku 1610. Najväčší Galileiho mesiac, Ganymedes, je zároveň najväčším mesiacom v slnečnej sústave. Ďalšie známe mesiace sú Európa, ktorá je pokrytá ľadovou kôrou, a Io, ktorý prejavuje mohutnú sopečnú aktivitu.
Jupiter je na oblohe dobre viditeľný voľným okom, a preto bol známy ľuďom už v staroveku. Vďaka svojej obežnej dobe okolo Slnka trvajúcej necelých 12 rokov prechádza Jupiter každým znamením zvieratníka približne rok. Veľa údajov o Jupiteri nám poskytli kozmické sondy, najmä jeho dve umelé družice: sonda Galileo v rokoch 1995 – 2003 a Juno od roku 2016.
Charakteristika.
Jupiter je obrovská plynová guľa s 318-krát väčšou hmotnosťou ako je hmotnosť Zeme. So svojou hmotnosťou 1,899x1027 kg je 2,5-násobne hmotnejší ako všetky ostatné planéty slnečnej sústavy dohromady. Je taký hmotný, že sa hmotný stred (ťažisko) sústavy Jupiter – Slnko nachádza nad slnečným povrchom (vo vzdialenosti 1,068 slnečného polomeru od stredu Slnka). Hmotnosť Jupitera sa v astronómii používa ako jednotka hmotnosti exoplanét a niekedy aj hnedých trpaslíkov.
Rovníkový priemer Jupitera je . To je približne 11-krát viac ako priemer celej Zeme. Rýchla rotácia Jupitera spôsobuje vydúvanie rovníkových vrstiev až o oproti polárnym. Jeho objem by pohltil 1 319 Zemí.
Už prvé spektroskopické pozorovania Jupitera ukázali, že je zložený najmä z molekulárneho vodíka (H2). Sonda Galileo zistila, že ho tvorí vodík a hélium, ktoré sú zmiešané v pomere 5:1. Podľa iného zdroja je však tento pomer iný, iba 20:1. Tieto dva základné prvky tvoriace Jupiter sú najhojnejšie sa vyskytujúcimi prvkami vo vesmíre. Silné gravitačné pole planéty spolu s nízkymi teplotami horných vrstiev atmosféry, čiže pomalým tepelným pohybom jej molekúl, prakticky znemožňujú únik plynov do okolitého kozmického priestoru napriek tomu, že ide o dva najľahšie chemické prvky vôbec. Chemické zloženie Jupitera sa veľmi podobá chemickému zloženiu Slnka s tým rozdielom, že Jupiter obsahuje percentuálne viac ťažkých prvkov. Vo veľkom množstve sa tu nachádzajú napríklad vzácne plyny, ako sú argón, kryptón a xenón. Jeho nízka stredná hustota je porovnateľná s hustotou vody.
Jupiter vydáva asi o 60 % viac tepelnej energie, ako prijíma zo slnečného žiarenia. Predpokladá sa, že táto energia pochádza z troch možných zdrojov: teplo z doby vzniku Jupitera (toto sa kedysi považovalo za hlavný zdroj energie, dnes už väčšinou nie); energia uvoľňovaná pomalým zmršťovaním planéty a gravitačná energia hélia veľmi pomaly klesajúceho do stredu planéty. V minulosti sa uvažovalo aj o príspevku v podobe energie dopadajúcich meteoritov.
Vznik a vývoj planéty.
Jupiter sa sformoval spolu s inými planétami pred 4,6 až 4,7 miliardami rokov. Podľa hypotézy publikovanej v roku 2017 v časopise Proceeding of the National Academy of Sciences je Jupiter najstaršou planétou slnečnej sústavy. Základom bol prachoplynový disk okolo formujúceho sa Slnka, protoplanetárny disk. Jeho teplota s rastúcou vzdialenosťou od Slnka klesala. V oblasti, kde sa (podľa starších predstáv) formoval Jupiter, dosahovala asi 170 K. Pri tejto teplote skondenzovali kovy a ich oxidy, síričitany, kremničitany, možno aj ľad, čím vytvorili malé prachové zrná. Z nich pravdepodobne postupným zliepaním (akréciou) vznikli zhluky hmoty – planétezimály. Z nich sa ďalším spájaním utvorili väčšie telesá zvané protoplanéty. Podľa najpodrobnejších výpočtov sa rádovo desiatky kilometrov veľké planétezimály počas 100 000 rokov spojili do planetárnych embryí s hmotnosťou rádovo 1024 kg. Pravdepodobne už v tomto štádiu, keď bol Jupiter zatiaľ bez atmosféry, došlo ku gravitačnému zachyteniu ďalších planetezimál na Jupiterovej dráhe ako tzv. Trójanov (pozri nižšie). Zárodok Jupitera už mal natoľko veľkú gravitáciu, že začal priťahovať ľahké prvky, predovšetkým zvyšný vodík, ktorý ešte nestihol zo vznikajúcej sústavy odniesť slnečný vietor. Tým rýchlo rástol objem a hmotnosť budúceho Jupitera, rýchlejšie než u ostatných, súčasne vznikajúcich plynných planét slnečnej sústavy. Najrýchlejší prírastok hmoty dosahoval v dobe, keď mal asi len tretinu dnešnej hmotnosti. Aj jeho povrchová teplota bola vtedy na maxime. Ďalšie prudké zvyšovanie jeho hmotnosti spôsobila rozsiahla plynná obálka, pretože zabrzdila prelietajúce telesá, ktoré padali na jeho povrch. Za 4 milióny rokov by mal Jupiter týmto spôsobom dosiahnuť hmotnosť rovnajúcu sa 21 hmotnostiam Zeme a jeho vznik bol dokončený ďalšou bleskovou akréciou materiálu. Priemer vznikajúcej planéty navzdory rastúcej hmotnosti klesal, pretože ho gravitácia stláčala do menšieho objemu. Najprv bola táto kontrakcia rýchla, čo malo za následok, že planéta vydávala veľké množstvo energie, neskôr sa spomalila. Pomalé zmršťovanie Jupitera pokračuje dodnes. Tento proces je ekvivalentný zmršťovaniu protohviezd, čiže vznikajúcich hviezd predtým, než sa v ich jadrách zapália termonukleárne reakcie a ďalšie zmršťovanie zastavia. To sa však v Jupiteri nikdy nestane, lebo teplota jeho jadra je zhruba o rád nižšia než minimálna teplota potrebná za týchto podmienok na jadrovú fúziu. Keď sa hustota stredu planéty zvýšila asi na 3000 kg na m3, nastala elektrónová degenerácia – vodík v jadre začal prechádzať do fázy kovu.
Vyššie uvedená teória má však niekoľko nedostatkov. Richard H. Durisen a iní poukázali na to, že Jupiter a Saturn sa nemohli utvoriť kondenzáciou hmoty na kamenné jadrá, pretože tento proces by musel trvať tak dlho, že zárodočný plyn slnečnej sústavy by sa za ten čas už rozptýlil do medzihviezdneho priestoru. Problém so vznikom joviálnych planét možno by sa dal obísť štúdiou, ktorá odmieta vznik joviálnych planét akréciou plynného materiálu na kamenné jadrá, ale vysvetľuje ich vznik ako produkt niekoľkých gravitačných kolapsov. Autorom tejto teórie je Alan Boss z Carnegie Institution of Washington.
Podľa tejto teórie sa Jupiter sformoval z kozmologického hľadiska "bleskovo", len za 300 rokov. Navzdory tomu však vzorky kometárneho prachu, ktoré doniesla sonda Stardust, nepriamo potvrdzujú teóriu, že formovanie Jupitera malo trvať prinajmenšom 3 milióny rokov.
V roku 2019 bola zverejnená štúdia, ktorá tvrdí, že pred 4,5 miliardami rokov sa Jupiter zrazil s protoplanétou. Podkladom pre túto štúdiu boli merania gravitačného poľa sondou Juno. Podľa týchto meraní nie je jadro jednotné ako pri štandardných modeloch formovania planét. Jeho jadro je „premiešané“ a obsahuje prvotné ťažké prvky s vonkajšou obálkou planéty. Podľa simulácií je takéto premiešané a vytvarované jadro spôsobené nárazom v ranej tvorbe planéty.   
Migrácia Jupitera.
Existujú hypotézy, podľa ktorých sa Jupiter nesformoval v tej vzdialenosti od Slnka, v ktorej sa nachádza teraz, a na svoju súčasnú pozíciu sa postupne presunul (migroval). Podľa modelu s názvom "Nice model" sa planetárne embryo Jupitera utvorilo o niečo ďalej od Slnka, ako je teraz. Jedným z dôkazov pre toto tvrdenie je fakt, že počas akrécie musela na zárodok Jupitera dopadať hmota prevažne v kondenzovanom stave, ale ťažké vzácne plyny napr. argón sa v predpokladanom pomere prvkov kondenzujú len pri teplotách nižších ako 30 K. To je niekoľkonásobne menej, ako predpokladaná teplota vo vzdialenostiach Jupitera počas jeho formovania. Jedno z vysvetlení tohto problému predpokladá oveľa nižšiu teplotu zárodočnej hmloviny v čase formovania Jupitera, iné sa snaží obísť problém tým, že Jupiter sa v skutočnosti sformoval vo vzdialenejších častiach slnečnej sústavy a až potom migroval na súčasnú dráhu. Podľa štúdie z roku 2019 sa Jupiter sformoval dokonca až štyrikrát ďalej od Slnka, než sa nachádza teraz. Podľa tejto teórie trvala migrácia Jupitera 700 000 rokov.
V roku 1984 ukázali J. Fernández a W. Ip, akým mechanizmom by sa Jupiter mohol dostať do vnútorných častí slnečnej sústavy. V ranej histórii slnečnej sústavy sa totiž planéta stretávala s miliardami planétok, ktoré míňala pri ich putovaní do oblastí Oortovho mraku alebo až za hranice slnečnej sústavy. Pri týchto preletoch nastal efekt gravitačného praku, čo znamená, že rýchlosť planétky sa preletom okolo Jupitera pod vplyvom jeho gravitácie zvýšila. Podobným spôsobom NASA urýchlila už niekoľko sond mieriacich do vonkajších častí slnečnej sústavy. Pri každom gravitačnom urýchlení sa však Jupiter premiestnil nepatrne bližšie k Slnku rýchlosťou, ktorá je nepriamo úmerná pomeru hmotností Jupiter/planétka. Pri veľkom množstve takýchto gravitačných prakov mohol Jupiter kedysi migrovať smerom k Slnku rýchlosťou až 0,2 AU za 100 tisíc rokov.
Model slnečnej sústavy vytvorený medzinárodným tímom, ktorý bol publikovaný v časopise "Nature" v júni 2011, však naproti tomu ukazuje, že Jupiter sa sformoval vo vzdialenosti asi 3,5 AU od Slnka, čo je bližšie, ako je jeho súčasná vzdialenosť. Pribrzďovaný medziplanetárnym plynom, ktorý bol vo formujúcej sa slnečnej sústave oveľa hustejší ako dnes, sa Jupiter mal dokonca k Slnku priblížiť ešte viac a to až na vzdialenosť 1,5 AU (dnešná vzdialenosť Marsu). Po spotrebovaní plynu sa planéta začala od Slnka opäť špirálovite vzďaľovať, až kým neskončila na súčasnej pozícii. Pri takomto spôsobe migrácie by Jupiter musel pri približovaní aj vzďaľovaní prekonať pásmo planétok, ktoré by tým podľa starších názorov gravitačne vyčistil od hmoty. Ale podľa nového modelu bol migrujúci Jupiter činiteľom, ktorý asteroidy naopak rozptýlil a zväčšil rozmery oblasti, v ktorej sa vyskytovali alebo dokonca do tejto oblasti sám planétky pritiahol.
Gravitačné pôsobenie Jupitera malo hneď po Slnku najväčší vplyv na formovanie slnečnej sústavy. Čiastočne sa pričinil o jej súčasné usporiadanie. Existuje aj hypotéza, že práve Jupiter s pričinil o takzvané veľké bombardovanie čerstvo vyformovaných planét medziplanetárnou hmotou. Podľa inej hypotézy publikovanej v roku 2011 v časopise "Nature" je migrácia a gravitácia Jupitera dôvodom, prečo planéta Mars nemá také veľké rozmery ako Zem alebo Venuša.
Vznik mesiacov.
Predpokladá sa, že veľké mesiace Jupitera mohli vzniknúť podobným spôsobom ako planéty. Zárodok Jupitera mal okolo seba hmlovinu v tvare disku. Z tohto disku sa naberaním hmoty a zmršťovaním utvorili mesiace. Tento scenár vzniku podporuje aj chemické zloženie mesiacov. Jupiter sa počas svojho vzniku na krátku dobu zahrial až na 4 000 °C, čo spôsobilo odparenie vody vo vnútorných častiach jeho zárodočného disku. Preto najbližšie mesiace Jupitera vodu neobsahujú a sú zložené len z ťažko sa vyparujúcich látok. Najvnútornejšie mesiace vynikali najrýchlejšie, podľa K. Batygina a A. Morbideliho len za asi 6000 rokov. U Kallisto, najvzdialenejšieho z veľkých Jupiterových mesiacov, trvalo nabratie súčasnej hmotnosti až 9 miliónov rokov.
Podľa hypotézy Robin M. Canupovej a Williama R. Warda zo Southwest Research Institute sa okolo Jupitera v dávnej minulosti sformovalo oveľa viac veľkých guľatých mesiacov, ale planéta ich postupne pohlcovala.
Malé mesiačiky s výstrednými dráhami sú pravdepodobne zachytenými kométami a asteroidmi, ktoré vznikali ďaleko od planéty, a len neskôr ich Jupiter gravitačne zachytil. Podľa starých hypotéz mali byť zachytené aj Galileove mesiace, k čomu odborníkov viedol najmä ich značných rozdiel voči Jupiteru. Podobne objasňovali dnes už prekonané hypotézy aj vznik Jupiterovho prstenca. Objav malého mesiačika Valetudo v roku 2017, ktorý obieha v protismere dráh ďalších malých mesiacov, ktoré križuje, viedol k domnienke, že niektoré malé Jupiterove mesiace môžu byť aj pozostatkami po vzájomných zrážkach väčších mesiacov.
Dráha a rotácia.
Jupiter obieha Slnko vo vzdialenosti , čo je viac než päťnásobne väčšia vzdialenosť ako tá, v ktorej obieha Zem okolo Slnka. Tomu pripadá aj množstvo slnečného žiarenia dopadajúceho na meter štvorcový jeho plochy, ktoré tvorí len 3,7 % zo žiarenia dopadajúceho na meter štvorcový hranice atmosféry Zeme. Jupiter je však k Slnku stále o polovicu bližšie než nasledujúca joviálna planéta Saturn. Jeho obežná dráha má tvar elipsy podobnej kružnici s excentricitou približne 0,048. Pri najväčšom priblížení k Zemi nás od Jupitera delí 588 miliónov km. Pri najväčšom vzdialení, v konjunkcii, sa od Zeme vzďaľuje až na 968 miliónov km. Sklon jeho dráhy k rovine ekliptiky je nevýrazný a dosahuje len 1,3 °, čo je po Uráne druhý najmenší sklon dráhy planéty v slnečnej sústave.
Keďže Jupiter je zložený prevažne z plynu, jeho rotácia nepripomína rotáciu pevného telesa. Rôzne vrstvy jeho atmosféry sa otáčajú rôznou rýchlosťou. Kým rovníkový pás planéty urobí jednu otočku za 9 hodín 50 minút, vrstvy pri póloch sa otočia raz za 9 hodín 56 minút. Takáto rotácia sa nazýva diferenciálna. Jupiter má medzi všetkými planétami slnečnej sústavy najkratší deň. Os má veľmi nízky odklon od kolmice na obežnú dráhu, iba 3,07°. Z tohto dôvodu na planéte prakticky nedochádza k striedaniu ročných období. Rotačná os planéty vykonáva precesný pohyb podobný precesnému pohybu zemskej rotačnej osi, ale v prípade Jupitera jeho perióda dosahuje 450 000 rokov.
Magnetosféra.
Sondy programu Pioneer potvrdili existenciu Jupiterovho mohutného magnetického poľa, ktoré je podľa ich meraní 10× silnejšie ako zemské a obsahuje 20 000× viac energie. Svojou intenzitou prevyšuje magnetické polia všetkých ostatných planét slnečnej sústavy. Silné magnetické pole je spôsobené rýchlou rotáciou. Sonda Juno zistila, že magnetické pole Jupitera je ešte silnejšie, než sa dovtedy predpokladalo, a má silnejšie a slabšie oblasti. Pri rovníku planéty existuje oblasť s vysokou lokálnou úrovňou magnetizmu. Pole má dvojpólový charakter, existujú však aj nezanedbateľné kvadrupólové a oktupólové momenty.
V polárnych oblastiach boli pozorované polárne žiary, jav známy aj na Zemi. Sú však tisíckrát jasnejšie a mnohostonásobne energetickejšie než polárne žiare nad Zemou. Jedným z dôvodov je, že silné Jupiterovo magnetické pole urýchľuje častice slnečného vetra, ktoré polárne žiare spôsobujú, na veľmi vysoké rýchlosti, ktorými sa potom zrážajú s časticami jeho atmosféry. Ďalších dôvod, prečo sú polárne žiare na tejto planéte také intenzívne, je ten, že okrem slnečného vetra ich spôsobujú aj častice z mesiaca Io. V dôsledku toho sú polárne žiare nad Jupiterom na rozdiel od tých nad Zemou pozorovateľné nepretržite.
Jupiter má veľmi rozsiahlu a silnú magnetosféru. Keby bola viditeľná zo Zeme, javila by sa až 5× väčšia ako Mesiac v splne, aj keď je omnoho ďalej. Toto magnetické pole vytvára mohutné výrony urýchlených častíc v Jupiterových radiačných pásoch, interaguje s mesiacom Io a vytvára vodivú trubicu a plazmový prstenec okolo neho. Jupiterova magnetosféra je najväčšia štruktúra slnečnej sústavy (je väčšia než magnetosféra Slnka). Celkový tvar magnetosféry Zeme a Jupitera je veľmi podobný. Magnetopauza v prípade Zeme sa však vytvára vo vzdialenosti 70 000 až , ale u Jupitera takmer 100-krát ďalej. Tento rozdiel sa vysvetľuje nielen intenzívnejším magnetickým poľom Jupitera, ale aj tým, že intenzita slnečného vetra je vo vzdialenosti jeho obežnej dráhy podstatne slabšia ako pri Zemi.
Citlivé prístroje na palube sondy Pioneer odhalili, že jupiterovský „severný“ magnetický pól je na južnom geografickom póle planéty s odchýlkou 11 stupňov od jupiterovskej osi rotácie a so stredom poľa posunutým mimo stred Jupitera podobne ako je tomu pri magnetickom poli Zeme. Navzdory tomu iný zdroj tvrdí, že magnetické pole Jupitera má opačnú polaritu ako magnetické pole Zeme a na sever mieri jeho severný magnetický pól. Pioneer zaznamenal vlnu jupiterovskej magnetosféry ešte vo vzdialenosti 26 miliónov kilometrov a magnetický chvost dosahujúci až za Saturnovu obežnú dráhu.
Údaje ukazujú, že veľkosť tohto magnetického poľa na strane obrátenej k Slnku rýchlo kolíše v dôsledku zmien tlaku slnečného vetra. Tento jav bol bližšie skúmaný pri dvoch misiách Voyager. Bolo objavené, že prúdy vysokoenergetických častíc sú vyvrhované až k obežnej dráhe Zeme. V jupiterovských radiačných pásoch boli nájdené a namerané vysokoenergetické protóny. Ukázalo sa, že medzi Jupiterom a niektorými jeho mesiacmi (najmä Io) pretekajú elektrické prúdy.
Vplyvom rotácie planéty sa v rádiovom žiarení z Jupitera prijímanom na Zemi objavujú periodické zmeny v intenzite aj smere polarizácie poľa. Vďaka tomu sa určila hodnota jednej otočky planéty okolo osi. Magnetické pole Jupitera sa však mení aj v skutočnosti, aj keď pomaly. Tento jav, známy ako sekulárna variácia, bol objavený potom, ako sa porovnali merania najstarších sond skúmajúcich Jupiter, Pioneerov, s údajmi získanými najnovšou sondou, Juno. Podľa vedeckého tímu sondy Juno tieto zmeny spôsobuje atmosférické prúdenie na planéte.
Atmosféra.
Chemické zloženie.
Atmosféra Jupitera sa skladá z približne 86 % vodíka a 14 % hélia (podľa počtu atómov, podľa hmotnosti ide o percentuálny pomer približne 75/24; s 1 % hmotnosti pripisovaným iným zložkám – vnútro obsahuje hustejšie materiály, kde sa percentuálny pomer mení na približne 71/24/5). Obsahuje tiež stopové množstvo metánu, vodných pár a amoniaku, pričom koncentrácia amoniaku podľa údajov zo sondy Juno stúpa s hĺbkou. Nachádzajú sa tu tiež nepatrné množstvá uhlíka, etánu, sírovodíka, neónu, kyslíka, fosfínu a síry. Vodík a hélium sú bezfarebné plyny, na sfarbení atmosféry sa preto podieľajú jej prímesi vo forme chemických zlúčenín. Prekvapivo malé množstvo kyslíka, ktoré zistila sonda Galileo JEP, sa podľa starších predstáv vysvetľovalo tým, že sonda vstúpila do oblasti jednej z tzv. horúcich škvŕn, v ktorých väčšina vody (hlavná zlúčenina viažuca na Jupiteri kyslík) skondenzovala už v oveľa hlbších oblastiach. Oblaky v okolí týchto horúcich škvŕn obsahujú až 100-krát viac vody, ktorá viaže "chýbajúci" kyslík. Sonda Juno však zistila, že takéto oblasti nie sú zriedkavými anomáliami, ale tvoria pás obkolesujúci celú planétu. Navyše zistila, že ide o cenné okno do hlbších vrstiev Jupitera, pretože ho nezakrývajú mraky. Vodné pary chýbajú v týchto zónach preto, lebo voda spolu s amoniakom skondenzovala do hubovitých útvarov, ktoré ako zvláštne krupobitie padajú hlboko do vnútra planéty a tam sa im pod vplyvom vysokej teploty vráti plynné skupenstvo. Toto sa deje v oblastiach s rozsiahlou oblačnosťou. Proces sprevádzajú blesky v hornej časti atmosféry. Najvrchnejšie vrstvy atmosféry obsahujú kryštály zmrznutého amoniaku. 
Priame informácie o chemickom zložení Jupiterovej atmosféry vedcom poskytlo zostupové puzdro sondy Galileo, tzv. Galileo JEP (Jupiter Entry Probe). Táto malá sonda v tvare kužeľa s najväčším priemerom sa od svojej materskej sondy oddelila 13. júla 1995. 7. decembra toho istého roku potom vstúpila do atmosféry, kde zostúpila do hĺbky asi , kým ju nezničila okolitá teplota a tlak. Kompletné vyhodnotenie údajov získaných týmto atmosférickým puzdrom sondy trvalo niekoľko rokov.
Zdroj energie.
Meteorologické javy nie sú na rozdiel od Zeme poháňané slnečnou energiou, ale pravdepodobne v oveľa väčšej miere jeho vnútornou energiou. Rovnako aj pôvod vetrov sa na rozdiel od pozemských nepripisuje ohrievaniu atmosféry Slnkom, ale vnútornému teplu planéty. Nad viditeľnou vrstvou oblačnosti pozoroval Vesmírny ďalekohľad Jamesa Webba nad rovníkovou oblasťou silné dýzové prúdenie (jet stream) a pravdepodobne aj vysoko položené vrcholky konvektívnych búrok. Rýchlosť vetra v tomto prúdení dosahuje až 515 km/h, čo je porovnateľné iba so silnými pozemskými tornádami.
Vďaka vnútornému teplu a veľmi malému množstvo slnečnej energie, ktorá na planétu tak ďaleko od Slnka dopadá, sú rozdiely medzi rovníkovými a polárnymi teplotami na Jupiteri zanedbateľné.
Atmosférické úkazy.
Vo viditeľnom spektre možno pozorovať iba horné vrstvy Jupiterovej atmosféry. Sondy Voyager a sonda Juno zase nasnímali nad oblakmi zvláštne, zatiaľ nie úplne vysvetlené vlny.
Viditeľný povrch Jupitera, čiže horná vrstva oblačnosti, má charakteristický vzhľad. Už menším ďalekohľadom možno pozorovať, že sa na ňom striedajú svetlejšie a tmavšie pásy. Svetlejšie pásy, tzv. zóny, sú prejavom väčšej oblačnosti a vertikálneho prúdenia, tmavé pásy sú buď miesta s nižšie položenou, alebo s menšou alebo chýbajúcou oblačnosťou. Pásová štruktúra sa utvorila pravdepodobne hlavne v dôsledku Jupiterovej rýchlej rotácie a vnútornej energie, ktorá vyvoláva konvektívne prúdenie. Štyri hlavné pásy a päť zón sa v priebehu dlhodobých pozorovaní javia ako stabilné útvary, napriek tomu, že južný rovníkový pás v 70. rokoch 20. storočia, v 90. rokoch 20. storočia a okolo roku 2010 zdanlivo zmizol. V skutočnosti ho však v týchto obdobiach zrejme len prekryla vysoko ležiaca svetlá oblačnosť. Smerom k pólom planéty sa pásová štruktúra postupne stráca. Jednotlivé pásy Jupiterovej atmosféry rotujú rôznou rýchlosťou; tento efekt bol po prvýkrát pozorovaný Cassinim (1690). Rotácia Jupiterovej polárnej atmosféry je o 5 minút dlhšia ako rotácia jeho rovníkovej atmosféry. Navyše sa pásy mrakov rôznej šírky pohybujú proti sebe v smere stálych vetrov. Na hraniciach týchto konfliktných prúdov vznikajú búrky a turbulencie. Rýchlosť vetra podľa údajov sondy Galileo dosahuje až /h a vetry vyvolávajú aj kolísania teploty vo vrchnej Jupitrovej atmosfére.
Okrem toho sa v Jupiterovej atmosfére vyskytuje mnoho oválnych útvarov, z ktorých najznámejšia a najstabilnejšia je Veľká červená škvrna. Ide o obrovskú cyklónu, ktorá sa otáča v protismere hodinových ručičiek s periódou otáčania uvádzanou okolo 6 dní. Nachádza sa na južnej pologuli planéty. Svojimi rozmermi presahuje Zem, pričom jej veľkosť, tvar aj farba sa v priebehu času menia. Príčina jej červeného zafarbenia zostáva neobjasnená. Od 19. storočia je zaznamenané zmenšovanie Veľkej červenej škvrny a v 21. storočí rýchlosť jej zmenšovania prudko vzrástla. Dôvody nie sú známe. V posledných troch desaťročiach sa na planéte sformovali aj ďalšie dve menšie červené škvrny. Menšie, biele ovály sú anticyklóny s podstatne kratšou životnosťou, nanajvýš do desiatok rokov, kým Veľká červená škvrna sa pozoruje už stáročia.
Aj póly planéty sú pokryté veľkými oválnymi búrkovými útvarmi veľkosti Zeme, ktoré sú navyše nahromadené tesne vedľa seba a vzájomne sa o seba trú. Odrážajú sa jedna od druhej a oscilujú okolo svojich centrálnych pozícií. Tým sa odlišujú od cyklón na Zemi, ktoré sú izolované a situované skôr do rovníkových oblastí. Tieto hurikány vznikajú v menších šírkach a postupne sa presúvajú k pólom. Presun umožňuje interakcia medzi Coriolisovou silou a kruhovým prúdením plynov v cyklóne. Je to jav známy aj u cyklón na Zemi, tie sa však v priebehu presunu k pólom vždy rozpadnú, pretože nemajú dostatok teplého a vlhkého vzduchu. Každá z centrálnych polárnych cyklón je obklopená ďalšími cyklónami, čím vytvárajú obrazce v tvare kvetov. Póly Jupitera tak vyzerajú úplne odlišne ako póly Saturna.
Vo vrcholcoch mrakov dochádza aj k početným elektrickým výbojom, Na rozdiel od pozemských bleskov sa však blesky na Jupiteri vyskytujú s väčšou frekvenciou bližšie k pólom ako k rovníku. Najlepšie zo všetkých sond preskúmala tieto blesky sonda Juno.
Vnútorné zloženie.
Teplota od oblakov smerom ku stredu rastie. Na vrcholoch mračien je –160°, o hlbšie je približne rovnaká teplota ako na Zemi, a ešte kúsok hlbšie je teplota na bode varu vody.
Podľa tradičnej predstavy v strede planéty leží pevné jadro, ktoré sa skladá najmä zo silikátov, železa a ďalších ťažkých látok. Preto ho možno nazvať kamenným. Jadro sa považovalo za malé, pretože jeho priemer bol odhadovaný na nanajvýš 20 000 km, čím by bolo iba zlomkom priemeru celej planéty. Stále by však bolo väčšie ako priemer celej Zeme. Mala v ňom byť koncentrovaná hmotnosť 10 až 20 Zemí. Tlak a teplota sú tu veľmi vysoké. Odhadujú sa na 30 000°C a 8,5 milióna MPa. Hlavne vysoký tlak bol v minulosti príčinou toho, že sa pevné jadro pokladalo za útvar zložený z pevného vodíka. Vnútorná teplota však vodíku neumožňuje nadobudnúť pevné skupenstvo, pretože je o rád vyššia ako teplota jeho topenia. Merania sondy Juno však poukazujú na celkom iný model vnútra Jupitera. Podľa neho je jadro neočakávane veľké a riedke.
Nad jadrom sa nachádza vodíkový oceán, ktorý tvorí rozhodujúcu časť objemu i hmoty Jupiteru. Vodík je rozdelený do dvoch vrstiev a v oboch je kvapalný. Spodná vrstva siaha od jadra do vzdialenosti od stredu planéty a skladá sa z kovového kvapalného vodíka. Kvôli veľkému tlaku má jeho vnútorná časť odtrhnuté elektróny z atómových obalov a má kovové vlastnosti. Niekde nad vrstvou kovového vodíka by sa podľa údajov zo sondy Juno mohlo vytvárať magnetické pole, čo súhlasí so staršími predstavami. Druhá, vonkajšia vodíková vrstva, siaha do vzdialenosti od stredu Jupitera. Jej hlavnou zložkou je kvapalný molekulárny vodík. Tvorí vlastný povrch planéty (pokiaľ zaň nie je považované rozhranie medzi pevným jadrom a kovovým vodíkom). Hranica medzi kovovým a molekulárnym oceánom je v hĺbke približne pod povrchom. Zhruba od povrchu začínajú tekutiny nadobúdať plynné skupenstvo. Keďže vodík nemení svoje skupenstvo náhle, hranice medzi jednotlivými vrstvami Jupiterovho vnútra sú neostré. Silné magnetické pole okolo Jupitera vytvárajú prúdy tečúce vnútri (v kovovom vodíku). Toto pole je zodpovedné za pozorovanú polárnu žiaru spôsobenú Birkelandovými prúdmi tečúcimi pozdĺž magnetických siločiar.
Už prvý prelet sondy Juno okolo planéty potvrdil, že výrazné, striedajúce sa oranžové a biele pruhy, ktoré pozorujeme na povrchu Jupitera, existujú aj pod vrchnou vrstvou oblačnosti. Rovníkový pás planéty preniká veľmi hlboko. Vďaka detekcii infračerveného žiarenia sonda dohliadne zhruba 400 km pod povrch, a je možné, že zmienené pásy siahajú ešte hlbšie.
Mesiace.
Jupiter bolo prvé teleso okrem Zeme, u ktorého boli objavené prirodzené družice. Objavili ich v roku 1610 Galileo Galilei a nezávisle od neho pravdepodobne aj Simon Marius. Tieto prvé štyri objavené mesiace sú zároveň najväčšími Jupiterovými mesiacmi: Io, Európa, Ganymedes a Kallisto (dnes známe ako Galileove mesiace). Pri pozorovaní ich pohybu bolo zrejmé, že neobiehajú Zem. Táto skutočnosť bola hlavným bodom obhajoby Kopernikovej heliocentrickej teórie o pohybe planét; Galileiho vyhlásenie podpory Koperníkovej teórie ho dostalo do problémov s inkvizíciou. Galileove mesiace sú dostatočne veľké a blízke k planéte, aby na ňu vrhali svoje tiene, a tiež pri každom obehu vstupujú do tieňa planéty. Keďže sú štyri a všetky majú obežnú dobu kratšiu než náš Mesiac, úplné zatmenia Slnka a úplné zatmenia mesiaca sú preto na Jupiteri, na rozdiel od Zeme, bežným javom.
Neskôr pribudli objavy ďalších mesiacov. Niektoré z nich objavili prelietajúce sondy, ďalšie sa podarilo objaviť na fotografických snímkach zo Zeme (piaty najväčší Jupiterov mesiac, Amaltheu, dokonca priamym pozorovaním). Jupiter má v súčasnosti (február 2023) 95 známych mesiacov, čím je planétou s druhým najväčším známym počtom mesiacov v slnečnej sústave (po Saturne). Iba Galileiho mesiace majú guľatý tvar. Spolu so štyrmi malými vnútornými mesiacmi majú ich dráhy sklony blízke nule. Ostatné mesiace sú nepravidelného tvaru podobného tvaru asteroidov, ich dráhy mávajú väčšinou veľký sklon k Jupiterovmu rovníku a najvzdialenejšie z nich obiehajú v protismere rotácie planéty (v retrográdnom smere). 
V rokoch 1999 – 2003 bolo 3,6 metrovým ďalekohľadom na Havajských ostrovoch (CCD 12000×12000 pixelov, David Jewitt ad.) objavených niekoľko desiatok nových mesiacov. Ide o kilometrové skaliská. Za roky 2021 až 2023 pribudli objavy veľkého počtu, až osemnástich nových mesiacov. Všetky posledne objavené mesiace sa pohybujú po dráhach značne vzdialených od planéty. Ide o malé telesá, z ktorých len päť má priemer väčší než 8 km. Dráhy najvzdialenejších mesiacov dráhy sú výstrednými elipsami a Slnko na ne vplýva tak veľmi, že mesiačik neprejde dva razy tým istým bodom. Uvádza sa, že ich dráhy sú neuzavretými krivkami.
Mesiace sú pomenované prevažne po milenkách boha Jupitera alebo po ďalších osobách, ktoré s ním úzko súviseli.
Galileove mesiace.
Ganymedes je najväčším Jupiterovým mesiacom a zároveň aj najväčším mesiacom v slnečnej sústave. So svojím priemerom 5 262 kilometrov je väčší ako planéta Merkúr. Jeho jadro z tvrdých hornín pokrýva hrubá vrstva ľadu a hornín. Zábery sond ukázali, že na jeho povrchu sú rozsiahle svetlé a tmavé plochy a impaktné krátery.
O niečo menší Kallisto, tretí najväčší mesiac slnečnej sústavy, je taktiež pokrytý mnohými krátermi. Svojím charakterom sa podobá na Ganymedes, má však viac impaktných kráterov. Oba mesiace majú napriek svojim hmotnostiam iba veľmi riedke atmosféry. 
Najsvetlejším satelitom Jupitera je Európa. Jej hrubý ľadový obal pokrytý množstvom brázd mimoriadne dobre odráža slnečný svit. Pod vrchnou vrstvou ľadu sa pravdepodobne nachádza tekutý oceán vody. To vedie k špekuláciám o možnom mimozemskom živote v ňom.
Mesiac Io je jedno z nemnohých telies v slnečnej sústave, ktoré má aktívne vulkány. Tento mesiac prejavuje najväčšiu sopečnú aktivitu zo všetkých známych telies v slnečnej sústave. Sopky však nevyvrhujú roztavené horniny, ako je to na Zemi, ale roztavenú síru. To objasňuje i čierno-červenožlté zafarbenie mesiaca. Vyvrhovaná ionizovaná síra vytvára okolo Jupitera tzv. plazmový torus. V ňom sa uzatvára časť Birkelandových prúdov tečúcich pozdĺž magnetických siločiar planéty a spätne ohrieva mesiac Io. Vulkanická činnosť na mesiaci Io je spôsobená kombinovaným ohrevom gravitačnými slapovými silami materskej planéty a elektromagnetickým ohrevom Birkelandovými prúdmi. 
Prstence.
Jupiter má (podobne ako Saturn, Urán a Neptún) sústavu prstencov. Na rozdiel od známych prstencov Saturna je pozorovanie Jupiterových prstencov zo Zeme veľmi náročné. Preto ich objavila až sonda Voyager 1 a nezávisle od nej observatórium na Mauna Kea v roku 1979.
Prstence sú hrubé asi , široké len a ležia vo vzdialenosti asi 1,8 polomeru planéty od jej stredu. Hustota hmoty v Jupiterových prstencoch je veľmi nízka a jasnosť dosahuje len 12 magnitúd. Tvorené sú drobnučkými prachovými časticami s priemerom rádovo mikróny. Častice sú pravdepodobne dopĺňané z vnútorných mesiacov, z ktorých ich vymršťujú nárazy mikrometeoritov. Smerom od planéty jasnosť prstencov klesá veľmi rýchlo, smerom dovnútra pomalšie. Vnútorný halový prstenec siaha až k oblačnej prikrývke planéty. Sondy zistili aj pomerne vysoký počet častíc v priestore nad prstencami, a tiež pod nimi. Je možné, že pri vytváraní prstencov sa uplatňuje i žiarenie z radiačných pásov a magnetické pole planéty.
Telesá pod gravitačným vplyvom.
Trójania.
Spolu s Jupiterom obiehajú okolo Slnka v približne rovnakej vzdialenosti dve skupiny planétok známych ako Trójania. Každá skupina zviera s planétou a Slnkom 60-stupňový uhol. Telesá v týchto pozíciách, tzv. libračných bodoch, sú dlhodobo stabilné. Prvým objaveným Trójanom Jupitera bola planétka 588 Achilles, ktorá má priemer . K 26. novembru 2024 bolo klasifikovaných 14 471 Trójanov, čo je ďaleko väčší počet ako u ktorejkoľvek inej planéty. Pôvodné teórie predpokladali, že telesá boli na týchto pozíciách zachytené, ale najnovšie štúdie ukázali, že Jupiterovi Trójania boli na tejto dráhe už v záverečných štádiách formovania slnečnej sústavy. Ide teda o veľmi starú a dynamicky veľmi stabilnú skupinu. Asymetria v rozmiestnení Trójanov je podľa autorov štúdie z Lund University dôkazom o migrácii Jupitera.
Dopad malých telies.
Veľká hmotnosť Jupitera a jeho umiestenie blízko vnútornej časti slnečnej sústavy spôsobuje jeho časté zrážky s jadrami komét. V období od 16. júla do 22. júla 1994 dopadlo na južnú pologuľu Jupitera viac ako 20 častí rozpadnutého jadra kométy Shoemaker-Levy 9, čo bola prvá príležitosť priamo pozorovať zrážku dvoch telies v slnečnej sústave. V miestach dopadu vytryskli z atmosféry Jupitera plyny, neskôr sa v miestach dopadu vytvorili tmavé škvrny, ktoré boli pozorovateľné takmer rok. Kolíziu sledoval Hubblov vesmírny ďalekohľad a tiež Keckove teleskopy. Pozorovania kozmickým ďalekohľadom Herschel v 21. storočí dokázali, že dopad tejto kométy zdvojnásobil až strojnásobil množstvo vody obsiahnutej vo vrchných vrstvách Jupiterovej atmosféry. Táto voda sa vyskytuje na južnej pologuli planéty, na ktorú kométa dopadla.
V júli 2009 sa v atmosfére Jupitera objavila nová tmavá škvrna. Na základe snímok infračerveného teleskopu na Mauna Kea sa predpokladá, že tento úkaz je následkom ďalšej kozmickej zrážky Jupitera s iným telesom, pravdepodobne s kométou. Novú tmavú škvrnu vyfotografoval aj Hubblov vesmírny ďalekohľad.
Nárazy malej planétky do Jupitera boli registrované aj v rokoch 2010, 2012 a 2021. Tmavé škvrny sa po čase rozplynuli.
Ovplyvňovanie dráh malých telies.
Francúzsky matematik Pierre-Simon Laplace v 18. storočí zistil, že kométa Lexell sa niekoľkokrát stretla s Jupiterom. Pri jednom zo stretnutí bola vymrštená do blízkosti Zeme, pri ďalšom, poslednom, zase vymrštená von zo slnečnej sústavy. Vďaka tomu astronómovia videli, že Jupiter nás chráni pred dlhoperiodickými kométami, ktoré by sa mohli zraziť so Zemou. K opačnému záveru však prišli Jonathan Horner z University of New South Wales a Barrie W. Jones z Open University, ktorí poukázali na to, že v skutočnosti k nám Jupiter, naopak, posiela asteroidy z hlavného pásu.
Jupiter kométy nielen vyhadzuje a pohlcuje, ale aj zachytáva na svojej obežnej dráhe. Dočasnými družicami Jupitera sa stali napríklad kométy 147P/Kushida-Muramatsu a 111P/Helin-Roman-Crockett. Časť telies, ktoré unikajú Jupiteru, sa stáva súčasťou rodiny asteroidov Hilda. 
Pozorovanie zo Zeme.
Jupiter so zdanlivou magnitúdou minimálne -1,6 patril k planétam, ktoré ľudia poznali už od staroveku. Svojou jasnosťou prevyšuje všetky hviezdy (najjasnejšia hviezda oblohy Sírius má magnitúdu -1,46) ale je až treťou najjasnejšou planétou po Venuši a Marse. Aj keď sa Jupiter od nás nachádza omnoho ďalej ako Mars (vzdialenosť od Zeme je a od Slnka ), niekedy je na oblohe jasnejší. Je to preto, lebo je omnoho väčší a má hustú atmosféru, ktorá dobre odráža slnečné svetlo. Ďalekohľadom možno vidieť najväčšie útvary a zmeny, ktoré sa v priebehu času v jeho atmosfére odohrávajú.
Pri pozorovaní voľným okom sa Jupiter javí ako veľmi jasné neblikajúce žlté teleso. Pri svojom najbližšom priblížení k Zemi – v opozícii – má planéta jasnosť -2,8 magnitúd, pri najväčšej vzdialenosti – v konjunkcii – iba -1,6. So zmenou vzdialenosti sa mení aj jeho uhlový priemer od 32" do 52". Za jeden deň sa na oblohe priemerne posunie o uhol 0,0831°. Podobne ako ostatné planéty, aj Jupiter vykresľuje na oblohe slučky, ktoré sú spôsobené zložením pohybu Jupitera a Zeme. Za jeden jeho siderický obeh, ktorý trvá necelých 12 rokov, urobí planéta necelých 11 (presnejšie 10,9) slučiek. Prechod jedným zvieratníkovým znamením mu trvá takmer presne rok.
Už menším ďalekohľadom sa dajú pozorovať jeho štyri najväčšie mesiace. Ich jasnosti sa v opozícii pohybujú na hranici viditeľnosti voľným okom. Sú to 5,0 mag (Io), 5,3 mag (Európa), 4,6 mag (Ganymedes) a 5,6 mag (Kallisto). V ďalekohľade možno už v priebehu niekoľkých hodín sledovať zmeny polôh mesiačikov. Často dochádza aj k ich zákrytom planétou alebo naopak k prechodom cez jej disk. Polohy Galileiho mesiacov na každý deň v roku možno nájsť v astronomickej ročenke. Ľahko pozorovateľná je aj pásová štruktúra planéty.
Výskum.
Historické pozorovania.
Nemáme spoľahlivú informáciu o tom, kedy bola táto planéta pozorovaná po prvýkrát, pravdepodobne sa to ale stalo okolo roku 3000 až 4000 pred Kr. Najstaršie záznamy o Jupiteri pochádzajú z babylonskej ríše okolo roku 3 300 p. n. l. Z obdobia okolo roku 3000 p. n. l. pochádzajú záznamy vedomostí o Jupiteri od astronómov zo starovekého Egypta. Zhruba o tisícročie mladšie sú záznamy čínskych astronómov o obežnej dráhe tejto planéty. Neskôr sa objavujú záznamy polohy Jupitera aj od Rimanov. 
V roku 364 n. l. alebo v roku 476 n. l. pozoroval čínsky astronóm teleso, ktoré mohlo byť mesiacom Ganymedes.
Ďalekohľadom sa na Jupiter a jeho mesiace prvýkrát preukázateľne pozrel Galileo v roku 1610. Nemecký astronóm Simon Marius tvrdil, že tieto mesiace pozoroval už koncom roku 1609 a navrhol pre tieto mesiace mená, ktoré sa používajú dodnes. V roku 1664 objavil britský chemik a fyzik Robert Hooke Veľkú červenú škvrnu (za predpokladu, že ide o ten istý útvar, ktorý pozorujeme do dnešných čias). Neskôr ju pozoroval aj Giovanni Domenico Cassini, ktorému sa objav tohto útvaru niekedy pripisuje. Cassini bol však objaviteľom diferenciálnej rotácie planéty. Pred vynálezom fotografie bol Jupiter a zmeny v jeho oblačnosti aj polohe jeho mesiacov často pozorovaný a zakresľovaný. V roku 1675 vykonal O. Roemer prvé presné merania rýchlosti svetla pomocou určenia času zákrytov Jupiterových mesiacov.
Astronóm "Thomas Wright" vo svojej knihe "An Original Theory or New Hypothesis of the Universe" z roku 1750 znázorňuje Jupiter ako svet, ktorý je pod pásmi oblačnosti podobný Zemi, s kontinentmi a oceánmi. O sopkách na povrchu planéty špekuloval ešte o viac než storočie neskôr astronóm Nicolas Camille Flammarion. 
Koncom 19. storočia začali astronómovia prostredníctvom spektroskopu získavať prvé údaje o chemickom zložení Jupiterovej atmosféry. Vodík a hélium boli ako hlavné prvky tvoriace planétu známe už z jeho hustoty. Spektroskopicky sa v atmosfére Jupitera našli tiež amoniak, metán, etán a acetylén a potvrdil sa tiež vodík. Ďalšie informácie pred vyslaním kozmických sond získali astronómovia zo zákrytov hviezd planétou. Od 20. storočia, ale ešte pred preletom kozmických sond, bola planéta považovaná za výhradne plynnú guľu. Od tohto obdobia začalo zároveň dochádzať k objavom ďalších, menších mesiacov Jupitera počnúc Amaltheou. 
V roku 1955 americký astronóm Kenneth Franklin zachytil rádiové žiarenie planéty. Existencia Jupiterovho magnetického poľa bola známa od konca 50. rokov 20. storočia vďaka intenzívnemu rádiovému žiareniu netepelného pôvodu, ktoré z Jupitera prichádzalo. Od roku 1991 začal planétu sledovať aj Hubblov vesmírny ďalekohľad.
Jupiter je v súčasnej dobe sledovaný zo Zeme napríklad teleskopmi Keck, ktoré pomohli okrem iného objaviť jednu z nových červených škvŕn. Ďalekohľady ESO, VLT, zase v infračervenej oblasti spektra skúmali vysoký opar nachádzajúci sa nad viditeľnými mrakmi planéty. V infračervenom spektre pozorovalo opakovane túto planétu a Galileiho mesiace aj lietajúce americko-nemecké observatórium SOFIA. Z kozmických teleskopov planétu v súčasnosti pozorujú napríklad Hubblov vesmírny ďalekohľad, Vesmírny ďalekohľad Jamesa Webba, jeho polárne žiare skúmali observatóriá Chandra, XMM-Newton a japonská družica Hisaki. Vodu vo vrchných vrstvách atmosféry zase skúmal Herschelov vesmírny ďalekohľad, kým údaje o veľkostiach a tvaroch Jupiterových najväčších mesiacov zbierala v roku 2017 družica Gaia. Snímky z Hubblovho ďalekohľadu z roku 2021 napríklad odhalili netypické oranžové zafarbenie inokedy bielej až béžovej rovníkovej zóny.
Kozmické sondy.
Jupiter navštívilo deväť výskumných sond, pričom sedem z nich okolo neho len preletelo. U troch z nich nebol Jupiter medzi hlavnými objektami ich výskumu, ale potrebovali pri ňom zvýšiť rýchlosť prostredníctvom gravitačného manévru. Aj tieto sondy však Jupiter ako sekundárny cieľ skúmali. Dve z troch sond zameraných pre zmenu výlučne na Jupiter sa stali jeho umelými družicami. Silná radiácia v okolí planéty, najmä jej radiačné pásy, predstavuje pre kozmické sondy na obežnej dráhe okolo Jupitera riziko a záťaž. 
Prelety sond Pioneer.
Pioneer 10 preletel okolo Jupitera v decembri 1973, nasledovaný Pioneerom 11 presne o rok neskôr. Sondy poskytli nové dôležité dáta o Jupiterovej magnetosfére a získali niekoľko fotografií planéty s nízkym rozlíšením. Pioneer 10 okrem snímkovania meral tiež teploty oblačnosti a množstvo elektrónov na osvetlenej aj nočnej strane planéty. Dráha sondy bola zvolená tak, aby umožnila preskúmať aj atmosféru mesiaca Io. Pri odlete sonda preletela až 17-krát cez zvlnenú rázovú vlnu magnetosféry Jupitera. Pioneer 11 zase, podobne ako aj Pioneer 10, nasnímal Veľkú červenú škvrnu a skúmal prostredie okolo planéty. Z jeho údajov sa podarilo tiež vypočítať hmotnosť mesiaca Kalisto.
Prelety sond Voyager.
Voyager 1 preletel okolo Jupitera v marci 1979. Najtesnejšie priblíženie k planéte na dosiahla sonda 5. marca 1979. Počas priblíženia, ale aj pred ním a po ňom prebiehal detailný fotografický a rádiový prieskum. K 15. marcu 1979 odoslala sonda Voyager 1 na Zem viac ako 15 000 fotografií Jupitera a jeho mesiacov.
V júli toho istého roku preletel okolo planéty aj Voyager 2. Jeho najbližšie priblíženie k Jupiteru sa odohralo 9. júla 1979, keď sa sonda priblížila iba na od mračien na planéte. Podrobné pozorovanie Veľkej červenej škvrny ukázalo, že ide o komplex niekoľkých búrok okolo jednej obrovskej búrky zúriacej v atmosfére posúvajúcej sa ľavotočivým smerom. Na zaslaných fotografiách (celkom približne 18 000 snímok) boli rozpoznané ďalšie menšie búrky, ktoré ukázali atmosféru Jupitera ako dynamický a búrlivý celok, ktorý nebol do dnešných dní celkom vysvetlený a popísaný. Veľkým objavom oboch Voyagerov bola tiež sopečná aktivita na mesiaci Io. Sondy objavili aj nové mesiace.
Voyagery nesmierne zlepšili naše vedomosti o štyroch najväčších Jupiterových mesiacoch a zaznamenali Jupiterove prstence. Získali tiež detailnejšie zábery atmosféry planéty. Obe sondy využili gravitáciu Jupitera na to, aby boli urýchlené smerom k Saturnu, ktorý bol ďalším cieľom ich misie.
Ulysses.
Sonda Ulysses sa niekedy medzi sondy skúmajúce Jupiter neradí; ide totiž v skutočnosti len o slnečnú sondu, ktorej prelet okolo Jupitera mal upraviť dráhu. Napriek tomu však 31. januára 1991 začala s jeho pozorovaním. Skúmala jeho magnetické pole. 8. februára bola pri planéte najbližšie, 376 000 km (zhruba vo vzdialenosti Zem – Mesiac) od jej oblačnej pokrývky. 15. februára magnetosféru Jupitera opustila a 18. februára pozorovania ukončila.
V roku 1992 sa sonda stretla s touto planétou znova, aj keď v omnoho väčšej vzdialenosti. Opäť prebiehalo pozorovanie magnetosféry.
Galileo.
Sonda Galileo odštartovala z paluby raketoplánu v roku 1989. Navedená na obežnú dráhu okolo Jupitera bola v roku 1995 ako vôbec prvá kozmická sonda, ktorá kedy obiehala plynného obra. Vypustila na Jupiter atmosférickú sondu, ktorá vnikla do atmosféry nad rozhraním svetla a tmy blízko Jupiterovho rovníka. Vysielala údaje k materskej sonde, ktorá ich, pre vlastnú zaneprázdnenosť, až neskôr odvysielala na Zem. Materská sonda v priebehu svojej dlhej činnosti uskutočnila niekoľko preletov okolo všetkých Galileových mesiacov. Planétu skúmala kamerou a ôsmimi ďalšími vedeckými prístrojmi. Študovala plazmový prstenec mesiaca Io, spektrum Jupiterových prstencov, objavila napríklad meteorologické systémy nazvané horúce škvrny. Orbitálna časť sondy fungovala viac ako 7 rokov, čo bol viac než osemnásobok jej pôvodne plánovanej životnosti. Sonda Galileo sa ešte pred navedením na obežnú dráhu okolo Jupitera stala tiež svedkom dopadu kométy Shoemaker-Levy 9 na Jupiter. 21. septembra 2003 jej misia skončila zhorením vo vyšších vrstvách Jupiterovej atmosféry, kam bola navedená zámerne.
Prelety Cassini a New Horizons.
V roku 2000 preletela sonda Cassini na ceste k Saturnu okolo Jupitera a poskytla niekoľko snímok. Medzi vedecké ciele výskumu Jupitera patrilo mapovanie oblačnej vrstvy atmosféry, vytvorenie jej trojrozmernej mapy, globálna meteorológia, mapovanie výskytu polárnych žiar, snímkovanie známych satelitov, hľadanie stôp atmosféry na nich a tiež hľadanie ďalších, dovtedy neznámych obežníc Jupitera a mapovanie jeho rozsiahlej magnetosféry. Pri najväčšom priblížení bola sonda od vrchných mrakov Jupitera vzdialená 9,72 miliónov kilometrov. Z tejto vzdialenosti urobila zábery planéty s rozlíšením na pixel. 
V roku 2007 nastal prelet sondy New Horizons okolo Jupitera na jej ceste k trpasličej planéte Pluto. Prvé skúšobné pozorovanie Jupitera urobila sonda 5. januára 2007. V nasledujúcich týždňoch sonda snímkovala planétu pravidelne a tiež skúmala vlastnosti medziplanetárneho prostredia, magnetosféru, malé mesiačiky Elara a Himalia, ale aj Galileiho mesiace Ganymedes, Európa a Io. Obrázky z New Horizons predstavovali atmosféru, ktorá sa líšila od toho, čo videli sondy Cassini a Galileo pred niekoľkými rokmi. Rovníkové a južné oblasti vrátane Veľkej červenej škvrny pôsobili pokojnejším dojmom. Atmosféra bola čistejšia a búrkové prejavy menej výrazné. 27. februára sonda minula Jupiter v minimálnej vzdialenosti 2,3 milióna km. Gravitačný manéver jej umožnil pokračovať ďalej v jej ceste k Plutu.
Sonda Juno.
5. augusta 2011 odštartovala z Cape Canaveral sonda Juno, ktorá k Jupiteru doletela v roku 2016. Tam bola navedená na obežnú dráhu okolo planéty podobne ako sonda Galileo, ale na rozdiel od Galilea dráha sondy Juno prechádza ponad Jupiterove póly. Dráha je navrhnutá tak, aby sonda postupne pozorovala všetky geografické dĺžky a šírky planéty a zároveň sa nikdy nedostala do jej tieňa. Vďaka výstrednej eliptickej dráhe sa Juno vyhýba oblastiam s vysokou radiáciou a k oblačnej vrstve planéty sa priblíži maximálne na . Problémy s hlavným motorom však naviedli Juno na dráhu s obežnou dobou až 53 dní oproti plánovaným 14 dňom. Táto dráha pravdepodobne predĺžila očakávanú životnosť sondy a tiež jej umožnila skúmať aj Galileiho mesiace. Má merať globálny výskyt kyslíka a dusíka, pozorovať vodu a čpavok, mapovať gravitačné a magnetické pole, stanoviť globálnu štruktúru a dynamiku atmosféry pod úrovňou vrchných mrakov, merať distribúciu nabitých častíc a s nimi spojených polí a ultrafialové žiarenie z polárnej magnetosféry.
V máji 2017 vedecká komunita odhalila prvé poznatky získané zo sondy Juno. Podľa nich sú póly Jupitera pokryté tesne nahromadenými búrkami rozmerov Zeme. Ďalej napríklad ukázali, že rovníkový pás planéty preniká veľmi hlboko a že magnetické pole planéty je ešte silnejšie a nepravidelnejšie, než predpokladali dovtedajšie modely. Od roku 2023 skúma sonda aj hlbšie vrstvy atmosféry planéty vďaka tzv. rádiovým experimentom, pri ktorých posiela rádiový signál cez vrstvy atmosféry na Zem a z ohybu týchto vĺn sa odvodzujú informácie o teplote a hustote Jupitera. Misia sondy bola predĺžená a navzdory pôvodným predpokladom, že ju zničia prelety radiačnými pásmi, je funkčná dodnes (september 2025). Počas predĺženej misie sa jej prieskum rozšíril aj na Galileiho mesiace. Je možné, že táto misia bude v roku 2026 tak ako aj ďalšie misie kozmických sond ukončená z rozpočtových dôvodov.
Budúci prieskum.
V nedávnej minulosti ani v súčasnosti nemieri k Jupiteru ďalšia misia na prieskum planéty samotnej, existovali však koncepty, niektoré zrealizované, na výskum telies v jeho okolí. NASA plánovala výpravu na preskúmanie tekutých oceánov na mesiaci Európa, ako aj prieskum ďalších dvoch veľkých ľadových mesiacov Ganymeda a Kallisto. Táto misia sa nazývala JIMO (). Sonda JIMO mala byť po určitú dobu navedená na obežnú dráhu okolo každého z troch skúmaných mesiacov. Tri hlavné vedecké ciele tejto misie boli skúmať pôvod a evolúciu spomínaných mesiacov, zistiť, aké sú možnosti udržania života na nich a skúmať radiáciu v okolí mesiacov (čo je zároveň poznatok dôležitý pre zhodnotenie možnosti života na nich). Misia však bola zrušená.
Podobné ciele má novšia misia JUICE (). Tentoraz však ide o európsku sondu. Odštartovala s raketou Ariane 5 14. apríla 2023. Na jej prístrojovom vybavení sa podieľala aj SAV. Po piatich gravitačných manévroch – tri pri Zemi, po jednom pri Venuši a Marse – by v roku 2031 mala byť navedená na obežnú dráhu okolo Jupitera. Tam by mala slúžiť dva a pol roka a 35-krát preletieť okolo veľkých Jupiterových mesiacov. V závere misie prejde na obežnú dráhu okolo mesiace Ganymedes ako prvá sonda, čo bude obiehať iný mesiac než Mesiac Zeme. Aj ona sa zameria najmä na výskum troch veľkých ľadových mesiacov Jupitera. Okrem toho bude skúmať aj vrchnú atmosféru a magnetosféru samotnej planéty.
16. októbra 2021 odštartovala do Jupiterovej sústavy sonda Lucy, ktorá je aktuálne na ceste k svojmu cieľu. Lucy má ako prvá sonda v dejinách preskúmať planétky zo skupiny Jupiterových Trójanov.
Výlučne na prieskum Jupiterovho mesiaca Európa je zase zameraná sonda Europa Clipper. Štartovala 14. októbra 2024 a svoj cieľ má študovať prostredníctvom série preletov na obežnej dráhe okolo Jupitera. Pri svojom lete predbehne Juice a dosiahne Jupiter o viac než rok skôr, pretože štartovala na výkonnejšej rakete.
Jupiter v kultúre.
Mytológia.
Planéta je pomenovaná podľa rímskeho boha Jupitera, ktorý je obdobou najvyššieho gréckeho boha Dia. Po stotožnení Jupitera s Diom môžeme za jeho rodičov považovať boha roľníctva Saturna a bohyňu Ops. Bol vládcom všetkých bohov, búrok a bleskov. Vládu nad ostatnými bohmi získal potom, ako porazil svojho otca Saturna a zvrhol ho z trónu. U Rimanov mal Jupiter ešte väčšiu úctu ako Zeus u Grékov a oveľa väčšiu úlohu mal aj ako ochranca vojska a darca víťazstva vo vojne. Jupiterovi boli zasvätené tzv. ídy, dni v mesiaci, na ktoré pripadal spln.
Jupiter vo fikcii.
Jupiterova sústava sa objavuje vo vedecko-fantastických románoch ako miesto budúceho pilotovaného kozmického výskumu a jeho Galileove mesiace ako miesto ľudských kolónií. Planéta sa objavuje napríklad v známej sérii autora Arthura C. Clarka "Vesmírna odysea". V knihe "" okolo Jupitera preletela kozmická loď Discovery na svojej ceste k Saturnu. V pokračovaní však autor pôvodný koncept pozmenil a Jupiter bol pre kozmickú loď Discovery jej definitívnym cieľom. V závere tohto románu inteligentný a starý mimozemský druh premení Jupiter na hviezdu, aby umožnil rozvoj života a novej inteligencie na jeho chladnom mesiaci Európa. Samotná planéta sa ďalej objavuje napríklad v Clarkovej poviedke "Stretnutie s medúzou", kde kyborg skúma atmosféru Jupitera vo vzducholodi vznášajúcej sa v nej vďaka tomu, že je naplnená horúcim vodíkom.
Za pevný považuje Jupiterov povrch autor Clifford D. Simak v poviedke "Desertion". Ľudia ho môžu skúmať, ale iba tak, že sa nechajú transformovať do podoby bytostí znášajúcich obrovskú gravitáciu. Nijaký z takto pozmenených ľudí sa ale nevrátil na základňu, aby o tom podal svedectvo, čo je záhada, ktorú sa rozhodne hlavná postava poviedky preskúmať. Život na povrchu Jupitera predpokladá aj Isaac Asimov v poviedke "Victory Unintentional", kde sú na vytvorenie kontaktu s Jupiteranmi vyslaní roboti.
Jupiter v astrológii.
V tradičnej západnej astrológii je Jupiter považovaný za planétu s blahodarným vplyvom, za planétu šťastia. Mal by ponúkať možnosti rastu, vývoja, rozmachu, ochranu, optimizmus a pod. Spolu so Saturnom sa zaraďuje k tzv. spoločenským planétam. Od jeho pohybu Zvieratníkom bol odvodený čínsky horoskop.

</doc>
<doc id="6730" url="https://sk.wikipedia.org/wiki?curid=6730" title="134340 Pluto">
134340 Pluto

134340 Pluto (symboly: a ) je trpasličia planéta slnečnej sústavy. Od svojho objavu v roku 1930 do roku 2006 bolo považované za najmenšiu a väčšinou najvzdialenejšiu planétu slnečnej sústavy. Jeho astronomický symbol v Unicode je ♇.
Pluto je malé, menšie ako Mesiac, a veľmi chladné teleso skladajúce sa hlavne z kremičitanov a sčasti z ľadu. Má veľmi riedku atmosféru obsahujúcu hlavne dusík, metán a oxid uhoľnatý. Pomenovanie dostalo podľa rímskeho boha podsvetia, ktorý bol totožný s gréckym Hádom. Od roku 1978 je známy jeho najväčší mesiac Cháron, ktorý je v pomere k obiehanému telesu pozoruhodne veľký a ťažisko ich vzájomného obehu leží mimo Pluta. Preto sa o sústave Pluto-Cháron hovorí ako o binárnej planétke. Obe telesá sú v stacionárnej rotácii. V roku 2005 Hubblov vesmírny ďalekohľad objavil ďalšie dva maličké mesiace, v rokoch 2011 a 2012 ďalšie dva, takže Pluto má v súčasnosti (september 2019) päť známych prirodzených satelitov. 
Rotačná os Pluta má taký veľký sklon, že prakticky leží v rovine ekliptiky podobne, ako je tomu u Uránu. Rovnako ako Urán a Venuša, aj Pluto rotuje retrográdne, čiže v protismere svojho obehu. Obežná dráha Pluta je v porovnaní s planétami tiež netypická. Je veľmi výstredná a križuje rovinu obežnej dráhy (nie však samotnú dráhu) poslednej planéty Neptúna, vďaka čomu sa Pluto pri svojom obehu dostáva na niekoľko rokov k Slnku bližšie než Neptún. 
Dlho bolo považované za deviatu a najmenšiu planétu slnečnej sústavy, ale 24. augusta 2006 mu bolo toto označenie odňaté na konferencii astronomickej únie v Prahe z dôvodu malých rozmerov, netypickej dráhy (výstrednosť, sklon k ekliptike) a objavov ďalších veľkých telies za dráhou Neptúna, z ktorých jedno s pomenovaním 136199 Eris má dokonca väčšiu hmotnosť ako Pluto. 
Pluto bolo zblízka skúmané len jedinou sondou, New Horizons. Tá okolo neho preletela v júli 2015 a urobila množstvo podrobných snímok jeho aj Chárona.
Fyzikálne vlastnosti.
Priemer Pluta je , čo je menej ako priemer Mesiaca Zeme, ale aj niektorých mesiacov iných planét. Malé rozmery Pluta do istej miery potvrdzujú predpoklad niektorých astronómov (napr. Raymonda Lyttletona), ktorí sa domnievajú, že Pluto je niekdajším mesiacom planéty Neptún, ktorý sa osamostatnil v dôsledku zrážky s iným telesom. Vnútorné zloženie Pluta je známe len približne. Jeho priemerná hustota necelé 2 g/cm³ zodpovedá zmesi kremičitanov a ľadu. Jeho nízka priemerná merná hmotnosť ukazuje na to, že je zložené približne zo 70 % hornín a 30 % ľadu.
Dráha a rotácia.
Obežná dráha.
Obežná dráha Pluta okolo Slnka je v porovnaní s planétami slnečnej sústavy mimoriadne excentrická a sklonená. To bol tiež jeden z argumentov, prečo ho medzi planéty nezaraďovať. V porovnaní s excentricitou typickou pre kométy však stále možno hovoriť o „takmer kruhovej“ dráhe. V aféliu, čiže v odslní, sa od Slnka vzďaľuje až na , čo je takmer 50-krát väčšia vzdialenosť, ako je vzdialenosť Zeme od Slnka. Na základe toho sa o ňom hovorilo ako o poslednej planéte slnečnej sústavy. V perihéliu, príslní, sa však k Slnku približuje na , čo je bližšie ako perihélium Neptúna. V určitej fáze svojho obehu býva teda k Slnku bližšie ako Neptún. Naposledy sa tak stalo v rokoch 1979 až 1999, kedy bol poslednou planétou Slnečnej sústavy Neptún. Pluto prešlo perihéliom v roku 1989 a odvtedy sa od Slnka neustále vzďaľuje. Jeden obeh Pluta okolo Slnka trvá pozemského 247,68 roka. Od svojho objavu Pluto ešte nevykonalo ani jediný celý obeh. Obežné dráhy Neptúna a Pluta sa však fyzicky nekrížia, a preto nikdy nemôže dôjsť ku kolízii týchto dvoch telies. V príslní na Pluto dopadá takmer trikrát viac slnečnej energie ako v odslní, čo má podľa hypotéz výrazný dopad na hustotu jeho atmosféry.
Dráha Pluta je v rezonancii 3:2 s Neptúnom. Znamená to, že kým Neptún urobí tri obehy okolo Slnka, za rovnaký čas Pluto urobí dva celé obehy. Telies s rovnakou dráhovou rezonanciu s Neptúnom je známych viacero a nazývajú sa podľa svojho prvého objaveného predstaviteľa – plutína. Vždy, keď dôjde k najväčšiemu priblíženiu Pluta s Neptúnom, Pluto je práve v aféliu a je od Neptúna 18 AU vzdialené. Dráhy oboch telies sa síce v istých bodoch k sebe približujú aj na menej ako 18 AU, dráhová rezonancia však zabezpečuje, že v týchto blízkych bodoch sa Neptún a Pluto nikdy neocitnú naraz. Pluto prejde bodom najbližším k Neptúnovej dráhe so značným oneskorením alebo predstihom oproti Neptúnu. Vďaka tomuto mechanizmu je obežná dráha Pluta dlhodobo stabilná a nemôže dôjsť nielen k zrážke, ale ani k výrazným priblíženiam a z nich vyplývajúcich gravitačným ovplyvneniam oboch telies. Pluto sa dokonca niekedy približuje viac k Uránu (na 11 AU), než k Neptúnu.
Slnko vydáva pri pohľade z Pluta 30-krát, podľa iného zdroja až 265-krát viac svetla ako Mesiac v splne. Pre jeho veľkú vzdialenosť by sme však z povrchu Pluta už nevideli Slnko ako kotúčik, ale ako takmer bodový zdroj svetla podobne ako ostatné hviezdy. Zem by sa pri pohľade z Pluta nikdy nevzdialila od Slnka na viac než 1,9° a bola by preto prakticky nepozorovateľná.
Rotácia.
Pluto patrí k pomerne zriedkavým telesám slnečnej sústavy, ktoré sa otáčajú okolo svojej osi retrográdne, čiže v opačnom smere ako väčšina ostatných objektov. Jedna siderická otočka okolo osi mu trvá 153 hodín, čo je približne 6 pozemských dní. Od východu Slnka po východ Slnka na tom istom mieste planétky uplynie doba približne 6 pozemských dní a 9,5 hodiny. Sklon rotačnej osi telesa je taký veľký, že rovina jeho rovníka je takmer kolmá na rovinu obehu, podobne ako je tomu v prípade planéty Urán.
Doba rotácie Pluta je rovnaká ako obežná doba jeho najväčšieho mesiaca Cháron okolo Pluta. Takáto rotácia, pri ktorej teleso zdanlivo nehybne visí nad určitým bodom povrchu druhého, sa nazýva stacionárna rotácia. Stacionárna rotácia Pluta s Cháronom je v slnečnej sústave ojedinelým javom.
Vznik a vývoj.
Netypická obežná dráha Pluta, výstrednejšia a sklonenejšia než u všetkých planét, viedla astronóma R. A. Lyttletona v roku 1936 ako prvého k sformulovaniu hypotézy, že Pluto bolo mesiacom Neptúna. V relatívne nedávnej minulosti ho nejaká katastrofická udalosť premiestnila na obežnú dráhu okolo Slnka. Tou udalosťou mal byť blízky prelet obrovského neznámeho telesa okolo Neptúna, ktoré by Pluto gravitačne oslobodilo. Táto hypotéza by vysvetľovala nielen vlastnosti dráhy Pluta, ale aj neobvyklé vlastnosti obežných dráh Neptúnových mesiacov Tritóna a Nereidy. J. R. Dormand a M. M. Woolfson však v roku 1980 dokázali, že tento mechanizmus by Pluto nemohol vypudiť z obežnej dráhy okolo Neptúna. Ďalším problémom je Cháron, ktorému by v prípade, že by bolo Pluto Neptúnovou družicou, gravitácia Neptúna nedovolila byť na orbite Pluta. Problém by čiastočne mohla vyriešiť hypotéza, podľa ktorej Cháron vznikol po kolízii Pluta s Tritónom.
G. Colombo a F. A. Franklin ako prví prišli s teóriou, ktorá sa snažila vysvetliť pôvod Pluta bez toho, aby bol Neptúnovým mesiacom. Predpokladali, že v oblasti za Neptúnom sa vyskytovalo veľa telies podobných Plutu, no stretnutia s Neptúnom zmenili ich dráhy tak, že vyleteli na samý okraj slnečnej sústavy či dokonca do medzihviezdneho priestoru. Pluto zostalo ako jediné na svojej dráhe vďaka tomu, že je s Neptúnom v orbitálnej rezonancii a je chránené pred tesným priblížením k nemu. Astronómovia vtedy ešte nevedeli, že za dráhou Neptúna existujú aj ďalšie telesá, ktoré neboli dodnes gravitáciou vypudené preč, aj keď táto hypotéza existovala už dávno pred objavom prvého takéhoto telesa.
Dnes je zrejmé, že Pluto je teleso Kuiperovho pásu, a jeho vznik nebude odlišný od iných telies tejto kategórie.
Uvažuje sa, že mesiace Pluta sa sformovali pri zrážke trpasličej planéty s iným transneptúnskym objektom. Túto teóriu podporuje aj skutočnosť, že podľa údajov sondy New Horizons sú všetky mesiace približne rovnako staré.
Atmosféra.
Pluto obklopuje veľmi riedka atmosféra, ktorá sa skladá najmenej z 98 % dusíka (N2), so stopami metánu (CH4, max. 0,5 %) a oxidu uhoľnatého (CO). Atmosféra bola objavená pri zákrytoch hviezd Plutom. Jasnosť hviezdy počas zákrytu klesala len pozvoľna, čo sa deje iba u telies s atmosférou. Z týchto pozorovaní však nebolo možné určiť ani tlak, ani teplotu atmosféry pri povrchu. Hustota, a teda aj tlak jeho atmosféry sa silne mení v závislosti na okamžitej vzdialenosti od Slnka. Keď je teleso bližšie k Slnku, dochádza k vyparovaniu a sublimácii prchavých látok pokrývajúcich jeho povrch a tým sa atmosféra zahusťuje. Keďže naposledy bola trpasličia planéta najbližšie k Slnku v roku 1989, teraz sa od neho vzďaľuje a jej atmosféra pozvoľna zamŕza. Podľa predpokladov okolo roku 2020 atmosféra zmrzne úplne a teleso zostane bez atmosféry až do ďalšieho priblíženia k Slnku. Preto bolo dôležité vyslať k nemu sondu čo najskôr, aby preskúmala atmosféru Pluta pred jej úplným zamrznutím a stratou (a tiež, aby vzdialenosť prekonaná sondou bola podľa možností čo najmenšia). Paradoxne, merania zo Zeme však ukazovali, že v posledných rokoch tlak na Plute neklesá, ale rastie, hoci teleso sa od Slnka vzďaľuje. Tento rozpor by mohla vysvetľovať hypotéza, podľa ktorej atmosféru Pluta zahusťuje sublimujúci dusík z jeho severného pólu, ktorý sa v roku 1987 po 120 rokoch vynoril z tieňa. 
V marci 2009 astronómovia získali prostredníctvom teleskopov VLT nové poznatky o atmosfére Pluta. Zistili, že atmosféra s teplotou –180 °C je približne o 40 stupňov teplejšia než povrch a obsahuje nečakane veľké množstvo metánu. Vyplynulo to z pozorovaní prístrojom CRIRES (CRyogenic InfraRed Echelle Spectrograph). Pozorovania tiež odhalili, že metán je v atmosfére Pluta druhým najzastúpenejším plynom. Na rozdiel od Zeme je väčšina atmosféry Pluta neustále v stave teplotnej inverzie, to znamená, že jej teplota s výškou vzrastá (na Zemi je to opačne). Ultrafialové žiarenie zo Slnka podľa hypotézy rozkladá metán, z ktorého sa potom tvoria ďalšie zlúčeniny. Tie pri poklese do hlbších a chladnejších vrstiev atmosféry skondenzujú a sú hlavnou zložkou oparu, ktorý nasnímala sonda New Horizons pri pozorovaní zákrytu Slnka Plutom.
Veľa informácií o atmosfére priniesla sonda New Horizons. Už päť dní pred jej najväčším priblížením k Plutu detegovala ionizovaný dusík unikajúci z plynného obalu Pluta. Mohlo by to znamenať, že častice unikajú z atmosféry vyššou rýchlosťou, ako sa očakávalo. Unikajúce množstvá dusíka predstavujú stovky ton za hodinu. Ďalej sonda objavila oblasť studeného ionizovaného plynu, ktorý sa rozpína do vzdialenosti až 77 000 – 109 000 km od trpasličej planéty, pričom na strane odvrátenej od Slnka má tvar chvosta. Napriek obrovskej vzdialenosti od Slnka je atmosféra Pluta veľmi rozsiahla.
Z údajov odvysielaných sondou New Horizons sa ďalej zistilo, že opar atmosféry siaha do výšky skoro 130 km – 160 km, čo je 5-krát viac než sa očakávalo. Pozorovanie založené na zmenách signálu prijatého zo Zeme zároveň ukázali, že tlak na Plute je asi o polovicu nižší oproti meraniam na základe zákrytov hviezd zo Zeme. Tieto niekoľko rokov staré merania ukazovali atmosférický tlak okolo 20 mikrobarov, ale údaje vypočítané na základe meraní sondy New Horizons hovoria maximálne o 10 mikrobaroch. Ide o 10 000-násobne nižší tlak, než na na zemskom povrchu pri hladine mora. Je možné, že za posledné dva roky, ktoré uplynuli medzi poslednými pozemskými meraniami a preletom sondy New Horizons, začal prevažovať efekt rastúcej vzdialenosti trpasličej planéty od Slnka a tlak s postupným zamŕzaním atmosféry skutočne klesá. Na niektorých snímkach atmosféry sa našli útvary pripomínajúce malé, izolované oblaky. Závery sa však budú naďalej upresňovať, ako riadiace stredisko prijíma a spracováva údaje zo sondy.
Atmosféra Pluta je taká riedka, že z povrchu nie je vôbec vidieť. Pre pozorovateľa na Plute by obloha aj cez deň zostávala čierna. Na druhej strane je však atmosféra Pluta dostatočne hustá na to, aby rozptýlila slnečné svetlo na tmavej strane planétky v blízkosti terminátora a sonda mohla New Horizons nasnímať aj povrchové útvary, ktoré ležia v tieni.
Povrch.
Povrch Pluta bol do roku 2015, kedy ho preskúmala prvá kozmická sonda, len veľmi málo známy. Jediné pozorovania, ktoré sme mali, boli pozemské, a z Hubblovho vesmírneho ďalekohľadu (HST). Fotografie, ktoré boli do leta 2015 k dispozícii, sú veľmi neostré. Na základe snímok HST bola zostavená aj veľmi hrubá mapa povrchu planéty. Na mape sú rozlíšiteľné svetlejšie a tmavšie oblasti, pričom sa predpokladalo, že svetlejšie miesta by mohli byť dusíkové ľady s malým množstvom metánu a oxidu uhličitého. Tmavé oblasti môžu byť pokryté buď organickým materiálom, alebo mohli vzniknúť ako dôsledok fotochemických reakcií vyvolaných kozmickým žiarením. Povrch Pluta je vďaka prítomnosti tuhého metánu pozmeneného slnečným žiarením ružovkastý až hnedastý. Na rozdiel od Neptúnovho mesiaca Triton, ktorý je tiež ružovkastý a ku ktorému sa Pluto občas pripodobňovalo, však vedci predpokladali, že na Plute bude veľa impaktných kráterov a málo prejavov geologickej aktivity. Sonda New Horizons tieto predpoklady nepotvrdila.
New Horizons potvrdila, že povrch Pluta sa skladá najmä z metánu, dusíka a oxidu uhoľnatého, všetko v pevnom skupenstve. Kým prvé dve zmienené látky sú však rozmiestnené prakticky po celom povrchu, oxid uhoľnatý je koncentrovaný len v oblasti nazvanej "Tombaugh regio". Ďalšie údaje odoslané sondou neskôr ukázali, že zmienené látky často tvoria len tenkú vrstvičku na podloží z vodného ľadu. Jedine v oblastiach "Sputnik Planum" a "Lowell Regio" sa stále žiadne známky vodného ľadu nenachádzajú, čo môže byť spôsobené tým, že usadeniny metánu, dusíka a oxidu uhoľnatého sú tu omnoho hrubšie. 
Na Pluto dopadá len 0,07 % množstva slnečného žiarenia, ktoré dopadá na povrch Zeme a preto jeho povrchové teploty kolíšu od −235 °C do −225 °C. Tieto teploty však majú relatívne blízko k bodu topenia látok, z ktorých je Pluto zložené, a preto je predpoklad, že povrchové vrstvy Pluta sú do istej miery plastické. Tento predpoklad potvrdzujú aj snímky sondy New Horizons, napríklad oblasti s malým množstvom impaktných kráterov, ktoré by mali byť zahladené aktívnymi geologickými procesmi. Sonda vyfotografovala aj pomaly tečúce ľadovce dusíkatého ľadu. Zmäknutie až roztopenie vrstvy dusíka, po ktorej ľadovce tečú, spôsobila vlastná hmotnosť dusíka ležiaceho na ňom. Podobný proces, len pri oveľa vyšších teplotách, prebieha na zemskom povrchu v ľadovcoch z vodného ľadu. Na týchto pomaly tečúcich dusíkatých ľadovcoch sa v oblasti Sputnik Planum pozorovali početné izolované kopce. Tie môžu byť tvorené vodným ľadom, ktorý je redší ako dusíkatý, a preto sa nachádzajú navrchu. Pravdepodobne sa odtrhli z členitej vrchoviny a dusíkový ľad ich unáša do centrálnej časti Sputnik Planum.
Okrem zmrznutých uloženín metánu, ktoré spôsobujú ružovkastú farbu telesa, bolo veľké množstvo metánového ľadu bolo objavené aj v polárnych oblastiach. Táto ľadová oblasť je podľa infračerveného mapovania sondou hrubšia ako sa predpokladalo.
Povrchové útvary začali byť pomenovávané až keď sa k trpasličej planéte priblížila sonda New Horizons a priniesla neporovnateľne podrobnejšie snímky, než aké sa kedy dali získať. Už pred najväčším priblížením sondy k Plutu bola na jej snímkach zreteľná svetlá oblasť v tvare srdca, ktorú pomenovali po objaviteľovi Pluta Tombaughova oblasť. Oblasť pravdepodobne vznikla pred miliardami rokov nárazom veľkého telesa, napríklad obrovskej kométy. Postupne bola zanesená dusíkom, ktorý sa do nej dostával vo forme padajúceho snehu. Cez deň sa zamrznutý dusík ohrieva a vyparuje, v noci spätne kondenzuje. Tento cyklus vytvára vietor tzv. „tlkot srdca“. Podľa výskumu AGU tieto vetry tlačia atmosféru v opačnom smere ako rotuje trpasličia planéta.
Z okraja Tombaughovej oblasti prišla jedna z prvých podrobných snímok, na ktorej sa ukázalo geologicky mladé, niekoľko kilometrov vysoké pohorie. Mladý vek tejto oblasti odborníci usúdili na základe toho, že na detailnej snímke neboli nijaké impaktné krátery. Začiatok tvorby skúmaných hôr sa odhaduje na 100 miliónov rokov dozadu a za ich pôvod sa považuje vrásnenie podpovrchových ľadov. "Tombaugh Regio" leží na opačnej strane Pluta, než z ktorej vidieť mesiac Cháron, a predpokladá sa, že Cháron hmotnostne vyvažuje.
Z geologického hľadiska je povrch Pluta veľmi rôznorodý a pestrý. Niektoré útvary na snímkach prijatých z New Horizons v septembri 2015 pripomínajú duny. Takéto útvary vedci na Plute neočakávali, pretože duny na planétach sú vytvárané vetrom a atmosféra Pluta sa považovala za príliš riedku na to, aby jej prúdenie dokázalo duny vytvoriť. Podľa Williama B. Miniikona z Washington Univerzity v St. Louis tieto útvary vytvorila buď hustejšia atmosféra v minulosti Pluta, alebo zatiaľ neznáme pochody.
V oblasti Wright Mons boli pozorované veľké geomorfologické zmeny na povrchu. Pre vznik týchto útvarov je potrebných viacero zdrojov a veľké množstvo materiálu. Predpokladá sa, že ide o kryovulkány. To naznačuje zdroj tepla v rozsahu, ktorý sa predtým považoval za nemožný.
Vnútorné zloženie.
Geologicky mladý terén zachytený na snímkach sondy New Horizons naznačuje, že planéta musí mať nejaké vnútorné teplo, ktoré postačuje na topenie sa látok na povrchu a zabezpečuje ich plasticitu. Jeho pôvod je však do veľkej miery záhadou. Pluto je primalé na to, aby si zachovalo vnútorné teplo z čias svojho formovania sa. Niektoré ľadové mesiace veľkých planét, ktoré tiež vykazujú geologickú a vulkanickú aktivitu, získavajú teplo zo slapového trenia pri obehu, čiže z gravitačných účinkov ich planét. Keďže Pluto však nie je mesiacom, ani táto možnosť neprichádza do úvahy. Slapové trenie nemôže spôsobovať ani jeho veľký mesiac Cháron, pretože obieha v stacionárnej rotácii, pri ktorej slapové účinky nenastávajú. Jedna hypotéza však hovorí, že jadro Pluta môže byť zdrojom energie dosahujúcej hodnotu až 2 % energie vytváranej jadrom Zeme. To postačuje nielen na topenie dusíka, ale spolu s tlakom povrchových vrstiev trpasličej planéty na vrstvy vnútri aj na mierne natavenie vodného ľadu. Preto Richard Binzel vypracoval štúdiu, podľa ktorej je hmotou pod oblasťou Sputnik Planum, ktorá vyvažuje mesiac Cháron, polotekutý oceán vody. Autor hovorí: "Neexistuje pravdepodobnejšie riešenie našich zistení, než že má Pluto oceán." Tento oceán však má pravdepodobne podobu ľadovej drte.
Pred preletom sondy New Horizons sa v strede telesa malo ukrývať jadro s priemerom asi 800 až 1 200 km a hmotnosťou štvrtiny hmotnosti celej planéty. Hustota jadra by mala byť asi 2,5-násobok hustoty vody. Jadro mali tvoriť silikátové horniny. To mala obaľovať vrstva vodného ľadu s hrúbkou okolo 330 až 550 km. Na povrchu sa mala nachádzať približne 10 až 50 km hrubá "kôra" zamrznutého metánu.
Mesiace.
Cháron.
Okolo Pluta obieha päť mesiacov. Najväčší z nich, nazvaný Cháron, bol objavený 22. júna 1978. Jeho priemer spresnený meraniami sondy New Horizons na predstavuje takmer polovicu priemeru Pluta. Ide o najväčší mesiac v pomere k materskému telesu a dvanásty najväčší mesiac slnečnej sústavy vôbec. Pluto a Cháron spolu obiehajú okolo jedného ťažiska. Ich vzájomná vzdialenosť je , pričom dráha Chárona je takmer dokonale kruhová. Tieto všetky atribúty spôsobili, že doba obehu a rotácie Chárona je totožná s dobou rotácie Pluta. V praxi to znamená, že Cháron je z Pluta pozorovateľný iba z jednej pologule a je vždy otočený k Plutu iba jednou stranou (privrátená strana) podobne ako pozemský Mesiac. Hoci je Cháron blízko k Plutu a má veľkú odrazivosť, slnečné svetlo dopadajúce na jeho povrch je už také slabé, že Cháron je na oblohe Pluta 300-krát slabší než na pozemskej oblohe Mesiac v splne. Sonda New Horizons ukázala, že Cháron je, podobne ako jeho materské teleso, pravdepodobne geologicky aktívny.
Ostatné mesiace.
Cháron bol dlho známy ako jediný mesiac Pluta. V roku 2005 však Hubblov teleskop objavil ďalšie dva mesiace, Nix a Hydra, ktorých existencia bola následne potvrdená ďalšími pozorovaniami. V júni 2011 objavil štvrtý mesiac, ktorý dostal pomenovanie Kerberos, a v júni roku 2012 piaty s názvom Styx. Mená mesiacov pochádzajú z gréckej mytológie; Kerberos je trojhlavý pes, strážca vchodu do podsvetia a Styx je rieka oddeľujúca svet živých a svet mŕtvych. Všetky mesiace Pluta objavené v 21. storočí sú nepomerne menšie než Cháron a nepravidelného tvaru. Očakávalo sa, že sonda New Horizons počas preletu objaví ďalšie podobné malé mesiace. To, že sa tak nestalo, NASA vyhlásila za jeden z desiatich najprekvapivejších objavov sondy. Žiadny z mesiacov, ani najväčší Cháron, s najväčšou pravdepodobnosťou nemá merateľnú atmosféru.
Objav telesa.
Pluto objavil 18. februára 1930 americký astronóm Clyde Tombaugh. Táto správa bola oznámená 13. marca 1930. Objavu však predchádzala dlhá história.
Nepravidelnosti obežnej dráhy siedmej planéty, Uránu, a aplikácia Newtonových zákonov viedli k predpokladu, že za Uránom musí existovať nejaký veľký objekt. V dôsledku toho bol v roku 1846 objavený Neptún, ôsma známa planéta slnečnej sústavy.
Keď v druhej polovici 19. storočia astronómovia vypočítali predpokladanú dráhu Neptúna, prekvapilo ich, že skutočné pozorovania sa od týchto výpočtov líšili. Preto aj za Neptúnom predpokladali existenciu ďalšej planéty, ktorá svojou gravitáciou spôsobovala spomínané odchýlky. Od roku 1877 prebiehalo s prestávkami pátranie po deviatej planéte slnečnej sústavy. Významný kus práce odviedol Percival Lowell. Na svojom súkromnom observatóriu v Arizone, ktoré bolo pôvodne určené výhradne na výskum planéty Mars, celé roky fotografoval oblohu. Každú časť oblohy s priemerom 5° exponoval v niekoľkodňovom odstupe dvakrát. Potom snímky podrobne prehliadal, aby na fotografiách našiel neznámu deviatu planétu pri jej pohybe voči hviezdnemu pozadiu. Ako sa neskôr ukázalo, jeho 130-centimetrový refraktor by nebol schopný Pluto zaznamenať, ani keby ním prehliadal miesto oblohy, kde v tom čase skutočne bolo.
V roku 1915 Lowell zverejnil parametre dráhy neznámej planéty, ktoré odvodil rozborom odchýlok v pohyboch Uránu a Neptúna. Vyšlo mu, že hľadaná planéta by mala byť v súhvezdí Váh, kde ju začal hľadať zrkadlovým ďalekohľadom s priemerom objektívu 100 cm. Teleso však neobjavil ani vtedy, ani pri tretej sérii pokusov, pri ktorých zhotovil cez 23-centimetrový šošovkový ďalekohľad vyše tisíc snímok. Neskôr sa ukázalo, že Pluto sa na snímkach síce nachádzalo, ale Lowell, predpokladajúc oveľa väčšiu jasnosť hľadanej planéty, ho prehliadol. Lowell predpokladal, že nová planéta bude väčšia a 6,5-krát ťažšia ako Zem, a jej jasnosť dosiahne 12.- 13. magnitúdu.
Po Lowellovej smrti v roku 1916 v začatej práci pokračoval Vesto Melvin Slipher. Za pomocníka si vybral Clyda Williama Tombaugha, ktorému sa po roku práce na observatóriu, na začiatku roku 1930, podarilo na fotografiách nájsť nové teleso v blízkosti hviezdy Wasat v Blížencoch. Objav potvrdili opakované kvalitné expozície tej istej časti oblohy. Správu o objave vydalo Lowellovo observatórium 13. marca 1930, v deň 149. výročia nájdenia Uránu a v deň narodenín Percivala Lowella. Keďže objekt sa vtedy nachádzal len osem mesačných priemerov od miesta, na ktorom sa mala podľa Lowellových výpočtov nachádzať deviata planéta, jeho objav sa považoval za ďalší triumf nebeskej mechaniky.
Nová planéta dostala meno Pluto podľa rímskeho boha, ktorý vládol podsvetiu. Meno symbolizovalo tmavé, studené a nedostupné končiny slnečnej sústavy, v ktorých sa nachádza. Jeho prvé dve písmená sú zároveň iniciálami Percivala Lowella.
História výskumu.
Pozemské pozorovania.
Spočiatku sa predpokladalo, že novonájdený objekt je minimálne taký veľký ako Zem, a že obieha okolo Slnka vo vzdialenosti asi 50 AU. Pri prezeraní starých snímok oblohy bolo možné presnejšie odhadnúť jeho dráhu, ktorá sa ukázala byť medzi planétami veľmi ojedinelou predovšetkým svojou veľkou excentricitou a veľkým sklonom k ekliptike. Keďže Tombaugh na základe ostatných planét hľadal neznáme deviate teleso v blízkosti ekliptiky, objav sa mu podaril len vďaka šťastnej náhode, pretože Pluto sa v roku 1930 k ekliptike priblížilo.
Prvé pochybnosti o tom, či ide naozaj o hľadanú deviatu planétu, priniesla jej veľmi nízka jasnosť. V čase objavu bolo Pluto slabšie než 15. magnitúda. Neskorší výpočet dráhy Pluta ukázal, že je veľmi výstredná a sklonená. Tombaught preto pre istotu prehliadal oblohu v blízkosti roviny ekliptiky ďalej a urobil veľa ďalších objavov. Žiadne väčšie teleso zodpovedajúce hľadanej planéte však neobjavil.
Malý nameraný uhlový priemer Pluta, 0,2", viedol pri jeho vzdialenosti k priemeru okolo 3 000 km, čo je len štvrtina priemeru Zeme. Aby toto teleso bolo schopné gravitačne ovplyvňovať Neptún, muselo by mať veľmi vysokú hustotu. Predpokladanú vysokú hustotu vyvrátila infračervená fotometria Pluta z r. 1977. Tá ukázala, že hmotnosť Pluta dosahuje len tisíciny hmotnosti Zeme a nie je teda s hmotnosťou Zeme porovnateľná, ako sa dovtedy predpokladalo. Teoretik W. Brown dokázal, že hmotnosť telesa je primalá na to, aby mohla ovplyvňovať obežné dráhy Urána a Neptúna.
Až v roku 1974 sústavné presné fotometrické pozorovania určili dĺžku obežnej doby Pluta. Zároveň sa zistilo, že jeho rotačná os leží takmer v rovine obehu podobne ako v prípade Uránu. V roku 1976 sa vďaka spektroskopii podarilo získať prvé informácie o chemickom zložení povrchu Pluta. James Christy si na sérii snímkov z opozícií Pluta v rokoch 1965, 1970 a 1978 všimol nepatrné asymetrické pretiahnutie obrazu Pluta, ktoré sa sústavne menilo s pozičným uhlom. Zmeny súhlasili s periódou otáčania Pluta okolo jeho osi. Christy usúdil, že Pluto má sprievodcu v stacionárnej rotácii, čo vysvetľuje, prečo je jeho obežná doba rovnaká ako rotačná doba Pluta. Objav zároveň pomohol presne určiť hmotnosť planéty aj jej sprievodcu, ktorý bol začiatkom roku 1986 pomenovaný Cháron.
6. apríla 1980 Pluto a Cháron zakryli relatívne jasnú hviezdu, čo astronómovia využili na ďalšie upresnenie údajov o rozmere a hustote Pluta. Ďalší zákryt hviezdy Plutom o päť rokov neskôr ukázal, že planéta má atmosféru. Atmosféra bola potvrdená a jej parametre upresnené pri ďalšom zákryte v roku 1988, ktorý pozorovalo Kuiperovo letecké observatórium KAO 9. V roku 1985 začala tiež séria vzájomných zákrytov Pluta s Cháronom, vďaka ktorým sa dali spresniť geometrické i fyzikálne parametre ich sústavy. Z analýzy svetelných kriviek zhotovených počas týchto zákrytov vyplynulo, že obe telesá majú medzi planétami slnečnej sústavy rekordne svetlý povrch. Zároveň sa opäť upresnili informácie o rozmere, hustote a sklone rotačnej osi Pluta.
Po desaťročiach pozorovaní a meraní sa ukázalo, že Pluto má priemer len a je príliš málo hmotná na to, aby mohla ovplyvňovať obežnú dráhu Neptúna. To by znamenalo, že za Plutom by sa mala nachádzať ešte nejaká ďalšia (hmotnejšia) planéta, ktorá spôsobuje takéto odchýlky. Vznikli špekulácie o tzv. planéte X až kým v rámci misie sondy Voyager 2 nezískali vedci podrobné informácie o Neptúne. Ukázalo sa, že astronómovia celé desaťročia pri svojich výpočtoch vychádzali z nesprávnych predpokladov hmotnosti Neptúna a parametrov jeho dráhy. Odchýlky vo výpočtoch predpokladanej polohy Neptúna a jeho skutočnej polohy spočívali v tom, že teleso od objavu zatiaľ neurobilo ešte ani jeden obeh, a tak jeho dráha nebola určená presne. Neptún teda obiehal okolo Slnka tak, ako mal. Nemal žiadne výrazné odchýlky, a preto bol objav Pluta podľa súčasných poznatkov vyslovene náhoda. Žiadna desiata planéta s väčšou hmotnosťou neexistuje vo vzdialenosti, kde by mala merateľný vplyv na pohyb Neptúna. Na základe istých nepravidelností transneptúnskych objektov sa však občas uvažuje o ďalšej planéte veľkosti Marsu.
Hubblov vesmírny ďalekohľad.
Ďalší prínos do poznania Pluta priniesol Hubblov vesmírny ďalekohľad. Vinou problémov s chybou jeho zrkadla sa muselo pozorovanie Pluta odložiť, ale už v decembri 1990 vznikli prvé snímky zobrazujúce tieto dve telesá ako oddelené objekty. V roku 1994, už po vložení korektora pred Hubblovo zrkadlo, zobrazil kozmický ďalekohľad kotúčiky Pluta a Chárona vo vzájomnej uhlovej vzdialenosti 0,9". Disk Pluta zaberal 7 pixelov a disk Cháronu 2 pixely. V tom istom roku vznikla séria snímok, z ktorých bola zostavená prvá mapa povrchu telesa. Vďaka nej videli astronómovia Pluto zhruba v takom rozlíšení, v akom videli astronómovia 19. storočia v ďalekohľadoch Mars. Povrchové útvary Pluta aj Chárona boli podľa nej veľmi kontrastné, rozpoznať sa dala napríklad polárna čiapočka. Ďalej sa dala rozlíšiť skupina prinajmenšom dvanástich rozlične veľkých bielych škvŕn.
Status planéty.
Skutočnosť, že Pluto bolo objavené iba šťastnou náhodou, a jeho hmotnosť je oveľa menšia než sa u hľadanej deviatej planéty slnečnej sústavy predpokladala, začali v odborných kruhoch spochybňovať oprávnenosť jeho zaradenia medzi planéty. Niektorí odborníci radia Pluto k ľadovým družiciam veľkých planét, na ktoré sa zložením podobá. Okolo roku 1950 uvažovali K. Edgeworth a Gerald Kuiper, že drobných telies pochádzajúcich z ranej fázy formovania sa Slnečnej sústavy by mohlo byť za Neptúnom viac, nielen Pluto. David Jewitt a Jane Luuová rozbehli v roku 1987 program na hľadanie týchto telies vo vzdialenostiach 50 ÷ 500 AU od Slnka. Po piatich rokoch bolo objavené prvé takéto teleso, 15760 Albion. V súčasnosti (2015) je takýchto telies, takzvaných transneptúnskych objektov, známych už takmer dvetisíc. Astronóm B. Marsden už v 90. rokoch 20. storočia navrhoval rekvalifikovať Pluto na planétku, ale jeho návrh sa vtedy neujal. Podľa dohody Medzinárodnej astronomickej únie v roku 1999 bolo Pluto formálne zaradené medzi planéty. 
Na zasadnutí Medzinárodnej astronomickej únie 24. augusta 2006 v Prahe bola zmenená definícia planéty (hlasovanie nebolo presne spočítané, len bolo skonštatované prijatie u absolútnej väčšiny prítomných hlasujúcich) a vytvorená definícia trpasličej planéty. Planéta bola po novom definovaná ako nebeské teleso, ktoré:
Trpasličia planéta bola definovaná ako nebeské teleso, ktoré:
Medzinárodná astronomická únia skonštatovala, že Pluto nevyhovuje tretiemu bodu definície planéty, teda mu status planéty odobrala a zaradila ho medzi tzv. trpasličie planéty (237 hlasov za, 157 proti a 17 sa zdržalo). Zaraďuje sa tam spolu s ďalšími veľkými objektami obiehajúcimi Slnko za obežnou dráhou Neptúna. 14. septembra 2006 (cca. 9:35) pridelila IAU Plutu katalógové číslo 134340, čím ho zaradila medzi planétky. Oznámenie vyšlo v cirkulári č. 8747. Táto zmena klasifikácie však vyvolala medzi niektorými astronómami aj politikmi odpor. Novú definíciu planéty odmietol napríklad Alan Stern, vedúci vedeckého tímu sondy New Horizons.
Pluto nie je prvé teleso, ktoré bolo po objave vyhlásené za planétu a neskôr preradené do inej kategórie. Podobný príbeh mala v 19. storočí 1 Ceres, prvá objavená planétka v priestore medzi Marsom a Jupiterom. V oboch prípadoch, Ceres aj Pluto, podnietil objav ďalších telies v ich okolí, ako aj ich malé rozmery, to, aby boli tieto telesá vyradené spomedzi planét a zaradené do novej kategórie telies.
Výskum zblízka.
V deväťdesiatych rokoch bolo zrejmé, že ďalšie pozorovania pozemskými ani orbitálnymi teleskopmi zásadnejšie objavy ohľadom Pluta neprinesú. Začalo sa preto uvažovať o vyslaní kozmickej sondy. Jet Propulsion Laboratory v Pasadene najprv navrhla projekt zvaný Pluto Fast Flyby, čo malo byť vyslanie dvojice rýchlych preletových sond schopných preletieť okolo Pluta už 6 – 8 rokov po vypustení. Ich hlavným cieľom malo byť spoločné zmapovanie Pluta a Chárona. Štart prvej z nich mal prebehnúť už v roku 1998. Misia sa neskôr rozšírila aj o prieskum objektov Kuiperovho pásu a bola preto premenovaná na Pluto Kuiper Express. V roku 2000 NASA projekt zrušila.
V roku 2003 však NASA vyhlásila nový program zvaný New Frontiers. V štúdii pre tento program zverejnenej o rok skôr uvádza ako jeden z najdôležitejších cieľov prieskum Pluta. Prvou misiou tohto programu sa stala sonda New Horizons.
19. januára 2006 o 19:00 UT úspešne odštartovala z mysu Canaveral nosná raketa Atlas V (model 551; výr. č. AV-010) s raketovým ťahačom Star 48B, na ktorý bol pripojený náklad – sonda New Horizons. Po niečo menej ako trištvrte hodine letu sa sonda New Horizons úspešne odpútala od Star 48B a začala svoj samostatný let k Plutu. Sonda je prvým ľudskou rukou vyrobeným telesom, ktoré je určené na prieskum trpasličej planéty. V súlade s predpokladmi navštívila Pluto a jeho sústavu mesiacov 14. júla 2015. Počas preletu sonda vykonala viac ako 400 vedeckých pozorovaní. New Horizons okolo Pluta len preletela, nepristala na ňom, ani nevstúpila na jeho obežnú dráhu, a je na únikovej dráhe preč zo slnečnej sústavy. Množstvo údajov o sústave Pluta, ktoré počas preletu zozbierala, dosiahlo 50 gigabajtov. Sonda ich uložila do palubnej pamäte a len postupne vysielala na Zem. Množstvo informácií bolo také veľké, že – aj vzhľadom na svoju veľkú vzdialenosť od Zeme – ich posielala pracovníkom na Zemi po dobu dlhšiu než 15 mesiacov.
Žiadna ďalšia misia k Plutu nebola vyslaná, ani sa neplánuje.
Pozorovanie zo Zeme.
Pri strednej opozícii je zdanlivá hviezdna veľkosť Pluta len 13,6. Maximálna jasnosť pri jeho najväčšom priblížení k Zemi môže byť ešte o magnitúdu vyššia. Naopak, v aféliu svojej dráhy, a zároveň v konjunkcii je jeho zdanlivá hviezdna veľkosť 15,9. Na jeho pozorovanie je vždy potrebný väčší astronomický ďalekohľad. Jeho zdanlivý priemer môže byť maximálne 0,3 oblúkovej sekundy, preto je takmer nemožné vidieť ho ako kotúčik. Na nájdenie Pluta na oblohe sú potrebné detailnejšie hviezdne mapy.
Pre veľký sklon svojej dráhy k ekliptike, ktorý je až 17,15°, sa Pluto môže pohybovať mnohými inými súhvezdiami, ako sú súhvezdia Zvieratníka. Jeho zdanlivý pohyb na oblohe je veľmi pomalý. Od decembra 2006 sa nachádza v súhvezdí Strelec a zotrvá v ňom až do začiatku marca 2023.
Mytológia.
Rímsky boh Pluto nazývaný tiež "Dis" bol podľa legendy synom Saturna a Rheie, starším bratom najvyššieho boha Jupitera. Jeho otec Saturn ho hneď po narodení zjedol zo strachu, že ho v budúcnosti pripraví o vládu nad svetom. Keďže Pluto bol, ako božská bytosť, nesmrteľný, žil v Saturnových útrobách, až kým ho stadiaľ nevyslobodil najmladší brat Jupiter. Pluto sa pripojil k Jupiterovi a spolu s ďalšími súrodencami a inými spojencami zbavil Saturna vlády. Po víťazstve bratia losovali, ktorej časti sveta bude kto vládnuť. Plutónovi pripadlo podsvetie, ríša mŕtvych ležiaca pod zemou. V tejto ríši býval a okrem občasných ciest na Olymp ju opustil len raz. Bolo to vtedy, keď uniesol Cererinu dcéru Proserpinu (Persefonu), ktorá sa stala jeho ženou. Bol hrozivým a neústupným bohom, napriek tomu mu ľudia stavali svätyne a chrámy a uctievali ho aj ako darcu bohatstva, ktoré pochádza z hlbín zeme.

</doc>
<doc id="6731" url="https://sk.wikipedia.org/wiki?curid=6731" title="Pluto (rozlišovacia stránka)">
Pluto (rozlišovacia stránka)

Pluto môže byť:

</doc>
<doc id="6732" url="https://sk.wikipedia.org/wiki?curid=6732" title="Pluto (boh)">
Pluto (boh)

Pluto alebo Plutón (lat. "Pluto") bol starorímsky boh podsvetia - náprotivok ku gréckemu Hádovi. Bola po ňom pomenovaná bývalá planéta Pluto.
S gréckym Hádom, ktorý bol jeho predlohou, mal rad zhodných vlastností (rovnako ako on, uniesol svoju budúcu manželku Proserpinu) a jeho podsvetie taktiež vyzeralo podobne ako Hádova ríša. Vchod do neho bol podľa mýtov pri Avernskom jazere v Kampánii, odkiaľ vystupovali sírne výpary. Plutovi bol v Ríme zasvätený chrám na Martovom poli a na Fore.
Na rozdiel od Háda bol však aj bohom podzemného bohatstva, všetkých kovov a drahých kameňov, čo sa skrývali pod zemou.

</doc>
<doc id="6733" url="https://sk.wikipedia.org/wiki?curid=6733" title="Plutón">
Plutón

Plutón môže byť:

</doc>
<doc id="6734" url="https://sk.wikipedia.org/wiki?curid=6734" title="Jupiter (rozlišovacia stránka)">
Jupiter (rozlišovacia stránka)

Jupiter môže byť:

</doc>
<doc id="6735" url="https://sk.wikipedia.org/wiki?curid=6735" title="Jupiter (boh)">
Jupiter (boh)

Jupiter alebo Jovis (lat. "Iuppiter") bol najvyšší starorímsky boh. Vládca hromu a blesku, ochranca štátu, rodiny, domu a pohostinstva.
Neskôr bol stotožnený so starogréckym Diom. Bol to syn Saturna, Neptúnov brat a manžel Juno.

</doc>
<doc id="6736" url="https://sk.wikipedia.org/wiki?curid=6736" title="Jovis">
Jovis



</doc>
<doc id="6737" url="https://sk.wikipedia.org/wiki?curid=6737" title="Apostrofa">
Apostrofa

Apostrofa je rečnícka štylistická figúra. Ide o oslovenie neprítomnej osoby alebo neživého predmetu; vyjadruje citový vzťah k oslovovanému. 
Názov je odvodený z gréckeho slova apostrofe, čo v preklade znamená odvracanie sa. Apostrofa je oslovenie neprítomnej osoby alebo neživého predmetu. Autor tak vyjadruje citový vzťah k tomu, čo oslovuje alebo koho oslovuje. Apostrofa sa veľmi často vyskytuje v ľudovej slovesnosti. Ak sa oslovuje neživý predmet, ide zároveň aj o personifikáciu. Pôvodne sa táto štylistická figúra začala využívať v dráme, neskoršie sa rozšírila aj v epických textoch a v lyrike.
Príklad.
"Pozdravujem Vás, hory, lesy, z tej duše pozdravujem vás."

</doc>
<doc id="6738" url="https://sk.wikipedia.org/wiki?curid=6738" title="Apoziopéza">
Apoziopéza

Apoziopéza je vetná štylistická figúra. Je to významovo a intonačne nedokončená výpoveď.
Príklad.
"Nuž, neprišli sme…"

</doc>
<doc id="6739" url="https://sk.wikipedia.org/wiki?curid=6739" title="Arabeska (literatúra)">
Arabeska (literatúra)

Arabeska je epický žáner, druh poviedky, obsahuje veľa ozdobných prvkov, vyznačuje sa ľahkosťou a humorom.

</doc>
<doc id="6741" url="https://sk.wikipedia.org/wiki?curid=6741" title="Autorská reč">
Autorská reč

Autorská reč - v literárnom diele sa ňou označujú komentáre autora, ktorými dovysvetľováva príbeh (text).

</doc>
<doc id="6742" url="https://sk.wikipedia.org/wiki?curid=6742" title="Augmentatívum">
Augmentatívum

Augmentatívum alebo zveličené slovo je slovo, ktoré svojou príponou vyjadruje väčší rozmer, mieru vlastností ako je primerané. Môže mať aj kladný charakter.

</doc>
<doc id="6743" url="https://sk.wikipedia.org/wiki?curid=6743" title="Asyndeton">
Asyndeton

Asyndeton alebo asyndetické pripájanie je vetná štylistická figúra, (obyčajne bezspojkové) spájanie slov alebo viet. Cieľom je dodať intonačnej línii zvláštny charakter a zvýšiť kadenciu literárneho prejavu. Možno ho pokladať za druh elipsy. Je to charakteristická figúra nadrealizmu. 
Opakom je polysyndeton.

</doc>
<doc id="6744" url="https://sk.wikipedia.org/wiki?curid=6744" title="Archaizmus">
Archaizmus

Archaizmus ("z gréc. archaios - starodávny") je slovo, alebo výraz, gramatická forma, alebo konštrukcia, ktorá dodáva reči ráz staršej etapy vývoja jazyka a používa sa v jazykových prejavoch na charakterizovanie staršej doby. Je to teda slovo, alebo výraz, ktoré je v protiklade k inému rovnocennému slovu reprezentujúcemu v príslušnom jazyku súčasnú slovnú zásobu.
Archaizmus treba odlišovať od zastaraného slova. Rozdiel medzi nimi je ten, že zastarané slovo sa z hľadiska súčasného jazyka hodnotí ako nespisovné, archaizmus je naopak spisovné slovo s osobitným štylistickým príznakom (historickosť, slávnostnosť).

</doc>
<doc id="6745" url="https://sk.wikipedia.org/wiki?curid=6745" title="Argot">
Argot

Argot je druh slangu používaný príslušníkmi detskej, asociálnej (zlodeji, tuláci, narkomani) či remeselníckej (drotári) vrstvy spoločnosti s cieľom utajiť vyjadrované informácie pred ostatnými vrstvami. 
Existujú aj širšie definície argotu:
Výraznou črtou argotu je emocionálno-expresívne zafarbenie a neustále zmeny, pretože ak sa niektoré slová používajú dlhšie, stratia príznak utajenosti. V modernej literatúre sa argot najskôr objavil v próze a dráme, neskôr v poézii.
Príklady.
Výrazy, ktoré boli pôvodne súčasťou argotu, ale stali sa všeobecne známe a používané, prestávajú byť argotickými (napríklad "bonznúť", "prachy"). 
Slovenský výraz pre argot by mohol byť "tajná reč".

</doc>
<doc id="6746" url="https://sk.wikipedia.org/wiki?curid=6746" title="Architektonika (literatúra)">
Architektonika (literatúra)

Architektonika zahŕňa vonkajšiu výstavbu textu. V prozaickom diele sú to kapitoly a diely, v básni strofy a spevy, v dramatickom texte výstupy a dejstvá.

</doc>
<doc id="6747" url="https://sk.wikipedia.org/wiki?curid=6747" title="Bábková hra">
Bábková hra

Bábková hra je divadelná hra, ale namiesto hercov tu vystupujú bábky, predvádza sa na javisku.
Druhy bábok: 

</doc>
<doc id="6748" url="https://sk.wikipedia.org/wiki?curid=6748" title="Balada">
Balada

Balada je epický útvar ľudovej slovesnosti. Vyznačuje sa jednoduchým dejom. Dej je smutný, jednoduchý a zväčša sa končí tragicky. Hrdina balady obvykle zahynie alebo podstúpi iný krutý trest (tragika). Dej je zhustený, jazyk je jednoduchý a väčšinou býva rozprávaný formou piesne. Môže obsahovať aj lyrické a dramatické prvky. Lyrické vlastnosti textu dokazuje zvýšená subjektívnosť, ktorú zvýrazňujú opakovacie figúry, refrén a hyperbola.
Pre svoj pôvod v ľudovej slovesnosti má mnohé spoločné znaky s ľudovou rozprávkou:
Od rozprávky sa odlišuje:
Balada sa šírila ústnym podaním, ľudia v rôznych krajoch si text obmieňali podľa vlastného vkusu a nálady. Tak vznikli obmeny na jeden motív - varianty.
Najstaršia zbierka ľudových balád pochádza zo Škótska. K nám sa balady dostali ústnym podaním. Do dnešných čias sa zachovalo len niekoľko ľudových balád, ku ktorým poznáme aj nápev (napr. Kačička divoká).
Koncom 18. storočia, ale najmä v 19. storočí začínajú vznikať umelé balady. Ich zdrojom boli ľudové balady, ale aj povesti a báje. Z povestí si autori vyberali smutné, tajomné, záhadné, ale aj realistické deje, ktoré potom spracovali ako balady.
Romantickí básnici využívali baladu na vyjadrenie svojich romantických pocitov (lyrický moment).
Poznáme balady:
Použité literárne zdroje: Literatúra pre 5. ročník ZŠ, Teória literatúry a iné. Pieseň od Mira Žbirku sa volá aj Balada o poľných vtákoch. 

</doc>
<doc id="6749" url="https://sk.wikipedia.org/wiki?curid=6749" title="Bájka">
Bájka

Bájka je epický žáner, v ktorom zvieratá, rastliny alebo neživé predmety konajú alebo hovoria ako ľudia (tento jav sa nazýva antropomorfizácia alebo personifikácia). Vždy z nej vyplýva nejaké ponaučenie. Prvé bájky ústne prednášal Ezop v 6. storočí pred Kr.
V bájke sa využívajú alegorické prvky, satira a irónia, cez ktoré autor humornou formou kritizuje správanie ľudí.
Jednotlivé zvieratá v bájke získavajú ľudské vlastnosti, ktoré sa pre nich postupne stávajú typické (napr. líška je prefíkaná). V reálnom svete zvieratá nemusia byť nositeľmi týchto vlastností, ale ľudia im ich z nejakého dôvodu (napr. vizuálneho) prisúdili.
Bájky boli pôvodne určené dospelým čitateľom (poslucháčom), v 19. a 20. storočí sa začali stále viac posúvať do detskej literatúry.
Zaujímavé je, že útvary podobné bájkam sa vyskytujú aj u juhoamerických Indiánov alebo afrických domorodcov. Tieto bájky neboli navzájom ovplyvnené, no napriek tomu majú spoločné znaky".
História.
Bájka je jednou z najtrvácnejších foriem ľudovej tvorby, ktorá sa rozšírila, ako sa zhodujú súčasní bádatelia, nie tak prostredníctvom literárnych antológií, ako skôr ústnym podaním. Bájky možno nájsť v literatúre takmer každej krajiny.
Ezopovské bájky.
Rozmanitý korpus označovaný ako "Ezopika" alebo "Ezopove bájky" zahŕňa väčšinu najznámejších západných bájok, ktoré sa pripisujú legendárnemu Ezopovi, údajne otrokovi v starovekom Grécku okolo roku 550 pred Kr. Keď Babrius veršovane zostavil bájky z Ezopiky pre helénskeho knieža "Alexandra", v záhlaví druhej knihy výslovne uviedol, že tento typ "mýtu", ktorý Ezop predstavil "synom Helénov", bol výmyslom "Sýrčanov" z čias "Ninosa" (pre Grékov zosobňujúceho Ninive) a Belosa ("vládcu"). Epicharmos z Kósu a Phormis sa uvádzajú ako jedni z prvých, ktorí vymysleli komické bájky. Medzi mnohé známe Ezopove bájky patria ""Vrana a džbán", "Korytnačka a zajac" a "Lev a myš"". V starovekom gréckom a rímskom školstve bola bájka prvým z "progymnasmatov" - cvičení na nácvik skladby prózy a verejného rečníctva -, v ktorých sa študenti mali naučiť bájky, rozvinúť ich, vymyslieť vlastné a nakoniec ich použiť ako presvedčivé príklady v dlhších súdnych alebo rokovacích prejavoch. Potreba vyučujúcich učiť a študentov naučiť sa širokú škálu bájok ako materiálu pre ich vyhlásenia viedla k ich zhromažďovaniu v zbierkach, ako sú Ezopove bájky.
Afrika.
Africká ústna kultúra má bohatú tradíciu rozprávania príbehov. Ľudia všetkých vekových kategórií v Afrike, tak ako po tisíce rokov, naďalej komunikujú s prírodou vrátane rastlín, zvierat a pozemských topologických štruktúr, ako sú rieky, pláne a hory. Starí rodičia sa v afrických spoločnostiach tešia obrovskej úcte a počas staroby plnia novú úlohu rozprávačov príbehov. Deti a do istej miery aj dospelí sú fascinovaní dobrými rozprávačmi.
Joel Chandler Harris písal afro-americké rozprávky v južanskom kontexte otroctva pod názvom Strýko Remus. Jeho príbehy zvieracích postáv "Brer Rabbit", "Brer Fox" a "Brer Bear" sú modernými príkladmi afro-amerického rozprávania. To by však nemalo prekonať kritiku a polemiky o tom, či bol strýko Remus rasista alebo apologét otroctva. Disneyho film "Pieseň o Juhu" predstavil mnohé z týchto príbehov verejnosti.
India.
India má bohatú tradíciu rozprávok, z ktorých mnohé vychádzajú z tradičných príbehov a súvisia s miestnymi prírodnými živlami. Indické bájky často učia určitému morálnemu ponaučeniu. V niektorých príbehoch majú bohovia zvieracie aspekty, zatiaľ čo v iných sú postavami archetypálne hovoriace zvieratá podobné tým, ktoré sa vyskytujú v iných kultúrach. V starovekej Indii vznikli v prvom tisícročí pred naším letopočtom stovky bájok, často ako príbehy v rámcových príbehoch. Indické bájky majú zmiešané obsadenie ľudí a zvierat. Dialógy sú často dlhšie ako v Ezopových bájkach a sú často komické, pretože zvieratá sa snažia prekabátiť jedno druhé pomocou úskokov a klamstiev. V indických bájkach nie je ľudstvo prezentované ako nadradené zvieratám. Hlavnými príkladmi indickej bájky sú "Pančatantra" a príbehy "Džataka". Patrili k nim "Pančatantra Višnu Sarmu", "Hitopadesha", "Vikram a upír" a "Syntipových Sedem múdrych majstrov", čo boli zbierky bájok, ktoré mali neskôr vplyv v celom Starom svete. Ben E. Perry (zostavovateľ "Perryho indexu" Ezopových bájok) kontroverzne tvrdil, že niektoré z budhistických bájok "Džataka" a niektoré z bájok v "Pančatantre" mohli byť ovplyvnené podobnými gréckymi a blízkovýchodnými bájkami. Staršie indické eposy, ako napríklad Vjásova "Mahábhárata" a Valmikiho "Rámájana", tiež obsahovali bájky v rámci hlavného príbehu, často ako vedľajšie príbehy alebo príbehy na pozadí. Najznámejšími ľudovými rozprávkami z Blízkeho východu boli "Tisíc a jedna noc", známe aj ako "Arabské noci".
"Pančatantra" je staroindický súbor bájok. Najstaršie zaznamenané dielo, pripisované Višnuovi Šarmovi, pochádza z obdobia okolo roku 300 pred Kristom. Rozprávky sú pravdepodobne oveľa staršie ako kompilácia, pretože sa odovzdávali ústne ešte pred zostavením knihy. Slovo ""Pančatantra" je zmesou slov "pancha"" (čo v sanskrite znamená "päť") a "tantra" (čo znamená "tkať"). Naznačuje spleť viacerých vlákien rozprávania a morálnych ponaučení, ktoré spolu tvoria knihu. 
Európa.
Bájky mali ďalšiu dlhú tradíciu v stredoveku a stali sa súčasťou európskej literatúry. V priebehu 17. storočia videl francúzsky bájkar Jean de La Fontaine (1621 - 1695) esenciu bájky v morálke - pravidle správania. Vychádzajúc z Ezopovho vzoru sa La Fontaine pustil do satiry dvora, cirkvi, vzmáhajúceho sa meštianstva, ba celej ľudskej scény svojej doby. La Fontainov vzor neskôr napodobnili anglický John Gay (1685 - 1732), poľský Ignacy Krasicki (1735 - 1801), srbský Dositej Obradović (1739-1811), španielsky Félix María de Samaniego (1745 - 1801), francúzsky Jean-Pierre Claris de Florian (1755 - 1794) a ruský Ivan Krylov (1769 - 1844).
Moderná éra.
V modernej dobe bola síce bájka v detských knihách banalizovaná, ale zároveň bola plne adaptovaná do modernej literatúry pre dospelých. "Bambi" Felixa Saltena (1923) je Bildungsroman - príbeh o dospievaní hlavného hrdinu - obsiahnutý vo forme bájky. James Thurber použil antický štýl bájky v knihách "Bájky pre našu dobu" (1940) a "Ďalšie bájky pre našu dobu" (1956) a v poviedkach "Princezná a plechová škatuľa" v knihe "Zviera vo mne a iné zvieratá" (1948) a "Posledné hodiny: Bájka pre taký čas, aký je, človečí" v knihe "Lampáše a kopije" (1961). V poviedke Władysława Reymonta "Vzbura" (1922), ktorá je metaforou boľševickej revolúcie z roku 1917, sa opisuje vzbura zvierat, ktoré sa zmocnia svojho statku, aby zaviedli "rovnosť". George Orwell vo svojej Farme zvierat (1945) podobne satirizoval najmä stalinský komunizmus a totalitarizmus vo všeobecnosti pod rúškom zvieracej bájky.
V 21. storočí je neapolský spisovateľ Sabatino Scia autorom viac ako dvesto bájok, ktoré označuje ako "západné protestné bájky". Postavami nie sú len zvieratá, ale aj veci, bytosti a prvky z prírody. Scia má rovnaký cieľ ako v tradičnej bájke, zohráva úlohu odhaľovateľa ľudskej spoločnosti. V Latinskej Amerike prispeli k oživeniu bájky bratia Juan a Victor Ataucuri Garciovci. Robia to však s novou myšlienkou: využiť bájku ako prostriedok šírenia tradičnej literatúry daného miesta. V knihe "Fábulas Peruanas", ktorá vyšla v roku 2003, zozbierali mýty, legendy a viery andského a amazonského Peru, aby ich napísali ako bájky. Výsledkom bolo výnimočné dielo bohaté na regionálne nuansy. Objavujeme tu vzťah človeka k jeho pôvodu, k prírode, k jeho histórii, jeho zvyky a viery sa potom stávajú normami a hodnotami.

</doc>
<doc id="6750" url="https://sk.wikipedia.org/wiki?curid=6750" title="Báj">
Báj



</doc>
<doc id="6751" url="https://sk.wikipedia.org/wiki?curid=6751" title="Ľudová balada">
Ľudová balada

Ľudová balada je druh balady, pri ktorej je autor neznámy, dej má rýchly spád, využívajú sa magické čísla (3, 7, 12…), často vystupujú nadprirodzené bytosti a končí sa tragicky. Pôvodne sa spievala. Medzi slovenské ľudové balady patria napríklad "„Išli hudci horou“" alebo "„Jeden otec dobrý...“".

</doc>
<doc id="6752" url="https://sk.wikipedia.org/wiki?curid=6752" title="Sociálna balada">
Sociálna balada

Sociálna balada je druh balady, ktorá rieši problémy vojny, biedy, osamelosti ľudí. 

</doc>
<doc id="6755" url="https://sk.wikipedia.org/wiki?curid=6755" title="Epická báseň">
Epická báseň

Epická báseň je báseň, ktorá má základné črty epického rozprávania, teda obsahuje príbeh, dej a účinkujú v nej postavy.
Je písaná viazanou rečou, ale má dej. Je to rozsiahly útvar, v ktorom autor vyjadruje svoj postoj k deju. Dá sa prerozprávať jej obsah. Druhmi epickej básne sú napríklad epos a balada.
Medzi vplyvné eposy, ktoré formovali západnú literatúru a kultúru, patria Homérova Ilias a Odysea, Vergíliova Aeneida a anonymný Beowulf a Epos o Gilgamešovi. Tento žáner inšpiroval prídavné meno epos, ako aj odvodené diela v iných médiách (napríklad epické filmy), ktoré evokujú alebo napodobňujú charakteristiky eposov.

</doc>
<doc id="6760" url="https://sk.wikipedia.org/wiki?curid=6760" title="Grafická báseň">
Grafická báseň

Grafická báseň alebo kaligram alebo ideogram je druh básne; lyrický žáner, osobitý, usporiadanie textu v básni vytvára grafický obraz. 
V niektorých variáciách judaizmu a islamu sú zakázané obrázky živých vecí. A tak umelci začali používať kaligramy - vizuálny obraz, ktorý je výhradne tvorený z malých slov. 

</doc>
<doc id="6761" url="https://sk.wikipedia.org/wiki?curid=6761" title="Lyrická báseň">
Lyrická báseň

Lyrická báseň je druh básne, ktorá vyjadruje pocity, myšlienky a nálady autora. Nemožno prerozprávať jej obsah. Lyrika nemá dej (je to stav, na rozdiel od epiky, ktorá má dej), je to druh poézie vyslovujúcej subjektívne básnikovej pocity, jeho úvahy, myšlienky a nálady, uprednostňujúci monologické vyjadrenie v prvej osobe. Lyrika nezachytáva časovú následnosť udalostí, svoju tému rozvíja v časovo súbežných obrazoch. Lyrika väčšinou neobsahuje dej, hoci môže obsahovať niektoré epické prvky ako sú náznak deja, postava a prostredie. 
Slovo "lyrika" je odvodené z gréckeho pomenovania veršovaného spevu sprevádzaného hrou na lýru (lyrika melé = lýrou sprevádzané verše).

</doc>
<doc id="6762" url="https://sk.wikipedia.org/wiki?curid=6762" title="Lyrickoepická báseň">
Lyrickoepická báseň

Lyrickoepická báseň je druh básne, v ktorej sa prelínajú lyrické aj epické prvky. Napr. básne "Detvan" od Andreja Sládkoviča, "Mor ho!" od Sama Chalupku, "Slávy dcera" od Jána Kollára a "Svatopluk" od Jána Hollého.

</doc>
<doc id="6763" url="https://sk.wikipedia.org/wiki?curid=6763" title="Príležitostná báseň">
Príležitostná báseň

Príležitostná báseň je druh básne, ktorá vzniká ako reakcia na skutočnú, výnimočnú časovú udalosť. Medzi príležitostné básne patrí napríklad "Duma bratislavská" od Janka Kráľa.

</doc>
<doc id="6764" url="https://sk.wikipedia.org/wiki?curid=6764" title="Svit (mesto)">
Svit (mesto)

Svit je mesto na Slovensku v okrese Poprad. Je jedným z najmladších na Slovensku. Založil ho Jan Antonín Baťa.
Poloha.
Leží v severozápadnej časti Spiša, západne od Popradu medzi Vysokými Tatrami a Kozími chrbtami na rieke Poprad v Popradskej kotline. Obklopené je zo severu, západu aj juhu lesmi. Z východnej a severovýchodnej strany ležia okolo mesta polia. 
Vodné toky.
Najvýznamnejším vodným tokom na území mesta je rieka Poprad. Do nej sprava ústi najprv riečka Mlynica (do nej na území mesta ešte pravostranná Lopušná a ľavostranný Potôčik) a potom východne od mesta Háganský potok.
Dejiny.
Založenie Svitu.
Firma Baťa zamýšľala postaviť v Batizovciach pod Tatrami veľkú továreň na výrobu umelého hodvábu. Bola by to druhá tohto druhu na Slovensku po Senici, ktorá zápasila s krízou. Túto informáciu priniesli 18. decembra 1934 pražské Haló noviny. 9. marca 1934 sa obecné zastupiteľstvo Veľkej rozhodlo, že odpredá firme Baťa zo Zlína požadované pozemky na výstavbu novej fabriky. Baťa odkúpil od obce Veľká 101 katastrálnych jutár a 58 siah pasienkov (cca ) za 250 000 Kč. Veľká mala jedinú podmienku, a to aby sídlo firmy ležalo na velických pozemkoch, aby firma zamestnávala prevažne Veličanov a aby názov osady bol vždy uvádzaný ako časť Veľkej. To sa nestalo a preto Veličania niekoľkokrát požadovali, aby sa časť chotára, na ktorom bola postavená výskumná stanica, označovala „Baťova osada vo Veľkej“ a aby železničná stanica v Batizovciach niesla názov „Baťove závody Veľká“. Už o tri týždne neskôr sa začalo s výstavbou závodu a 7. novembra 1935 informovala československá tlač o tom, že Baťova batizovská továreň na umelý hodváb sa potešiteľne vyvíja. Bolo postavených vyše 40 rodinných domov a továreň zamestnávala už 700 robotníkov. 29. januára 1937 sa obecné zastupiteľstvo uznieslo na označení „Obec Veľká – Osada Svit (názov nieslo mesto podľa mena prvého Baťovho podniku na tomto mieste: S-lovenské VI-zkózové T-ovárne)“, ktoré ostalo oficiálnym označením Svitu až do jeho osamostatnenia (podľa inej verzie je názov odvodený od stočeného ovčieho rúna – česky "svitek"), hoci samotný závod stále používal označenie Batizovce. Od roku 1937 sa datuje aj používanie názvu Svit pre novú osadu.
Väčšina dnešného Svitu sa rozkladá na pozemkoch kedysi patriacich do katastra Veľkej, z menšej časti aj Batizoviec, Spišskej Teplice a Lučivnej.
S výstavbou mesta sa začalo podľa územného plánu F.L. Gahuru. Vo výstavbe sa malo pokračovať na severnej strane železničnej trate podľa neskorších urbanistických návrhov, ale z pôvodného zámeru zostalo len torzo – železničná stanica s vitrážou od akademického maliara Vojtecha Stašíka. Neskôr tu vyrástlo sídlisko nielen s fabrikou, ale aj s bytmi, obchodmi, spoločenskými miestnosťami, službami, ba aj s vlastným hospodárstvom v blízkych Batizovciach. Rodinné domy vychádzajú z koncepcií súťaže na zlínske bývanie z roku 1935. Najskôr sa postavili štandardné dvojdomy s plochými strechami, neskôr radové domy so šikmými strechami a nakoniec poschodové bytové domy. Osada sa postupne rozširovala, pribúdali nové domy pre robotníkov. Oficiálne sa osada stále považovala za kolóniu Veľkej, kde sídlil aj notariát, ale ako adresa pre korešpondenciu sa používali Batizovce. Ako prvé boli postavené elektráreň a výskumná stanica, kde mali vyskúšať výrobu umelého hodvábu a kvalitu vody. Časom pribudlo ďalších sedem domov.
Továrenská výroba.
Vo februári 1936 bola spustená výroba. Roku 1937 bola spustená nová výroba striže, r. 1938 výroba celofánu a r. 1939 sa do Svitu presťahovala pančuchárska výroba z Liptovského Mikuláša. 1. júla 1936 bol založený dobrovoľný hasičský zbor firmy Svit v Batizovciach.
Infraštruktúra.
Na východ od továrne sa začalo s výstavbou obytných domov pre robotníkov. Vybudoval sa tiež obchodný dom, obchody, škola (výučba začala 1. 9. 1936), na kraji mesta pribudli bitúnok a udiareň. 14. novembra 1936 je vo Svite vybudovaný prvý úrad – "Četnícka stanica". Prvým narodeným Svitovčanom bol "Vladimír Rusnák", narodený 11. 9. 1936.
Druhá svetová vojna.
Po vypuknutí SNP bolo vo Svite vyzbrojovacie stredisko dobrovoľníkov. Začiatkom septembra 1944 viedli povstalci o mesto Svit tuhé boje s fašistickými nemeckými jednotkami, útočiacimi za podpory tankov a letectva. Svit bol oslobodený 28. 1. 1945.
Samostatnosť.
Svit sa osamostatnil 4. júna 1946. 1. 12. 1947 sa obyvatelia Svitu zišli na vlakovej stanici, aby prvýkrát privítali vlak, ktorý neprišiel do stanice Batizovce, ale do stanice Svit. Chemosvit a Tatrasvit do delimitácie v roku 1951 tvorili jeden celok Baťových závodov. Mesto sa postupne rozvíjalo, pribúdali vodojem, spoločenský dom, rybársky dom, regulácia rieky Poprad, výstavba športovísk. Severne od Svitu vyrástla nová časť s rodinnými domami, Podskalka (medzi ľuďmi nazývaná "Kanada", podľa kanadských drevených domčekov, ktoré sa tu ako prvé začali stavať). 30. mája 1962 osada dostala štatút mesta.
Súčasnosť.
V súčasnosti pracuje v priemysle 70 % aktívneho obyvateľstva mesta. Vedúcim odvetvím je chemický priemysel zastúpený firmami Chemosvit, a.s., Tatrasvit, a.s. a Výskumným ústavom chemických vlákien, a.s. Chemosvit sa zaoberá výrobou umelých vlákien potom fóliami PE, BOPP a ich potlačou (flexotlač, hĺbkotlač) a Tatrasvit výrobou bielizne a silónových pančúch. Menej významný je potravinársky priemysel (mäsokombinát, pekáreň). Mesto má pravidelný, mrežový pôdorys. V meste sídli okrem dvoch materských, dvoch základných škôl aj Stredná odborná škola polytechnická - Jana Antonína Baťu.
Kultúra a zaujímavosti.
V meste funguje folklórny súbor Jánošík (vznikol r. 1956), Detský folklórny súbor Jánošíček (r. 1996) a Miešaný spevácky zbor Laudamus (r. 1992)
Erb mesta Svit bol vytvorený výtvarníkom pánom Štefanom Vartovníkom, rodákom zo Svitu. Heraldický register pri ministerstve vnútra Slovenskej republiky ho zaregistroval dňa 22. novembra 1982 v tejto podobe: „"V modrom štíte strieborný tatranský štít preložený modrou priebežnou stuhou v tvare písmena S."“
Pamiatky.
V parku v blízkosti autobusovej stanice je inštalovaná socha – Tomáša Baťu. Taktiež sa tam nachádza aj pomník padlým vojakom 2. svetovej vojny.Na zmodernizovanom námestí je nainštalová busta zakladateľa Svitu – Jána Antonína Baťu
Náboženstvo.
Vyznania obyvateľov.
Podľa sčítania obyvateľstva v roku 2011, väčšina obyvateľov je rímskokatolíckeho vyznania (52,37%). Ďalšie percentá tvoria evanjelici augsburgského vyznania (7,53%) a gréckokatolíci (3,56%). Vo Svite žijú tiež ateisti (20,28%), pravoslávni, veriaci iných cirkví a tiež veriaci nezaregistrovaných cirkví. Pri sčítaní obyvateľstva 14,9% obyvateľstva neuviedlo svoje náboženstvo.
Farnosť sv. Jozefa robotníka Svit.
Farnosť sv. Jozefa robotníka vo Svite je rímskokatolícka farnosť spadajúca pod dekanát Poprad a Spišskú diecézu. Hlavným farským chrámom farnosti je Chrám sv. Jozefa robotníka. Okrem neho spadá pod správu farnosti Svit aj chrám sv. Cyrila a Metoda vo Svite-Podskalke. Súčasným farárom je ThDr.Štefan Vitko, PhD., ktorý v spolupráci s dvoma kaplánmi (Mgr. Marek Suchanovský a Paedr. Michal Pavol) zabezpečuje chod farnosti. V minulosti , od roku 1996, bola farnosť spravovaná Mgr. Jánom Čuchranom a predtým PaedDr. Petrom Pitoniakom a Mons. Petrom Fidermákom, ktorý sa podieľal na stavbe farského chrámu. 
Vo farnosti pôsobia rehoľné sestry Kongregácie Služobníčok Najsvätejšej Panny Márie Nepoškvrnene počatej, akolyti, organisti, lektori, miništranti a kostolníci. Diecézny biskup každoročne dekrétom ustanovuje aj mimoriadnych „rozdávateľov“ sv. prijímania. Vo farnosti pôsobia mnohé náboženské spolky, najmä Ružencové bratstvo, Nábožné Bratstvo škapuliarske-Svätý Škapuliar, modlitbové spoločenstvo Timotheos, spevokoly Slniečko a Hviezdičky a miešaný spevácky zbor Laudamus.
Farnosť sv. apoštolom rovným Cyrila a Metoda Svit - Podskalka.
Gréckokatolícku farnosť sv. Cyrila a Metoda spravuje otec Martin Snak. Liturgia prebieha v kaplnke sv. Cyrila a Metóda vo Svite, ktorá je súčasťou chrámu sv. Jozefa robotníka. V súčasnosti prebiehajú stavebné práce na novej gréckokatolíckej farskej budove v blízkosti kostola a domu smútku.
Cirkevný zbor Evanjelickej cirkvi a.v. na Slovensku Svit.
Cirkevný zbor dlhé roky spravoval d.p,farár Daniel Midriak. V súčasnosti vo Svite pôsobí zborová farárka Mgr. Janka Maťová a zborový dozorca Miloš Teťuľa. Služby Božie sa pravidelne slúžia v chráme Božom. Cirkevný zbor patrí do Tatranského seniorátu a teda do Východného dištriktu ECAV.
Náboženské stavby.
Rímskokatolícky kostol sv. Jozefa robotníka.
Chrám sv. Jozefa robotníka je hlavným farským kostolom farnosti sv. Jozefa robotníka vo Svite. Jeho stavba sa začala v roku 1990 a dokončená bola v roku 1991. Kostol konsekroval dňa 6.7.1991 Jozef Kardinál Tomko. Základný kameň posvätil sv. Ján Pavol II osobne pri jeho prvej návšteve Slovenskej republiky. Celý chrám bol postavený svojpomocne veriacimi zo Svitu a okolia. Najväčšiu zásluhu na vybudovaní chrámu mal Mons. Peter Fidermák. Hlavným projektantom bol Ing.Arch. Marián Sitarčík. Stavba kostola si vyžadovala veľké finančné i materiálne náklady. Pomohli iné farnosti, pravidelne organizované zbierky a vystúpenia mládežnickeho zboru TatraSong pod vedením Petra Jureka. V súčasnosti je to tretí najväčší kostol v diecéze Spiš (prvý je Katedrála sv. Martina v Sp. Kapitule a druhý je Konkatedrála Sedembolestnej P. Márie v Poprade).
Šport.
Plaváreň.
V juhovýchodnej časti mesta v minulosti nazývanej Sídlisko „A“ sa nachádza plaváreň s bazénom (hĺbka 120 – , teplota vody 27 °C) a detským bazénom 9 x (40 – , 30 °C) s parnou saunou, posilňovňou, masážami a saňovými kúpeľami.
Lyžovanie.
V juhozápadnej časti mesta leží Lopušná dolina, kde je vybudované moderné lyžiarske stredisko. Lyžiarske vleky sú po oboch stranách hrebeňa, nachádza sa tam hotel Lopušná Dolina (stredisko "Chemosvit" ) a chata (stredisko SkiTatry-"Tatrasvit"). Zjazdovky majú umelé zasnežovanie aj umelé osvetlenie pre nočné lyžovanie, taktiež sa tu nachádza U-rampa pre snowboardistov. Samotné stredisko, označované ako Svit – Lopušná dolina, však leží v katastrálnom území obce Lučivná.
Turistika.
Baba (), ochrana vzácnych rastlinných a živočíšnych spoločenstiev na dolomitickom podklade. Výskyt mnohých reliktov. Prírodná rezervácia sa nachádza v tesnej blízkosti mesta Svit.Kozí Kameň  – európske rozvodie Čierneho a Baltského mora.
Svitské jazerá.
V katastri mesta Svit sa nachádzajú tri jazerá nazývané aj Bagroviská. Tie postupne prechádzajú premenou na oddychovú zónu. Na ich premene spolupracuje mesto Svit s občianskym združením Svitskí rybári. Najzásadnejšou zmenou prejde Svitské pstruhové jazero ležiace pred diaľnicou D1 v smere od Svitu do Batizoviec. Južný a západný breh jazera bude určený na rekreáciu, severný a východný breh zase pre športový rybolov. Ďalšia vodná plocha poslúži na rybolov kaprov a do najmenšieho jazera nasadili sumce.
Cyklistika.
Na brehu rieky Poprad od západnej časti mesta (z Lopušnej doliny) je vybudovaný chodník po celej dĺžke mesta (od roku 1994), ktorý je na napojený (od roku 2004) na novovybudovaný cyklistický chodník až do mesta Poprad (cca ).Vo východnej časti mesta, hneď vedľa chodníka sa nachádza Studnička – zdroj kvalitnej pitnej vody. Náročnejší cyklisti môžu pokračovať ďalej do Lopušnej doliny, cez ktorú sa asfaltovými a poľnými cestami dostanú buď do Šuňavy alebo opačným smerom do Spišskej Teplice, prípadne do Hornádskej kotliny – do Vikartoviec.Výborné podmienky aj pre horskú cyklistiku, ktorá tu má dlhú tradíciu.
Inline korčuľovanie.
Na inline korčuľovanie je možné využiť cyklistický chodník vedúci po brehu rieky Poprad medzi Svitom a Popradom, ďalej pokračujúci po celej dĺžke mesta a poza priemyselnú zónu (popod les). Taktiež pri hoteli "Mladosť" je vybudovaný malý skatepark s malou U-rampou a zopár prekážkami.
Pravidelné podujatia.
Medzi pravidelné podujatia patrí každoročný ŠKODA HORAL MTB MARATHON. Koná sa v auguste a najnáročnejšia trasa vedie cez Spišskú Teplicu a Spišské Bystré na Kráľovu hoľu, odtiaľ do Liptovskej Tepličky, Šuňavy a cez Lopušnú dolinu do Svitu.
Hospodárstvo a infraštruktúra.
Doprava.
Mesto Svit leží na medzinárodnej ceste E 50. Zo Svitu cez Batizovce a Gerlachov vedie cesta do Tatranskej Polianky vo Vysokých Tatrách. V meste sa nachádza železničná stanica, ktorou prechádza ním železničná trať Žilina – Košice. Na stanici stoja len osobné vlaky a nákladné vlaky. Najväčším zamestnávateľom vo Svite je spoločnosť Chemosvit aj spolu so svojimi dcérskymi spoločnosťami. 
Školstvo.
Základné školy sú na Komenského ulici a na Mierovej ulici. Od roku 2017 základná škola na Mierovej ulici sa spojila so ZUŠ-Základná umelecká škola(Spojená škola Mierová) 1. 7. 2005 vznikla vo Svite spojením Stredného odborného učilišťa SOU-textilného, SOU-chemického a Strednej priemyselnej školy – Stredná odborná škola. Strednej priemyselnej škole od 1. septembra 2018 bol pridelený aj prívlastok „polytechnická“. Po novom teda škola nesie oficiálny názov "Stredná odborná škola polytechnická J. A. Baťu“. Súkromná Základná umelecká škola Fantázia sídli na Ulici Komenského. V meste fungujú aj dve materské školy, prvá mestská na Mierovej ulici (povyše spojene školy) a cirkevná materská škola Gianny Beretty Mollovej, so sídlom v rámci farskej budovy. 

</doc>
<doc id="6770" url="https://sk.wikipedia.org/wiki?curid=6770" title="Hnúšťa">
Hnúšťa

Hnúšťa (v minulosti "Hnúšťa-Likier", , ) je mesto na Slovensku nachádzajúce sa medzi Rimavskou Sobotou a Tisovcom.
Polohopis.
Leží v regióne Malohont, v podhorskej kotline strednej časti Slovenského rudohoria. Geomorfologicky sa nachádza v Rimavskom podolí, tvoriacom časť Revúckej vrchoviny. Na území mesta sa zlievajú vody Rimavy a Klenovskej Rimavy, ktoré vytvárajú doliny. Nimi vedú hlavné cesty (I/72 Rimavská Sobota – Brezno a II/526 Jelšava – Hnúšťa – Kokava nad Rimavicou) i železničná trať z Rimavskej Soboty do Brezna. Od Rimavskej Soboty leží severne, od Tisovca južne, od Kokavy na východ a od Jelšavy na západ.
Obyvateľstvo.
Etnické zloženie obyvateľstva
a iní
Náboženské zloženie obyvateľstva
a iní
Dejiny.
Prvú písomnú zmienku mesto nemá doloženú, ale už v roku 1334 sa uvádza v zozname výberčíkov pápežskej dane. V roku 1811 začala naberať Hnúšťa na svojom význame. Vtedy bola založená spoločnosť "Rimavská Coalícia", ktorá začala využívať nerastné bohatstvo zeme. V roku 1881 bola založená "Rima-muránsko-šalgotarianská účastinná spoločnosť", ktorá v roku 1885 postavila v mestskej časti "Likier" prvú koksovú vysokú pec. V meste sa v tomto období vyrobilo najviac surového železa na Slovensku. V 20. storočí železiarstvo upadalo a mesto trpelo veľkou nezamestnanosťou. V roku 1923 železiareň zanikla a Dr. Blasberg v tom istom roku založil chemickú továreň "Slovenské lučobné závody". V meste má tradíciu aj ťažba a spracovanie magnezitu.
Mesto vzniklo roku 1960 zlúčením Hnúšte a Likiera a v minulosti tiež nieslo názov "Hnúšťa-Likier". Do roku 1960 bola Hnúšťa sídlom okresu.
Dňa 26. novembra 2006 sa v skrachovaných "Slovenských lučobných závodoch" (SLZ) otvorila výroba káblových zväzkov do automobilov, známa pod názvom "Sevon", v dnešnej dobe "Yura Corporation". V Hnúšti vďaka tomu znova stúpla zamestnanosť.
Hospodárstvo.
V meste je zastúpený banícky priemysel (Gemerská nerudná spoločnosť a.s. Hnúšťa) – ťažba a spracovanie mastenca, magnezitu, bentonitu a dolomitu. Výrobou káblových zväzkov sa zaoberá kórejská spoločnosť Yura corporation, s.r.o. v mestskom priemyselnom parku, kde pôsobí aj rakúsky výrobca elastónových mostových ložísk a mostových záverov.
V 20. storočí tu boli veľkým zamestnávateľom zaniknuté Slovenské lučobné závody.

</doc>
<doc id="6776" url="https://sk.wikipedia.org/wiki?curid=6776" title="Honda Asimo">
Honda Asimo

Asimo je humanoidný robot vyvinutý v roku 2000 spoločnosťou Honda. Jeho názov súvisí s Isaacom Asimovom, tvorcom troch zákonov robotiky. Oficiálne je skratkou pre „Advanced Step in Innovative Mobility“.
Jeho vývoju predchádzali práce na robotoch P1, P2 a P3. Jeho vzhľad pripomína kozmonauta v bielom skafandri s prilbou s čiernym priezorom a dýchacím prístrojom na chrbte.

</doc>
<doc id="6777" url="https://sk.wikipedia.org/wiki?curid=6777" title="Krompachy">
Krompachy

Krompachy (, , ) sú mesto na východnom Slovensku na Spiši v Košickom kraji v okrese Spišská Nová Ves.
Polohopis.
Mesto leží na pomedzí Volovských vrchov a Braniska, na sútoku Hornádu a Slovinského potoka. Územím mesta prechádza cesta II/547 a železničná trať Žilina – Košice. Spišská Nová Ves leží západne, Gelnica južne a Prešov východne.
Susedné obce.
Gelnica, Kaľava, Kolinovce, Richnava, Slovinky, Žakarovce, Kluknava a Spišské Vlachy
Ulice.
29. augusta, Banícka štvrť, Banská, Cintorínska, Družstevná, Hlavná, Hornádska, Horská, Júliusa Barča Ivana, kpt. Nálepku, Kúpeľná, Lesnícka, Lorencova, Maurerova, Mikuláša Šprinca, Mlynská, Námestie slobody, Partizánska, Poštová, Rázusova, Robotnícka, Sadová, Slovinská, SNP, Stará cesta, Stará Maša, Štúrova, Trangusova, Turistická, Veterná, Zemanská,
Vodné toky.
Cez Krompachy preteká rieka Hornád, do ktorej sa tu vlieva Slovinský potok.
Obyvateľstvo.
Jazykové a etnické zloženie.
"údaje": Štatistický úrad SR
Dejiny.
Prvý hodnoverný písomný doklad o existencií Krompách pochádza z listiny kráľa Ladislava IV. z roku 1282. V tej dobe boli majetkom kráľovského Spišského hradu. Od začiatku 14. storočia pribúdajú listinné doklady s údajmi o obchode s meďou, trhových právach, významných osobnostiach a ozbrojených konfliktoch. Obdobia bez vojen boli vyplnené vnútornými majetkovými spormi, alebo povstaniami, ktoré vždy znamenali prekážku pre rozvoj. Napriek tomu v 16. storočí bývalo v Krompachoch toľko šľachtických rodín, že vytvorili samostatný administratívny celok. V tomto období tiež do mesta prichádzali bohatí kupci s rodinami.
V roku 1602 bola po dohode so zemepánom poddanská práca nahradená odvodmi. Odvtedy boli Krompachy považované za slobodné kráľovské banské mesto. Roku 1670 do mesta vpadli Kuruci. Miestnymi zemepánmi sa v tom období stal rod Čákiovcov. V roku 1831 vypukli v meste tri spišské sedliacke povstania, ktoré súviseli s epidémiou cholery. Po ich potlačení bolo popravených 12 osôb.
Začiatok priemyselného rozvoja nastal v roku 1841, kedy Ľudovít Trangus s ďalšími podnikateľmi založil modernú železiareň a valcovňu. V roku 1848 sa zemepán A. V. Čáki vzdal svojich práv a nárokov voči mestu.
Na prelome 19. a 20. storočia dosahuje mesto a železiareň najväčší rozmach. Železiareň zamestnávala viac ako polovicu obyvateľov (3500 zo 6500) a jej produkcia dosahovala 85 tisíc ton železa a viac ako 100 tisíc ton ocele ročne, čím sa stala najväčšou železiarňou v Uhorsku. V roku 1889 vznikla v Krompachoch prvá vodná elektráreň na Slovensku s výkonom 22 kW.
V dôsledku ekonomickej, sociálnej krízy po I. svetovej vojne a zápasu o Slovensko medzi Maďarskom a Česko-Slovenskom sa zhoršila politická situácia v meste, čo vyvrcholilo v rozhodnutí zrušenia železiarní.
V roku 1948 sa začal budovať elektrotechnický závod a v roku 1951 sa obnovila prevádzka v medenej hute. Obe prevádzky fungujú dodnes.
Kultúra a zaujímavosti.
Kultúra.
Mesto disponuje základnými prostriedkami pre lokálne kultúrne aktivity – domom kultúry, knižnicou.
Osobitné postavenie v miestnych kultúrnych zložkách majú dychová hudba a Robotnícky spevokol, ktoré vznikli v roku 1912. Mládež vystupujúca vo folklórnom súbore Krompašan Spiša. Následníci im vyrastajú v detskom folklórnom súbore Krompašanček a speváckom zbore Vánok. Kulisu rôznych podujatí dopĺňajú tri skupiny mažoretiek.
Šport.
Šport v minulosti aj súčasnosti zaujíma významné postavenie v záujmoch obyvateľov. Dominuje basketbal mužov (I. liga), futbal a stolný tenis, pôsobenie týchto športových kolektívov presahuje regionálny rámec. Pestré terény a krásne prírodné scenérie lákajú turistov, horských cyklistov a bežcov na lyžiach.
Vybudovaním špičkového lyžiarskeho areálu Plejsy mesto nadväzuje na mnohoročné výnimočné postavenie v alpskom lyžovaní na Slovensku.
Športové dianie v meste je sústredené najmä v Mestskom športovom klube, ktorý združuje oddiel stolnotenisový, karate, turistický, cykloturistický, ZRTV, hokejbalový, triatlon-duatlon-maratón. Aktívny je tiež Futbalový klub s ambíciami na III. ligu ale aj Basketbalový klub po účinkovaní v I. lige.
Pre športovcov je k dispozícii lyžiarsky areál na Plejsoch, futbalový štadión na ulici SNP, telocvičná hala a krytý plavecký bazén na Maurerovej ulici, tenisový kurt na Trangusovej ulici, prírodné klzisko na multifunkčnom ihrisku pod Okruhliskom, multifunkčné ihrisko na ul. Maurerovej, Street Work Out-ové ihrisko na ul. Maurerovej a taktiež viacúčelová stolnotenisová herňa.

</doc>
<doc id="6778" url="https://sk.wikipedia.org/wiki?curid=6778" title="Honda P3">
Honda P3

P3 je humanoidný robot, ktorý skompletizovali v septembri 1997 v spoločnosti Honda. Je nasledovníkom robota P2 a predchodcom populárneho robota Asimo.

</doc>
<doc id="6780" url="https://sk.wikipedia.org/wiki?curid=6780" title="DOF">
DOF



</doc>
<doc id="6781" url="https://sk.wikipedia.org/wiki?curid=6781" title="Humanoidný robot">
Humanoidný robot

Humanoidný robot je robot, ktorý svojou konštrukciou a vonkajším výzorom pripomína ľudské telo, má antropomorfný tvar.
Disponuje trupom, hornými, dolnými končatinami a hlavou. Niektoré projekty sa zameriavajú iba na určité detaily tvorby humanoidného robota, ako je napríklad hlava, horná končatina, ruka, prípadne kráčajúci bipedálny mechanizmus s perspektívou vytvorenia celého humanoida.
Projekty humanoidných robotov:

</doc>
<doc id="6782" url="https://sk.wikipedia.org/wiki?curid=6782" title="Planetológia">
Planetológia

Planetológia alebo geológia planét alebo planetárna astronómia je vedný odbor, ktorý sa zaoberá štúdiom planét a planetárnych sústav z fyzikálneho, astronomického, geologického a chemického hľadiska.
Najčastejšie sa považuje za odbor astronómie. S geológiou je spojená v tom zmysle, že geofyzikálne javy známe zo Zeme (napr. sopečná činnosť) študuje na iných planétach.
Výskum sa robieva kombináciou pozorovania zo Zeme, pozorovania z vesmírnych lodí, ako aj experimentálnou a teoretickou prácou na Zemi.
Predmety skúmania.
Do roku 1993 planetológia skúmala predmety v Slnečnej sústave. Až keď došlo k objaveniu exoplanét, došlo k značnému rozšíreniu predmetu skúmania. Dnes planetológia skúma aj také exotické extrasolárne objekty ako sú napr. planéty neutrónových hviezd.
Dnešné predmety skúmania:
Odbory.
Dnes sa niekedy delí (a v budúcnosti sa stále viac bude deliť) na nasledujúce odbory podľa skúmaných objektov (len heliológia, geológia a selenológia sú zatiaľ bežné výrazy):

</doc>
<doc id="6784" url="https://sk.wikipedia.org/wiki?curid=6784" title="Honda P2">
Honda P2

P2 je humanoidný robot vytvorený spoločnosťou Honda. Oficiálne debutoval v decembri 1996. Je nasledovníkom robota P1 a predchodcom robota P3.

</doc>
<doc id="6785" url="https://sk.wikipedia.org/wiki?curid=6785" title="Stupeň voľnosti (robotika)">
Stupeň voľnosti (robotika)

Stupeň voľnosti (angl. "degree of freedom – DOF") je výraz používaný v robotike pre označenie pohyblivosti. Aby teleso bolo plne pohyblivé (aj keď len v obmedzenom rozsahu) musí mať šesť stupňov voľnosti. Tri z nich pripadajú na posun a tri na rotáciu:
Pre lepšie pochopenie si ukážeme príklad na kĺboch človeka. V lakti dokáže človek vykonať iba jeden druh pohybu, dokáže v ňom otočiť predlaktím v jednej ose. Preto má lakeť človeka jeden stupeň voľnosti. To isté sa týka hánkov prstov, kde je takisto možný iba jediný pohyb a teda majú jediný stupeň voľnosti. V krku človeka je však možné vykonať pohyby dva, je možné otáčať hlavou doľava a doprava a zdvíhať ju a skláňať. Preto má krk dva stupne voľnosti.

</doc>
<doc id="6787" url="https://sk.wikipedia.org/wiki?curid=6787" title="Alkehol">
Alkehol

Alkehol je česká hudobná skupina. Vznikla v roku 1991. Posledný album vydala v roku 2022 s názvom „Haleluja“.
História.
V roku 1991 sa Ota Hereš a Petr „Kuna“ Buneš, gitarovej thrash metalovej skupiny Kryptor dohodli, že si zložia pre zábavu pár piesní v inom než thrashovom štýle s textami týkajúcimi sa „hospodské“ tématiky. Stredobodom ich konzultácií o obsahu tvorby sa stala pražská piváreň „Na Slamníku“, kde sa za asistencie kamarátov a spolustolovníkov dolaďovala konečná podoba tohto rodiaceho sa a ešte nepomenovaného projektu. Nakoľko nápadov pribúdalo priamo úmerne s počtom vypitých pollitrov zlatého moku, mohlo sa dňa 25. januára 1992 sláviť o to viac – bolo dokončené demo s názvom "Hospodo nalejvejd", ktoré už pod názvom "Alkehol" obsahovalo tieto skladby:
„Intro“, „Hospodo nalejvej“, „Tak jaký cavyky“, „Travičko zelená“, „Vypít se“, „Všechno je jinak“, „Dejvice“, „Polibte mi“, „Jako obvykle“, „Železná Sparta“, „Vezmem zákon do svejch rukou“ a „Outro“. Potom bolo toto demo poskytnuté vydavateľstvu Monitor EMI, ktoré po jeho vypočutí okamžite prejavilo záujem o jeho vydanie. Záujem bol obojstranný, a tak sa počas jedného týždňa od doručenia dema podpísala zmluva o vydaní celého albumu. Nahrávanie prebehlo v apríli 1992 v štúdiu „Propast“, a okrem pesničiek z už spomenutého dema pribudli ešte piesne „Podbabskej stánek“, „O chlastu“ a „Na Slamníku“.
Nahrávania sa zúčastnil Ota Hereš (gitara, basová gitara, spev, vokály), Kuna (gitara, basa, vokály), Filip Robovski (basa, vokály), Lou Fanánek Hagen (spev, vokály) a A.K. (automatický bubeník). Prvý album vyšiel pod názvom "Alkehol" 8. júna 1992, a vzápätí sa dostal do prvej dvadsiatky najpredávanejších titulov vtedajšej federálnej televíznej hitparády. Kvôli množiacim sa ponukám na koncertovanie si dvaja zakladajúci členovia pribrali do skupiny svojich kamarátov: bubeníka Martina Melmusa (ex-Törr), a na basové struny sa adaptoval gitarista Tonda Rauer (vtedy gitara v skupine Brian). V tejto zostave už kapela v septembri 1992 nahráva pieseň „Okno mé lásky“ na sampler "…dej mi víc Olympic…".
Prvý koncert sa odohral v tejto (a už nikdy nezmenenej) zostave dňa 30. októbra 1992 v Duchcove, kde bol Alkehol predskokanom skupine Kabát. Aj keď sa hudobní kritici predbiehali vo svojich zdrvujúcich článkoch o tvorbe Alkeholu, plné sály a záujem fanúšikov predurčoval ďalší počin skupiny. Tým sa stalo vydanie druhého albumu pod názvom "S úsměvem se pije líp" (september 1993), ktorý dva mesiace po sebe vyhral TV hitparádu. Aj vďaka tomuto vystúpil Alkehol dňa 25. novembra 1993 pred vypredanou pražskú Lucernou. V období 19922001 kapela absolvovala stovky samostatných koncertov v Česku, dva veľké koncertné turné na Slovensku a zúčastnila sa mnohých festivalov (CZ i SK).
V tomto obodbí natáča aj videoklipy k týmto piesňam: Podbabskej stánek, Na Slamníku, O chlastu(live), Okno mé lásky, Buráky, Pivo dělá hezká těla, Rock’and’roll, Hlupák váhá, Houbová, Na zdraví, Odpočívej v pokoji, Nonstop a Lejboj.
V roku 2002 mení Alkehol vydavateľstvo, ktorým sa stáva "Sokol’s Power Voice Music" a kde v apríli 2002 vychádza album "Planeta vopic" (bol natočený videoklip k piesni „Piju jako duha“). V septembri roku 2003 skupiny vydala album s názvom "Už se to smaží a peče", pričom k piesni „Život je krátkej“ z tohto albumu bol natočený videoklip.

</doc>
<doc id="6790" url="https://sk.wikipedia.org/wiki?curid=6790" title="Spoločenské vedy">
Spoločenské vedy



</doc>
<doc id="6793" url="https://sk.wikipedia.org/wiki?curid=6793" title="Atmel">
Atmel

Atmel Corporation je výrobca polovodičov a integrovaných obvodov založený v roku 1984. Medzi jeho produkty patria mikrokontroléry (vrátane klonov 8051, AT91SAM založených na architektúre ARM a Cortex ARM), jeho vlastná Atmel AVR a AVR32 architektúra, rádiové (RF) zariadenia, EEPROM, Flash pamäťové zariadenia, ASIC zariadenia, WiMAX, senzory, elektronické gyroskopy a mnoho iných. Je schopný ponúknuť riešenie System on Chip. V súčasnosti sa spoločnosť zameriava hlavne na výrobu a vývoj mikročipov pre IoT. Toto zahŕňa rôzne čipy so šifrovaním, Wifi moduly, Wearables, či iné systémy na priamu interakciu s koncovým používateľom.
Atmel Corporation a všetky ich akcie boli v roku 2016 odkúpené spoločnosťou Microchip Technology, momentálne najsilnejším hráčom na trhu 8 bitových mikroprocesorov za 3,6miliardy $.
Veľký odbyt spoločnosť nachádza v produktoch Arduino, ktoré využívajú rôzne mikročipy, napr. ATmega328P.
Atmel podniká vo veľkom okruhu aplikačných segmentov vrátane: konzumný sektor, telekomunikácie, počítače a počítačové siete, priemysel, zdravotníctvo, automobilový priemysel, letectvo a vojenský priemysel. Atmel je vedúcou firmou v priemysle bezpečných systémov, hlavne vďaka trhu čipových kariet smart card a RFID.
Počet zamestnancov je približne 7 500. Sídlo firmy je v San José v Kalifornii.
Atmel vlastní päť polovodičových fabrík:
Medzi jeho najväčšími konkurentmi sú STMicroelectronics, Texas Instruments, Freescale, Analog Devices.
Produkty.
Mikrokontroléry.
Starším podnikateľským zámerom spoločnosti, výroba mikrokontrolérov je aj dnes hlavným odvetvím. Okrem výroby čipov autorskej architektúry AVR, stále vyrábajú aj čipy kompatibilné s architektúrou 8051. Vývoj softvéru pre tieto produkty je možný v programe Atmel Studio 7, vývojovým IDE používajúcim jadro Visual Studia.
Dotykové obrazovky.
Spoločnosť vyrába tak ovládacie čipy, ako aj samotné dotykové obrazovky. Hlavným produktom tohto radu je XSense, ohybná dotyková obrazovka. Tiež sú dostupné rôzne produkty na interakciu s koncovým používateľom, ako rôzne jedno-účelové dotykové obrazovky, tlačidlá, posuvníky atď.
Pamäte.
Skúsenosti s výrobou pamätí typov EEPROM, Flash a podobných, dnes slúžia hlavne ako integrované pamäte zložitejších čipov. Jedná sa o pamäte FLASH o veľkostiach rádovo 500B - až 8KB a viac. Pamäte EEPROM majú zvyčajne nižšie kapacity a nižšiu prístupovú rýchlosť.
Analógové technológie.
Toto odvetvie pozostáva z rôznych LED zariadené a ovládačov, konvertorov medzi analógovým a digitálnym signálom, akumulátory atď.
SpoloEčnosť tiež ponúka riešenia ako kombinácie týchto produktov.

</doc>
<doc id="6794" url="https://sk.wikipedia.org/wiki?curid=6794" title="Robotika">
Robotika

Robotika je veda zaoberajúca sa robotmi. Slovo robotika (angl. "robotics") ako prvý použil český spisovateľ sci-fi Karel Čapek vo svojom diele R.U.R. : Rossum's Universal Robots z roku 1920. Isaac Asimov definoval tri zákony robotiky. 

</doc>
<doc id="6798" url="https://sk.wikipedia.org/wiki?curid=6798" title="Microchip Technology">
Microchip Technology

Microchip Technology je výrobca mikroprocesorov a integrovaných obvodov. Známy je predovšetkým produkciou 8-bitových mikrokontrolérov PIC a AVR, vývojom integrovaných obvodov pre DSP (Digital Signal Processing), RF, bezpečnosť, management batérií, Analog &amp; Interface, pamäťovými obvodmy a podobne.

</doc>
<doc id="6800" url="https://sk.wikipedia.org/wiki?curid=6800" title="Robot">
Robot

Robot je stroj pracujúci s určitou mierou samostatnosti, vykonávajúci určené úlohy, a to predpísaným spôsobom a pri rôznych mierach potreby interakcie s okolitým svetom a so zadávateľom: Robot je schopný svoje okolie vnímať pomocou senzorov, reagovať na neho, zasahovať do neho, prípadne si o ňom vytvárať vlastnú predstavu, model. Vnímaním sveta môže nielen spoznávať svet samotný, ale môže tiež vyhodnocovať svoj vplyv na neho a využívať tak spätnú väzbu. Robot je fyzickou realizáciou všeobecnejšieho pojmu agent.
Etymológia.
Slovo robota (práca) bolo známe už v 17.storočí, vo význame otrocká práca poddaných. Mierne pozmenene ho v roku 1921 prvýkrát vo význame stroj použil český spisovateľ Karel Čapek v dráme R.U.R. Slovo mu poradil jeho brat Josef Čapek, keď sa s ním Karel rozprával o tom, ako umelú bytosť pomenovať. Pôvodne zamýšľaný "labor" znel autorovi príliš "papierovo". Josef Čapek podľa bratovho svedectva navrhol slovo "robot" "so štetcom v ústach a maľoval ďalej ". Tak vzniklo jedno zo svetovo najznámejších slov českého pôvodu, všeobecne rozšírené najmä vďaka preniknutiu do angličtiny .
V Čapkovom diele je slovo "robot" skloňované ako životné podstatné meno. Skratka RUR je označuje veľkými písmenami a nazýva v množnom čísle "Rozumoví Univerzálni Roboti." V češtine sa neskôr vyvinuli dva spôsoby skloňovanie podľa charakteru robota: Pre inteligentné alebo humanoidné roboty sa (obvykle vo vedecko-fantastickej literatúre ) spravidla používa životné skloňovanie"." Pre priemyselné a iné, človeku nepodobné roboty (napr. " Kuchynský robot ") sa používa skôr neživotné skloňovanie.
Rozdeľovanie robotov.
Podľa generácie na:
Podľa ich schopnosti premiestňovať sa na:
Ďalej tiež podľa:
Podľa úlohy, vzhľadu, spôsobu vzniku, schopností a ďalších aspektov rozlišujeme tieto roboty:
Termín robot sa používa tiež pre počítačové programy, ktorý za svojho majiteľa vykonáva opakované činnosti (pozri internetový robot).

</doc>
<doc id="6802" url="https://sk.wikipedia.org/wiki?curid=6802" title="Isaac Asimov">
Isaac Asimov

Isaac Asimov (* 2. január 1920, Petroviči, Smolenská oblasť, Ruská SFSR – † 6. apríl 1992, New York) bol veľmi úspešný a neobyčajne plodný americký spisovateľ a biochemik známy vďaka svojim sci-fi knihám a populárno-vedeckým prácam.
Takisto písal mysteriózne (mnohé z nich sú obsiahnuté v knihách Black Widowers) a fantasy príbehy. Publikoval práce týkajúce sa (s výnimkou filozofie) každej hlavnej kategórie z Deweyho Desiatkového Systému klasifikácie kníh. Napísal a vydal viac ako 500 titulov a okolo 90 000 listov a článkov. Asimov bol dlhoročný člen organizácie Mensa. Jeho meno nesie asteroid 5020 Asimov, kráter Asimov na Marse, ako aj jeden z prototypov humanoidného robota od firmy Honda – Asimo.
Život.
Asimov sa narodil okolo 2. januára 1920 (tento dátum používal oficiálne, presný dátum nie je známy) v židovskej rodine. Keď mal tri roky, jeho rodičia Anna Rachel (rod. Berman) a Judah Asimov emigrovali do USA. Už ako päťročný sa naučil čítať. Isaac vyrástol v Brooklyne, kde jeho rodičia vlastnili malý obchodík so zmiešaným tovarom a v rodine sa očakávalo, že Isaac v ňom bude neskôr pracovať. V rodinnom obchode sa stretol aj s prvými vedecko-fantastickými poviedkami. Sci-fi príbehy začal písať už ako jedenásťročný a čoskoro mu začali vychádzať v známych časopisoch.
Vyštudoval na Columbijskej Univerzite v roku 1939 a získal titul Ph.D. v oblasti chémie v roku 1948. Hneď po štúdiách sa zamestnal na Univerzite v Bostone, kde mu však začali platiť mzdu až v roku 1958. V tom čase už jeho príjem z písania prevyšoval príjem z akademických prác.
Asimov ostal na fakulte ako asistent a v roku 1979 sa stal plnohodnotným profesorom. Jeho osobné spisy od roku 1965 archivované v univerzitnej knižnici sú v 464 krabiciach s dĺžkou 232 stôp ().
Oženil sa 26. júla 1942 s Gertrude Blugermanovou, s ktorou mal dve deti, syna Davida (narodený v roku 1951) a dcéru Robyn (narodená v roku 1955). Po manželskej odluke sa rozviedli v roku 1973 a Asimov sa v tom istom roku znova oženil s Janet O. Jeppsonovou.
Počas operácie, v rámci ktorej mu voperovali bypass srdca, (1983) bol nakazený vírusom HIV, následkom čoho 6. apríla 1992 zomrel. Príčina jeho smrti (zlyhanie srdca v dôsledku komplikácií spôsobených AIDS) bola zverejnená až o desať rokov neskôr v životopise jeho druhej manželky Janet s názvom "It's Been a Good Life" (doslova „Bol to dobrý život“).
Viera a politika.
Isaac Asimov bol humanistom a racionalistom. Nemal nič proti úprimnému náboženskému presvedčeniu, no bol proti poverám a neopodstatneným domnienkam. Mal strach z lietania (letel iba dvakrát za život) a bol tiež klaustrofil t. j. mal rád malé, uzavreté miesta.
Asimov bol pokrokový v mnohých politických otázkach a vytrvalý prívrženec Demokratickej strany USA. V televíznom interview začiatkom 70-tych rokov verejne podporil Georga McGoverna. Nesúhlasil so správaním mnohých progresívnych politikov z konca 60-tych rokov. Jeho obrana mierového využitia jadrovej energie aj po incidente v Three Mile Island poškodila jeho vzťahy s niektorými z nich. Na sklonku života Asimov obviňoval z úpadku kvality života v New Yorku reštriktívne daňové opatrenia, vyháňajúce strednú triedu na predmestia. Vo svojej poslednej vedeckej publikácii "Our Angry Earth" (1991, ktorú napísal spolu so sci-fi spisovateľom Frederikom Pohlom), sa zaoberá zhoršovaním životného prostredia a problémami ako globálne otepľovanie a ničenie ozónovej vrstvy.
Spisovateľská kariéra.
Prehľad.
Asimovovu kariéru môžeme rozdeliť na niekoľko časových úsekov. V jeho začiatkoch dominovala sci-fi tvorba, ktorá začala poviedkami v roku 1939. To trvalo do roku 1958, kedy bol vydaný román "The Naked Sun". Nasledovalo obdobie populárno-vedeckých prác, občas doplnených vedeckou fantastikou. V ďalšom štvrťstoročí napísal iba štyri vedecko-fantastické romány. Od roku 1982 datujeme druhú časť jeho vedecko-fantastickej tvorby, ktorá začala vydaním "Foundation's Edge". Odvtedy až do smrti napísal množstvo pokračovaní jeho predchádzajúcich románov snažiac sa prepojiť ich do jedného celku.
Vedecká fantastika.
Asimov začal prispievať do vedecko-fantastických časopisov v roku 1939, "Marooned Off Vesta" bola jeho prvá vydaná poviedka, ktorú napísal, keď mal 18 rokov. O dva a pol roka publikoval svoju 32. poviedku, "Nightfall" (1941), ktorá bola opísaná v "Bewildering Stories", ako jedna z „najznámejších sci-fi poviedok vôbec“ . V roku 1968 americkí spisovatelia sci-fi zvolili "Nightfall" za najlepšiu sci-fi poviedku, ktorá bola kedy napísaná . V jeho krátkej antológii "Nightfall and Other Stories" napísal, „Napísanie poviedky 'Nightfall' bolo zlomom v mojej profesionálnej kariére... Zrazu som to začal brať vážne a svet vedeckej fantastiky si uvedomil, že existujem. Ako plynuli roky, skutočne sa ukázalo, že som napísal 'klasiku'.“
V roku 1942 začal s písaním poviedok o "Foundation" („Nadácia“, v češtine „Nadace“. Tento preklad je nesprávny, pretože ako potvrdil sám Asimov v liste, mal na mysli základ, založenie, Základňa. Kedže ale už bol názov Nadácia sprofanovaný a vžil sa, tak sa dodnes nesprávne používa a prekladá), ktoré neskôr vyšli ako "Foundation Trilogy": "Foundation" (v češtine „Nadace“) (1951), "Foundation and Empire" (v češtine „Nadace a říše“) (1952) a "Second Foundation" (v češtine „Druhá Nadace“) (1953), ktoré hovoria o zrútení a znovuvytvorení galaktickej ríše vo vesmíre. Celkovo je to spolu so sériou o robotoch jeho najznámejšie dielo. Po mnohých rokoch pokračoval v sérii románmi "Foundation's Edge" (v češtine „Nadace na hranicích“) (1982) a "Foundation and Earth" (v češtine „Nadace a Země“) (1986) a vrátil sa na začiatok pôvodnej trilógie s "Prelude to Foundation" (v češtine „Předehra k Nadaci“) (1988) a "Forward the Foundation" (v češtine „A zrodí se Nadace“) (1992).
Vo svojom diele "Run-Around" z roku 1942 publikoval svoju predstavu o robotoch ako o nadradenej rase, ktorú však vďaka diktatúre budeme môcť ovládať. Svoje poviedky o robotoch, mnoho z nich vyšlo v zbierke "I, Robot" (v slovenčine Ja, Robot) (1950), začal písať v približne rovnakom čase. V nich sformuloval tri zákony robotiky, ktorými sa mali riadiť roboty a inteligentné stroje a veľmi ktoré ovplyvnili iných spisovateľov a ľudí, ktorí sa zaoberali robotikou. Jedna z týchto poviedok "The Bicentennial Man" (v slovenčine „Dvestoročný človek“) bola aj sfilmovaná v hlavnej úlohe s Robinom Williamsom.
Súčasný film "Ja, robot (I, Robot)", v hlavnej úlohe s Willom Smithom, bol natočený podľa scenára "Hardwired" od Jeffa Vintara. Asimovove myšlienky boli zakomponované po tom, ako 20th Century Fox získala práva na "Ja, Robot". Nemá to súvislosť so scenárom "Ja, Robot" od Harlana Ellisona, ktorý spolupracoval so samotným Asimovom na vytvorení filmovej verzie, ktorá zachytí duch originálu. Asimov poznamenal, že Ellisonov scenár vedie k „prvému skutočne hodnotnému a komplexnému celovečernému vedecko-fantastickému filmu, ktorý bol kedy natočený.“ Pozri: I, Robot, 
V roku 1948 napísal vtipný vedecký článok, "The Endochronic Properties of Resublimated Thiotimoline", ktorý, ako sa obával, mal vplyv na získanie doktorátu.
Stráviac väčšinu 40-tych rokov prácou na sériách "Foundation" a "I, Robot", opäť sa vrátil k písaniu krátkych poviedok pre vedecko-fantastické časopisy až v roku 1950, čo bol, podľa neho, začiatok „zlatej dekády“ v jeho tvorbe. Množstvo poviedok z tohto obdobia je zahrnutých v jeho antológii "The Best of Isaac Asimov", vrátane "The Last Question" (1956), jeho najmilšej a podľa mnohých porovnateľnej s poviedkou "Nightfall".
Začiatkom roku 1977 prepožičal svoje meno časopisu "Isaac Asimov's Science Fiction Magazine" (teraz "Asimov's Science Fiction") a do každého čísla prispieval. Istý čas existoval aj časopis s názvom "Isaac Asimov's Science Fiction Adventure Magazine".
Populárno-vedecké práce.
Koncom 50-tych a celé 60-te roky Asimov akosi preradil rýchlostný stupeň a znížil publikovanie beletrie na minimum. Od 1957 "The Naked Sun" do 1982 "Foundation's Edge" publikoval iba štyri knihy, z ktorých dve boli mysteriózne. V rovnakom čase ale dramaticky zvýšil svoju vedecko-populárnu činnosť. Písal hlavne na vedecké témy. Vypustenie Sputnika v roku 1957 vyvolalo záujem verejnosti o vedu, ktorý Asimovovi vydavatelia horlivo vyplnili všetkým, čo bol schopný napísať. Medzitým prijal ponuku napísať s úplnou voľnosťou každý mesiac vedecko-populárny článok pre "Magazine of Fantasy and Science Fiction". Prvýkrát sa takýto článok objavil v novembri 1958 a nasledovali každý mesiac ďalšie až kým kvôli chorobe neprestal. Tieto články, ktoré sa pravidelne knižne vydávali, spravili z Asimova „Veľkého popularizátora“ vedy.
Vydal "Asimov's Guide to the Bible" (doslova Asimovov sprievodca Bibliou) v dvoch zväzkoch, pokrývajúc Starý zákon (1967) a Nový zákon (1969), ktoré neskôr vydal v jednom 1 300-stranovom zväzku (1981). Plný máp a tabuliek prechádza v poradí jednotlivými knihami Biblie, vysvetľuje históriu každej a všetky politické okolnosti, ktoré mohli na ňu vplývať ako aj podrobné informácie o dôležitých postavách.
Asimov napísal niekoľko esejí na aktuálne spoločenské témy vrátane „Thinking About Thinking“ a „Science: Knock Plastic“ (1967).
Iné.
Nikdy nemal dosť vtipov a humoru. Ku koncu života vydával sériu zbierok limerickových básničiek po väčšine vlastných, začal s "Lecherous Limericks" (1975). Jeho "Treasury of Humor" je na jednej strane kniha vtipov a na druhej strane jeho pohľad na teóriu humoru. Podľa Asimova hlavný zdroj humoru je náhla zmena uhla pohľadu, ktorý prenesie pozornosť z dôležitého na obyčajný, zo vznešeného na smiešny.
Asimov vydal dvojzväzkovú autobiografiu: "In Memory Yet Green" (1979) a "In Joy Still Felt" (1980). Tretia autobiografia, "I. Asimov: A Memoir", bola vydaná v apríli 1994. Epilóg napísala manželka Janet krátko po jeho smrti.
Literárne témy.
Mnoho Asimovových prác sa zaoberá rodičovstvom. Jeho prvá poviedka o robotoch, „Robbie“ je príbehom robotickej pestúnky. Ako sa roboti stávajú múdrejšími, ich zásahy sú čoraz naliehavejšie. V "Evidence" (doslova „Dôkaz“), sa robot zamaskovaný za človeka snaží dostať do volenej funkcie. V "The Evitable Conflict" (v češtine „Konflikt nikoli nevyhnutelný“), sa roboti snažia ochrániť ľudstvo ako druh.
Neskôr, v "Robots and Empire" (v češtine „Roboti a Impérium“), robot vynašiel tzv. Nultý zákon robotiky, ktorý hovorí, že „Robot nesmie ublížiť ľudstvu a ani svojou nečinnosťou dopustiť, aby ľudstvu bolo ublížené“. Dospel tiež k záveru, že prítomnosť robotov obmedzuje ľudskú slobodu a že najlepšie pre ľudstvo bude, ak roboti zaniknú. Nerobotický román, "The End of Eternity" (v slovenčine „Koniec večnosti“), prináša podobný konflikt a riešenie.
V "The Foundation Series" (v ktorej pôvodne roboty nevystupovali), vedci implementovali čiastočne utajený plán pre vytvorenie dokonalej spoločnosti v priebehu tisíca rokov. Tento plán má svojich strážcov nazývaných "Second Foundation" (v preklade „Druhá Nadácia“). Keď Asimov prerušil písanie série v 50-tych rokoch, "Second Foundation" bola zobrazená ako strážcovia ľudstva. V pokračovaní série z 80-tych rokov túto úlohu podrobnejšie vyjasnil.
"Foundation's Edge" (v češtine „Nadace na hranicích“) predstavil planétu Gaia. Všetky zvieratá, rastliny a neživé súčasti mali jedno veľké zdieľané vedomie, ktoré sformovalo super-myseľ pracujúcu pre spoločné dobro. V "Foundation and Earth" (v češtine „Nadace a Země“) sa hlavný hrdina musí rozhodnúť, či dovolí väčšej verzii Gaie (Galaxia) pohltiť celú galaxiu.
"Foundation and Earth" (v češtine „Nadace a Země“) uviedlo robotov do sveta série "Foundation". Dva z posledných románov, "Prelude to Foundation" (v češtine „Předehra k Nadaci“) a "Forward the Foundation" (v češtine „A zrodí se Nadace“), detailnejšie vysvetľujú ich správanie. Roboti sú zobrazení ako tajní agenti pracujúci v prospech ľudstva.
Kritika.
Asimov bol kritizovaný za nedostatok sexu a mimozemšťanov v jeho dielach. Asimov raz vysvetlil, že jeho váhanie nad písaním o mimozemšťanoch pramení z incidentu zo začiatku jeho kariéry, keď bola odmietnutá jedna z jeho prvých poviedok, pretože mimozemšťania boli vykreslení ako nadradené bytosti nad ľuďmi. Rozhodol sa, že radšej ako písať o slabých mimozemšťanoch, nebude o nich písať vôbec. Nakoniec ako odpoveď na kritiku napísal román "The Gods Themselves" (v češtine „Ani sami bohové“), ktorý obsahuje mimozemšťanov, sex aj sex mimozemšťanov. Asimov povedal, že najviac pyšný je na prostrednú časť tohto románu.
Iní ho kritizovali za málo silných ženských postáv v jeho ranej tvorbe. Vo svojej autobiografii to zobral na vedomie a poukázal na svoju neskúsenosť.
Vybrané diela.
Vedecká fantastika.
Zbierky poviedok.
"Pozri Zoznam poviedok Isaaca Asimova"

</doc>
<doc id="6803" url="https://sk.wikipedia.org/wiki?curid=6803" title="Honda P1">
Honda P1

P1 je humanoidný robot spoločnosti Honda. 
Vyvíjaný bol v rokoch 1993 až 1997. Bol to prvý robot spoločnosti Honda disponujúci telom a hornými končatinami, takže ho možno považovať za jej prvého humanoida. Jeho nasledovníkom bol robot P2.
P1 bol vysoký a mal hmotnosť , riadiaci počítač a zdroj energie mal umiestnený na chrbte. Bol schopný prepnúť polohu vypínača osvetlenia a otvoriť dvere použitím kľučky.

</doc>
<doc id="6804" url="https://sk.wikipedia.org/wiki?curid=6804" title="Zákony robotiky">
Zákony robotiky

Zákony robotiky definované Isaacom Asimovom v jeho dielach o robotoch. Prvýkrát v marci 1942 v poviedke Runaround.

</doc>
<doc id="6805" url="https://sk.wikipedia.org/wiki?curid=6805" title="Sečovce">
Sečovce

Sečovce (, ) sú mesto na Dolnom Zemplíne, v okrese Trebišov, Košickom kraji. 
Polohopis.
Sečovce sa nachádzajú na severovýchodnom okraji okresu Trebišov na východnom Slovensku, cca východne vzdušnou čiarou od Košíc a cca východo-severovýchodne od hlavného mesta Bratislavy, v blízkosti štátnej hranice s Maďarskom ( juhozápadne) a Ukrajinou ( východo-juhovýchodne).
Mesto sa rozprestiera juhovýchodne od Dargovského priesmyku, na prechode Podslanskej pahorkatiny (podcelku Východoslovenskej pahorkatiny) a Trebišovskej tabule (podcelku Východoslovenskej nížiny), na periklinále k juhu sa ukláňajúceho hrebeňa pahorku severojužného smeru, ktorého vrchol na Albínovskej hore dosahuje . Pomedzie medzi Podslanskou pahorkatinou a Trebišovskou tabuľou prebieha pri západnom okraji intravilánu mestskej časti Kochanovce. Zo západu mesto obklopujú Slanské vrchy. Intravilán mesta sa rozprestiera v nadmorskej výške 110. V západovýchodnom smere mestom preteká potok Trnávka, ktorý je hlavným zdrojom pre vodnú nádrž Sečovce. Pre oblasť Sečoviec je charakteristické mierne teplé a suché podnebie s chladnou zimou.
Súčasťou mesta sú dve mestské časti (bez štatútu obce)Albínov na severnom okraji extravilánu a Kochanovce, ktorých intravilán sa na východe priamo napája na intravilán Sečoviec. Kochanovce boli do roku 1948 samostatnou obcou a Albínov mal postavenie osady, ktorá sa v 20. až 30. rokoch 20. storočia začala rozrastať do podoby dediny.
Katastrálne územie mesta susedí na západe s katastrálnym územím obce Trnávka, na juhozápade s katastrálnym územím obce Zbehňov, na juhu tvorí hranicu s katastrálnymi územiami Malých Ozoroviec, Veľkých Ozoroviec, Novým Ruskovom, na východe susedí s katastrálnymi územiami Vojčíc, Hriadok a Dvorianok, na severe s katastrálnymi územiami obcí Višňov a Bačkov.
Z geomorfologického hľadiska sú Sečovce súčasťou provincie Východopanónska panva, subprovincie Veľká dunajská kotlina, oblasti Východoslovenská nížina a Východoslovenská pahorkatina.
Centrum mesta leží v nadmorskej výške , najvyšší bod v katastrálnom území mesta (cca ) sa nachádza v lokalite Vinice (záhradkárska oblasť Stašov), kde je najnápadnejším vrchom Koscelok s nadmorskou výškou Najnižší bod sa nachádza na východe extravilánu mestskej časti Kochanovce ().
Sečovcami preteká potok Trnávka, do ktorého sa v juhovýchodnej časti extravilánu vlieva potok Trnava. Spolu s potokom Miľač je Trnávka zdrojom pre vodnú nádrž Sečovce nachádzajúcu sa na hranici s obcou Trnávka. Medzi prítoky Trnávky patria aj Weissov a Albínovský kanál pretekajúce mestskou časťou Albínov smerom na juhovýchod.
Geológia.
Mesto sa rozkladá na dvoch zlomoch – Hrušovský zlom v južnej časti a Albínovský zlom na severozápade katastrálneho územia. Práve pre vzájomnú interakciu tektonických dosiek Slanských vrchov a Východoslovenskej nížiny v Albínovskom zlome dochádza v tejto oblasti k tektonickým zemetraseniam.
Geologické podložie územia mesta tvoria sedimentárne horniny z obdobia mladších treťohôr až štvrtohôr (pieskovce, ílovce, štrky, zlepence). Pozostatkom sopečnej činnosti je andezit vyskytujúci sa v horných vrstvách pôdy a taktiež niekoľko minerálov a hornín vzniknutých treťohornou vulkanickou činnosťou (opál, obsidián). V oblasti mestskej časti Albínov sa zachovali sa aj malé ložiská ropy a zemného plynu. V menšom množstve sa tu vyskytuje kamenná soľ.
Podnebie a počasie.
Sečovce sa nachádzajú v miernom podnebnom pásme kontinentálneho rázu, ktoré je charakteristické výraznou amplitúdou medzi letnými a zimnými teplotami, a striedajúcimi sa 4 ročnými obdobiami. V rámci slovenskej klimatickej klasifikácie mesto spadá do teplej klimatickej oblasti, podoblasti mierne suchej a klimatického okrsku s chladnou zimou.
Priemerná ročná teplota sa pohybuje od 8 do 9 °C. Počet letných dní je okolo 68. Absolútne teplotné minimum bolo – 28 °C, absolútne teplotné maximum dosiahlo hodnotu 37,2 °C. Južná hranica katastrálneho územia mesta, spolu s priľahlou obcou Nový Ruskov patria medzi najsuchšie miesta na Slovensku. Príčinou nízkeho úhrnu zrážok je zrážkový tieň, ktorý vytvára pohorie Slanské vrchy, keďže väčšina zrážok prúdi západnými vetrami. Priemerný ročný úhrn zrážok je cca 564 až . Zrážkovo najbohatšie mesiace sú jún, júl a august, Oproti tomu najmenej zrážok spadne vo februári a marci. Snehová pokrývka vydrží približne 62 až 80 dní. V oblasti výrazne prevláda severný vietor, ďalším rozšíreným je juhovýchodný a severozápadný smer vetra. Napr. cesta E50 medzi Kochanovcami a obcou Hriadky je oblasťou s častým výskytom prudkého nárazového vetra severného smeru.
Dejiny.
Archeologické nálezy dokazujú osídlenie priestoru Sečoviec už v paleolite. V dobe rímskej malo tunajšie obyvateľstvo obchodné styky s Rímskou ríšou, čomu nasvedčujú nálezy rímskych mincí z okolia. Vo veľkomoravskom období sa severozápadne a severovýchodne od súčasného intravilánu mesta nachádzali slovanské sídliská. Predpokladá sa, že Sečovce ako sídlisko existujú nepretržite od 9. storočia, pričom prvá písomná zmienka pochádza z roku 1245, kedy sa spomínajú ako dedina resp. zárodočné mestečko. Významnejšie postavenie Sečoviec v okolí dokazuje zmienka o pravidelnom miestnom trhu z roku 1336, hoci ako mestečko sa dokázateľne spomínajú v roku 1414. V 17. storočí sa vďaka rozvoju remeselníctva a obchodu vyprofilovali na dôležité administratívne a obchodné centrum v Zemplínskej župe. V rokoch 17771788 boli sídlom jedného z piatich obvodov župy, následne sídlom jedného z dvoch dištriktov Újhelyského okresu a v druhej polovici 19. storočia centrom slúžnovského okresu. V prvej ČSR boli do roku 1928 sídlom okresu v rokoch. Počas obdobia vojnovej Slovenskej republiky mesto postihli perzekúcie a odsun Židov, ktorí dovtedy tvorili početnú (roku 1930 takmer 30 %) a hospodársky i kultúrne silnú časť obyvateľstva a z ktorých väčšina zomrela v koncentračných táboroch. Sečovce boli oslobodené Červenou armádou 2. decembra 1944, ale ešte do januára 1945 sa pre priebeh bitky o Dargovský priesmyk nachádzali blízko frontového pásma. V roku 1948 sa mestskou časťou Sečoviec stali Kochanovce v roku 1951 Albínov. V rokoch 19491960 bolo mesto opäť sídlom okresu.
Pravek a včasná dejinná doba.
K najstaršiemu osídleniu územia dnešných Sečoviec sa viažu nálezy paleolitickej štiepanej kamennej industrie, ktoré objavili Ladislav Bánesz a Stanislav Šiška v roku 1958, pri prieskume asi západne od intravilánu mesta pri ľavej strane hlavnej cesty. V nepočetnom súbore artefaktov ako najvýznamnejšie vyčnievajú škrabadlo z hnedého rádiolaritu, 12 rohovcových odštepov i úštepov a jeden menší obsidiánový úštep.
Počas zberu v roku 1967 archeológovia našli medzi Sečovcami a obcov Dargov časť jaspisovézho dvojitého driapadla a obsidiánový odštep, ktoré tiež zadatovali do obdobia paleolitu. Nálezový inventár mladopaleolitickej stanice pri Sečovciach bol v roku 1980 doplnený dvoma štiepanými nástrojmi – dvojstranne obitým hrotom s priretušovaným vrcholcom a jadrovitým kremencovým nástrojom. Tie boli objavené pri povrchovom zbere na oráčine pri kríži nachádzajúcom sa západne od intravilánu Sečoviec, v bezprostrednej blízkosti autobusovej zastávky.
Rozsiahlejší archeologický výskum zameraný na paleolit dosiaľ v meste ani v jeho najbližšom okolí ale nebol realizovaný.
K staršiemu neolitu sa viažu nálezy, ktoré boli uskutočnené v blízkom okolí Sečoviec. V Sečovskej Polianke (poloha Široká alebo Pod Krivou dolinou severne od intravilánu po oboch stranách hlavnej cesty) bolo záchranným archeologickým výskumom uskutočneným pri melioračných prácach v roku 1986 objavené sídlisko kultúry s východnou lineárnou keramikou, ktoré ležalo na hranici mladoneolitických skupín Raškovce a Tiszadob a bolo zaradené do druhej fázy (Kapušany) skupiny Tiszadob.
V posledných storočiach 5. tisícročia pred Kr. sa v západopotiskom okruhu sformovala z podložia skupiny Tiszadob bukovohorská kultúra, ktorá je oproti nej charakteristická oveľa väčšou hustotou osídlenia. Početné stopy bukovohorskej kultúry boli zachytené už na prelome 60. a 70. rokov na viacerých miestach v intraviláne Sečoviec. Pri stavbe Obchodného domu Dargov bola odkrytá súvislá kultúrna vrstva hrubá 20, ktorá obsahovala jeden výrazný zlomok bukovohorskej keramiky a obsidiánovú čepeľ. Pri výstavbe bytových domoch na Švermovej ulici (dnes Obchodná ulica) a prospekcii severnejšie situovaných lokalít boli objavené narušené sídliskové objekty obsahujúce zlomky tenkostenných nádob s rytou výzdobou, množstvo črepov z úžitkových nádob, obsidiánové odštepy a zvieracie kosti. Pri hĺbení kanalizačnej jamy pred Obchodným domom Dargov v roku 1983 bol v hĺbke objavený sídliskový objekt s kultúrnou vrstvou hrubou a širokou , pričom na jej dne sa nachádzali črepy bukovohorskej keramiky a obsidiánovú industriu. Tieto nálezy poukazujú na významné sídlisko bukovohorskej kultúry, ktorého pozostatky sa nachádzajú pod zástavbou v centre mesta.
V roku 1978 Pavol Mačala a Juraj Macák pri prieskume terénu medzi Sečovcami a Trnávkou narazili na dovtedy neznáme rozsiahle praveké sídlisko, ktorého presnejšie zadatovanie a zaradenie materiálu ku kultúrnemu okruhu je problematické pre absenciu keramických artefaktov. Povrchovým zberom získali množstvo obsidiánovej industrie (čepele, čepeľovité a jadrovité odštepy, jadrá a hrudky obsidiánovej suroviny). Nálezisko sa rozprestiera na miernom južnom svahu vyvýšeniny skláňajúcej sa k ľavému brehu potoka Trnávka, západne od intravilánu Sečoviec, juhovýchodne od intravilánu Trnávky a južne od hlavnej cesty. Na sídlisku pravdepodobne vyvíjali činnosť neolitické dielne, špecializované na výrobu obsidiánových nástrojov. Ďalšie artefakty štiepanej kamennej, najmä obsidiánovej industrie z neolitu boli objavené v roku 1983 povrchovým zberom južne a západne od intravilánu obce Trnávka.
K eneolitu sa nevzťahujú žiadne nálezy pochádzajúce priamo zo Sečoviec, ale k priľahlej obci Hriadky bolo pri melioračných prácach v roku 1969 odkryté osídlenie, ktorého jadro spadá do neskorého eneolitu a začiatku staršej bronzovej doby. V roku 1969 objavil S. Šiška črepy z nádob skupiny Nyírség-Zatín v polohe Vyšné. V roku 1970 boli podobné nálezy získané pri záchrannom výskume v polohách Povrazy a Konopianky. Hriadčianské keramické nálezy datoval Jozef Bátora na začiatok 18. storočia pred Kr.
K staršej bronzovej dobe sa z okolia Sečoviec viažu nálezy sídliskovej keramiky z Hriadok a Veľkých Ozoroviec, do záveru strednej bronzovej doby zase spadá nález črepu misy kultúry Suciu de Sus z polohy Kinčošské lúky v Dvoriankach.
Priamo v Sečovciach bol keramický materiál kultúry Suciu de Sus získaný z porušeného objektu objaveného v polohe Vinice. Osídlenie z mladšej bronzovej doby bolo nájdené v polohe Dobrošňa severovýchodne od intravilánu Sečoviec. Keramické zlomky a fragment hlineného závažia z polohy Turny v neďalekej obci Parchovany dokladajú sporadické osídlenie v strednej bronzovej dobe a intenzívne v jej mladšom úseku (gávska kultúra), do ktorého spadá aj črepový materiál z Malého Ruskova, časti obce Nový Ruskov ležiacej južne od Sečoviec.
Najbližšie nálezy viažuce sa k halštatskej dobe pochádzajú z vyššie spomínanej polohy Kinčošské lúky v Dvoriankach (zlomky misových a súdkovitých nádob) a z plohy Veľký köveš (tri sídliskové objekty) nachádzajúcej sa taktiež v Dvoriankach. Črepy halštatskej keramiky sa našli aj v obciach Hriadky, Bačkov, Parchovany a Malé Ozorovce.
Črepový materiál z neskorej laténskej doby bol získaný pri povrchovom zbere v polohe Hradišče v Dvoriankach a v Hriadkach, kde sa našiel fragment grafitovej nádoby s okružím. Priamo zo Sečoviec nepochádzajú žiadne nálezy datované do laténskej doby.
V 2. a 3. storočí sa na tomto území usadili germánske kmene, ktoré mali obchodné styky s Rímskou ríšou, o čom svedčia nálezy rímskych mincí v blízkosti mesta (Hriadky, Sečovská Polianka). Zo 7. až 9. storočia pochádzajú slovanské sídliská. V oblasti Vinice boli objavené veľkomoravské objekty, v ktorých sa nachádzali pozostatky keramiky, 3 hlinené prasleny, železný pílkovitý nástroj a uhlíky.
Stredovek.
Prvou písomnou zmienkou mesta je listina uhorského kráľa Bela IV. Ňou panovník potvrdzuje, že šľachtic Ján z Trebišova, predal šľachticovi Petrovi zvanému Folthus pozemky dedín "Albun" (Albínov) a Techna (Dvorianky). Podľa uhorského historika Anton Sirmaj bol šľachtic Ján grófom z rodu Parisovcov. Pri opise hraníc predaných majetkov sa spomína susedstvo s chotárom sídliska "Zeech" (Sečovce) na západe. Predpokladá sa, že mesto existovalo nepretržite už od 9. storočia. Centrom vtedajších Sečoviec bola terajšia poloha Vinice. O tomto obchode je stručná zmienka aj v listine Varadínskej kapituly z roku 1300.
Na prelome 13. a 14. storočia bol šľachtic Peter, syn Petuna alebo Petena, vlastníkom hradného panstva pozostávajúceho z mestečka Sečovce a okolitých dedín Albínov, Kinčeš, Dvorianky, Hriadky, Višňov, Filovo, Kravany, Stankovce, Parchovany, Sečovská Polianka, Cabov, Bačkov, Dargov, Trnávka a Zbehňov. Šľachtic Peter sa nepridal k Abovcom v konflikte s kráľom Karolom I., čoho následkom bol ich pomstivý útok na Sečovce spojený s rabovaním, vypaľovaním (zhorela aj kúria šľachtica Petra, bol vykradnutý a vypálený aj kostol) a vraždením krátko pred rokom 1312. Peter odolal útoku, no v rokoch 1315 – 1316 sa pokúsil kráľa osobne zabiť, ale neúspešne. Ušiel do Ruska a kráľ skonfiškoval jeho majetky. V roku 1324 daroval Karol I. panstvo Sečovce verným šľachticom z rodu Bokša.
V roku 1402 sa Sečovce už spomínajú ako mesto. Roku 1437 dostalo mestečko od rímskeho cisára Žigmunda jarmočné a mýtne právo. Konali sa 2 jarmoky ročne – na sviatok Martina a Žofie. Rozvoju však bránia časté boje. V rokoch 1439 – 1459 mesto okupovali bratríci, ktorí tu vybudovali vojenský tábor s hradom. Porazení boli až vojskami kráľa Mateja Korvína v roku 1466. V období 1466 až 1487 si Sečovce prisvojil trebišovský hradný pán a hlavný župan Štefan Perényi. V roku 1494 bol v meste vystavaný rímskokatolícky kostol v gotickom slohu, neskôr viackrát prestavaný a opravovaný.
Názov.
Vývin názvu mesta
1245"Zech/Zeech" (Seč) 12.13. storočie"Sečovci" 1528"Galäcä" 1495, 1515"Galszeecz" 1512"Galszech" 1540"Galzecz" 1601"Gaal Zecz", "Gaalzeöch" 1773"Gálszécs", "Szecžowcze" 1786"Gálszécsch", "Szečowcze", 1785"Gal-Szets", "Szetsovtze" 1808"Gál-Szécs", "Sečowce" 1863"Gálszécs" 1869"Gaál-Szecs", "Secsovcze" 1887"Gálszécs" 1920"Sečovce"
Symboly mesta.
Mestské symboly sú registrované v Heraldickom registri Slovenskej republiky. Patria k nim erb mesta Sečovce, vlajka mesta Sečovce, pečať mesta Sečovce a mestské insígnie.
Erb mesta tvorí štít s vyobrazením striebornej orlice so strieborným polmesiacom v ľavom spodnom rohu a hviezdou v pravom hornom rohu štítu. Erb pochádza z pečatidla zo 16. storočia (zachoval sa na písomnostiach z rokov 1684 a 1696) s kruhopisom "SIGILLVM. OPPIDI. *. GALSZECS – tb. XXII". Erb znázorňuje znamenie rodu Gálszéciovcov, ktorý vlastnili mesto.
Mestská vlajka pozostáva z troch horizontálnych pruhov. Farba pruhov je zhodná s vlajkou Slovenskej republiky – biela (horný pruh), modrá (stredný pruh) a červená (dolný pruh). Vlajka je zakončená dvoma cípmi.
Pečať mesta Sečovce tvorí erb mesta Sečovce s kruhopisom: "„MESTO SEČOVCE“". Pečať mesta sa používa na dôležitých úradných dokumentoch a listinách oznamov mestského úradu.
Mestské insígnie predstavujú kovovú primátorskú reťaz na ktorej je upevnená kruhová medaila s vyobrazením erbu mesta s nápisom Mesto Sečovce. Insígnie používa primátor mesta, zástupca primátora mesta, alebo poverený poslanec pri slávnostných zasadaniach mestského zastupiteľstva, oficiálnych prijatiach predstaviteľov politického a verejného života Slovenskej republiky, oficiálnych prijatiach predstaviteľov iných štátov a miest, iných významných slávnostných príležitostiach alebo občianskych obradoch organizovaných Mestským úradom. Insígnie mesta uchováva primátor mesta.
Verejná správa.
Samospráva.
Na čele mesta stojí primátor, ktorý je jeho najvyšším výkonným orgánom, štatutárnym orgánom v majetkovoprávnych a pracovnoprávnych vzťahoch a správnym orgánom v administratívnoprávnych vzťahoch. Primátor je volený občanmi mesta vo voľbách do orgánov samospráv obcí (komunálne voľby). Od roku 2010 je primátorom mesta Jozef Gamrát (nezávislý kandidát).
Mestské zastupiteľstvo (MsZ) je 12-členný zastupiteľský zbor zložený z poslancov zvolených občanmi mesta v komunálnych voľbách. V komunálnych voľbách 2014 bolo zvolených a ujalo sa poslaneckého mandátu desať nezávislých kandidátov (z toho osem utvorilo Klub nezávislých poslancov), jeden kandidát za KDH a jeden kandidát za Smer-SD a SDKÚ-DS. Riadne zasadnutia MsZ sa konajú aspoň raz za dva mesiace, mimoriadne zasadnutia sa vyhlasujú podľa potreby. Funkčné obdobie poslancov MsZ sa končí zložením sľubu poslancov novozvoleného zastupiteľstva.
Komisie pri Mestskom zastupiteľstve sú poradnými, iniciatívnymi a kontrolnými orgánmi MsZ. Ich členmi sú poslanci MsZ a odborníci z radov obyvateľov mesta. S výnimkou komisie na ochranu verejného záujmu, ktorá je zriaďovaná zo zákona a ktorá je zložená z jedného zástupcu každej politickej strany a jedného zástupcu nezávislých poslancov, komisie zriaďuje a ich členov volí MsZ, spravidla na ustanovujúcom zasadnutí. Tieto komisie nemajú rozhodovaciu právomoc, nie sú výkonnými orgánmi. V rámci svojich kompetencií vypracovávajú stanoviská k návrhom materiálov ako podklad pre rozhodovanie primátora mesta a MsZ, spolupracujú pri tvorbe koncepcie rozvoja danej oblasti, vypracovávajú návrhy a podnety na riešenie záležitosti patriacich do oblasti ich pôsobenia, spracovávajú návrhy všeobecne záväzných nariadení (VZN), kontrolujú dodržiavanie VZN, upozorňujú na nedostatky na svojom úseku atď.
Na 2. zasadnutí MsZ 30. decembra 2014 boli zriadené nasledovné komisie:
MsZ tiež deleguje zástupcov mesta do rád škol a školských výchovno-vzdelávacích inštitúcií, ktorých zriaďovateľom je mesto (dve základné školy, dve materské školy, základná umelecká škola, centrum voľného času) a do orgánov spoločností zriadených, resp. založených mestom.
Štátna správa.
V budove Mestského úradu v Sečovciach v rámci preneseného výkonu štátnej správy pôsobí Matričný úrad v Sečovciach, Spoločný školský úrad v Sečovciach a Spoločný stavebný úrad v Sečovciach. Do územného obvodu Matričného úradu v Sečovciach (od 1. januára 2002) spadajú okrem samotného mesta Sečovce obce Bačkov, Dargov, Egreš, Hriadky, Kravany, Malé Ozorovce, Stankovce, Trnávka, Veľké Ozorovce, Višňov, Zbehňov a Zemplínska Teplica.
Spoločný stavebný úrad vykonáva prenesený výkon štátnej správy na úseku stavebného poriadku v obvode, ktorý zahŕňa mesto Sečovce a 19 okolitých obcí. Pôsobnosť Spoločného školského úradu zahŕňa sedem škôl a školských zariadení v meste Sečovce a v obciach Michaľany, Parchovany, Vojčice a Zemplínska Teplica.
Na rohu Námestia sv. Cyrila a Metoda a Pribinovej ulice sa nachádza Úrad práce, sociálnych vecí a rodiny Trebišov, pracovisko Sečovce (Námestie sv. Cyrila a Metoda 142/48 – na prvom poschodí).
Demografia.
Počet obyvateľov.
Ku 31. decembru 2009 malo mesto 8 271 obyvateľov, z toho 48,98 % mužov a 51,02 % žien.
Národnostné zloženie.
Na základe údajov o národnostnom zložení obyvateľov mesta Sečovce od Štatistického úradu Slovenskej republiky z prvých dvoch dekád 21. storočia (pozri tabuľku nižšie) možno konštatovať, že medzi najzastúpenejšie národnosti resp. etniká žijúce v meste patria Slováci (6273, údaj k roku 2017), Rómovia (1551), Maďari (23) a Česi (47). Menej zastúpení sú Ukrajinci (15), Rusíni (11) a Vietnamci (4), Židia (1) a Nemci (1), pričom 515 ďalších obyvateľov má inú alebo nezistenú národnosť.
Ekonomicky a kultúrne významnou národnosťou v meste boli Židia. Zmienky o prvých židovských obyvateľoch mesta pochádzajú zo súpisu z roku 1746, ktorý eviduje jednu rodinu. V roku 1940 žilo v meste už vyše 1300 Židov, z ktorých väčšina sa venovala remeslám a obchodu. Počas Slovenského štátu bolo násilne transportovaných 90 % sečovských Židov, z ktorých vyše 1200 zahynulo v koncentračných táboroch. Po druhej svetovej vojne sa do mesta vrátilo len niekoľko rodín.
Na západnom okraji mesta sa nachádza osada Habeš, obývaná občanmi rómskeho pôvodu (oficiálne sa hlásia k slovenskej alebo rómskej národnosti). Vznikla v roku 1883, kedy radnica rozhodla o vysťahovaní Rómov priamo z mesta na tento pozemok, ktorý im bol darovaný. Priamo v intraviláne bolo umožnené ostať rodinám rómskych hudobníkov, kováčskych remeselníkov a nádenníkov na veľkostatkoch. Komunistická politika narušila pôvodnú rodovú štruktúru a etiku Rómov, čím spolu so súčasným sociálnym štátom zapríčinili dodnes pretrvávajúce problémy s kriminalitou, nehygienickým a nezodpovedným spôsobom života majority tunajšieho rómskeho obyvateľstva. Materiálnu a duchovnú podporu Rómov zabezpečuje nemecká nezisková katolícka organizácia Kellerladen. Priamo v osade Habeš sa nachádza kaplnka, v ktorej vykonáva pastoračnú činnosť gréckokatolícky kňaz Michal Fedorčák. Na zníženie kriminality rómskych občanov a dohľad nad školskou dochádzkou rómskej mládeže bola v spolupráci s Úradom práce, sociálnych vecí a rodiny SR zriadená "Rómska poriadková hliadka Sečovce".
Náboženské zloženie.
Príslušnosť k vierovyznaniu podľa údajov z roku 2001:
Kultúra a zaujímavosti.
Pomníky.
Na pamiatku oslobodenia mesta počas druhej svetovej vojny sovietskou armádou bol na mieste zničeného evanjelického kostola postavený podľa návrhu kpt. S. F. Gurjanova Pomník Červenej armády, slávnostne odhalený 24. júna 1945. Na priečelí kultúrneho domu sa nachádza Pamätná tabuľa padlých spoluobčanov v druhej svetovej vojne a na priečelí Klubu dôchodcov je osadená pamätná tabuľa Jána Murína. Na miestnom cintoríne sa nachádza aj Pomník na pamiatku Východoslovenského roľníckeho povstania a výskytu cholery. V roku 2002 bolo osadené bronzové súsošie sv. Cyrila a Metoda.
Parky.
Najvýznamnejším parkom je Lesopark pri bývalom Molnárovom kaštieli, ktorý obsahuje viacero rôznych exotických drevín.
Masmédiá.
"Sečovský obzor" sú noviny oficiálne vydávané mestským úradom v perióde raz mesačne. Noviny fungujú už od roku 1994 a obsahujú články z diania v meste, oznamy mestského úradu, kultúrny a športový servis, policajný zápisník a spoločenskú kroniku. "Sečovčan" je mesačník vydávaný miestnym občianskym združením "Sečovčan". Noviny začali svoju činnosť roku 2006. Náplňou novín sú články a informácie o udalostiach v meste a blízkom okolí, spoločenská rubrika, zaujímavosti z histórie mesta, poradňu a športový servis. Redakcie oboch novín sa zlúčili v roku 2010 a fungujú pod názvom "Sečovčan". Okrem týchto médií funguje od roku 2008 "Mestská káblová televízia" a vysiela informačné relácie mestského úradu. V roku 2013 bolo vydané prvé číslo novín "Sečovce Inak", ktoré sú distribuované zdarma do domácností v meste. Noviny sú protestom rovnomenného občianskeho združenia voči politike vedenia mesta.
Ekonomika.
V súčasnosti je z priemyslu v ekonomike Sečoviec najviac zastúpený strojársky, gumárenský, textilný a potravinársky priemysel. Poľnohospodárstvo v okolí sa sústreďuje na rastlinnú výrobu, najmä pestovanie obilnín, olejnín a krmovín. Mestom prechádza európska cesta 50 a železničná trať 192 využívaná na nákladnú železničnú dopravu. Väčšina historickým pamiatok mesta bola zničená počas prechodu frontu alebo v povojnovom období. K významnejším zachovaným pamiatkám patrí neogotický rímskokatolícky Kostol Nanebovzatia Panny Márie postavený v roku 1494 a postupne viackrát renovovaný, kaplnka a staršie náhrobky na miestnom cintoríne, židovský cintorín a lesopark pri niekdajšom Molnárovom kaštieli, ktorí obsahuje viaceré exotické dreviny. Zo športov má dlhodobú tradíciu hádzaná, v ktorej mesto v súčasnosti reprezentuje ŠK Noxwel.
Poľnohospodárstvo, lesné a vodné hospodárstvo.
Na poliach v katastrálnom území mesta sa pestujú hlavne obilniny (pšenica, jačmeň, ovos, kukurica siata), olejniny (repka olejná, slnečnica ročná), repa obyčajná, sója fazuľová. Živočíšna výroba sa zameriava na hovädzí dobytok a ošípané.
Lesníctvo a ťažba dreva.
Štátne lesy v okolí Sečoviec spadajú pod LESY Slovenskej republiky, štátny podnik, Odštepný závod Sobrance. V meste sídlia dve prevádzky tohto závodu. Na Ulici Dargovských hrdinov 124/36 sa nachádza Lesná správa Sečovce, ktorá manažuje hospodárenie v lesoch spravovaných podnikom a na Kollárovej ulici 454/4 sídli Stredisko expedičného skladu Sečovce, v ktorom sa zhromažďuje, uskladňuje a následne odtiaľ distribuuje guľatina a surové drevo.
Lov a rybolov.
Poľovnícke združenie Ternava pôsobí v revíri s rozlohou s prevažným výskytom srnčej, bažantej a zajačej zvery. Počet ulovenej zvery v roku 2008: srnčia 19, čierna 2, zajace 30, bažanty 90 a líšky 21. Miestna organizácia Slovenského rybárskeho zväzu Sečovce eviduje za rok 2008 úlovok 1 471 kusov rýb (): kapor obyčajný 1 310 (), zubáč veľkoústy 100 (), amur biely 35 () a i.
Priemysel.
Ekonomicky najvýznamnejším potravinárskym podnikom v meste sú silá na Kollárovej ulici 1657/16. V rokoch 19942008 ich prevádzkovala PALMA - AGRO akciová spoločnosť Sečovce, ktorá sa v roku 2009 zlúčila s bratislavskou spoločnosťou PALMA - TUMYS a. s. do PALMA Group, a.s. Spoločnosť v sečovskom podniku vykupovala a uskladňovala semená olejnatých poľnohospodárskych plodín (repka olejná, slnečnica ročná), ktoré následne slúžili ako surovina na výrobu jedlých olejov a rastlinných tukov. V roku 2012 PALMA Group predala silá v Sečovciach spoločnosti ADM Slovakia, s. r. o., slovenskej dcérskej spoločnosti významnej americkej korporácie Archer Daniels Midland Company, ktorá akvizíciou obilných síl v Leviciach, Hontianskych Nemciach a Sečovciach vstúpila na slovenský trh. Napokon 21. júna 2017 ADM Slovakia predala svoj sečovský podnik spoločnosti BOWTEN s.r.o., ktorá sem následne presunula svoje sídlo z Dargova.
Významnou firmou pôsobiacou v meste od roku 1992 je spoločnosť Silometal, ktorá transofmáciou a privatizáciou prevzala strojársky závod "Strojstav Sečovce" zriadený v roku 1966. Silometal sa špecializuje na výrobu a montáž oceľových síl, zásobníkov a oceľových konštrukcií.
V Sečovciach sídlia nižšie organizačné zložky troch energetických spoločností pôsobiacich na východoslovenskom trhu. Na Štúrovej ulici má svoju pobočku Východoslovenská vodárenská spoločnosť, a.s., na Kochanovskej ulici 323 sídli prevádzka eustream, a.s. a na Kollárovej ulici 19 sa nachádza Hlavný sklad Sečovce patriaci Východoslovenskej energetike a.s. Tieto energetické spoločnosti prostredníctvom svojich prevádzok v Sečovciach zabezpečujú operatívnosť tunajších úsekov svojich distribučných sietí.
Doprava.
Mestom prechádza medzinárodná cesta E50 a E58. Nachádza sa tu čerpacia stanica Slovnaft, niekoľko autoservisov, pneuservis a odťahová služba NAMK. Autobusové spojenie zabezpečuje stanica SAD v centre a niekoľko autobusových zastávok (Albínov, Kochanovce a i.).
Severojužným smerom prechádza Sečovcami železničná trať železničná trať číslo 192, na ktorej od roku 2003 funguje len nákladná doprava. V Albínove sa na trať napája koľaj colného skladu Malex 3.
Zdravotníctvo.
V Sečovciach sa nachádza poliklinika, štyri lekárne a šesť ambulancií mimo priestorov polikliniky.
Poliklinika na Ulici Dargovských hrdinov 137/8 bola pôvodne spoločnosťou s ručením obmedzeným vo vlastníctve Mesta Sečovce. Od 26. apríla 2002 do 2. novembra 2011 mala obchodné meno Mestská poliklinika s.r.o. Sečovce, pričom 31. októbra 2011 vstúpila do likvidácie a preto od 3. novembra 2011 do svojho výmazu z Obchodného registra Slovenskej republiky (OR SR) 21. marca 2014 niesla obchodné meno Mestská poliklinika s.r.o. Sečovce v likvidácii. Spoločnosť bola zrušená od 27. septembra 2012 a vymazaná z OR SR na základe rozhodnutia Okresného súdu Košice I z 23. augusta 2012 (číslo konkurzu 26K/24/2012 – 130) o zastavení konkurzného konania pre nedostatok majetku podľa § 68 ods. 3 písm. d) Obchodného zákonníka. Polikliniku naďalej spravuje mesto, ale už nie ako samostatnú právnickú osobu.
V priestoroch polikliniky sa (k 10. januáru 2018) nachádzajú tri ambulancie medicíny pre deti a dorast (MUDr. Marta Sotáková, MUDr. Eva Rohaľová, MUDr. Jana Kožuchová), tri ambulancie praktickej medicíny pre dospelých (MUDr. Viktória Ohrisková, MUDr. Viera Gasperová, MUDr. Dana Sabová), gyneokologicko-pôrodnícka ambulancia (MUDr. Miroslav Halapin), tri stomatologické ambulancie (MDDr. Štefan Šosták, MDDr. Milan Čermák, MUDr. Ladislav Jakubčiak), pracovisko zubnej techniky (Mgr. Marta Hricová), chirurgická ambulancia (MUDr. Miroslav Ščerbej), oftalmologická ambulancia (MUDr. Mária Plavnická), očná optika (LUNA Optik, s. r. o.), otorinolaryngologická ambulancia (MUDr. Marek Kožuch), dermatovenerologická ambulancia (MUDr. Iveta Danišová), ambulancia internej medicíny (MUDr. Dana Pajtášová), neurologická ambulancia (MUDr. Beáta Papinčáková), psychiatrická ambulancia (MUDr. Adriena Smiešková), rehabilitačné a röntgenové pracovisko (Taupal, spol. s r.o.).
Mimo polikliniky sa (k 10. januáru 2018) v Sečovciach nachádza ambulancia praktickej medicíny pre dospelých (MUDr. Peter Barilla), urologická ambulancia (MUDr. Milan Kičinko), oftamologická ambulancia (MUDr. Silvia Dučová), ambulancia internej medicíny (MUDr. Mária Jacková) a dve stomatologické ambulancie (MUDr. Mária Dzurová, MUDr. Milina Ondušová).
V bezprostrednej blízkosti polikliniky sa nachádza Lekáreň Alteana (Dargovských hrdinov 137/8) a Lekáreň Dr.Max (Dargovských hrdinov 139/6). Pri parkovisku pri Mestskom trhovisku, v blízkosti autobusovej stanice, sa nachádza Lekáreň Medic (Obchodná 20/75) a v centre mesta, pri ceste I. triedy 19 leží Lekáreň U Galena (Obchodná 167/50).
Najbližšia stanica rýchlej zdravotníckej pomoci sa nachádza v obci Hriadky a stanica rýchlej lekárskej pomoci v meste Trebišov. Obe náležia Záchrannej službe Košice, neoficiálne nazývanej Košická záchranka.
Školstvo.
Súčasné školy.
Najstaršou materskou školou v prevádzke je "Materská škola, Obchodná 26/63, Sečovce", ktorá funguje od 1. septembra 1982. Okrem nej funguje "Materská škola, Jarná 20, Sečovce" so sídlom na Jarnej ulici 1601/20 a s oficiálnym dátumom vzniku 1. apríla 2002, ktorá má elokované pracovisko na Kochanovskej ulici 194/9. Pre potreby výchovy a vzdelávania rómskych detí v osade zvanej Habeš (resp. na Novej ulici) bola 2. septembra 2003 spustená materská škola na Novej ulici 1690/11.
Sústavu základných škôl tvoria dve štátne základné školy v zriaďovateľskej pôsobnosti mesta – "Základná škola, Komenského 707/4, Sečovce" a "Základná škola, Obchodná 5, Sečovce" so sídlom na Obchodnej ulici 3/5 – a jedna gréckokatolícka cirkevná Základná škola Svätej Rodiny, ktorá funguje ako organizačná zložka "Cirkevnej spojenej školy, Kollárova 17, Sečovce" so sídlom na Kollárovej ulici 448/17. Túto cirkevnú školu zriadila Viceprovincia svätých Cyrila a Metoda sestier Rádu svätého Bazila Veľkého na Slovensku so sídlom na Albínovskej ulici 1010/13 v Sečovciach 1. septembra 2004, no 1. septembra 2009 prešla zriaďovateľská právomoc školy na Gréckokatolícku eparchiu Košice. Zároveň na Ulici Slovenského národného povstania 827/53 od 1. septembra 1980 pôsobí "Špeciálna základná škola, SNP 827/53, Sečovce".
Základné umelecké vzdelanie poskytuje základná umelecká škola ako organizačná zložka Cirkevnej spojenej školy Kollárova 17, Sečovce a štátna "Základná umelecká škola, Dargovských hrdinov 26, Sečovce" so sídlom na Ulici dargovských hrdinov 129/26, ktorá pôsobí v rámci svojich elokovaných pracovísk na vyššie zmienených materských školách na Obchodnej a Jarnej ulici, pri základnej škole na Obchodnej ulici a na Štúrovej ulici 490/3.
Na tradíciu stredného školstva v Sečovciach 1. septembra 2005 nadviazala "Spojená škola Kollárova 17, Sečovce", ktorá v sebe zlúčila obnovené gymnázium a bývalé Stredné odborné učilište strojárske vzniknuté v 80. rokoch pri národnom podniku Strojstav v Sečovciach, neskôr pretransformované na strednú odbornú školu so šírším než len strojárskym zameraním. Stredná odborná škola neskôr zriadila elokované pracoviská na Ulici dargovských hrdinov 71 a 118, Obchodná 164 a na Novej ulici 1690/11 od prevádzkuje internátne odborné učilište.
Šport.
Futbal.
Najstarším a v súčasnosti (2011) aj hlavným športovým klubom v Sečovciach je mestský futbalový klub FK Slavoj Sečovce, ktorý v sezóne 2010/2011 pôsobí v 3. lige. B-tím klubu, FK Sečovce "B" Dargov, sídli v obci Dargov a rovnako ako futbalový klub FK Roma Sečovce, ktorý združuje hráčov rómskej národnosti, súťaží v A skupine II. triedy.
Hádzaná.
Dlhodobú tradíciu mal v meste hádzanársky klub ŠKP Sečovce, ktorý dosiahol niekoľko úspechov slovenskej extralige a európskej Lige majstrov. Ale klub bol rozpustený roku 2007, kvôli existenčným problémom. Jeho skromným nástupcom je HK Veterán Sečovce, ktorý organizuje starších hráčov, najmä z bývalého ŠKP Sečovce. Väčšinu podujatí tvoria exhibičné turnaje.
Volejbal.
Jedným z klubov loptových športov je aj volejbalový klub VK Sečovce, hrajúci v trebišovskej Mestskej volejbalovej lige.
Tenis a bedminton.
V meste funguje tenisový klub TK "Senior" Sečovce, ktorý organizuje vlastné turnaje, a taktiež bedmintonový klub BK ZŠ Sečovce.
Atletika.
Sečovský atletický klub pravidelne organizuje súťaž vo vytrvalostnom behu Sečovská desiatka.
Jazdectvo.
Neolympijské športy majú zastúpenie aj v jazdeckom klube JK Noxwel, ktorý 4. až 5. septembra 2010 organizoval nultý ročník jazdeckých pretekov.
Poľovníctvo a rybolov.
Poľovníci sa organizujú v poľovníckom združení PZ Ternava. V meste sídli aj miestna organizácia Slovenského rybárskeho zväzu, Mo SRZ Sečovce.
Osobnosti mesta.
Rodáci a rodáčky.
"Zoznam významných osobností, ktoré sa narodili v Sečovciach alebo v Kochanovciach. Usporiadaný podľa dátumu narodenia."

</doc>
<doc id="6806" url="https://sk.wikipedia.org/wiki?curid=6806" title="Parita kúpnej sily (teoretický výmenný kurz)">
Parita kúpnej sily (teoretický výmenný kurz)

Parita kúpnej sily (PKS, po angl. "purchasing power parity" - PPP) je (teoretický) výmenný kurz mien dvoch štátov, ktorý sa definuje ako pomer vnútorných kúpnych síl daných štátov, teda rovnajúci sa pomeru cenových hladín daných štátov.
Vzorce.
Symboly:
PKS.
Príslušné vzorce znejú:
PKS = (pA1. qB1 + pA2. qB2+…) / (pB1. qB1 + pB2. qB2+…) = HNPA v množstvách prevzatých z krajiny B / HNPB
alebo
PKS = (pA1. qA1 + pA2. qA2+…) / (pB1. qA1 + pB2. qA2+…) = HNPA / HNPB v množstvách prevzatých z krajiny A
Vyššie uvedené čísla sú technicky tzv. cenové indexy. Výsledky z oboch vzorcov spravidla nie sú rovnaké.
Objemové indexy.
Pri porovnávaní HNP či HDP krajín sa používa aj trocha odlišný postup, ktorý sa v literatúre často označuje ako "prepočet pomocou parity kúpnej sily", hoci sa tu parita kúpnej sily zohľadňuje len implicitne, pretože technicky teoretický výmenný kurz, ktorý sa tu použije, nie je parita kúpnej sily. 
I = (pB1. qA1 + pB2. qA2+…) / (pB1. qB1 + pB2. qB2+…) = HNPA v cenách prevzatých z krajiny B / HNPB
alebo 
I = (pA1. qA1 + pA2. qA2+…) / (pA1. qB1 + pA2. qB2+…)= HNPA / HNPB v cenách prevzatých z krajiny A
Vyššie uvedené čísla sú technicky tzv. objemové indexy. Výsledky z oboch vzorcov spravidla nie sú rovnaké.
Charakteristika.
Pre všetky porovnávané štáty sa teda používa rovnaký kôš tovarov a služieb vyjadrený v domácej mene. Ak sa HDP na obyvateľa prepočíta kurzom vyjadreným PKS, je to presnejšie vyjadrenie životnej úrovne danej krajiny než pri použití normálneho výmenného kurzu. 
Používanie PKS bolo vyvinuté na Pensylvánskej univerzite v päťdesiatych rokoch minulého storočia. USA pri použití kurzov vyjadrených PKS končia v tabuľkách HDP vyššie z dôvodov nižších cien; USA sú totiž obrovským trhom, kde vysoká konkurencia znižuje ceny.
Výhody.
Bežným meradlom životnej úrovne je HDP na obyvateľa vyjadrené paritou kúpnej sily. Nahradením normálnych menových kurzov kurzami vyjadrenými paritou kúpnej sily sa izoluje fluktuácia menových kurzov. Inak by zmena kurzu dolára napríklad oproti korune znamenala aj štatistickú zmenu životnej úrovne. Intuitívne však vieme, že sa naša životná úroveň nezlepšila o 40 %, aj keď sa koruna nedávno o 40 % proti doláru posilnila. Takisto používanie HDP na osobu podľa parity kúpnej sily bolo užitočné pri porovnávaní životnej úrovne medzi bývalými socialistickými ekonomikami, ktoré mali umelé, nerealistické menové kurzy. Napriek tomu, že napríklad v USA bolo HDP na obyvateľa desaťkrát vyššie, životná úroveň nebola v pomere desať ku jednej. 
Nevýhody.
Hoci používanie menových kurzov vyjadrených PKS na porovnávanie je zlepšením voči používaniu nominálneho kurzu, určité výsledky sú zavádzajúce. Predovšetkým sa štatistické váženie v košíku považuje za celosvetovo rovnaké; predpokladá sa napríklad, že cena plynu v trópoch má tu istú váhu ako na Islande. 
Výber konkrétnych tovarov v balíku prináša úmyselné či neúmyselné skresľovanie. Okrem toho sa v košíku neprihliada na kvalitu tovarov: Hoci PKS porovnáva tovar pivo v dvoch krajinách, fľaša kvalitného piva nie je to isté, ako fľaša nekvalitného piva v niektorej krajine Karibiku.
Hrubý domáci produkt na obyvateľa (či už vyjadrený PKS alebo inak) meria iba jednu zložku kvality života danej krajiny. Určité ďalšie parametre, ako kvalita škôl, zdravotníctva, znečisťovanie ovzdušia, či nerovnosti životnej úrovne medzi občanmi, ťažko vyjadriť jedným číslom.

</doc>
<doc id="6810" url="https://sk.wikipedia.org/wiki?curid=6810" title="Wine">
Wine

Wine (čo je rekurzívny akronym pre "WINE Is Not an Emulator") je open source projekt pre počítače s unix-like operačným systémom bežiacich na platforme x86 (napr. Linux, FreeBSD, Solaris-x86), ktorý umožňuje spustiť programy napísané pre Microsoft Windows 3.x/9X/ME/NT/2000/XP/Vista/7/8/8.1/10 na X Window System. Je to docielené vrstvou kompatibility, ktorá prekladá volania z Win32 API na Unixové ekvivalenty a implementuje alternatívny kód.
Pomocou Wine je možné spúšťať binárne programy alebo kompilovať programy zo zdrojových kódov za použitia Wine knižníc.
Vývoj.
Projekt Wine začal v roku 1993 Bob Amstadt (bol pôvodným vodcom projektu) a Eric Youngdale. V tej dobe bol zameraný na Windows 3.x aplikácie (16-bitové). Časom sa presunulo hlavné zameranie na Win32 aplikácie.
Projekt je časovo náročný a aj keď je väčšina Win32 funkcií zdokumentovaných, niektoré funkcie majú nedokumentované chyby, ktoré musia byť presne zduplikované pre správnu funkciu niektorých programov. Ďalším problémom sú formáty súborov a protokoly, pre ktoré často oficiálna dokumentácia od Microsoftu neexistuje.
Wine možno použiť bez predchádzajúcej inštalácie Microsoft Windows, pretože má vlastné ekvivalenty DLL súborov. Keďže sú však niektoré knižnice ešte neúplné, alebo nie sú na 100 % funkčne zhodné s originálnymi, umožňuje Wine použiť originálne DLL súbory a databázu registra z Microsoft Windows, aby sa tak zlepšila kompatibilita s aplikáciami.
Funkčnosť.
Wine dokáže s použitím vstavaných alebo natívnych (čiže originálnych) programových knižníc rozbehnúť napr. Internet Explorer, Windows Media Player, Lotus Notes ale aj Microsoft Office. Pri konfigurácii pomôže skript z internetu (). Samozrejme nesmieme zabudnúť aj na hry ako The Sims, StarCraft a ďalšie.
Iné verzie.
K dispozícii sú aj komerčné variácie, ktoré ako pridanú hodnotu k open source projektu (čo nevylučuje jeho komerčné využitie) ponúkajú napríklad špeciálnu kompatibilitu s hrami, ktoré využívajú DirectX (program Cedega) alebo sú zamerané na podporu kancelárskych aplikácií (program CrossOver Office).
Čo na to Microsoft.
Microsoft k téme Wine nevydával oficiálne vyhlásenia. 16. februára 2005 Ivan Leo Puoti objavil, že program od Microsoftu, ktorý kontroluje legálnosť kópie Windows prehľadáva registre a hľadá konfiguračný kľúč SOFTWARE\Wine\Wine\Config pre Wine. Keď ho nájde, zablokuje sa možnosť aktualizácie všetkých komponetov (programov). Puoti napísal :
"... Hoci toto je len prvotný pokus, zdá sa, že sa snažia diskriminovať používateľov Wine - hoci to môže byť prijateľné pre komponenty/aktualizácie operačného systému, ide pravdepodobne o porušenie protimonopolných zákonov pre akékoľvek iné downloady. Je to tiež prvé priznanie Microsoftu, že vie o existencii Wine."

</doc>
<doc id="6811" url="https://sk.wikipedia.org/wiki?curid=6811" title="Divadlo">
Divadlo

Divadlo môže byť:

</doc>
<doc id="6813" url="https://sk.wikipedia.org/wiki?curid=6813" title="Bardejovské Kúpele">
Bardejovské Kúpele

Bardejovské Kúpele (, , ) sú časť mesta Bardejov na Slovensku. Ležia asi 5 km od mesta Bardejov, v blízkosti je masív Magury, ktorý chráni mesto pred vetrami a poveternostnými zmenami. S vlastným mestom sú spojené autobusmi MHD. V areáli sú okrem kúpeľných domov, hotelov aj dve kúpaliská a dve expozície Šarišského múzea v Bardejove - národopisná a skanzen - múzeum ľudovej architektúry.
Vznik Bardejovských Kúpeľov podmienili vývery prírodných liečivých minerálnych vôd typu alkalicko-slaných, železnatých kyseliek. Z výsledkov chemických rozborov i z dlhoročných praktických skúseností vyplýva, že bardejovská minerálna voda môže svojou balneologickou hodnotou úspešne súťažiť aj s najznámejšími minerálnymi vodami tohto druhu.
Bardejovské Kúpele spĺňajú predpoklady tak na balneologické, ako aj na klimatické kúpeľné miesto. V centrálnej parkovej časti kúpeľov vyviera šesť prameňov minerálnych vôd. Voda prameňov „Hlavný“, „Lekársky“ a „Herkules“ je hydrouhličitanovo-chloridová, sodná, železnatá, uhličitá, hypotonická, studená. Voda prameňa „Alžbeta“ je hydrouhličitanovo-chloridová, sódno-vápenatá, železnatá, uhličitá, hypotonická, studená. Balneologickou hodnotou sa môžu zaradiť medzi najvýznamnejšie minerálne vody tohto druhu. Rozdielnosť v chemickom zložení umožňuje ich viacstranné liečebné využitie s rozličným pôsobením. Vysokomineralizované pramene s obsahom oxidu uhličitého sa používajú na pitné kúry, liečebné kúpele a inhalačnú liečbu.
Dejiny.
Kúpele v Bardejove, prípadne minerálne pramene, sa prvýkrát spomínajú v listine Belu IV. z roku 1247, v ktorej sa vymedzuje chotár Bardejova. O existencii prameňov existujú pomerne skoré informácie a to vďaka faktu, že minerálne pramene ležali v bezprostrednej blízkosti významnej osady, akou Bardejov určite bol, a neďaleko významnej „veľkej kráľovskej cesty“ spájajúcej Stredomorie s Baltom.
Taktiež už v roku 1426 mesto rozšírilo svoje kúpele a o šesť rokov neskôr zriadilo aj druhé kúpele. Zaujímavosťou je správa z roku 1505, ktorá uvádza, že už v tej dobe sa za kúpanie vyberal poplatok, čo potvrdzuje existenciu kúpeľných zariadení. Vďaka poznaniu liečivej sily prameňov sa kúpele zachránili v období, keď obchodný, hospodársky a politický význam mesta upadal.
Z konca 17. storočia existuje v bardejovských mestských knihách záznam, že mesto postavilo pri prameňoch hostinec.
V 18. storočí mali kúpele už svoje kúpeľné objekty s vaňami a boli vyhľadávaným objektom po celý rok. Najprv ich navštevovala najmä poľská šľachta, neskôr okrem domácich mešťanov aj uhorská šľachta. Koncom tohto storočia to teda zákonite vyvolalo stavebný ruch. Tiež sa vykonal chemický rozbor minerálnej vody, stanovili sa liečebné indikácie, navrhol sa spôsob využitia prameňov pre kúpele a distribúciu minerálnej vody.
Začiatkom 19. storočia sa kúpele zaradili medzi najvyhľadávanejšie v Uhorsku. Okrem návštevníkov z blízkeho okolia, ktorí navštevovali kúpele krátkodobo, bola väčšina hostí na pobyt tri až šesť týždňov. Medzi významné osobnosti, ktoré v tej dobe navštevovali kúpele patria napríklad: cisár Jozef II., Mária Lujza - neskoršia manželka cisára Napoleona, ruský cár Alexander I. V letných mesiacoch sa v kúpeľoch často zdržiaval hudobný skladateľ Béla Kéler, ktorý tu od roku1850 až do svojej smrti v roku 1882 vlastnil dom.
Hostia boli ubytovaní v hoteli so 60 izbami a taktiež v súkromných domoch. Mnohé šľachtické rodiny tu totiž mali svoje vlastné vily a letohrádky. V spomínanom hoteli tu bol murovaný kúpeľný dom s 34 kabínami, pece na ohrievanie minerálnej vody na kúpanie, vodoliečebný ústav, jedálne, herne, tanečná sála, či letné divadlo. V polovici 19. storočia kúpele dosahovali návštevnosť takmer 1000 rodín ročne.
Rýchly vzostup kúpeľov vystriedalo postupné chátranie objektov, k čomu prispel aj požiar v roku 1856, pri ktorom zhorelo mnoho domov. V čase kapitalistického podnikanie sa nakoniec našli finančné prostriedky na opravu objektov i zlepšenie kúpeľného prostredia. V tomto období postavili novú dvoranu, honosný drevený pavilón nad Hlavným prameňom, zakryli i ďalšie pramene, vybudovali vodovod, elektrické osvetlenie, upravili park, vybudovali nové modernejšie hotely s kapacitou 195 izieb.
V renomovanom kúpeľnom dome bolo 85 kabín s kovovými vaňami. Koncom 19. storočia už mali kúpele k dispozícii 1200 izieb a v sezóne ich navštívilo okolo 4000 hostí.
Roku 1895 sa tu liečila cisárovná Alžbeta Bavorská, manželka Františka Jozefa I., ktorej pobyt pripomína socha pred liečebným domom z roku 1903.
Návštevnosť kúpeľov vzrástla po vybudovaní železničnej trate do Bardejova so stálym prípojom kočiarmi do kúpeľov. Takto boli kúpele spojené nielen s Prešovom a Košicami, ale aj s Pešťou a Viedňou. Súbežne s rozvojom kúpeľov sa zdokonaľovali i liečebné procedúry, zavádzal sa kúpeľný režim. Okrem pitných kúr a vaňových minerálnych kúpeľov, podávali sa kúpele z jedľového ihličia, slatinné kúpele, masáže, elektroliečba, odporúčali sa vychádzky.
Hneď začiatkom 20. storočia mali kúpele okolo 1600 dobre zariadených hosťovských izieb, kompletné kúpeľné liečebné a spoločenské vybavenie, kolonádu, ktorá spájala Hlavný a Lekársky prameň, tenisové dvorce i vlastnú informačnú kanceláriu v Budapešti. Voda z Lekárskeho a Alžbetinho prameňa sa plnila do fliaš, kým prostému ľudu bol prístupný len Ľudový prameň. 
Počas prvej svetovej vojny kúpele spustli a aj po jej skončení sa zariadenia neobnovovali, kúpele začali upadať. Po výmene nájomných hospodárov nastalo nepatrné zlepšenie stavu, oživil sa najmä kultúrny život. 
Druhá svetová vojna opäť nepriaznivo zasiahla do rozvoja kúpeľov. Po roku 1948 boli všetky hotely prispôsobené na celoročnú prevádzku a tri najväčšie hotely sa prebudovali na liečebné domy. Súčasne sa uskutočnil rozsiahly hydrogeologický výskum, ktorý spresnil údaje o minerálnych vodách a sprístupnil ich nové zdroje.

</doc>
<doc id="6814" url="https://sk.wikipedia.org/wiki?curid=6814" title="Bojnice">
Bojnice

Bojnice (; ) sú kúpeľné mesto v Trenčianskom kraji pri meste Prievidza.
Polohopis.
Mesto sa nachádza na juhovýchodnom úpätí Malej Magury, na okraji Hornonitrianskej kotliny. Od susednej Prievidze ho oddeľuje rieka Nitra, južným smerom je zástavbou spojené s obcou Opatovce nad Nitrou.
Dejiny mesta.
Najstaršie stopy osídlenia v okolí sa viažu k tunajším termálnym prameňom, ktoré priťahovali ľudí zo širokého okolia už v období riss-würmu, teda zhruba pred 100 000 rokmi. Nálezy skamenených kostrových častí zvierat v travertínových kopách priamo na území mesta svedčia o pobyte človeka v okolí. Dôkazy osídlenia neandertálcom v podobe kamenných nástrojov (driapadiel, škrabadiel, hrotov a vrtákov) sa našli aj v okolí Prepoštskej jaskyne svedčia o pobyte ľudí už v čase levallois moustérienu (70 000/65 000 – 40 000 pred Kr.), teda v čase stredopaleolitického würmu.
Útržkovité sú stopy osídlenia v mladšom paleolite a neolite a jasné dôkazy sa objavujú na území centra mesta až z obdobia halštatu (850 pred Kr. – 400 pred Kr.). Predpokladá sa, že prvé hradisko vzniklo na hradnom travertínovom vŕšku už v období púchovskej kultúry na prelome letopočtu. Výhodnú polohu využili aj Slovania, ktorí zanechali v okolí stopy v podobe železných predmetov a špecifickej keramiky a ktorí tu postupne vybudovali dôležitú osaduobchodné, remeselné i vojenské centrum. Od 9. storočia, keď sa postupne začalo budovať opevnené hradisko, existuje nepretržité osídlenie dnešných Bojníc.
Prvá písomná zmienka o Bojniciach pochádza z roku 1113, keď sa v zoborských listinách spomína Bojnický zámok a jeho podhradie „de suburbanis Baimoz...“. V listinách sa spomína i budova fary, kostol je doložený v roku 1244, čo potvrdzuje pozíciu mesta ako strediska náboženského života na Hornej Nitre. Mestské výsady potvrdil Bojniciam kráľ Ľudovít I. v roku 1366, ktoré potvrdzovali právo na jatky, mlyn, kúpele a jarmočné právo, čím sa podporoval rozvoj obchodu a remesiel. 
Obdobie neskorého stredoveku prinieslo nepokojné obdobie plné vojenských konfliktov a z nich plynúceho ohrozenia, ktoré viedli k vybudovaniu mestských hradieb. Turzovci a neskôr Pálffyovci dali postaviť ochranný systém, ktorý bol dokončený v roku 1663, čím sa posilnila ochrana hradu i mesta. Význam Bojníc posilnilo aj vybudovanie kráľovskej cesty Magna via z Viedne cez Bojnice až do Sedmohradska. Mesto bolo od roku 1613 až do roku 1823 jednou z poštových staníc, kde sa zároveň obchodovalo so soľou, železom a drahými kovmi. K obnoveniu mestských výsad došlo v roku 1647 cisárom Ferdinandom III.
Rozvoj remesiel a obchodu podnietil vznik cechov, z ktorých sa v meste od roku 1653 spomína cech ševcov, murárov, čižmárov, krajčírov, tkáčov, farbiarov, kožušníkov a debnárov. Na čele mesta stál richtár s 12 senátormi, pôsobil tu notár, ale aj hajdúch, ktorý mal k dispozícii pranier, dereš a mestskú väznicu na námestí. Bojnice zostali až do roku 1872 hospodárskym, administratívnym a vojenským centrom regiónu; túto úlohu od začiatku 20. storočia postupne prebrala susedná Prievidza. 
Bojnice sa v novodobých dejinách stali kúpeľným mestom a významným turistickým centrom. Okrem množstva kultúrno-historických pamiatok a známej ZOO sa v meste často konajú kultúrne, športové a turistické podujatia, lákajúce návštevníkov zo Slovenska i zahraničia.
Kúpele.
História.
Teplé pramene sa spomínajú v dokumentoch z 13. storočia. História kúpeľov je nerozlučne spojená s Bojnickým zámkom, do ktorého panstva patrili.
Bojnické panstvo, hrad a kúpele pripadli roku 1526 známemu hrdinovi z protitureckých vojen, grófovi Alexovi Thurzovi, kráľovskému taverníkovi. Nový majiteľ sa zaujímal o stav a využívanie termálnych prameňov. Nad jedným z nich dal vybudovať bazén z otesaných kameňov, kamenné schodište a po celom obvode lavičky. Tento, v tom čase výstavný bazén s teplou až horúcou vodou bol vyhradený majiteľovi, jeho osobným hosťom a šľachte. Dal vybudovať i druhý, menej honosný, ktorý slúžil poddaným.
Majiteľ Bojnického zámku gróf Ján Pálffy dal v roku 1895 po ukončení jeho modernizácie a prestavby zrenovovať a čiastočne prestavať kúpeľný dom. Zriadil nové vaňové kúpele a z dvoch bazénov dal vytvoriť bazén určený pre obyvateľstvo. 
&lt;br&gt;V kúpeľnej budove bolo v tom čase iba 36 hosťovských izieb; stálych kúpeľných hostí nebolo veľa, v roku 1905 iba 125 osôb. Počet ambulantne liečených bol však veľký, ročne sa pripravilo takmer 10 tisíc kúpeľov. V roku 1906, po rekonštrukcii prírodného bazénu na Bažantici, ostal slúžiť už iba vznešeným a bohatým návštevníkom. Správa majetkov po smrti Jána Pálffyho zvýšila poplatky za kúpeľnú starostlivosť a ubytovanie, čo malo za následok rapídny pokles počtu kúpajúcich. Na jar roku 1915 zabralo priestory kúpeľov vojsko za účelom vybudovania nemocnice.
20. storočie a súčasnosť.
Po prevrate v roku 1918 vojsko kúpele opustilo a ponechalo v zdevastovanom stave. Rekonštrukcii bránil spor o dedičstvo po grófovi Jánovi Pálffym, ktorý pokračoval prakticky po celý čas trvania buržoáznej republiky a skončil sa až roku 1938, keď veľkostatok s objektmi zámkom ako aj samotnými kúpeľmi kúpila firma Baťa.
Bazény v Starom Kúpeli boli za éry Baťu pre obyvateľov prakticky neprístupné; tí sa kúpavali v termálnom prameni Jazero. Správa kúpeľov však neskôr aj toto Jazero ohradila, a začala za kúpeľ vyberať poplatok vo výške 4,- Kčs. Bazény boli zle udržiavané, a zanedbané, ročná návštevnosť bola iba 600 hostí. Mierne vzrástla po zachytení ďalšieho prameňa na Bažantici, ktorého vodou plnili letné termálne kúpalisko. V roku 1932 pribudol v kúpeľoch bazén uhličitého kúpeľa, do ktorého pritekala uhličitá voda otvormi na dne.&lt;br&gt;Bojnice počas 1. česko-slovenskej republiky nemali štatút liečivých kúpeľov a dokonca im hrozil zákaz už existujúcej liečebnej prevádzky. Tá bola celoročná, ale najväčšia návštevnosť bola počas leta. V tom čase mali dostatočné množstvo liečivej termálnej vody i bahna. Firma Baťa v auguste roku 1938 otvorila nový objekt – Jánov kúpeľ a mala v pláne zmodernizovať celý kúpeľný areál, predovšetkým na liečenie svojich zamestnancov. K tomu však už pre vypuknutie 2. svetovej vojny a neskôr vzniku socialistického Česko-Slovenska nedošlo.
V máji roku 1950 prevzala kúpele Bojnice štátna zdravotná správa od národného podniku vtedajšie Závody 29. augusta v Partizánskom (bývalé Baťove závody). Bývalá slobodáreň bola prebudovaná a modernizovaná bol opravený uhličitý kúpeľ a roku 1952 sa začala postupná rekonštrukcia všetkých bazénov počnúc Bielym kúpeľom. 
Bol zrušený bahenný kúpeľ a zábaly. Novšie Jánove kúpele prešli modernizáciou a boli prestavané na rehabilitačné oddelenie s bazénom a telocvičňou, ostatné pomocné liečebné procedúry zriadili v kúpeľnom dome Mier. Moderne vybavené rehabilitačné oddelenie umožnilo liečiť veľmi úspešne poúrazové stavy.
&lt;br&gt;V Bojniciach sa v tomto období začal dôkladný hydrogeologický prieskum spojený so zachytením prameňov. Zároveň bolo potrebné zabezpečiť ochranu všetkých termálnych prameňov, ktoré mali byť údajne ohrozené pokračujúcou podzemnou ťažbou uhlia z neďalekých Nováckych baní. Po doriešení tohto problému vyčlenením ochranných pásiem Bojnických Kúpeľov bolo možné zabezpečiť dostatočné množstvo termálnej vody nielen na liečenie v kúpeľoch ale aj pre novootvorené termálne kúpalisko Čajka, ktoré bolo dokončené a dané do užívania v roku 1959, Napájajú ho dva nezávislé pramene, dlhé roky však v 90-tych rokoch nebolo riadne prevádzkované, nakoľko sa v ňom opakovane vyskytovali problémy s amébami. S rozvíjajúcim sa priemyslom sa rýchlo rozrástli okolité mestá, najmä Prievidza, Nováky a Handlová, a tak sa Bojnice stali nielen kúpeľným, ale aj rekreačným strediskom hornej Nitry. Mesto Bojnice vybudovalo divadlo, v ktorom sa začali podľa vzoru ostatných kúpeľov realizovať podujatia Hornonitrianskeho kultúrneho leta.
Od roku 1995 sú Kúpele Bojnice akciovou spoločnosťou. Od 31. augusta 2005 vlastnia Certifikát kvality ISO 9001:2000 platný pre poskytovanie kúpeľnej starostlivosti a služieb v kúpeľníctve.

</doc>
<doc id="6815" url="https://sk.wikipedia.org/wiki?curid=6815" title="Lúčky">
Lúčky

Lúčky môžu znamenať:

</doc>
<doc id="6816" url="https://sk.wikipedia.org/wiki?curid=6816" title="Brusno (obec)">
Brusno (obec)

Brusno je obec na strednom Slovensku v okrese Banská Bystrica. Kúpele Brusno sú známe od 19. storočia. Prvá písomná zmienka o obci pochádza z roku 1424.
Dejiny.
Brusno vzniklo spojením dvoch pôvodne samostatných obcí: Brusno a Svätý Ondrej. Už v roku 1424 boli spomenuté ako obe obce svätoondrejské. Boli poddanské obce Ľupčianskeho hradu na majetku ktorého ležali. Počas stredoveku bol Svätý Ondrej významnejší. Typickým zamestnaním v obciach bol podomový obchod, obchodníkov nazývali podľa tovaru čipkármi aj keď neskôr predávali aj iný tovar. Čipkárstvo začalo v 18. storočí, v 19. zažilo najväčší rozmach. Od roku 1860 bol Svätý Ondrej sídlom slúžnovského okresu. V rokoch 1892 až 1941 bola v obci aj žandárska stanica. V roku 1884 bola v časti Brusno vybudovaná zastávka na trati Banská Bystrica - Podbrezová. Obyvatelia obcí sa zúčastnili SNP, v svätoondrejskej časti Bukovec (dnes samostnatná obec Pohronský Bukovec) zajali generálov Jána Goliana a Rudolfa Viesta. Táto časť obce bola za spoluprácu s povstalcami nacistami celá vypálená. K zlúčeniu obcí došlo v roku 1960. Nová obec dostala meno Hronov, ale v roku 1974 sa vrátila k názvu Brusno.
Miestne časti.
Obec Brusno má tieto miestne časti:

</doc>
<doc id="6817" url="https://sk.wikipedia.org/wiki?curid=6817" title="Dudince">
Dudince

Dudince sú mesto a kúpele v okrese Krupina v Banskobystrickom kraji. Podľa sčítania obyvateľstva v roku 2011 boli Dudince najmenším mestom na Slovensku podľa počtu obyvateľov.
Mesto je už viac než 10 rokov pravidelným dejiskom medzinárodných cyklistických pretekov. Takisto sa tu každoročne konajú preteky rýchlej chôdze, tzv. Dudinská 50.
Polohopis.
Mesto sa nachádza na rozhraní Štiavnických vrchov, Krupinskej planiny a Podunajskej nížiny. Mestom preteká potok Štiavnica.
Cez Dudince prechádza dopravná tepna I/66 a E77, v budúcnosti sa v blízkosti mesta bude nachádzať R3, ktorá odkloní najmä tranzitnú dopravu a tiež sa neďaleko bude nachádzať križovatka rýchlostných ciest R3 a R7. Dopravnú sieť dopĺňa aj železničná trať Zvolen – Čata.
Dudince pozostávajú z troch častí: Staré Dudince, Nové Dudince a Merovce. "Staré Dudince" sú pôvodná obec, ktorá sa nachádza na pravom brehu potoka Štiavnica v blízkosti hlavnej cesty. "Nové Dudince" vznikli zastavaním priestoru medzi potokom Štiavnica a železničnou traťou.
"Merovce" sú časť mesta Dudince, ktorá sa nachádza za železničnou traťou. V obci sa nachádza aj rímskokatolícky kostol Panny Márie Kráľovnej pokoja z roku 1994 a evanjelický kostol a. v. z roku 1996.
Kúpele.
Kúpele v Dudinciach liečia choroby srdcovo-cievneho systému a pohybového systému. Minerálna voda v kúpeľoch je hydrogenuhličitanovo-chloridová, sodno-vápenatá, uhličitá, sírna a mierne hypotonická. Jej teplota je 28°C.
Okrem terajších kúpeľov sú v Dudinciach aj historické kúpele, nazývané aj Rímske kúpele – sú to „bazéniky“ vytesané do travertínu. Z jedného tzv. bazénu vyvierala voda, a z neho postupne kaskádovo pretekali do druhých. Bazénov je približne 32, spodné slúžili vojakom a horné slúžili podľa histórie veliteľom, neskôr sa používali ako konopné močidlá.

</doc>
<doc id="6818" url="https://sk.wikipedia.org/wiki?curid=6818" title="Nimnica">
Nimnica

Nimnica je obec na Slovensku v okrese Púchov.
Prírodné podmienky.
Prírodné liečivé zdroje.
V kúpeľoch Nimnica sa nachádzajú pramene alkalických kyseliek, ktorých teplota je 10-13°C, celková mineralizácia cca 5000 mg/ l. Minerálna voda obsahuje sodík, draslík, horčík, železo, vápnik, chlór, jód a voľný oxid uhličitý a vďaka nim má liečivé účinky. Voda sa využíva sa na pitnú a inhalačnú liečbu, ale aj na vaňové uhličité kúpele, ktoré prinášajú úľavu od bolesti a zlepšujú zdravotný stav pacientov.
Kultúra a zaujímavosti.
Kúpele.
V Nimnici sa nachádzajú najmladšie slovenské kúpele, sú situované nad vodnou nádržou Nosice, medzi Púchovom a Považskou Bystricou. Kúpeľná lokalita pozostáva z liečebných domov rozmiestnených v kúpeľnom lesoparku. Liečebné domy sú situované na výbežku pohoria Javorníky zasahujúceho do vodnej nádrže Priehrada mládeže. V budove Balneoterapie je sústredené stravovanie, zdravotnícke služby a kongresová sála.

</doc>
<doc id="6819" url="https://sk.wikipedia.org/wiki?curid=6819" title="Piešťany">
Piešťany

 
Piešťany (, , ) sú kúpeľné mesto na Slovensku, sídlo okresu a mnohých vedeckých inštitúcií. Je medzinárodným strediskom liečby reumatických chorôb (Národný ústav reumatických chorôb) a významným regionálnym centrom kultúry, školstva, športu a rekreácie. Hospodárstvo mesta je závislé od liečebnej starostlivosti, turistického ruchu, elektrotechnického, strojárskeho a potravinárskeho priemyslu. Preteká ním rieka Váh. Má nížinné, teplé, slnečné a suché podnebie.
V okolí sa nachádzajú významné archeologické lokality (Moravany nad Váhom, Krakovany-Stráže). Prvá písomná zmienka pochádza zo zoborskej listiny z roku 1113. Výrazný rozvoj v 19. storočí súvisí s rozvojom kúpeľnej starostlivosti. V druhej polovici 20. storočia sa vďaka budovaniu priemyslu a pripojeniu obcí Banka a Kocurice zdvojnásobil počet obyvateľov na viac ako 33-tisíc, po odpojení obce Banka v roku 1996 mali Piešťany necelých 31-tisíc ľudí. Odvtedy ich počet klesol o desatinu na necelých 28-tisíc.
Polohopis.
Piešťany ležia 86 kilometrov severovýchodne od hlavného mesta Bratislavy, na pravom brehu rieky Váh. Rozprestierajú sa v strednej časti Dolnovážskej nivy, v severnom výbežku Podunajskej roviny, pod úpätím pohoria Považský Inovec v nadmorskej výške Mestom okrem Váhu preteká potok Dubová, ktorý sa vlieva do priehradného jazera Sĺňava, ktoré leží juhovýchodne od mesta.
Mesto sa delí na katastrálne územia "Piešťany" a "Kocurice" – jedinú mestskú časť, vzdialenú juhozápadne od mesta, na ľavom brehu Dudváhu, V tejto mestskej časti sa našlo popolnicové pohrebisko z mladšej bronzovej doby a písomné pramene dokladajú osadu "Cozuran" v roku 1113. Súčasťou Piešťan sú Kocurice od 1. januára 1974. V rokoch 19731996 bola súčasťou Piešťan aj obec Banka.
Podnebie.
Mesto je položené v širokom, dobre ventilovanom severojužnom údolí Váhu medzi pohoriami Považský Inovec na východe a Malé Karpaty na západe. Oblasť je typicky nížinatá, teplá, pomerne suchá ale mierne veterná. Z priemerných teplôt vyplýva mierna zima a teplé leto. Celkový ráz podnebia je mierne premenlivý.
Priemerná ročná teplota je 9,2 °C, stredná denná amplitúda 9,4 °C. Zima s celodennými mrazmi trvá priemerne od 11. decembra do 20. februára, na krátky čas býva prerušená teplým juhozápadným prúdením. Dní s teplotami nad 30 °C je za rok 14,3, nad 25 °C je ich 62,4 a to hlavne v júli a auguste. Teplotu do 0 °C má 103 dní v roku, najmä od decembra do marca. Dní pod 0 °C je 29,2. Teplota pod −10 °C vychádza v priemere na 1,3 dňa. Najchladnejší mesiac je január.
Zrážky sú rozložené rovnomerne počas celého roku, priemerne je to . Najmenej ich je za február, najviac za jún a júl. Výdatnejšie zrážky iba v lete pri miestnych búrkach. V októbri sa prejavuje vplyv južných a juhozápadných frontálnych porúch so zvýšeným množstvom zrážok.
Oblačno je hlavne v zimnom období, ročný priemer slnečného svitu je 2 147 hodín. Celoročne prevláda bezvetrie, silný vietor pripadá na 10 % dní.
Hmla sa vyskytuje najmä v mesiaci január, najmenej v mesiaci apríl. Od apríla do septembra je hmlisto len zriedkavo a krátko. Ide prevažne o ranné radiačné hmly, ktoré sa do dvoch hodín od východu slnka rozplývajú. V zime sa rozpúšťajú medzi desiatou a dvanástou hodinou a tvorí sa z nich nízky Stratus. Pri anticyklonálnych situáciách sa hmla udrží celý deň.
Búrky prichádzajú najčastejšie zo západu, kde sa zastavujú na pohorí Karpaty po ktorom postupujú južne a potom prechádzajú mestom z juhozápadu na severovýchod k Považskému Inovcu. Na východe sa búrky vyskytujú na teplom fronte a vznikajú nad Považským Inovcom. Búrky vznikajú prevažne medzi pätnástou až osemnástou hodinou. Polovica z nich trvá viac ako hodinu, asi 6 % ich trvá cez štyri hodiny. Nočné búrky majú spravidla dlhšie trvanie. Najväčšia rýchlosť búrok je v zime, najmenšia v lete.
Dejiny.
Staroveké a stredoveké dejiny.
Stopy osídlenia okolia Piešťan pochádzajú už zo štvrtohorného pleistocénu. Kamenné nástroje človeka neandertálskeho typu boli objavené v neďalekej obci Banka a v jaskyni Čertova pec. V ostatnej ľadovej dobe sa ku nezamŕzajúcim prameňom sťahoval človeklovec mamutov. Svedčia o tom nálezy z Banky a Moravian nad Váhom. Pramene vyhľadávali obyvatelia z neskorej i mladšej kamennej doby, no najmä z bronzovej doby. V okolí sú stopy po ľude maďarovskej kultúry, vystriedanej ľudom karpatskej mohylovej a čakanskej kultúry. V mladej železnej (laténskej) dobe, asi v štvrtom storočí pred Kr., prichádzali Kelti. V 1. až 4. storočí osídlenie germánskymi Kvádmi. Po nich boli nájdené významné a bohaté germánske hroby v blízkych Strážach, dnes Krakovany-Stráže. V 5.6. storočí prichádzali do oblasti prvé slovanské kmene.
Časy Veľkej Moravy z 9. storočia pripomína veľmožský dvorec Kostolec na skalnom ostrohu nad Váhom nad obcou Ducové. Prvá písomná zmienka o Piešťanoch pochádza z roku 1113. Nachádza sa v druhej zoborskej listine, vydanej uhorským kráľom Kolomanom I. Piešťany ("Pescan") sa tu spomínajú ako obec susediaca s Trebaticami. V rokoch 1299, 13011321 súčasť panstva Matúša Čáka Trenčianskeho. Po jeho smrti sa časti jeho majetkov zmocnil kráľ Karol Róbert z Anjou.
Piešťany boli aj kráľovským majetkom a súčasťou hradného panstva Tematín. V roku 1348 daroval kráľ Ľudovít I. hrad a panstvo Tematín magistrovi Mikulášovi Kontovi. Kontovci si udržali panstvo do roku 1521, kedy rod vymrel bez potomkov. Po vymretí tohto rodu ich od kráľa Ľudovíta II. získal Alexej Thurzo.
Novoveké dejiny.
Dejiny mesta sú úzko späté s rozvojom kúpeľníctva v 16. storočí. Prvý podrobný opis prameňov pochádza od prefekta Šarišského hradu a kráľovského radcu Juraja Wernhera z roku 1545 v knihe "Správa o podivuhodných vodách Uhorska" (De admirandis Hungariae aquis hypomnemation). Neskoršie opisy sú od lekára rakúskych cisárov Johanna Crata de Crafheima (1571), osobného lekára pápeža Sixta V. Andreu Bacciusa Elpidianusa (1588), či od nemeckého cestovateľa Martina Zeillera (1632). Najslávnejší opis kúpeľov pochádza od Adama Trajana Benešovského v básni "Saluberrimae Pistinienses Thermae" (Uzdravujúce piešťanské kúpele) z roku 1642. V tom istom roku Piešťany dostali mestské výsady a jarmočné právo a vyvíjali sa ako zemepanské mestečko.
Od roku 1521 patrili Piešťany prevažne Thurzovcom, no po smrti Alexeja Thurza napadli Očkaiovci testament, prisudzujúci vlastníctvo panstva rodine Sékelyovcov, spory o vlastníctvo obce trvali v období rokov 1551 – 1591. Od Sékelyovcov prešlo vlastníctvo na vnučku Alexeja Thurza Annu Salmovú. Nakoniec v roku 1602 sa dohodli grófovia Salma a Stanislav III. Turzo o odpredaní panstva s Piešťanmi Thurzovcom. V tomto čase bolo ešte hlavnou obživou obce poľnohospodárstvo. V priebehu turecko-uhorských vojen boli Piešťany trikrát vyplienené Turkami, v rokoch 1530, 1599 a 1663.
Okolo prameňov vznikla kúpeľná osada "Teplice", o ktorej prvá písomná zmienka pochádza z roku 1599. V jej centre stál ubytovací hostinec a panský dom pre šľachtu. Osada sa časom spojila s obcou Piešťany (niekedy aj Veľké Piešťany) a dnes tvorí historické centrum. Thurzovci vlastnili Piešťany opäť od roku 1602 do roku 1637. V roku 1610 sa takmer všetci obyvatelia Piešťan hlásili k Evanjelickej cirkvi. Adam Thurzo nechal vybudovať prvý ubytovací hostinec pre vznešených kúpeľných hostí. Ferdinand I. po Thurzovej smrti odpredal Piešťany Imrichovi Berčénimu. Od neho panstvo odkúpil v roku 1656 Adam Forgáč a Forgáčovcom zostalo panstvo až do konca Rákociho povstania. Po neúspechu povstania cisár odobral majetky Šimonovi Forgáčovi a do roku 1720 obec krátko patrila Jánovi Václavovi z Mitrovíc. Roku 1720 daroval panovník Karol VI. panstvo Hlohovec (a s ním i Piešťany) Jánovi Leopoldovi Erdődymu. Erdődyovcom patrilo mestečko Piešťany až do roku 1848 (zrušenie nevoľníctva) a kúpele až do roku 1940 (zoštátnenie).
Prvý lekársky opis "Schediasma de Thermis Postheinsibus" je od hlavného fyzikusa slobodného kráľovského mesta Prešporka Jána Justusa Torkoša (1745). V roku 1772 sa v Piešťanoch objavil významný balneológ, profesor Heinrich J. von Cranz. Až po jeho návšteve postavili prvú stálu budovu kúpeľov, dovtedy sa používali iba jamy vykopané v zemi, ktorých využívanie komplikoval meniaci sa tok Váhu. Piešťany v novoveku často ničili veľké povodne na Váhu, zničujúce boli najmä tie v rokoch 1683, 1744 a 1813.
Začiatkom 19. storočia (okolo roku 18201822) dal Jozef Erdődy vybudovať v klasicistickom štýle prvé murované kúpeľné budovy, ktoré boli dobudovávané a prestavované v priebehu celého 19. storočia (od roku 1923 známe pod názvom "Napoleonské kúpele"). V roku 1802 navštívil Piešťany Beethoven. Začiatkom 19. storočia sa liečba uberala pokrokovou, lekársky podloženou metódou pod vedením doktora F. E. Scherera, nájomcu kúpeľov, zakladateľa Vojenského kúpeľného ústavu (1863) a autora monografie o kúpeľoch. Od roku 1837 je zdokumentovaná prítomnosť piešťanského prepravného špecifika – ručne ťahaných vozíkov, tzv. "infanteristov".
Winterovci a vývoj po druhej svetovej vojne.
V roku 1889 dostala kúpele do prenájmu od rodiny Erdődyovcov firma "Alexander Winter a synovia". K tomuto obdobiu sa viaže najväčší rozkvet kúpeľov a mesta, dochádza k veľkorysej výstavbe kúpeľných objektov a vďaka propagácii sa stali známe v celom svete. Zaslúžil sa o to najmä syn Alexandera Wintera Ľudovít Winter, slovenský podnikateľ židovsko-maďarského pôvodu, nájomca, budovateľ piešťanských kúpeľov a tvorca ich svetového mena. Ľudovít Winter pôsobil v rokoch 1919 - 1935 ako predseda slovenskej jednoty kúpeľov. Prežil koncentračný tábor a po jeho návrate do Piešťan v roku 1948 mu bol zakázaný prechod z kúpeľov do mesta cez rieku. Výrazne sa zaslúžil o premenu obce Piešťany na mesto. Jeho brat Imrich zase povzniesol kultúrny a spoločenský život v meste, jeho meno nesie Balneologické múzeum Imricha Wintera, ktoré spoluzakladal. Boli vystavané Františkove kúpele, Grand hotel Rónai/Royal, hotel Lipa či hotel Thermia Palace s kúpeľmi Irma.
Rozvoj prerušila prvá svetová vojna, v kúpeľoch sa začali liečiť ranení vojaci a dôstojníci. Počas prvej svetovej vojny bola postavená liečebňa "Pro Patria" (Za vlasť). Vo februári 1917 sa v hoteli "Thermia Palace" stretli traja cisári, nemecký cisár Viliam II., rakúsky cisár Karol I. a bulharský cár Ferdinand I. Rokovali tu o ďalšom vedení vojny a tu aj spečatili svoj osud.
V medzivojnovom období prúdili do kúpeľov desaťtisíce hostí, medzi nimi mnohé významné osobnosti (Richard Tauber, Henny Porten, Selma Lagerlöfová, Alfons Mucha, indickí maharadžovia a i.). Došlo k významnému rozvoju kúpeľov aj mesta, k výstavbe modernej infraštruktúry, najmä v spolupráci Wintera ako správcu kúpeľov a Alexandra Šindelára ako miestneho starostu a dekana. Postavili sa dva nové mosty cez Váh, Poštový a telegrafný úrad, meštianska škola, obecný a okresný úrad či asfaltové cesty a v rokoch 1925-1931 prvé protipovodňové valy na brehoch rieky. Taktiež sa piešťanské letisko, funkčné od roku 1926, stalo hlavnou základňou československého letectva na Slovensku.
Po vypuknutí druhej svetovej vojny nastala úplná ekonomická stagnácia. V roku 1940 došlo ku zoštátneniu kúpeľov, 1948 ku ich znárodneniu. Winterovci boli stíhaní režimom, Imrich vojnu neprežil, Ľudovítovi zakázali pôsobenie v kúpeľoch. Počas vojny v holokauste zomrela veľká väčšina z piešťanských Židov, ktorí tvorili vyše 10 % obyvateľov. Piešťany a ich infraštruktúra tiež utrpeli vojnou, po vypuknutí SNP sa celá piešťanská vojenská posádka na čele s Ivanom Haluzickým doň zapojila.
Piešťany boli oslobodené rumunskou a sovietskou armádou 4. apríla 1945. Rozvoj mesta a kúpeľov zabezpečil až zákon o preventívnej starostlivosti z roku 1951. Od roku 1945 užívajú Piešťany štatút mesta, od roku 1954 štatút kúpeľného mesta a od roku 1956 štatút kúpeľného mesta medzinárodného významu, od 1996 okresného mesta. V druhej polovici 20. storočia nastal v meste vzostup špecializovaných priemyselných odvetví (elektrotechnický podnik Tesla – v roku 1984 sa tu začal vyrábať prvý československý osobný počítač PMD 85; výroba zdravotníckej technike vo firme Chirana).
Názov.
Názov "Piešťany" je odvodený od piesčitého charakteru podložia naplavenín Váhu, na ktorých sa rozprestiera. Toto meno nesie aj planétka (4573) Piešťany, ako aj niektoré ulice na Slovensku s pomenovaním "Piešťanská".
Vývin názvu obce
Symboly mesta.
Symbolmi mesta sú: erb, pečať, zástava mesta, insígnie primátora mesta a štandarda primátora mesta. Ako symbol bol barlolámač prijatý za mestský znak 21. októbra 1945 pri príležitosti povýšenia obce Piešťany na mesto.
Erb mesta tvorí modrý štít so striebornou postavou nahého zlatovlasého muža, lámajúceho obojručne zlatú barlu o ľavé koleno. Do druhej polovice 19. storočia mesto používalo ako pečatidlo rôzne vyobrazenia svätého Štefana-kráľa. Najstaršia zachovaná pečať pochádza z roku 1564. Je na liste odoslanom z Piešťan do Trnavy, z obsahu ktorého sa dá predpokladať právo na konanie trhu alebo jarmoku. Priemer pečate je a vyobrazuje svätého Štefana-kráľa s barlou v pravej ruke, zatiaľ, čo v ľavej drží štít s krížom.
Z roku 1771 sa zachovala na listine pečať piešťanskej osady "Teplice" (približne dnešná pešia zóna), s priemerom . V jej strede je vyobrazený svätý Štefan s kruhopisom "Sigillum Teplicien". Z roku 1774 je zachovaná podobná pečať s priemerom so svätým Štefanom držiacim barlu v ľavej ruke. Kruhopis znie "Sigillum Teplicense".
Z roku 1783 je osemboká pečať samotného mesta. Má priemer , v strede vyobrazenie svätého Štefana s barlou v pravej ruke a kruhopisom "Sigillum oppidi Peosten". Dnešný symbol mesta, "barlolámač", bol pôvodne znakom kúpeľov. Podnet na jeho vytvorenie dal Ľudovít Winter, ktorý si želal jednoduchý symbol uzdravenia vypovedajúci o sile termálnych prameňov. V roku 1894 sa Winter stretol v budapeštianskej Riegelovej tlačiarni s kresličom nemeckého pôvodu Arthurom Heyerom, ktorého poveril takýto symbol vytvoriť. Heyer mu o pár dní predložil skicu muža lámajúceho barlu. Tento znak si Winter okamžite nechal patentovať, ale aj napriek tomu sa stal podnetom 40-tich súdnych sporov. Umelecké vyobrazenie barlolámača sa nachádza na priečelí kolonádového mosta.
Vlajku tvorí šesť vodorovných rovnomerných pruhov v mestských farbách – zlatá, modrá, strieborná, zlatá, modrá, strieborná. Vlajka v pomere je zastrihnutá do lastovičieho chvosta siahajúceho do jej 1/3.
Samospráva.
"Pre zoznam vedúcich predstaviteľov samosprávy Piešťan pozri Zoznam predstaviteľov mesta Piešťany"
Na čele mesta stojí primátor, ktorý je predstaviteľom a najvyšším výkonným orgánom mesta. Mestské zastupiteľstvo (MsZ) od roku 2018 je 17-členný zbor (znížený z počtu 21 v rokoch 2014 – 18 a z počtu 25 v predošlom volebnom období) zložený z poslancov zvolených v priamych voľbách občanmi mesta. Od roku 2014 má mesto dva volebné obvody pre zastupiteľstvo. Funkčné obdobie MsZ sa končí zložením sľubu poslancov novozvoleného zastupiteľstva. V súčasnosti je 12 poslancov nezávislých, 3 poslancov má KDH a po jednom poslancovi strana SPOLU a koalícia SaS-OĽaNO.
Obyvateľstvo.
Ku 31. decembru 2003 mali Piešťany 30 066 obyvateľov, z toho 47,06 % mužov a 52,94 % žien. Podľa sčítania obyvateľov z roku 2001 bývalo v meste najviac obyvateľov slovenskej národnosti (96,3 %), nasledujú národnosti: česká (1,69 %), maďarská (0,27 %), rómska (0,18 %), moravská (0,11 %), nemecká (0,06 %), poľská (0,04 %), rusínska (0,04 %) a ukrajinská (0,03%). Vierovyznanie obyvateľov: rímskokatolícke (72,65 %), evanjelické (5,96 %), gréckokatolícke (0,31 %), pravoslávne (0,14%), československé husitské (0,09 %), ostatné (0,23 %), bez vyznania (16,71 %). V meste po roku 2000 v dôsledku dochádzania mladých ľudí za prácou do iných miest a suburbanizácie významne vzrástol počet obyvateľov v poproduktívnom veku.
Na začiatku 17. storočia boli Piešťany dominantne evanjelické a luteráni spravovali oba miestne kostoly. Tie im v rokoch 1630, resp. 1637 odobrali Adam Thurzo a Adam Forgáč a v roku 1664 evanjelický zbor počas protireformácie zanikol úplne. Evanjelici sa začali v meste organizovať opäť až v roku 1894. 
Mesto malo v minulosti tiež významnú židovskú menšinu, v rokoch 19001940 tvorila medzi 11 a 15 % obyvateľstva. Židia boli v Piešťanoch evidovaní od roku 1727. V roku 1815 bola postavená prvá synagóga a v roku 1906 vznikla židovská kuchyňa a 6 izieb pre chudobných a starých židov. Ortodoxná synagóga bola postavená v rokoch 18931894, no v päťdesiatych rokoch 20. st. bola zdemolovaná. Židia na začiatku 20. storočia vlastnili približne 65 % licencií na prevádzkovanie obchodov, hotelov a reštaurácií. V roku 1940 žilo v Piešťanoch 1 559 Židov, v roku 1948 už len 201. V Piešťanoch pôsobilo niekoľko významných rabínov. Posledný predvojnový rabín, Yissachar Shlomo Teichtal, zomrel vo vlaku pri návrate z koncentračného tábora Auschwitz. Obete holokaustu majú v meste umiestnené kamene "Stolperstein". Nachádzajú sa tu aj dva židovské cintoríny s viac než 630 náhrobnými kameňmi.
Kultúra a zaujímavosti.
Pamiatky.
Väčšina stavebných pamiatok Piešťan spadá do obdobia rozvoja kúpeľov a teda aj mesta na prelome 19. a 20. storočia. Jedinou stredovekou pamiatkou je ruina kostola (tzv. "Starý kláštor" na Detvianskej ulici). Dôvodom, prečo sa staršie stavby nezachovali, boli časté záplavy spôsobované Váhom. Katastrofické rozmery mala povodeň z 26. augusta 1813, keď rieka úplne zničila, alebo poškodila všetky vtedajšie budovy. V roku 1991 bola v časti mesta vyhlásená pamiatková zóna.
Múzeá.
"Balneologické múzeum Imricha Wintera" bolo založené v roku 1928 na popud Imricha Wintera a "Piešťanskej muzeálnej spoločnosti". Pôvodne malo vlastivedné zameranie, ale od roku 1966 je špecializované na balneológiu a históriu kúpeľov a kúpeľníctva na Slovensku. V zbierkach múzea sa nachádzajú zbierky lekárskych pomôcok z 19. storočia, historické pohľadnice, časť pozostalosti M. R. Štefánika, množstvo významných archeologických nálezov z regiónu, národopisná zbierka a pod. Hlavná expozícia sídli v budove Kúpeľnej dvorany. Pod jeho správu spadá aj pamätná izba Ivana Krasku, Vila doktora Lisku a hradisko Kostolec.
Vojenské historické múzeum bolo zriadené v roku 1994 pôvodne v Trenčíne, od roku 2004 sídli v Piešťanoch. Je súčasťou Vojenského historického ústavu v Bratislave. Sústreďuje sa hlavne na dokumentáciu vojenskej minulosti na Slovensku. Plní úlohu ústredného armádneho múzea s celoslovenskou pôsobnosťou. Zbierky predstavujú širokú škálu bojovej techniky od leteckej a ťažkej, až po vojenské uniformy a zástavy. Areál múzea sa nachádza na Piešťanskom letisku a zatiaľ je sprístupnená iba časť exponátov a to hlavne letecká a ťažká bojová technika. V budúcnosti sa ráta z rozšírením expozícií. Múzeum je otvorené sezónne.
"Múzeum AMK VCC". Sú v ňom sústredené zbierky Veteran Car Clubu Piešťany.
Kúpele.
Kúpele Piešťany sú situované prevažne na Kúpeľnom ostrove východne od mesta, medzi ľavým brehom Váhu a mŕtvym obtokovým ramenom. V tomto priestore vyviera väčšina termálnych prameňov. Sú tu zriadené studne Trajan, Patria, V1 a V4. Tie sú viazané na považanskom zlomovom pásme z hĺbky 2 000 metrov, kde sú 50 až 60 metrov pod povrchom odborne zachytené, aby nedošlo k miešaniu s podpovrchovými vodami. Voda sa akumuluje v burdigalských (miocénnych) sedimentoch Podunajskej panvy. Minerálne pramene sú sírnato-hydrouhličitanové, vápenato-horčíkové, sírne, hypotonické termy s teplotou 6769 °C s obsahom okolo 1500 mg minerálnych látok na liter vody a s obsahom voľných plynov, najmä sírovodíka. Úhrnná kapacita zachytených žriediel je viac ako 3 milióny litrov vody za deň. Súčasťou liečby je bahno, ktoré patrí medzi najznámejšie peloidy sveta. Vzniká chemickými a biologickými procesmi v sedimentoch Váhu za pôsobenia termálnych výverov.
Balneoterapia sa aplikuje na choroby pohybového ústrojenstva, poúrazové stavy, nervové choroby a mnohé ďalšie. Bahno má významné antifungálne účinky. Pre balneologické využitie je pripravované originálnou technológiou, počas ktorej podlieha procesu dozrievania a regenerácie s početnými chemickými a biologickými reakciami. Dozreté bahno má maslovitú, mazľavú konzistenciu, je plastické, tepelne vodivé, ochladzuje sa štvornásobne pomalšie ako voda, oproti ktorej má 350-krát väčšiu viskozitu. Zrelé bahno je oceľovo modré až čierne. Používa sa tu viac ako 60 rôznych liečebných procedúr a metodík. Základom sú procedúry využívajúce unikátnu minerálnu vodu a liečivé sírne bahno, ktoré sa kombinujú s vodoliečbou, individuálnou a skupinovou rehabilitáciou, masážami, uhličitou terapiou, svetloliečbou, elektroliečbou, teploliečbou a ďalšími špecializovanými výkonmi a relaxačnými procedúrami.
O kúpeľnú starostlivosť sa starajú primárne "Slovenské liečebné kúpele" s celkovou kapacitou 2 000 lôžok. SLK patria od roku 2002 spoločnosti "Danubius Hotels Group" venujúcej sa kúpeľnej starostlivosti v Maďarsku, Česku a Rumunsku, ktorá od roku 2019 funguje ako sieť hotelov Ensana.
Parky a záhrady.
Najväčším a najstarším parkom je Sad Andreja Kmeťa. Na kúpeľnom ostrove je Kúpeľný park. Neďaleko mesta v katastrálnom území obce Banka je "lesopark Červená Veža" (tiež "Rádiový vrch"). Školský park Strednej záhradníckej školy (Botanická záhrada) slúži na pedagogické účely a je verejnosti neprístupný. Na priehrade Sĺňava bola vyhlásená študijná plocha vďaka hojnému počtu hniezdisk vzácnych vtákov. Na časti Vážskeho ostrova v katastrálnom území mesta je obecné chránené územie Lido.
Kultúra.
V meste sa nachádza niekoľko scén slúžiacich pre kultúrne akcie. Najväčšou je "Dom umenia Piešťany", s kapacitou hlavnej sály 622 miest zároveň najväčšie kino na Slovensku, kultúrno-spoločenské centrum "Fontána" (kino, Filmový klub, 262 – 400 miest), "Malá scéna MsKS", hudobný pavilón "Mušľa". Na Kúpeľnom ostrove je "Spoločenské centrum" (400 miest) a vonkajší hudobný pavilón "Harmony". Ako výstavné siene slúžia priestory "Stará lekáreň", KSC "Fontána" a "galéria Majerník" v Dome umenia. "Mestská knižnica" vznikla v roku 1925, v roku 2005 disponovala 91 780 knižničnými jednotkami. 8. januára 2020 bola sprístupnená "EKOknižnica" pri "CPPR". Ďalšie neverejné odborné knižnice sú vo Výskumnom ústave rastlinnej výroby, Balneologickom múzeu Imricha Wintera a v Nemocnici Alexandra Wintera.
Mesto nemá vlastný divadelný súbor, pôsobia tu však amatérske divadlá "Bradatá divadelná dvojica" (dočasne neaktívna) a "Divadlo Točítko".
Piešťany majú na počet obyvateľov veľmi bohatý kultúrny život, predovšetkým v letných mesiacoch. Najstaršou kultúrnou akciou je "Piešťanský hudobný festival", v súčasnosti "(Music festival Piešťany)", zameraný na klasickú hudbu, založený v roku 1955. "Piešťanské organové dni" sa konajú od roku 1999. Ďalšími pravidelnými akciami sú: "Otvorenie letnej kúpeľnej sezóny" (OLKS), ktoré sa stalo najrozsiahlejším kultúrnym podujatím roka. Koná sa prvý júnový víkend. "Truck country" – malá sestra Country Lodenice. Prehliadka a súťaže ťahačov spojená s country hudbou. "Lodenica" – festival venovaný country a folkovej hudbe sa koná vždy posledný augustový víkend od roku 1999. Je to najväčšia akcia svojho druhu na Slovensku. Tak ako OLKS otvára kúpeľnú sezónu, zatvára ju "Victoria Regia" – súťaž v aranžovaní kvetov, ktorej vrcholom je alegorický sprievod, tzv. Kvetinové korzo, konajúca sa v polovici septembra. Od 2001 festival rozprávok a ich tvorcov "Zázračný oriešok". V roku 2005 bola obnovená tradícia podujatia "Socha piešťanských parkov" z rokov 19671993. Od roku 2006 sa v meste uskutočňuje medzinárodný filmový festival "Cinematik". Ďalšie filmové festivaly v meste sú "Kineama", "Astrofilm" a "Eurotour". Okrem pravidelných podujatí má mesto bohatý kultúrny program počas celého roka, možno spomenúť 1. bezbariérový festival Paráda, mestské hody alebo vianočné trhy.
Letisko je najmä v letnom období dejiskom viacerých hudobných festivalov a podujatí; v rokoch 2006 až 2008 sa tu konal hudobný festival "Hodokvas" v rokoch 20072010 "Národné letecké dni", od roku 2010 sa tu koná tuningové podujatie "Carat Tuning Párty" a takisto nasledovateľ Hodokvasu, hudobný festival "Grape". Dočasne sa tu v rokoch 2011 – 2012 konal ďalší hudobný festival, tentoraz elektronickej hudby, "BeeFree", pričom od roku 2012 sa sem z Nového Mesta nad Váhom presunul rockový "Topfest". Tradícia leteckých dní bola na letisku obnovená v roku 2019.
Od roku 1983 tu pôsobí skupina Slniečko (Punto &amp; rybacé hlavy). Z Piešťan pochádzajú aj ďalšie slovenské hudobné skupiny, hip-hopový Kontrafakt a rocková skupina Funny Faces.
Médiá.
V meste pôsobia tlačoviny mesačník "Revue Piešťany" (1959) a týždenník "Piešťanský týždeň" (1991), ďalej televízne stanice "TV Karpaty" (2006) a "Piešťany TV" a rozhlasová stanica "Rádio Piešťany" (2010). Tiež fungujú online magazíny PNky (2010) a ZPiešťan.
Školstvo.
Vysoké školstvo v Piešťanoch reprezentuje Fakulta zdravotníckych vied Univerzity sv. Cyrila a Metoda v Trnave a Vysoká škola zdravotníctva a sociálnej práce sv. Alžbety v Bratislave cez "Detašované pracovisko Piešťany – sv. Pátra Pia", zameriavajúce sa na odbor sociálna práca. V Piešťanoch sídlila aj "Fakulta cestovného ruchu" Vysokej školy Goethe Uni Bratislava. Zo všeobecných stredných škôl sú to gymnáziá "Pierra de Coubertina". Stredné odborné školy zastupuje Hotelová akadémia Ľudovíta Wintera, Stredná priemyselná škola elektrotechnická, Stredná odborná škola obchodu a služieb a Stredné odborné učilište elektrotechnické a strojárske. Stredné odborné učilište vodohospodárske existovalo medzi rokmi 19842007 a Stredná odborná škola záhradnícka v rokoch 19682023, ktorá aktuálne pôsobí v Rakoviciach.. V meste je šesť základných škôl, špeciálna základná škola a dve základné umelecké školy.
Veda a výskum.
Významné vedecké pracoviská sú zastúpené inštitúciami ako je Národný ústav reumatických chorôb, zameriavajúci sa na výskum a liečbu reumatických ochorení, a prípravu nových odborníkov v oblasti reumatológie. Ďalšou organizáciou je Výskumný ústav rastlinnej výroby zameraný na výskum pestovateľských technológií, metód šľachtenia a poradenstvo v rastlinnej výrobe. Elektrotechnický ústav Slovenskej akadémie vied zastupuje "Oddelenie technológie a diagnostiky polovodičov", úzko spolupracujúce s firmou "ON Semiconductor", ktorá prevzala štafetu výroby polovodičov po Tesle Piešťany. Špičkovým pracoviskom v oblasti metrológie, skúšobníctva, normalizácie a certifikácie je Technický skúšobný ústav Piešťany, š. p.
Hospodárstvo a infraštruktúra.
Ekonomika mesta a zamestnanosť jeho obyvateľov je do značnej miery naviazaná na tradíciu kúpeľníctva v meste. Najviac podnikateľských subjektov aj zamestnancov je viazaných v terciárnom sektore ekonomiky. Najväčším zamestnávateľom v Piešťanoch sú dlhodobo Slovenské liečebné kúpele Piešťany, a. s. (viac než 1000 zamestnancov v roku 2015). V oblasti kúpeľnej a zdravotnej starostlivosti sú významnými zamestnávateľmi s viac než 250 zamestnancami tiež FMC – dialyzačné služby, s.r.o., HOREZZA, a. s. (Vojenský kúpeľný ústav), Nemocnica Alexandera Wintera, n.o.; ďalej Národný ústav reumatických chorôb a tiež špecializovaný inštitút rehabilitácie a neurológie ADELI s.r.o. Strojársku, elektrotechnickú a zdravotechnickú tradíciu po významných podnikoch, ktoré v meste vznikli počas socializmu (Tesla, Chirana), udržujú STAKOTRA MANUFACTURING, ON Semiconductor, Chirana Progress či Diplomat – Dental Solutions. Medzi zamestnávateľov s viac než 250 zamestnancami sa zaraďuje ešte TAVOS, Mesto Piešťany a Home Credit.
Mesto má oproti krajskému a celoslovenskému priemeru vysoký počet obyvateľov s vysokoškolským vzdelaním (18,8 %) aj so stredoškolským vzdelaním s maturitou (38,6 % v roku 2015). V roku 2019 dochádzalo za prácou alebo štúdiom do Bratislavy denne viac než 4 500 ľudí, čo predstavuje vzhľadom na počet obyvateľov mesta najvyšší pomer zo všetkých miest Trnavského kraja a po Trnave, Pezinku a Stupave štvrtý najvyšší počet v absolútnych číslach na Slovensku.
Doprava.
Piešťany sú prístupné diaľnicou D1 (E75) Bratislava – Hričovské Podhradie. Križovatka ciest číslo 61 (Trnava – Trenčín) a 499 (Myjava – Topoľčany). Mestom prechádza železničná trať číslo 120 Bratislava – Žilina (od 1876). Medzinárodné letisko s charterovou dopravou (10 500 pasažierov v roku 2019) sa nachádza severne od centra mesta. Mestská hromadná doprava je zabezpečená jedenástimi autobusovými linkami. Už od obdobia po roku 1945 je v meste zvýšená hustota cyklistov, Piešťany sú známe tiež pod prezývkou "mesto bicyklov" pre časté využívanie cyklodopravy v rámci mesta. 
Približne v období rokov 18301930 sa rozvinul jedinečný spôsob osobnej dopravy medzi Starými Piešťanmi, Teplicami a Kúpeľným ostrovom, tzv. "infanteristické vozíky". Šlo o človekom ťahané dvojkolesové vozíky na prevoz kúpeľných pacientov v nepriaznivom počasí na štýl taxíkov, ich prevádzkovatelia sa volali "infanteristi". Tento vedľajší spôsob obživy pre chudobnejšie vrstvy obyvateľstva sa z obce vytratil po zriadení omnibusových a autobusových liniek.
Šport a turistika.
Mesto má veľké množstvo športovísk (zimný štadión, futbalový štadión, basketbalovú halu, deväťjamkové golfové ihrisko, squashové a tenisové kurty, kryté plavárne), vodné športy ako kanoistika, veslovanie či jachting možno pestovať na jazere Sĺňava (vodnolyžiarsky vlek na Ratnovskej zátoke). V okolí je množstvo značených turistických chodníkov. Piešťany ležia na Vážskej cyklomagistrále. Okolo Sĺňavy sú vybudované kvalitné cyklotrasy. Neďaleko sa nachádza rekreačné stredisko Bezovec s množstvom zjazdoviek a umelým zasnežovaním. Športu sa venujú štyri telovýchovné jednoty a 36 športových klubov.
Najstarším pôsobiacim športovým klubom v meste je futbalový klub PFK Piešťany, založený v roku 1912. V sezóne 20202021 hral v V. lige západ. V meste pôsobí od roku 1937 hokejový tím ŠHK 37 Piešťany, ktorý hral v rokoch 2012-2016 v najvyššej hokejovej súťaži, od neho sa odčlenil hokejový klub HK Havrani Piešťany. Od roku 2012 v meste funguje ženský basketbalový klub Piešťanské Čajky, ktorý získal dva tituly a šesť druhých miest v Basketbalovej extralige žien. Od roku 1991 tu pôsobí z palubovkových športov tiež hádzanársky tím MHK Piešťany, viacnásobný účastník extraligy či florbalový klub FBC Páv Piešťany. Dlhodobú tradíciu majú v meste vodné športy všeobecne, či už v bazénoch alebo na otvorenej vode na Váhu a Sĺňave. Z plaveckých športov fungujú v meste tri kluby – vodnopólový KVP Kúpele Piešťany (víťaz mužskej československej ligy v sezóne 1965/66 a ženskej 1. ligy v sezóne 2015/16) a dva plavecké kluby – ŠPK Kúpele Piešťany, ktorého odchovankyňou je tiež olympijská medailistka Martina Moravcová, a Piešťanský plavecký klub.
Piešťany sú každoročne organizátormi Silvestrovského behu medzi mostami. Toto medzinárodné podujatie je v súčasnosti najstarším zimným cestným silvestrovským behom vo svete!.
Piešťany bývajú často hostiteľským mestom pre hokejové podujatia juniorov svetovej úrovne.
Piešťany sa zapísali do povedomia hokejovej verejnosti najmä hromadnou bitkou medzi hokejistami Kanady a Sovietskeho zväzu, ktorá sa odohrala v roku 1987 počas Juniorských majstrovstiev sveta v ľadovom hokeji. Viacerí mladí hráči z oboch výberov sa stali neskôr známymi hokejovými hviezdami.
Konali sa tu dva svetové šachové turnaje, v roku 1912 vyhral poľský Akiba Rubinstein, v roku 1922 ukrajinský Jefim Bogoľubov. V roku 1938 sa tu konali majstrovstvá sveta v šerme.
Osobnosti mesta.
Čestní občania.
Zoznam čestných občanov Piešťan, v zátvorke rok udelenia čestného občianstva; spracované podľa :

</doc>
<doc id="6820" url="https://sk.wikipedia.org/wiki?curid=6820" title="Humenné">
Humenné

Humenné (, , ) je mesto na východnom Slovensku v Prešovskom kraji. Je to druhé najväčšie mesto historického Zemplína a zároveň hospodárske a kultúrno-spoločenské centrum Horného Zemplína.
Polohopis.
Humenné je okresné mesto na severovýchode Slovenska, vzdialené 485 kilometrov od Bratislavy. Od krajského mesta Prešov je Humenné vzdialené 73 kilometrov, 83 kilometrov od mesta Košice, 31 kilometrov od Zemplínskej šíravy. Nachádza sa na sútoku riek Laborec a Cirocha v nadmorskej výške Mesto obklopuje zo severu južný okraj Nízkych Beskýd, z juhu Vihorlatské vrchy s vysokou nečinnou sopkou Vihorlat.
Mestom prechádza cesta I/74 (StrážskeSnina) a II/559 (smer Medzilaborce), ako aj železničná trať Michaľany – Łupków a Humenné – Stakčín. Humenné leží západne od Sniny, južne od Medzilaboriec, východne od Vranova nad Topľou a severne od Michaloviec.
Humenné sa rozkladá v doline obklopenej z každej strany lesmi. Kraj okolo Humenného ponúka množstvo možnosti na turistiku letnú aj zimnú, cykloturistiku ako aj kratšie, ale aj dlhšie prechádzky po okolí. Katastrálne územie mesta Humenné patrí do provincie Východné Karpaty, subprovincie vonkajších  Východných Karpát, oblasti Nízkych Beskýd. Do katastrálneho územia  mesta Humenné zasahujú tri geomorfologické celky, ktorými sú: Ondavská vrchovina, Humenské podolie a Humenský Sokol.
Vodné toky.
Laborec (hlavný tok aj s hrádzou), Cirocha, a menšie prítoky Laborca (Ptava, Hlboký potok, Kudlovčanka, Hubková). Laborec je za vyššieho stavu vodnej hladiny ideálnou riekou na splav. Rieka Laborec je symbolom regiónu Zemplín, keďže je riekou, ktorá preteká takmer celým jeho územím zo severu na juh.
Vodné plochy.
Morské oko (tretie najväčšie prírodné jazero na Slovensku) ležiace v neďalekých Vihorlatských vrchoch pod Sninským kameňom z južnej strany a Biokúpalisko Sninské rybníky v rekreačnej oblasti Sninské rybníky ležiace zo severnej, pýšiace sa ocenením "NAJ produkt cestovného ruchu Prešovského kraja" za rok 2014. Medzi ďalšie patria vodné nádrže Zemplínska šírava, Veľká Domaša, Vinianske jazero vo vzdialenosti 21 – od Humenného a rybníky v okolí mesta (Hubková, Brestov, Slovenská Volová, Chlmec).
Dejiny.
Prvá písomná zmienka o meste pochádza z roku 1317. Oddávna najväčšie mesto Horného Zemplína. V rokoch 1317 – 1684 Humenné patrí šľachtickému rodu Drughetovcov. V 15. storočí uhorský kráľ Matej Korvín udelil Humennému mestské výsady (udelenie pečate a erbu). V 16. storočí malo Humenné 700 obyvateľov. V roku 1610 vznikol na mieste staršieho hradu renesančný kaštieľ s parkom. Po vymretí šľachtického rodu Drughetovcov patrilo mesto šľachtickým rodom Zichyovcom, Althanovcom, Vandernathovocom a začiatkom 19. storočia prešlo do rúk Csákyovcov, následne Andrássyovcov, za ktorých mesto získalo nový impulz rozvoja (nové ulice, nové poštové spojenie, výstavba železničnej trate do Haliče, založenie kúpeľov). V roku 1828 malo mesto 2 666 obyvateľov, v roku 1923 – 4 184 obyvateľov, v roku 1933 – 5 638 obyvateľov.
Symboly mesta.
Súčasnosť.
Humenné charakterizuje prevažujúci priemyselno – potravinársky komplex doplnený zariadeniami pre šport a kultúru. Mesto na Laborci je turistickým východiskom do Východných Karpát (Bukovské vrchy, Vihorlatské vrchy, Laborecká vrchovina) aj keď s menej rozvinutým cestovným ruchom. Ku kultivácii mesta prispela upravená pešia zóna v centre mesta s dvomi modernými fontánami a množstvom zelene.
Kultúra a zaujímavosti.
Prírodné pamiatky.
K významným prírodným zaujímavostiam v blízkosti mesta patria Vihorlatské vrchy s atraktívnym Morským okom, najvyšším vrchom Vihorlat (), obľúbeným Sninským kameňom () a Bukovské vrchy, kde je vyhlásený Národný park Poloniny s najvyšším vrchom Kremenec () na trojhraničnom pomedzí s Poľskom a Ukrajinou. 
Múzeá.
V meste sa nachádza Vihorlatské múzeum a skanzen.
V fonde Vihorlatského múzea (v budove renesančného kaštieľa) sa nachádza viac ako stotisíc kusov zbierkových predmetov. Medzi najhodnotnejšie predmety patria nálezy keltských mincí z Ptičieho, nález mincí zo 17. storočia z Topole, unikátne starožitné zbrane a brnenia, barokové ikony, hodnotné obrazy, či pôvodný mobiliár.
Základ prezentácie múzea (od roku 1971) tvorí stála expozícia „Kultúra bývania feudálov“. V roku 1973 bola sprístupnená expozícia novších dejín. V auguste 1984 bola verejnosti sprístupnená expozícia ľudovej architektúry a bývania. Od roku 1989 je súčasťou múzea Galerijná sieň Oresta Dubaya, v roku 1990 pribudla prírodovedná expozícia. Zatiaľ posledným prírastkom je stála výstava z Dejín Rómov na Slovensku.
Expozícia ľudovej architektúry a bývania je tvorená dreveným chrímom východného obradu sv. Michala archanjela z roku 1745 z Novej Sedlice a štrnástimi objektmi ľudovej architektúry.
Školstvo.
V súčasnosti sa v Humennom nachádza 10 stredných škôl.
Šport.
Veľký športový komplex – športová zóna mesta na Chemlonskej ulici pozostáva z týchto areálov:
Krytý zimný štadión, Mestská športová hala, tenisový areál, Mestská plaváreň s letnými kúpaliskami, Futbalový štadión s malou telocvičňou, skateboardové ihrisko a miniihrisko s umelou trávou.
V blízkosti Humenného sa nachádza lyžiarsky vlek Chlm (cca ) pri obci Chlmec s dvomi vlekmi a umelým zasnežovaním, v súčasnosti je nefunkčný.
1. HFC Humenné je slovenský futbalový klub s vyše storočnou tradíciou. Vychoval množstvo výborných hráčov, ktorí reprezentovali Česko-Slovensko a neskôr aj Slovensko.Dňa 16.6.2013 sa mladým humenským futbalistom kategórie U13 podaril fantastický kúsok, keď sa stali majstrami 1. ligy východného slovenska.Ako písali noviny:"na začiatku sezóny iba sen, dnes skutočná realita".
VK Chemes Humenné je druhý najúspešnejší volejbalový klub v histórii samostatného Slovenska a úradujúci štvornásobný volejbalový majster Slovenskej republiky, víťaz slovenského pohára a úspešne pôsobí v medzinárodnej lige MEVZA (Middle European Volleyball Zonal Association), kde v sezóne 2013/2014 skončil na treťom mieste. Hlavným sídlom klubu je Mestská športová hala s kapacitou 1200 sediacich divákov.
1. TC Humenné je hlavný tenisový klub v meste Humenné. Jeho predchodcami bol od roku 1978 klub TJ Zdravotník Humenné, neskôr v rokoch 1980 – 1993 fungoval ako TJ Chemlon Humenné, v rokoch 1993 – 1997 TJ Chemes Humenné. Od roku 2003 klub funguje v novom tenisovom areáli s jedenástimi dvorcami, ktorý je súčasťou športovej zóny na Chemlonskej ulici. Pôvodný tenisový areál "Pod nadjazdom" so šiestimi dvorcami fungoval do roku 1998, kedy bol zbúraný.
Letecko-modelársky klub Humenné má bohatú históriu už od 50. rokov 20. storočia. Vychoval niekoľkých majstrov Slovenska v rôznych kategóriách. V roku 1984 organizoval Majstrovstvá Slovenska raketových modelov, v roku 2011 Majstrovstvá Slovenska upútaných modelov a v roku 2012 Majstrovstvá Slovenska halových modelov. V súčasnosti (12/2012) má klub 22 členov, ktorí sa zaoberajú leteckými a kozmickými modelmi.
1. Atletický klub Humenné má dlhú históriu v tomto meste. Vychoval niekoľkých majstrov Slovenska. Trénuje sa na ZŠ Hrnčiarskej (ihrisko pri Mlyne), tréner Mgr. Marek Lučka trénuje svojich zverencov a dosahuje výkony v oblasti východoslovenska / Slovenska na popredných priečkach. Každý rok sa v okolí Humenného usporadúvala bežecká liga ktorá sa koná v HE a aj v obciach v okolí.

</doc>
<doc id="6821" url="https://sk.wikipedia.org/wiki?curid=6821" title="Lúčky (okres Ružomberok)">
Lúčky (okres Ružomberok)

Lúčky sú obec na Slovensku v okrese Ružomberok. Je to kúpeľné mestečko v Chočských vrchoch neďaleko Ružomberka.
Polohopis.
Obec leží v údolí riečky Teplianka, obklopená lesmi v Chočskom podhorí, geomorfologickej časti Liptovskej kotliny. Severne od obce sa strmo dvíhajú Chočské vrchy, z južného a juhovýchodného smeru sa údolie otvára k susednej obci Kalameny. Približne severozápadne sa nad Lúčkami vypína Veľký Choč (), dominantný vrch Dolného Liptova aj Oravy, priamo na severnom horizonte leží vrch Plieška (), západnému smeru dominuje Smrekov ().
Prístup do obce vedie po ceste III/2216, ktorá sa v Liptovskej Teplej pripája na cestu do Ružomberka. Cesta pokračuje severným smerom hlbokým údolím až do obce Osádka, napojenej na Dolný Kubín. V Liptovskej Teplej je najbližšia železničná zastávka na trati Žilina – Košice. Ružomberok je vzdialený západne, Liptovský Mikuláš východne, Dolný Kubín severozápadne a krajské mesto je vzdialené západným smerom.
Časti obce.
Obec je prirodzene rozdelená na dve časti, samotnú obec a kúpele. Uprostred dediny sa nachádzajú Lúčanské travertíny a Lúčanský vodopád, ktoré tvoria akúsi prirodzenú hranicu medzi dedinou a kúpeľmi.
Dejiny.
Na území dnešnej obce Lúčky bolo osídlenie v eneolite, bolo tu sídlisko s kanelovanou keramikou a hromadný nález bronzových nádob z mladšej doby bronzovej. Obec sa spomína v roku 1287 v predikáte Dionýza z Lúčiek. Doložená je z roku 1287 ako Luchk, z roku 1469 ako Luczky, z roku 1773 ako Lučky; maďarsky Lucski. Patrila hradnému panstvu Likava. V roku 1625 mala 8 sedliackych dvorov obývaných 21 sedliackymi rodinami a 11 želiarských usadlostí s 12 rodinami želiarov a chmelnice, v roku 1784 mala 85 domov a 680 obyvateľov, v roku 1828 mala 103 domov a 855 obyvateľov. Zaoberali sa chovom oviec, rybolovom, prácou v travertínových lomoch, od 19. storočia pltníctvom. V roku 1625 je doložená panská chmelnica. V roku 1712 založili alkalicko-železité kúpele, ktoré patrili rodine Abaffyovcov. Rozšírené boli v roku 1820-1824. Počas I. ČSR bolo značné vysťahovalectvo do cudziny. Obyvatelia sa zapojili do SNP. V roku 1948 vyhorela tretina obce.
Kúpele.
Kúpele sú známe od roku 1761 kedy Adam Turjansky postavil prvú kúpeľnú budovu, rozšírené v rokoch 1820-24. V kúpeľoch sa liečia ženské choroby, onkologické choroby, choroby tráviaceho ústrojenstva, choroby z poruchy látkovej výmeny a žliaz s vnútornou sekréciou, netuberkulózne choroby dýchacích ciest, nervové choroby, choroby pohybového ústrojenstva, choroby z povolania a poskytujú prevenciu a podpornú liečbu osteoporózy. K liečbe prispieva sadrovcovo-zemitá uhličitá voda o teplote 31,5 °C z prameňa Valentína.
Areálu kúpeľov dominuje liečebný dom Choč a park. Nachádza sa tu i termálny bazén, ktorý je na rozdiel od minulosti už otvorený aj pre verejnosť.
Ubytovanie.
Možnosť ubytovania je aj pre samoplatcov v liečebných domoch CHoč, Liptov a v dependancoch Balneo, Mária, Cyril, Barbora a Adam. Ubytovacia kapacita kúpeľov je cca 500 lôžok.
Kultúra a zaujímavosti.
Lúčanské travertíny.
Travertíny (skalné steny a vyvýšeniny) s rozlohou 3,8 ha sú vytvorené sadrovcovo-zemitými kyselkami. Za národnú prírodnú pamiatku boli vyhlásené v roku 1975.
Lúčanský vodopád.
Národná prírodná pamiatka od roku 1974. Ide o 12 m vysoký kaskádovitý vodopád padajúci do malých jazierok z vrchného okraja travertínovej terasy. Samotná Lúčanka neobsahuje veľké množstvo minerálov, ale jej prítoky, ktoré „prispeli“ k výzdobe vodopádu, sú sadrovcovo-zemité teplice. Vodopád, čo je veľkou zaujímavosťou, leží uprostred dediny.
Pravidelné podujatia.
Každé dva roky (od roku 1995) na prelome júla a augusta sa v amfiteátri pod Smrekovom konajú "Dolnoliptovské folklórne slávnosti". Významnú časť kultúry na dedine vytvára aj folklórny súbor "Lúčan", v ktorom sú zastúpene tri generácie obyvateľstva. Súbor má vo svojom repertoári nacvičené nielen tance, ale aj pásma ako Svadba, Priadky, Pltnica a mnohé ďalšie.
Turistika.
Obec Lúčky je východiskovou osadou na výstupy na Veľký Choč. Veľký Choč ma tvar pyramídy, je z neho kruhový výhľad na celú Oravu a Liptov. V masíve vrchu Smrekov je neprístupná jaskyňa s dĺžkou 105 m.
Lyžovanie.
Lyžiarsky vlek pod Smrekovom poskytuje možnosti lyžovania pre nenáročných. Chýba umelé zasnežovanie. Zjazdovka je upravovaná snežným pasovým strojom zn. Bombardier. Pri dobrých snehových podmienkach je vlek v prevádzke cez víkendy, prázdniny a podľa objednávok.
Cykloturistika.
Cez obec prechádza Vrchárska cyklomagistrála, ktorá je značená červenou farbou. Trasa začína v obci Huty a končí až v Banskej Bystrici.
Doprava.
Do Lúčok sa dá dostať po ceste E 50 (odbočiť treba v Liskovej pri Ružomberku) alebo po diaľnici D1 (odbočiť treba v Ivachnovej). 
Železničné spojenie priamo do Lúčok nevedie. Pri cestovaní rýchlikom treba vystúpiť v Ružomberku a pokračovať autobusom, osobné vlaky stoja v Liptovskej Teplej, opäť však treba pokračovať autobusom.
Školstvo.
V obci je Základná škola s materskou školou, v roku 2004 pribudla nová telocvičňa.
Šport.
V areáli kúpeľov nájdeme hneď niekoľko športových atrakcií. Okrem futbalového ihriska sa v kúpelnej časti obce nachádzajú dva antukové kurty na tenis a takisto dve bowlingové dráhy. V obci sa nachádza multifunkčné ihrisko vhodné napr. na futbal či nohejbal. Hneď vedľa je ihrisko vhodné v letných mesiacoch napr. na hokejbal, v zime sa z neho stáva klzisko. Za futbalovým ihriskom sa nachádza obrovská plocha, ktorá sa dá využiť napr. na baseball, kriket alebo aj golf. V telocvični sa nachádzajú basketbalové koše či volejbalová sieť a takisto pingpongové stoly.

</doc>
<doc id="6822" url="https://sk.wikipedia.org/wiki?curid=6822" title="Lúčky (okres Michalovce)">
Lúčky (okres Michalovce)

Lúčky sú obec na Slovensku v okrese Michalovce.

</doc>
<doc id="6824" url="https://sk.wikipedia.org/wiki?curid=6824" title="Aztékovia">
Aztékovia

Aztékovia (iné názvy: Aztéci, Mexikovia, Méxikovia; po špan.: staršie "Aztecas", novšie: "Mexicas") sú jeden z chichimeckých kmeňov a zároveň jedna z pôvodne predkolumbovských civilizácií. V širšom zmysle sa slovom Aztékovia (Aztéci) označujú všetci obyvatelia jadra Aztéckej ríše v čase dobytia Španielmi. Žili v dnešnom strednom Mexiku v 12. až 16. storočí. Patrili k mezoamerickým civilizáciám. Nadviazali okrem iného na Mayov (prevzali sčasti ich kalendár). Ich štát s hlavným mestom Tenochtitlan v strede dnešného mesta Mexiko v rokoch 1519 - 1521 zničili novoprichodiaci Španieli.
Aztékov ako národ (nie ako civilizácia) dodnes žije v Mexiku asi 2 milióny. Ich jazykom bol odpradávna nahuatl. Pôvodne sa delili na južných Aztékov (= Mexikov, Tenochkov) a severných Aztékov.
Príchod Aztékov.
Podľa legendy, predkovia Aztékov prišli zo severu, z územia nazývaného Aztlán. Keď prišli k ostrovu na jazere Texcoco, uvideli orla sediaceho na kaktuse a požierajúceho hada. Tento výjav bol naplnením proroctva, ktoré hovorilo, že nájdu svoj nový domov na takomto mieste. Aztékovia tam preto postavili svoje mesto Tenochtitlan. Toto legendárne zjavenie je dnes zobrazené na mexickej vlajke. Skutočnosť je však iná - pozri Tenochtitlan. 
V čase príchodu Španielov (1519) každopádne už v aglomerácii Tenochtitlanu žilo asi 400 tisíc obyvateľov. Spolu s Konštantínopolom (Carihradom) a Parížom patrilo vtedy k najväčším mestám sveta.
Meno.
Dnes sa v jazyku nahuatl nazývajú "Azteka", ale oni sami seba nazývali Culhua-Mexica (Culhua-Mexikovia), čo malo naznačovať súvis s mestom Culhuacan pri jazere Texcoco, ktoré v čase príchodu Aztékov bolo najvyspelejším mestom (kráľovstvom) oblasti. 
Slovo Azték pochádza buď zo slova Aztlán („Biela zem“), čo je ich údajná pravlasť asi v severnom Mexiku, alebo znamená „žeriavoví ľudia“, čo je označenie, ktoré im prisúdili Tecpanecovia, možno preto, že obývali močariny ako žeriavy.
Charakteristika.
Aztékovia patrili k jazykovej skupine kmeňov Nahua "[nava]" - odtiaľ je aj názov reči nahuatl "[navatl]".
Aztékovia boli tvorcovia Aztéckej ríše - najväčšej indiánskej ríše so strediskom v Tenochtitlane, ktorú tvorili mestské štáty s teokratickým zriadením s vládou kňazov. Rozvinuté poľnohospodárstvo, remeslá, astronómia a astrológia (kalendár), piktografické a hieroglyfické písmo (aztécke kódexy). Ríšu rozvrátil 1521 španielsky dobyvateľ H. Cortéz. Pri porovnaní s našim starovekom tu išlo o štátny útvar veľkých miest so zázemím poľnohospodárskeho vidieka, rozvinutými remeslami, obchodom a štátnou administratívou, no bez znalosti niektorých technických prostriedkov, ako je železo, koleso ako dopravný prostriedok, hrnčiarsky kruh, a niektorých zvierat, ako napr. koňa. Išlo o štátny útvar vcelku teokratickej povahy. 
Národným bohom Aztékov bol Huitzilopochtli (Kúzelník kolibrík). Na výrobu nástrojov používali dreviny, kamene aj polodrahokamy obsidián a jadeit. Svoje výrobky vyvážali do podmanených území a prinášali nový tovar. Ako nosičov tovaru používali obyčajných roľníkov. Aztékovia vyrábali šperky zo zlata, z tyrkysov, perál, mušlí a pier predátorov.
Aztécka náboženská ideológia.
Aztékovia sa považovali za príslušníkov „vyvoleného národa“ s jedinečným poslaním byť pomocníkom bohov pri udržiavaní existencie sveta: podľa aztéckych predstáv bohovia svojimi periodicky vykonávanými aktivitami zabezpečovali pretrvanie vesmíru i pozemského sveta ľudí (napr. slnečný boh musel každý deň nanovo bojovať s mocnosťami temnoty a poraziť ich = alegória na striedanie sa dňa a noci), pri čom však museli byť pravidelne „posilňovaní“ ľudskými obeťami. Aztékovia totiž verili, že rituálnou popravou možno z telesných schránok ľudí uvoľniť isté nadprirodzené sily a tieto poskytnúť bohom ako akúsi „výživu“ či „energiu“. 
Obetovaní bohom boli zväčša vojnoví zajatci. Z tejto skutočnosti vyplýval výrazne militaristický charakter aztéckeho štátu a vysoká frekvencia ním podnikaných vojenských ťažení. 
Táto tu len zjednodušene predstavená náboženská doktrína sa v praktickom živote Aztékov prejavovala napr. ako: 
- povinnosť novozvoleného panovníka podniknúť vojenské ťaženie a osvedčiť ním svoje kvality vodcu spôsobilého plniť základné poslanie aztéckeho štátu, t.j. vyhrávať vojny a obstarávať zajatcov na obetovanie bohom;
- povinná školská dochádzka pre deti – chlapcov, no čiastočne aj dievčatá - zo všetkých sociálnych vrstiev, ktorej účelom bolo zabezpečiť, aby dospievajúci Aztékovia boli oboznámení s ideológiou aztéckeho štátu a plne sa s ňou stotožnili; súčasťou vzdelávania bol napr. aj vojenský výcvik, t.j. príprava na zajímanie nepriateľov – budúcich obetí;
- ustanovenie trestu smrti pre každého, kto by umožnil utiecť vojnovému zajatcovi, prípadne by ho niekam ukryl;
- trestanie osôb, ktoré neodovzdali tribút, keďže z tribútu sa pokrývali o.i. aj náklady vznikajúce v súvislosti s podnikaním vojenských ťažení a s uskutočňovaním náboženských obradov spojených s ľudskými obeťami, atď.

</doc>
<doc id="6826" url="https://sk.wikipedia.org/wiki?curid=6826" title="Mezoamerika">
Mezoamerika

Mezoamerika je názov oblasti v strednej Amerike na území dnešnej južnej polovice Mexika (vrátane Yucatánu), Belize, a častí Hondurasu a Guatemaly.
Nejde o typické geografické označenie, ale skôr o výraz používaný vo vzťahu k dejinám tejto oblasti, keďže táto oblasť bola pôsobiskom tzv. mezoamerických civilizácií (najmä Zapotékovia, neskôr Mayovia, neskôr Aztékovia). Dodnes sa tu tiež hovorí tzv. mezoamerickými jazykmi. 

</doc>
<doc id="6827" url="https://sk.wikipedia.org/wiki?curid=6827" title="Edward Gordon Craig">
Edward Gordon Craig

Edward Gordon Craig, vlastným menom Henry Edward Gordon Godwin Wardell (* 16. január 1872, Stevenage, Spojené kráľovstvo – † 29. júl 1966, Vence, Francúzsko) bol anglický herec, scénograf, režisér, dramaturg, teoretik, historik, divadelný pedagóg, tvorca a riaditeľ divadelnej školy, ktorý do všetkých uvedených odborov vniesol citeľný osobný impulz a mimoriadny talent. Jeho teórie a projekty ovplyvnili modernú réžiu a moderné divadlo. 
Život.
Od roku 1900 mal prvú réžiu opier H. Purcella, od roku 1904 pôsobil v Nemecku a v Taliansku. V Taliansku vo Florencii založil experimentálne štúdio a školu a vydával časopis "The Mask".
Názory a charakteristika.
Jeho estetické smerovanie pomáhal sformovať básnik, maliar a rytec William Blake s preraffaelistami a Ruskinom. Estetický absolutizmus, hlásajúci všemoc Krásy, ktorá môže svet vyviesť z kríz a bezvýchodiskovosti, sa stala základnou platformou, na ktorej postavil Craig svoj umelecký svetonázor. Umelec = tvorca je povolaný na to, aby nastolil ríšu Krásy. Prostredníctvom tvorby musí vytvárať dielo originálne, svojbytné, protikladné tzv. objektívnej realite. Originalita nespočíva podľa Craiga v zobrazení každodenných javov, nastoľuje požiadavku zdivadelnenia divadla prostredníctvom tvorby, hry a vytvárania ríše symbolov. 
Základom tzv. "Veľkej divadelnej reformy" sa stala jeho úvaha o scénickom obraze sformulovanom z jediného princípu, a tým je scénický pohyb zjednocujúci všetky scénické zložky. Nástrojom tohto princípu, jeho zjednotiteľom a tvorcom je inscenátor, režisér. Naštrbil tak všeobecnú konvencionalitu tzv. klasického divadla, jeho dominanty – literárno-slovnej zložky, autorskú autoritu. Otvoril cestu prehodnocovania významu a úlohy inscenačných prvkov. Svojbytnosť divadelnej tvorby sa od tých čias začne spájať s tvorbou inscenačnou a nie literárno – dramatickou a do stredu udalostí sa dostane režisér. Ako hovorí Josef Vinař v „Galérii osobností divadla XX. st. na stránkach Slovenského divadla“ "od istej chvíle sa začne chodiť nie na Shakespeara, ale na povedzme Brookovho Shakespeara, v krajnom prípade na povedzme Grotowského, atď." 
Tento tvorivý monizmus naráža však v praxi na prekážky. Režisér, tvorca totiž svoje vízie realizuje prostredníctvom herca. Dostávame sa k problému, ktorý Craiga znepokojoval a podnietil ho k sformulovaniu svojej teórie O hercovi a nadbábke (über-marionete). V tejto teoretickej stati sa pokúsil odôvodniť svoje presvedčenie, že: "Herectvo nie je umenie. Je preto nesprávne hovoriť o hercovi ako o skutočnom umelcovi" . Podľa Craiga je totiž základom umenia zámernosť. Človek, ako nevypočitateľný materiál, je pre divadlo nepoužiteľný. To, čo herec na javisku predvádza, je len znôškou náhod. Pohyb, mimika, hlas, to všetko je vydané napospas hercovým emóciám, ktoré ovládajú jeho telo ako sa im zachce. "Rozum herca je slabší ako jeho emócia, pretože emócia je schopná zvíťaziť nad rozumom, a keď sa rozum stane otrokom emócie, začne sa hromadiť náhoda za náhodou" .
Situácia herca na javisku je neprirodzená už vo svojej podstate: "…ľudská povaha bojovala a bude bojovať za slobodu a bude sa búriť proti tomu, aby sa stala otrokom alebo prostriedkom na vyjadrovanie cudzích myšlienok…" a ďalej „aj keby herec vyjadroval len svoje myšlienky, jeho podstata by bola zotročená, jeho telo by sa stalo otrokom jeho rozumu a to zdravé telo celkom odmieta.“ 
Napriek tomuto hercov odsudzujúcemu vyhláseniu má návod na určité riešenie stavu, v ktorom herci spomaľujú vývoj divadla. "Musia si (herci) pre seba vytvoriť nový spôsob herectva, spočívajúci hlavne v symbolickom geste. Dnes zosobňujú a interpretujú, zajtra musia predstavovať a interpretovať a pozajtra budú musieť tvoriť." Nie v napodobňovaní a kopírovaní skutočnosti spočíva umenie, ale v schopnosti vytvoriť za pomoci prírody ducha a podstatu myšlienky danej veci alebo stavu. 
Craig si na potvrdenie svojej tézy – že herectvo nie je umenie pozval do rozhovoru aj iných ľudí z umeleckej sféry. Okrem neho sa k tejto téme vyjadrovali maliar, hudobník aj herec. Herec uznal, že nikdy v minulosti ani dnes neexistoval herec, ktorý by dosiahol taký stav mechanickej dokonalosti, aby jeho telo bolo absolútnym otrokom jeho rozumu a pripustil, že výkon herca by bol dokonalým stavom, keby nemal nič spoločné s emóciami a bol by výsledkom takého ovládania tváre, čŕt, hlasu, ako by jeho telo bolo nástrojom. 
V porovnaní s herectvom možno maliarstvo z hľadiska vzťahu autor a dielo považovať za dokonalé (vyplynulo zo spoločnej debaty). Kým každá hercova výpoveď podlieha rôznym zmenám, ktoré v ňom vyvolajú emócie a teda príroda nedovolí telu dokončiť to, čo si zmyslí rozum, maliar má svoj vlastný materiál (rôzne množstvo čiar na určitom podklade), ktorým okrem jeho vlastnej vôle nemôže nik pohnúť ani zmeniť jeho zámer, pretože svoju vôľu úplne ovláda. Ale ako vysvitlo z rozhovoru, predsa len existuje fáza, v ktorej môže byť herec umelcom. Je to fáza, keď si herec postavu tvorí vo svojej hlave, za pomoci fantázie a predstavivosti, ale len do momentu, než do procesu tvorby zapojí vlastné telo. 
Ďalšie riadky Craigovej state patria divadlu ako umeniu, ktoré potrebuje novú orientáciu, myšlienku, materiál. Maliar vyslovuje názor s ktorým Craig súhlasí: "Iba keď nájdeš v Prírode nový materiál, ktorý človek ešte nikdy nepoužil na to, aby dal formu svojim myšlienkam, môžeš povedať, že si na ceste k vytvoreniu nového umenia. Pretože si našiel materiál, pomocou ktorého ho môžeš vytvoriť. Potom ti len zostáva začať. Divadlo...ešte len musí nájsť takýto materiál." 
Zaujímavá je Craigova orientácia od života smerom k smrti ako k predmetu hodnému zachytenia v divadle. "Tiene – duchovia sú v mojich očiach oveľa krajšie a naplnené väčšou vitalitou ako muži a ženy; ako mestá plné malicherných mužov a žien, bytostí nehumánnych, tajomných, najchladnejších z chladných, najtvrdších ľudských vlastností. Lebo aj keď sa poriadne dlho zameriame na život, môžeme si nevšimnúť, že všetko v ňom nie je krásne ani tajomné či tragické ale nudné, melodramatické a hlúpe." Ocitli sme sa tak opäť pri východisku Craigovho estetického nazerania, teda pri Kráse ako určujúcom momente a cieli umeleckej tvorby. Krásu chce Craig hľadať v Smrti, ktorá preňho okrem tieňov predstavuje ucelený život plný farby, intenzívneho svetla, svet zaľudnený čudnými, hroznými, ale aj krásnymi a pokojnými postavami, ktoré sú poháňané k akejsi zázračnej harmónii pohybu. Formuluje kroky k obnoveniu divadla:
Hlavne táto tretia požiadavka bola v Craigovej dobe pre mnohých obdivovateľov hereckých osobností na scéne nepredstaviteľná. Na druhej strane sa začala tvoriť početná skupina ľudí, o ktorých podobný názor sa Craig mohol oprieť. Či už to bol G.Flaubert, Ch. Lamb, W. Hazlitt, Dante ale aj samotná herečka E. Duseová, ktorá povedala: "Aby sme zachránili divadlo, musíme ho zničiť, všetci herci a herečky musia vymrieť na mor. To oni otravujú vzduch, oni znemožňujú umenie" 
Herec musí odísť a nahradí ho neživá postava, ktorú Craig pracovne nazýva "über-marioneta" (nadbábka). Tá preňho stelesňuje poslednú ozvenu vznešeného a krásneho umenia minulej civilizácie. "Či je potlesk hlučný, alebo slabý, ich srdcia nebijú rýchlejšie ani pomalšie, ich pohyby nie sú chaotické. A hoci je zasypaná kvetmi a prejavmi lásky, tvár prvej dámy zostáva pokojná, krásna a neprístupná, ako vždy. V marionette je niečo viac ako záblesk génia a niečo viac než lesk osobnosti." 
Craig priznáva, že v súčasnosti bábka stratila svoj pôvodný význam, pretože sa dostala do rúk, ktoré z nej spravili napodobňovateľa komediantov klasickej scény, čím stratila na svojej elegancii a zdržanlivosti a už nie je výsledkom toho naozajstného umenia, ktoré skrýva remeslo a dáva zabudnúť na remeselníkov. Tiež si vyžaduje zmenu, pri ktorej sa z bábky stane Űber-marioneta, ktorá "nebude súperiť so životom – skôr sa povznesie nad život. Jej ideálom nebude telo a krv, bude sa usilovať zabaliť sa do smrteľnej krásy, zatiaľ čo z nej bude vyžarovať živý duch." 
Craig sa napriek opovržlivému smiechu, ktorý bábky vyvolávajú, pokúša obhájiť ich vznešený pôvod, keď boli v Ázii vytvorené „na obraz Boha“ pre obrad vzdávajúci hold Stvoreniu a oslavujúci privilégium budúceho bytia nazvaného Smrť. Popri ostatných symboloch všetkých dôležitých vecí na zemi i v Nirváne bola bábka v tomto obrade symbolom človeka, ako jeho krásne vyjadrenie. Až keď sa bábka preniesla na brehy Ďalekého Východu, pri jednom obrade vzbudila u dvoch dám obrovskú túžbu stať sa priamym symbolom božstva v človeku. Dámy sa obliekli ako bábka, začali sa pohybovať ako ona a podarilo sa im zaujať ostatných. Vybudovali si svätyňu a tak vznikol prvý herec na Východe. "Herec sa zrodil z bláznivej márnosti dvoch žien, ktoré nemali dosť síl, aby sa pozreli na symbol božstva bez túžby splynúť s ním." Craig však verí, že bábka môže nadobudnúť svoj pôvodný význam a vrátiť sa v podobe über-marionety do divadla "a keď sa znova objaví a keď ju ľudia uvidia, zahrnú ju takou láskou, že sa budú môcť opäť vrátiť k starodávnym obradom, opäť sa poklonia Stvoreniu, uctia si Bytie – a vzdajú božský a radostný hold Smrti." 
Napriek svojej úvahe o nadbábke založil Craig vo Florencii divadelnú školu, akési prvé divadelné laboratórium, ktoré bolo prísne uzavreté pred zrakmi verejnosti.

</doc>
<doc id="6831" url="https://sk.wikipedia.org/wiki?curid=6831" title="Hliník nad Hronom">
Hliník nad Hronom

Hliník nad Hronom je obec na strednom Slovensku v okrese Žiar nad Hronom.
Polohopis.
Starobylá dedinka Hliník nad Hronom sa nachádza v malebnom údolí rieky Hron, na jeho ľavom brehu, medzi Štiavnickými a Kremnickými vrchmi a pohorím Vtáčnika.
Názov a erb.
Pomenovanie "Hliník", v maďarskom jazyku nazývaný „Geletnek“ si obec vyslúžila v dávnoveku a to pre jej ílovitú a hlinitú pôdu celého chotára. Obec mala svoj vlastný erb už pred rokom 1637, kedy sa symbolom stal patrón kostola sv. Martin. Až neskôr, keď sa obec preslávila výrobou mlynských kameňov, sa v erbe objavuje mlynský kameň s kamenárskymi kladivkami.
Dejiny.
Prvá písomná zmienka o obci je v zakladacej listine beňadického opátstva z roku 1075. Obec bola súčasťou Tekovskej stolice.
Prvý drevený kostol bol postavený pred rokom 1332 v románskom slohu. Neskôr v roku 1408 postavili druhý kostol v gotickom štýle, pričom ho požiare a vojny poškodzovali. V roku 1440 Ján Jiskra z Brandýsa dal postaviť opevnený hlinický kaštieľ s priestrannými pivnicami a podzemnými tajnými chodbami. V roku 1678 bol úplne zničený a o jeho obnovu sa v roku 1889 postaral banský erár a stal sa sídlom hlinickej lesnej správy.
V polovici 15. storočia sa Hliník nad Hronom stal po udelení trhových výsad kráľom Matejom Korvínom dôležitým obchodným mestečkom. Roku 1494 obec získala mestské výsady. Obyvatelia obce sa zaoberali výrobou mlynských kameňov viac ako 600 rokov a koncom 18. storočia boli tak známe a žiadané, že sa prepravovali na pltiach a pečatili sa zvláštnym pečatidlom kráľovskej koruny Márie Terézie. Venovali sa tiež povozníctvu, poľnohospodárstvu, pivovarníctvu, mlynárstvu, chovu dobytka, obuvníctvu, krajčírstvu, kováčstvu a včelárstvu.
Turci obec spustošili v roku 1627. 
V roku 1768 postavili pred kostolom súsošie Golgoty a v roku 1901 tiež kaplnku na Kalvárii a postupne krížovú cestu. V roku 1930 bola postavená veľká parná píla a v roku 1948 sa začala stavať hlinická továreň Pohronské strojárne. V roku 1951 bolo v priestoroch kaštieľa zriadené učilište. Od roku 1960 je obec súčasťou okresu Žiar nad Hronom. K 31. 12. 2011 tu žilo 2 974 obyvateľov.
Bohatá história obce, spôsob života a zvyky jej niekdajších obyvateľov sú spracované v monografii hlinického rodáka, kňaza Andreja Klimana - "Hliník nad Hronom" z r. 1994.
Kultúra a zaujímavosti.
Cestovný ruch.
Chotár obce a jej blízke okolie má mnoho pozoruhodností a zvláštností geologickej a biologickej povahy, čoho dôkazom je aj botanické nálezisko Bralce s unikátnymi rastlinnými druhmi.

</doc>
<doc id="6832" url="https://sk.wikipedia.org/wiki?curid=6832" title="Divadlo (umenie)">
Divadlo (umenie)

Divadlo alebo divadelné umenie je najstarší druh dramatického umenia, realizujúci sa v živej interakcii herca a diváka. Divadelné umenie je kolektívnej povahy, vysoko syntetické, časopriestorové, audio-vizuálne, pokiaľ je jeho základom dráma reprodukčno-interpretačné. Divadelné umenie je predmetom teatrológie. Je to špecifická ľudská činnosť odvodená od hry. Sémantika tohto pojmu integruje zrak, miesto a hru.
Tvorba divadla.
Divadlo vzniká tak, že kolektív tvorcov (herci, režiséri, choreografi, scenáristi, dramaturgovia, inšpicient, korepetítor, atď.) a technických spolupracovníkov (technici, zvukári, osvetľovači) tvoria divadelnú inscenáciu, ktorá sa predvádza buď jednorazovo alebo vo viacerých reprízach divákom.
Fázy tvorby:
Charakteristické znaky divadla.
Kolektívnosť.
Je to kolektívne umenie (na rozdiel od literatúry a pod.), čiže spoločné dielo niekoľkých tvorcov (dramatik, režisér, herec atď.) a dielo vnímané kolektívne (čiže publikom). Nijaké umenie nie je v takom úzkom vzťahu k spoločnosti ako divadlo. Divadlo však tiež ovplyvňuje spoločnosť.
Interaktívnosť.
Kým pri iných klasických umeniach spotrebiteľ vníma definitívne ukončené umelecké dielo, v divadle sa zúčastňuje ako aktívna zložka na jeho dotváraní.
Obdobne je to pri interaktívnych vytvarných dielach, kedy divák dotvára výsledné dielo svojim zásahom. napr. zvukové objekty, inštalácie či digitálne interaktívne diela.
Tematická obmedzenosť.
Témou klasického divadla (na rozdiel od iných umení) musí byť spoločenská udalosť, musí sa zaoberať človekom, lebo aj základným nositeľom divadelného výrazu je človek-herec.
To neplatí pre experimentálne divadlo.
Paralelnosť zmyslových vnímaní.
Divadlo je umením opticko-akustickým a časovo-priestorovým. Ostatné druhy umenia vnímame buď zrakom (literatúra, klasické výtvarné umenie), alebo len sluchom (hudba), zatiaľ čo divadlo všetkými zmyslami človeka súčasne.
Obdobne je to pri súčasnom výtvarnom umení: procesuálne umenie, akčné umenie, performancia, kinetické umenie, multimediálne umenie, interaktívne umenie a pod.
Zahrnutie iných umení.
Do divadelnej štruktúry vstupujú viaceré druhy umenia ako jej zložky. Niektoré sú mimo divadla samostatnými umeniami (maliarstvo, hudba, architektúra), iné existujú len v divadle (herectvo, réžia).
V súčasnom výtvarnom umení od začiatku storočia (futuristi a dadaisti) a následne od polovice 50. rokov (Pollock, Rauschenberg, akčné umenie a performancia) je umelec tiež integrovanou súčasťou umeleckého diela.
Úlohy.
Popri estetickej je to mnoho ďalších funkcií – etická, výchovná, politická, zábavná a náboženská. Tieto funkcie uľahčujú prestíž divadla v danej kultúre.
Členenia.
Podľa priestorového členenia a hercovho prejavu.
Divadlo zahŕňa rozličné žánre dramatického umenia podľa priestorového členenia a hercovho prejavu:
Niekedy sa nejaviskové formy nepovažujú za divadlo a hovoríme, že divadlo sa spolu s rozhlasom, TV a filmom zaraďuje medzi dramatické (scénické) umenia.
Podľa ľudovosti.
Osobitným poddruhom je Ľudové divadlo, čiže celá škála dramatických prvkov v rôznych javoch ľudovej kultúry (zvykoch a obradoch, rozprávkach, detských hrách, tancoch, piesňach) a samostatné ľudové dramatické útvary (rôzne vianočné koledné hry, hra o Dorote a pod.). Zaraďujeme k nemu aj bábkové divadlo.
Napríklad v rozprávkach ľudový rozprávač vlastne sčasti hrá divadlo (svojim prejavom dramatizuje dej rozprávky, používa mimiku a pod.). Pokiaľ ide o zvyky, divadelné prvky možno nájsť najmä pri svadobnom obrade (pytačky obrazným vyjadrovaním, výstupy maskovaných postáv počas svadby) a iných obradoch (chodenie Mikuláša a Lucie, chodenie masiek na konci fašiangov, vynášanie Moreny a pod.). Azda najvyspelejším ľudovým divadelným útvarom sú vianočné koledné hry (betlehemská hra s námetom narodenia Krista, hra chodenia s hadom prezentujúca vyhnanie Adama a Evy z raja, chodenie s kolískou po Troch kráľov, chodenie s hviezdou na Troch kráľov). Hra o Dorote je zdramatizovaná stredoveká legenda o vzťahu vladára a poddaného (kráľa a Doroty).
Dejiny.
"Pozri aj: Divadlo (budova)"
Vznik divadla v praveku.
Najpravdepodobnejšie divadlo vzniklo z mimicko-magických hier primitívneho človeka.
Praveký človek nerozumel mnohým prírodných javom ako sú blesk, hromobitie, dážď a preto ich zariekal a snažil sa získať ich priazeň rituálnym tancom. Tieto obrady mali zabezpečiť predovšetkým úspešný lov, od ktorého bolo priamo závislé prežitie pravekých ľudí. Pri týchto rituáloch človek používal zvieracie masky, aby sa čo najviac pripodobnil lovenému zvieraťu. Maska sa teda stala jednou z prvých divadelných rekvizít.
Divadlo v antickom Grécku.
Počiatky divadelného umenia antického Grécka siahajú do polovice 6. storočia pred Kr. Divadelné umenie sa vyvinulo z náboženských slávnosti, ktoré doprevádzal zborový spev, živé obrazy a tanec a neskôr ich doplnil dramatický dej zobrazujúci a oslavujúci život a skutky boha vína – Dionýza. Vzniká tradícia dionýzií – slávnostných súťaží tragédií.
Divadlo v antickom Ríme.
Divadlo starovekého Ríma je pokračovaním starogréckeho divadla. Do rímskeho divadla zakomponovali prvky gréckeho i etruského divadla.
Divadlo sa v Ríme hralo podľa štátnického hesla: "panem et circenses" – chlieb a hry. Účelom divadelných predstavení nebolo učiť a povznášať, ale predovšetkým zabávať. Predstavenia sa konali počas slávností "ludi Romani" (Rímske hry) – predstavenia sa odohrávali na verejných priestranstvách, neskôr sa začalo so stavbou drevených a kamenných divadiel.
Latinský termín herec ("histriones") pochádza z mena profesionálnych aktérov ("ister") etruských predstavení, ktoré zahŕňali pantomímu, spev, tanec a neskôr aj improvizovaný dialóg. Herci prestali používať masky a namiesto toho sa podľa vzoru Etruskov líčili. Herci nedávali dôraz na správnu výslovnosť a precítené deklamovanie, ale na výrečnú a presvedčivú mimiku a gestikuláciu, keďže nepoužívali masky. Rimania neobmedzovali počet hercov na javisku, vystupovalo toľko hercov, koľko hra vyžadovala. Okrem iného ženské roly začínajú hrať herečky.
Rimania predovšetkým inscenovali latinské preklady gréckych drám; komédie prebásnené podľa gréckych predlôh, tzv. "fabulae palliatae" a komédie čerpajúce námety z rímskeho života, tzv. "fabulae togatae". Najznámejšími tvorcami rímskych komédií sú Titus Maccius Plautus a Publius Terentius Afer. Medzi publikom boli najobľúbenejšie tzv. attelánske frašky.
Rímske divadlo nikdy nedosiahlo tak vysokú úroveň ako divadlo grécke. Jeho význam však spočíva v tom, že Rimania sprostredkovali grécke divadelné umenie a jeho výdobytky ďalším národom žijúcim na území rímskeho impéria. S úpadkom ríše upadá aj divadlo, ktoré je neskôr považované nastupujúcou kresťanskou cirkvou za nežiaduci jav a je zakázané.
Stredoveké divadlo.
Rozvoj stredovekého divadla trval vo feudálnej Európe od 9. storočia do polovice 16. storočia.
Feudalizmus spolu s cirkvou sa snažili o vybudovanie novej, kresťanskej civilizácie. Cirkev sa usilovala zničiť všetko nemorálne, čo pretrvávalo z minulosti a protivilo sa dôstojnosti človeka, či učeniu o jedinom Bohu. Antické divadelné predstavenia boli síce zakázané, no takmer všetky Cirkev uchovala v svojich knižniciach a depozitároch. Rovnako ako takmer celú antickú vzdelanosť a literárnu tvorbu. Neskôr boli tieto predmetom štúdia na stredovekých univerzitách.
V 9. storočí sa divadlo začína rodiť znova, tentoraz však z kresťanského kultu. Cirkev potrebovala osloviť ľudové masy, ktoré nerozumeli latinčine a priblížiť im biblické príbehy a postavy. V tomto čase pôsobilo divadlo zo všetkých umení najviac na ľudové masy, ktoré boli negramotné. V kostoloch sa začínajú hrať latinské dramatické výstupy pri veľkonočných bohoslužbách (tzv. veľkonočné trópy).
Vznikali aj ďalšie náboženské žánre ako mystérium, mirákulum a moralita. Okrem náboženských žánrov, vznikli aj žánre svetské – plebejské: fraška a pastorála.
Hlavnou budovou pre stredoveké divadlo bol kostol. Dramatické výstupy sa odohrávali najprv pri hlavnom, neskôr pri vedľajších oltároch. Neskôr prešlo na verejné priestranstvá – na tzv. simultánne javisko, simultánne preto, lebo bolo spoločné pre všetky výstupy. Na javisku boli malé domčeky, tzv. "mansiony" – na nich bola namaľovaná dekorácia a herci stáli vždy pred tým, v ktorom sa odohrával dej.
Renesančné divadlo.
Obdobie humanistického a renesančného divadla vymedzujeme približne začiatkom 16. a polovicou 17. storočia. 
Celé obdobie sa nieslo v duchu znovuzrodenia antických ideálov, pričom sa zdôrazňovalo právo človeka na šťastný život, zmyslové poznanie a lásku, bezuzdé telesné rozkoše. Bojovalo sa proti výdobytkom stredovekých univerzít a umenia, ktoré sa považovalo za úpadkové. Renesancia bola proti kresťanskému ideálu pokory a hlásala odklon od Boha; zbožstvila kult zmyslov a príklon k radostiam života.
V Taliansku vznikajú nové divadelné žánre – a to opera a balet. Prvé operné divadlo vzniklo v Benátkach, odkiaľ sa šírilo ďalej do Európy.
Menia sa aj inscenačné techniky – simultánne javisko vystriedalo javisko s pohyblivými dekoráciami. Pri výrobe dekorácií Taliani využili ich objav perspektívy. Dekorácie boli maľované na plátne, ktoré bolo napnuté na trojbokých hranoloch, tzv. "telari". Boli predchodcami kulís. Takéto usporiadanie javiska pretrvalo až do našich dní.
"Pozri aj: Commedia dell’Arte", "Alžbetínske divadlo" a "William Shakespeare".
Barokové divadlo.
V 17. storočí prenikol barok do všetkých umeleckých sfér. Divadlo obohatil najmä o vonkajší prepych, monumentálnosť a technické vymoženosti. V mestách vznikali reprezentačné divadelné budovy.
Javisko sa premenilo na kulisové, nazývané aj kukátkové. Malo veľký priestor pred oponou, zvaný rampa. Tento javiskový systém pozostáva z viacerých maľovaných bočných stien (kulisy), ktoré sú zoradené v pároch rovnobežných k rampe a oddelených uličkami. Vzadu uzatvára priestor zadná stena – prospekt a hore sufity – závesné pásy látky, ktoré tvoria hornú časť javiskovej dekorácie. Objav kulís umožnil využiť celú hĺbku javiska a niekoľkokrát zmeniť scénu počas predstavenia. Tento javiskový systém sa využíval 250 rokov až do polovice 19. storočia.
Divadlo od baroka po preromantizmus. Klasicistická dráma.
Klasicizmus vznikol a vyvrcholil v 17. a 18. storočí na francúzskom kráľovskom dvore za vlády Ľudovíta XIV., odkiaľ sa rozšíril do celej Európy. Vzorom pre klasicistické umenie sa stala antika. Umelci videli zmysel v napodobňovaní prírody. Klasicizmus sa utváral pod vplyvom racionalistickej filozofie (»"Myslím teda som".« – René Descartes). Umenie nesmelo protirečiť rozumu, za najvyšší zákon bol považovaný súlad pravdy, krásy a dobra. Klasicizmus sa v oblasti drámy a divadla najlepšie rozvinul v dielach franczúskych autorov: Pierre Corneille, Jean Racine a Molière.
Na počiatku nemeckého klasicizmu stál profesor Johann Christoph Gottshed. Uviedol do Nemecka francúzsku klasickú drámu a pomocou divadelnej riaditeľky a herečky Friederiky Karoliny Neuberovej reformoval nemecké divadlo. Ich cieľom bolo očistiť Nemecko od lacných a bezcenných hier a nahradiť ich prekladmi francúzskej klasiky a vlastnou tvorbou. Kritik teoretik a dramatik Gotthold Ephraim Lessing je považovaný za tvorcu nemeckej meštianskej drámy.
Preromantizmus v nemeckej dráme sa objavuje najmä v tvorbe skupiny Sturm und Drang. Toto hnutie bolo zamerané proti aristokratickému klasicizmu, ale najmä proti osvietenstvu. Hnutie zdôrazňovalo tvorivú slobodu osobnosti, odmietajúcu spoločenské konvencie a predsudky a riadiacu sa vlastným srdcom. Uprednostňovalo cit a vášeň pred racionalizmom a intelektualizmom. Do protikladu k mestu dávalo voľnosť prírody. Prikláňalo sa k ľudovým tradíciám. Najznámejší predstavitelia hnutia sú Johann Wolfgang Goethe (1749 – 1832) a Friedrich Schiller (1759 – 1805).
V Taliansku sa na reformu zostarnutej commedie dell'Arte podujal Carlo Goldoni  – nahradil starú improvizovanú komédiu typov charakterovou komédiou. Známy je hrami: "Sluha dvoch pánov", "Čertice", "Mirandolina" a iné.
Divadlo v 19. storočí. Romantizmus a realizmus.
Romantizmus sa rozšíril ako reakcia na príliš rozumové osvietenstvo a na vzdelancov zameraný klasicizmus. Proti vláde rozumu hájili romantici právo citu. Mali požiadavku tvorivej originality, vytvárania neskutočného sveta. Drámu obohatili o lyrické prvky a opisy duševných stavov. Základným motívom bolo osobné rozčarovanie a sklamanie. Vynašli pochmúrnu „osudovú“ drámu. Romantizmus nemal na divadlo podstatný vplyv – pôsobil však na vnútornú štruktúru drámy a na herecké umenie. Vniesol do divadla slobodu a pestrosť. Oslňoval rušným dejom, fantáziou, tajuplnosťou, dobrodružstvom, exotikou, veľkými tragédiami lásky a vášne a bohatou výpravou a dekoráciou.
Medzi najvýznamnejších predstaviteľov romantickej drámy patria: Victor Hugo, George Gordon Byron, Percy Bysshe Shelley, Alexander Sergejevič Puškin a Michail Jurievič Lermontov.
Realizmus vznikol vo Francúzsku v 40. rokoch 19. storočia ako protipól romantizmu. Tento smer bol vynútený i politicky, pretože po neúspešnej revolúcii v roku 1848 bolo treba sa pozrieť na svet bez ilúzií a fantázie (z latinčiny "realis" = skutočný). Jeho nástup podporil aj pokrok vedy a techniky → pozitivizmus. Preferovalo sa objektívne skúmanie, metafyzika bola zavrhnutá a umenie si začalo osvojovať metódy objektívneho pozorovania.
V divadle realizmus reprezentovala metóda Meiningenčanov – divadelného súboru Juraja II., vojvodu sasko-meiningenského. Usilovali sa o najvernejšie zobrazenie skutočnosti, či už išlo o ľudí, kostýmy alebo dekoráciu.
Naturalizmus (z latinčiny "natura" = príroda) je metódou umeleckého zobrazenia skutočnosti založená na filozofii pozitivizmu a darwinizmu. Opisoval temné stránky života človeka, vyznačoval sa vulgárnym jazykom, drastickými a krutými scénami. Život však iba »fotografoval«, nevysvetľoval ho a tak zostal iba na jeho povrchu. Dekorácia mala byť odrazom konkrétneho životného prostredia a tak vzbudzovať dokonalý obraz reality.
Medzi najvýznamnejších predstaviteľov drámy realizmu a naturalizmu patria: Émile Zola, Honoré de Balzac, Nikolaj Vasilievič Gogoľ, Anton Pavlovič Čechov, Ivan Sergejevič Turgenev, Alexander Nikolajevič Ostrovskij, Henrik Ibsen, August Strindberg, Oscar Wilde a George Bernard Shaw.
Premeny divadla v prvej polovici 20. stor., vplyvy avantgardy.
Jedným z prvých umeleckých smerov, ktorý ovplyvnil divadlo bol impresionizmus. Jeho snahou bolo vyjadrenie okamžitého zmyslového dojmu, nie je zobrazovaná skutočnosť, ale nálada (impresia). V dráme sa do popredia dostávajú lyrické opisy a epizódne príbehy.
Okrem impresionizmu je badať aj vplyv symbolizmu. Veľký význam bol prikladaný najmä na obraznosť a fantáziu, skutočnosť vyjadrovali iba náznakom, symbolom. Do drámy priniesol maximálnu štylizáciu, ktorá niekedy prerástla až do nežiaducej abstrakcie – v herectve, i vo výprave.
Predstavitelia: Stéphane Mallarmé (dramatik); Adolphe Appia a Edward Gordon Craig (obaja scénografovia)
Nemeckým prínosom do vlny avantgardného u menia bol expresionizmus. Usiloval sa ponoriť do skutočnosti, vystihnúť jej podstatu, jej vnútro a nie len zobraziť jej vonkajšiu podobu. Bol poznačený životným pesimizmom, tiesňou, napätím a emóciami, spôsobenými najmä prvou svetovou vojnou. Expresionistické herectvo sa líši od realistického tým, že nezobrazuje postavu ako celok, ale iba jej črtu a pomocou nej sa snaží zdôvodniť konanie postavy.
Predstavitelia: Max Reinhardt (režisér); Georg Keiser, Ernst Toller (obaja dramatici)
V Sovietskom zväze sa začína vyvíjať konštruktivizmus, ovplyvnený najmä výdobytkami pokroku a jednoduchosťou a účelnosťou základných technických zariadení. Účelnosť konštrukcií stavieb a strojov ovplyvnila najmä scénografiu.
Predstavitelia: Vsevolod Emilievič Mejerchoľd a Sergej Ejzenštejn (obaja režiséri)
Stanislavskij, Brecht, absurdná dráma.
Stanislavskij a Dančenko.
Títo dvaja muži sú zakladateľmi (1898) jednej z najvýznamnejších divadelných inštitúcií na svete – Moskovského akademického umeleckého divadla (známe ako MCHAT). Stanislavskij vytvoril svoju hereckú metódu, ktorú nazval psychickým realizmom → Herci sa museli plne stotožniť s rolou, museli ju prežívať, museli vedieť zdôvodniť svoje konanie. Do hry vstúpili nálady, náznaky, odtienky citov namiesto okázalých gest a efektných pohybov.
Zo Stanislavského školy vyšli režisérske osobnosti divadla: Vsevolod Emilievič Mejerchoľd, Jevgenij Bagrationovič Vachtangov, Alexander Jakovlevič Tairov a Valentín Kozmenko-Delinde.
Epické divadlo.
Dramatický a divadelný model stavajúci na rozbití divákovej ilúzie, že na javisku nie je predvádzaný skutočný život skutočných postáv, ale ide len o ilúziu, o divadelné predstavenie. Divák je takto angažovaný k aktívnemu porovnávaniu divadelného príbehu s realitou a svojim vlastným životom.
Po formálnej stránke dramatici nahradili prítomný dramatický čas časom minulým epickým, v hrách vystupuje množstvo postáv a rozprávač, scéna sa často mení. 
Podstatou je odcudzenie, tzv. V-Effekt. Herec musí mať odstup od textu, nesmie sa stotožniť s úlohou, postavu má predstavovať, racionálne objasniť a nemá diváka citovo viazať. Medzi scudzovacie efekty patria songy, komentáre, prestavba scény bez spustenia opony a pod. 
Hlavným predstaviteľom epického divadla bol nemecký dramatik, režisér a divadelný teoretik Bertolt Brecht. Medzi jeho najznámejšie diela patria: "Baal", "Žobrácka opera", "Matka Guráž a jej deti", "Život Galileiho", "Dobrý človek zo Sečuanu" a "Kaukazský kriedový kruh".
Absurdná dráma.
Je nazývaná aj antidrámou, je postavená na nihilistickej koncepcii a vychádza z existencionalizmu.
Dielam často chýba súvislý dej a zápletka. Motivácia postáv je neznáma, (ne) komunikácia medzi postavami nadobúda absurdný charakter, chýba aj rozuzlenie hry. Postava je zvyčajne osamelý človek neschopný komunikovať s ostatnými.
Predstavitelia: Eugène Ionesco ("Stoličky", "Plešatá speváčka") a Samuel Beckett ("Čakanie na Godota")
Experimentálne divadlo.
Experimentálne divadlo je súhrným označením pre vizuálne aj akusticky orientované predstavenie, ktoré nie sú naratívneho charakteru. Vychádza viac z vizuality, gesta, tanca (súčasného), nonverbality, zvuku (klangtheater), absentuje literárny príbeh a dramatizácia.
Futuristické divadlo. Totálne divadlo. Drama predmetov. Merz – divadlo. Figurálny kabinet. Divadlo rúk. Performancia. Butó. Tanečné divadlo. Pohybové divadlo. Experimentálna akustická poézia. Multimedialne divadlo. Interaktívne divadlo.
Edwadr Gordon Craig: Umenie divadla vzniklo z gesta a tanca. Dnešní dramatici nie su deťmi divadla, ale literatúry.
Slovenské divadlo.
"Pozri: Slovenské divadlo"
Články a skupiny článkov z oblasti divadla vo Wikipédii.
"Pozri: , "

</doc>
<doc id="6833" url="https://sk.wikipedia.org/wiki?curid=6833" title="Básnický prívlastok">
Básnický prívlastok



</doc>
<doc id="6835" url="https://sk.wikipedia.org/wiki?curid=6835" title="Biblizmus">
Biblizmus

Biblizmy sú slová a slovné spojenia pochádzajúce z náboženskej literatúry. Často majú podobu alegórií a symbolov.

</doc>
<doc id="6836" url="https://sk.wikipedia.org/wiki?curid=6836" title="Beletria">
Beletria

Beletria alebo krásna próza, alebo umelecká próza, alebo trocha nepresne krásna literatúra (z francúzskeho: "belles lettres", t. j. krásna literatúra) je spoločný názov prozaických umeleckých diel. Sú to najmä román, novela, črta, poviedka a umelecká reportáž. Výrazom beletria sa v minulosti označovala celá umelecká literatúra (krásna literatúra), dnes sa význam zúžil len na umeleckú prózu.
Beletria je jedna zo základných oblastí prózy. Člení sa na základné prozaické žánre, ako román, novela, poviedka a rozprávanie, a na menšie prozaické útvary. Existujú aj zvláštne typové varianty, ako lyrizovaná próza, rytmizovaná próza a dialogizovaná próza (napr. platónsky dialóg), v ktorých sa prejavuje tendencia k zblíženiu prózy s ostatnými jazykovo štylistickými druhmi literatúry - s poéziou a drámou.

</doc>
<doc id="6837" url="https://sk.wikipedia.org/wiki?curid=6837" title="Biografický román">
Biografický román

Biografický román je literárne dielo, v ktorom autor vychádza zo životopisných prameňov, pri nedostatku faktografických údajov ich môže doplniť údajmi z historickej skutočnosti alebo fikciou.

</doc>
<doc id="6838" url="https://sk.wikipedia.org/wiki?curid=6838" title="Bylina (literatúra)">
Bylina (literatúra)

Bylina (rus. были́на) je žáner ruských epických hrdinských básni, ktoré zvyčajne opisujú hrdinské činy bohatierov (napríklad Iľja Muromec, Dobryňa Nikitič a Aľjoša Popovič). 
Byliny sa delia do niekoľkých cyklov, približne podľa historického obdobia (najslávnejšie sú asi básne z cyklu o Vladimírovi I. a jeho bohatieroch, ďalšie cykly sú napr. o bohatieroch novgorodských, moskovských, o povstaní Stenka Razina, o ukrajinských kozákoch, až po tzv. petriády o Petrovi Veľkom). Ruským bylinám sú podobné ukrajinské dumy. 
Byliny vznikali približne od 12. storočia, tento odhad je ale založený na zmienke v Slove o pluku Igorovom (ktoré je formou a štýlom sama v podstate bylinou), jeho autenticita ale nie je celkom jasná. Najmladšie byliny vznikli až v 19. storočí. Byliny sa šírili ústne, prednášali sa s hudobným sprievodom, takže sa pochopiteľne časom menili, prispôsobovali aktuálnym udalostiam a zmenám dobového vkusu.
Byliny majú nerýmovaný tónický verš s typickým štýlom (opakovanie prehovorov a opisov, kontrasty, antitézy, obrátený slovosled, ustálené epitetá), ktoré sa veľa ruských básnikov snažilo napodobniť, byliny sa stali inšpiráciou aj pre veľa iných umeleckých diel, niektoré boli aj sfilmované.
Byliny boli v neskoršom období folkloristami zozbierané do niekoľkých zbierok, z nich najrozsiahlejšia "Polnyj svod kyjevskich bylin" A. Lelčuka je k dispozici online. 

</doc>
<doc id="6841" url="https://sk.wikipedia.org/wiki?curid=6841" title="Činohra">
Činohra

Činohra môže byť:

</doc>
<doc id="6842" url="https://sk.wikipedia.org/wiki?curid=6842" title="Časomerný veršový systém">
Časomerný veršový systém

Časomerný veršový systém (alebo časomerný prozodický systém, časomiera) je veršový systém založený na striedaní krátkych a dlhých slabík, obyčajne bez rýmov. 
Tento typ veršu patrí do historickej verzológie, uplatňoval sa najmä v starogréckej a latinskej poézii. Pomerne obmedzená realizácia časomiery je podmienená zvláštnosťami jazyka. V starogréčtine dĺžka samohlásky funguje ako fonologický činiteľ, slovný prízvuk je melodický. So snahou organizovať verš časomerne sa stretávame aj v novodobých európskych jazykoch. Bolo to v tých vývinových obdobiach, ktoré programovo nadväzovali na antiku (renesancia, klasicizmus). Slovenčina má isté predpoklady na časomieru, lebo v porovnaní s inými jazykmi rozlišuje dlhé a krátke slabiky. V slovenskej a českej poézii bola snaha v období osvietenstva a klasicizmu organizovať verš časomerne na poprednom mieste. Pokúsili sa o to najmä:
Podľa zásad časomernej prozódie si vyslovenie každej slabiky vyžaduje určitý čas; na vyslovenie dlhej slabiky treba raz toľko času ako na vyslovenie krátkej slabiky. Jednotka, ktorou sa meria trvanie slabiky, sa volá "móra". Vyslovenie krátkej slabiky trvá jednu móru a vyslovenie dlhej slabiky dve móry. Ťažká doba v časomiere si vyžaduje dlhú slabiku a ľahká doba krátku. Existujú dva druhy slabičných dĺžok (spôsobujúcich ťažké doby verša):

</doc>
<doc id="6843" url="https://sk.wikipedia.org/wiki?curid=6843" title="Daktyl">
Daktyl

Daktyl je stopa (rytmická jednotka) skladajúca sa z jednej prízvučnej a dvoch neprízvučných slabík (—∪∪) a tvorí sylabotonický veršový systém. Daktylský verš je v slovenskej poézii zriedkavejší ako trochejský, používal ho napr. Pavol Országh Hviezdoslav v známej balade "Zuzanka Hraškovie."

</doc>
<doc id="6844" url="https://sk.wikipedia.org/wiki?curid=6844" title="Zdrobnenina">
Zdrobnenina

Zdrobnenina alebo zdrobnené slovo alebo deminutívum (z lat. "minutus" malý, drobný) je expresívny lexikálny prostriedok, ktorý má kladné citové zafarbenie. V slovenčine sa deminutíva tvoria príponami.
Deminutíva tvoria silnú vrstvu expresívnych pomenovaní. Môžu mať rôznu štylisticko-sémantickú funkciu, závislú od toho, v akom kontexte sa použijú:
Príklad.
Ženský rod.
Proti príklad, keď je použitá prípona pre zdrobneniny a nejde o zdrobneninu, prípadne o opak:

</doc>
<doc id="6846" url="https://sk.wikipedia.org/wiki?curid=6846" title="Denník (literatúra)">
Denník (literatúra)

Denník je literárny žáner epického, monografického charakteru. Denník obyčajne obsahuje najdôležitejšie, najzaujímavejšie zápisy o osobných a verejných udalostiach ovplyvňujúcich pisateľa. O udalostiach autor podáva správu väčšinou zo svojho uhla pohľadu prezentujúc vlastný názor o nich. Udalosti sú spravidla opisované v chronologickom poradí v denných intervaloch. Denník sa vedie a môže byť v ňom aj fikcia, teda dokreslenie istej udalosti/dňa. Denník si nepíšeme, ale vedieme. Denníky sa stávajú predpokladom pre biografické (životopisné) diela.

</doc>
<doc id="6847" url="https://sk.wikipedia.org/wiki?curid=6847" title="Derniéra">
Derniéra

Derniéra je posledné uvedenie divadelnej hry alebo filmu. V médiach sa tento pojem využíva aj pri poslednom konaní športového podujatia. Opakom derniéry je premiéra.

</doc>
<doc id="6848" url="https://sk.wikipedia.org/wiki?curid=6848" title="Detektívka">
Detektívka

Detektívka môže byť:

</doc>
<doc id="6850" url="https://sk.wikipedia.org/wiki?curid=6850" title="Detektívna literatúra">
Detektívna literatúra

Detektívna literatúra (dielo detektívnej literatúry sa volá detektívka; z lat. détegere - odkrývať, odhaľovať) je druh zábavnej literatúry, ktorá je „založená na špecifickom uplatnení fabulačného tajomstva pri odhaľovaní okolností kriminálneho prípadu“. Základom je motív záhady a víťazstva dobra nad zlom, hlavnou postavou je detektív, ktorý sa snaží vyriešiť prípad, chytiť zločinca. Zločinec je potrestaný/ usmrtený, vyhráva dobro. 
Za prvú detektívnu prózu je pokladaná poviedka Edgara Allana Poea "Vraždy v ulici Morgue" z roku 1841. Medzi najznámejších autorov detektívok patria: Arthur Conan Doyle, Agatha Christie, Michael Connelly, či slovenský prozaik Dominik Dán.

</doc>
<doc id="6852" url="https://sk.wikipedia.org/wiki?curid=6852" title="Dej (literatúra)">
Dej (literatúra)

Dej ako literárny pojem je ucelený rad akcií, ktoré nadväzujú špecifické vzťahy s ostatnými kontextami (postáv, vonkajšieho prostredia a rozprávača). 
Dej rozvinutý do zložitejších kauzálnych súvislostí je jedným z charakteristických znakov epiky a drámy. Dej ako celok prebieha od expozície k rozuzleniu.
Spätosť jeho jednotlivých fáz a opodstatnenosť dejových zvratov zabezpečuje motivácia.
Rozpor medzi postupnosťou rozprávania a dynamickou jednotou rozprávaného prebúdza dejové napätie. 
Podľa množstva odbočiek (digresií) a vsuviek sa rozlišuje dej jednoduchý a dej zložitý. 
Najsúvislejšia vrstva deja sa nazýva dej hlavný (niekedy rozdvojený na dva deje súbežné alebo napríklad v modernej próze vôbec neidentifikovateľný) v protiklade k viacerým dejom vedľajším. Pokiaľ postava mení svoje životné prostredie, prekračuje hranice dané svojou rolou, sociálnym
postavením a miestnym určením, je dej dynamický, v opačnom prípade je dej statický. Ak dejové zvraty rezultujú z okolností, vonkajších pomerov a osobných kontaktov, vzniká dej situačný, ak naopak z aktivity postáv, označuje sa dej ako povahový (charakterový). V povahovom deji sú postavy cedené buď étosom, t. j. ustálenou mravnou zásadou - dej etický, alebo pátosom, t. j.
chvíľkovými vznetmi a náladami - dej patetický.

</doc>
<doc id="6853" url="https://sk.wikipedia.org/wiki?curid=6853" title="Detská populárna pieseň">
Detská populárna pieseň

Detská populárna pieseň je básnický útvar patriaci do lyriky určený na spievanie, veselé, hravé texty, aj s poučným významom. Vzniká zhudobnením básne, na jej tvorbe sa podieľajú: textár – autor básne a hudobný skladateľ. 
Diela.
Niektoré známe projekty s detskými populárnymi piesňami:

</doc>
<doc id="6854" url="https://sk.wikipedia.org/wiki?curid=6854" title="Dialektizmus">
Dialektizmus

Dialektizmus je nárečový prvok v spisovnom jazykovom prejave.
Rozdelenie dialektizmov:

</doc>
<doc id="6855" url="https://sk.wikipedia.org/wiki?curid=6855" title="Dialóg">
Dialóg

Dialóg môže byť:

</doc>
<doc id="6856" url="https://sk.wikipedia.org/wiki?curid=6856" title="Tenochtitlan">
Tenochtitlan

Tenochtitlan (iné názvy pozri nižšie) bolo hlavné mesto Aztéckej ríše v strede dnešného hlavného mesta Mexika.
Tenochtitlan bol pôvodne vybudovaný na dvoch malých ostrovoch v jazere Texcoco v 
centrálnom Mexiku. Bol založený v roku 1325 (alebo 1310) a z väčšej časti zničený v roku 1521 španielskymi 
dobyvateľmi. Neskôr bolo na jeho troskách vybudované mesto Mexiko, v súčasnosti hlavné mesto Mexika.
Dejiny.
Po zániku toltéckeho hlavného centra Tollan (severne od Texcoca) v roku 1168 veľa rôznych chichimeckých kmeňov prichádzalo a postupne sa usadzovalo okolo brehov jazera Texcoco. Posledným chichimeckým kmeňom, ktorý sem prišiel, boli Aztékovia. Podľa tradície Aztékovia putovali zo severu nasledujúc starobylú legendu ktorá predpovedala, že nájdu miesto pre ich nové mesto tam, kde uvidia orla sediaceho na vrchole kaktusu a požierajúceho hada. Skutočnosť je taká, že najprv sa usadili na kopci Chapultepec pri jazere, odkiaľ bojovali proti rôznym mestám okolo jazera (napríklad mestá Texcoco a Culhuacan). Raz, keď utekali pred vládcom Culhuacanu, usadili sa na poslednom voľnom mieste tohto lukratívneho územia – na močaristom ostrove pri západnom brehu jazera. 
Južní Aztékovia (Mexikovia, Tenochkovia) pod vedením Tenoka založili v roku 1325 (alebo 1310) Tenochtitlan na tomto močaristom ostrove. Nepriaznivý terén ostrova ich neodradil. Pomocou odvodňovacieho systému „chinampa“, ktorý vynašli, získavali postupne malé políčka, na ktorých pestovali všetky potrebné plodiny. Keď bolo odvodnené dostatočne veľké územie, začali budovať mesto. 
Severní Aztékovia založili v roku 1345 Tlatelolco na miniostrove severne od Tenochtitlanu. Neskorším dobytím Tlatelolca boli obe mestá zlúčené.
Prosperujúca kultúra sa rozvíjala a Aztécka ríša začala dominovať nad inými kmeňmi na celom území Mexika. Malý prírodný ostrov bol nepretržite zväčšovaný ako umelý ostrov, až sa Tenochtitlan stal najväčším a najmocnejším mestom v Mezoamerike. V čase vrcholu svojej moci mal rozlohu a 140 000 obyvateľov. Mesto bolo spojené s pevninou sústavou ciest vedúcich po hrádzach a mostoch. Zároveň bolo prepletené kanálmi, a tak všetky časti mesta boli dosiahnuteľné buď pešo alebo na kanoe. Postupne však chinampy a dediny na nich v okolí ostrova dosiahli až breh jazera, takže Tenochtitlan, dediny chinampa a mestá na brehu (Tlacopán, Acapotzalco, Tenayuca) vytvorili vlastne jedno obrovské mesto, ktoré v roku 1519 (príchodom Španielov) malo 400 000 obyvateľov (o niečo menej ako dnes Bratislava). Bola to najväčšia koncentrácia obyvateľstva v dejinách Mezoameriky a zároveň jedno z najväčších miest celého vtedajšieho sveta spolu s Parížom a Konštantínopolom (Carihradom). Niektorí zo španielskych dobyvateľov boli aj v Konštantínopole a v Benátkach a tvrdili, že Tenochtitlan bolo najväčšie a najkrajšie mesto, aké kedy videli. 
Podľa údajov Španielov bolo na trhu v štvrti Tlatelolco (to je ten bývalý ostrov) v deň trhov 60 000 (!) kupujúcich a predávajúcich, palác vládcu Moctezuma II. mal 300 (!) miestností združených okolo 3 dvorov, vrátane knižníc, skladov, dielní pre kráľovských remeselníkov, veľkých sál pre súdy a iné rady a kancelárií pre „armádu“ účtovníkov. Ďalej existovala kráľovská zoologická záhrada. 
Samotné mesto obsahovalo doslova stovky chrámov a súvisiacich náboženských stavieb. Významné boli dva hlavné náboženské komplexy – tenochtitlanský a tlatelolcký. Tenochtitlanský pozostával z troch veľkých pyramídových chrámov. Ďalej boli vybudované obchodné cesty, ktorými privážali tovar z takých ďalekých miest ako je Mexický záliv, pobrežie Tichého oceánu, ba dokonca možno až z ríše Inkov. 
Španielsky dobyvateľ Hernando Cortés prišiel do Tenochtitlanu 8. novembra 1519. Aztécky vládca Moctezuma II. pokladal Cortésa za boha Quetzalcoatla a vítal ho s veľkou pompou. Cortés a jeho ľudia nakoniec dobyli mesto 13. augusta 1521 po boji, ktorý trval mesiace, a počas ktorého bola väčšina mesta zničená. Zvyšok mesta bol zničený, rozobraný alebo zasypaný, keď na ňom bolo budované mesto Mexiko.

</doc>
<doc id="6857" url="https://sk.wikipedia.org/wiki?curid=6857" title="1325">
1325



</doc>
<doc id="6858" url="https://sk.wikipedia.org/wiki?curid=6858" title="1519">
1519



</doc>
<doc id="6859" url="https://sk.wikipedia.org/wiki?curid=6859" title="1521">
1521

Rok 1521 (MDXXI) bol kalendárny rok, ktorý v súlade s gregoriánskym kalendárom začal v sobotu, bol to 1521. rok nášho letopočtu, 21. rok v 2. tisícročí, 21. rok v 16. storočí a 2. rok v dekáde 20. rokov 16. storočia.

</doc>
<doc id="6862" url="https://sk.wikipedia.org/wiki?curid=6862" title="13. august">
13. august



</doc>
<doc id="6864" url="https://sk.wikipedia.org/wiki?curid=6864" title="Mesiac (družica)">
Mesiac (družica)

Slovo mesiac s malým počiatočným písmenom alebo zastarano trabant je prirodzená družica (prirodzený satelit) planéty, trpasličej planéty alebo planétky. Najznámejšie a prvé objavené mesiace sú družice planét slnečnej sústavy. Existencia mesiacov mimo slnečnej sústavy nie je definitívne potvrdená.
V slnečnej sústave je známych už viac než 695 mesiacov, z ktorých väčšina (463) nesprevádza planéty, ale menšie telesá slnečnej sústavy. 285 mesiacov pripadá k 31. decembru 2023 na mesiace planét. Tieto počty však nie sú konečné, pretože sa neustále objavujú nové mesiace. Prvé objavené mesiace, ktoré obiehali inú planétu ako Zem, boli Galileove mesiace obiehajúce Jupiter. Za ich objaviteľa sa považuje Galileo Galilei, ktorý ich ďalekohľadom spozoroval v roku 1610. Jupiter bol do jari 2023 tiež teleso slnečnej sústavy s najväčším známym počtom mesiacov - 95, ale ku koncu tohto roka už bolo známe, že Saturn ho prevyšuje až o desiatky mesiacov.
Mesiace má šesť z ôsmich známych planét slnečnej sústavy: Zem, Mars, Jupiter, Saturn, Urán a Neptún. Zem má ako jediná z nich iba jeden mesiac, nazýva sa Mesiac. Mars má dva mesiace, veľké (joviálne) planéty majú až niekoľko desiatok mesiacov (Saturn 146, Urán 27 a Neptún 14). Prvý objavený mesiac, ktorý neobiehal okolo planéty, bol mesiačik Dactyl obiehajúci planétku 243 Ida. Mesiace sú rôznorodé telesá, väčšinou nepravidelného tvaru, bez atmosféry a geologicky neaktívne, existuje však mnoho výnimiek. Vždy však majú menší priemer a hmotnosť než teleso, okolo ktorého obiehajú.
Mesiace v slnečnej sústave.
Všeobecná charakteristika.
Mesiace sú telesá rôzneho tvaru a veľkosti, spravidla menšie ako planéty. Existujú však aj výnimky: najväčší mesiac slnečnej sústavy Jupiterov Ganymede a Saturnov mesiac Titan sú väčšie ako planéta Merkúr. Najväčšie mesiace sformovala gravitácia do tvaru blízkeho guli. Menšie môžu mať nepravidelný tvar a podobať sa asteroidom alebo jadrám komét. Je možné, že mnohé malé mesiace boli skutočne planétkami, ktoré pri pohybe slnečnou sústavou zachytila gravitácia nejakej planéty. Mnohé mesiace (vrátane Mesiaca) majú viazanú rotáciu, to znamená, že k svojej planéte sú otočené stále tou istou stranou. Blízko obiehajúce veľké mesiace môžu na svojej planéte spôsobiť zatmenie Slnka.
Aj trpasličie planéty a asteroidy môžu mať vlastné mesiace. S výnimkou Chárona majú všetky doposiaľ preskúmané mesiace malých telies nepravidelný tvar.
Obežná dráha.
Väčšina mesiacov obieha po veľkých, eliptických dráhach s veľkým sklonom k rovníku materskej planéty. Tento jav je charakteristický najmä pre menšie mesiace nepravidelného tvaru, ktoré tvoria drvivú väčšinu všetkých mesiacov. Väčšina z nich má tiež retrográdny smer obehu (napríklad mesiac Féba). Ostatné, spravidla veľké mesiace, akým je napríklad aj náš Mesiac, obiehajú prográdnym smerom po približne kruhových blízkych dráhach s malým sklonom k rovine rovníka.
Retrográdny smer obehu malých mesiacov naznačuje, že tieto mesiace nevznikli v blízkosti planéty, okolo ktorej obiehajú, ale táto planéta ich neskôr gravitačne pripútala k sebe. Predtým však museli stratiť veľkú časť svojej pohybovej energie. K tomu mohlo dôjsť v poslednom štádiu formovania planét, trením v protoplanetárnom disku. Štandardné teórie však zatiaľ presvedčivo nevysvetlili pôvod a správanie sa týchto mesiacov.
Mesiace nemôžu obiehať planétu v ľubovoľnej vzdialenosti, ale len vo vnútri takzvanej Hillovej sféry. Je to oblasť okolo planéty, v ktorej je pohyb častíc viac ovládaný gravitáciou planéty ako gravitáciou Slnka. Polomer Hillovej sféry závisí od hmotnosti planéty a tiež od jej vzdialenosti od Slnka. Planéty bližšie k Slnku majú menšiu Hillovu sféru než planéty vzdialenejšie od Slnka.
Viaceré mesiace môžu obiehať aj po tej istej obežnej dráhe, napríklad Saturnove mesiace Tetyda, Telesto a Kalypso obiehajú po rovnakej orbite. Takéto mesiace sa nazývajú koorbitálne. Dva mesiace si svoje obežné dráhy môžu dokonca navzájom vymeniť – príkladom sú opäť Saturnove obežnice, Epimeteus a Jánus.
Hoci väčšina známych mesiacov má stabilnú obežnú dráhu a predpokladáme, že na nej zotrvávajú počas veľmi dlhého časového obdobia, v roku 2006 bol objavený mesiac Zeme 2006 RH120, ktorý na obežnej dráhe okolo nej zotrval iba rok. Potom sa odpútal a pokračoval v samostatnej dráhe. Takýchto dočasných mesiacov by mohla mať Zem aj ďalšie planéty oveľa viac, no pre malé rozmery (2006 RH120 meral iba pár metrov) sa ťažko hľadajú.
Planéty sú spravidla približne 1000-krát hmotnejšie než ich prirodzené satelity. Preto majú všetky mesiace planét ťažisko vzájomného obehu so svojou planétou pod povrchom planéty. U družíc menších telies to niekedy tak nie je. V takom prípade sa sústava telies obiehajúcich spoločné ťažisko zvykne nazývať dvojplanétkou, trojplanétkou, atď.
Veľa mesiacov sa od svojich planét vzďaľuje, menej sa ich približuje (ako napr. Marsov Fobos alebo Neptúnov Tritón). Podľa teoretického astrofyzika Jima Fullera sa v sústavách plynných obrov, ktoré majú veľa mesiacov, vzdialenejšie mesiace vzďaľujú od planéty rýchlejšie než jej bližšie mesiace. Malo by to byť spôsobené malými pohybmi planéty, napr. hojadním, v dôsledku gravitačného ťahu jej mesiacov.
Atmosféra.
Vzhľadom na fakt, že sú mesiace pomerne malé, majú aj nízku gravitáciu, a preto nie sú schopné udržať si hustú atmosféru. Výnimku tvorí opäť Titan, mesiac s najhustejšou atmosférou v slnečnej sústave, ktorého atmosférický tlak je až 1 600 hPa. Všetky veľké guľaté mesiace plynných obrov sú obklopené aspoň riedkou atmosférou, menšie guľaté a nepravidelné mesiace však už nemajú merateľný atmosférický tlak. Mesiace so sopečnou aktivitou svoju atmosféru neustále dopĺňajú chemickými prvkami zo svojho vnútra, ktoré však postupne unikajú do okolitého priestoru.
Teplota.
Vzhľadom na to, že mesiace majú len planéty a iné telesá vzdialenejšie od Slnka ako je Venuša, ich povrchové teploty bývajú spravidla veľmi nízke. Výnimku tvorí len vulkanický Jupiterov mesiac Io. Na jeho povrchu v blízkosti vulkánov dosahujú teploty 1 230 °C, čo sú najvyššie namerané teploty na povrchu pevného telesa v slnečnej sústave. Na iných častiach mesiaca, ďaleko od vulkánov, však povrchové teploty klesajú až na −153 °C. Najvyššiu priemernú povrchovú teplotu, −20 °C, má Mesiac a vďačí za to svojej blízkosti k Slnku. Je to však len priemerná teplota – cez deň stúpajú teploty na jeho povrchu až na 110 °C, v noci klesajú na hodnoty −230 °C. Rozdiely medzi dennými a nočnými teplotami mesiacov sú veľké, pretože majú zvyčajne riedku atmosféru, alebo sú bez atmosféry (napríklad Mesiac) a neobsahujú na svojich povrchoch ani kvapalnú vodu, ktorej veľká tepelná kapacita dokáže teplotné rozdiely vyrovnávať.
Povrch.
Väčšina mesiacov sa sformovala veľmi ďaleko od Slnka, preto sú ich dôležitou zložkou ľady. Ide nielen o vodný ľad, ale aj zamrznutý oxid uhoľnatý, oxid uhličitý, metán, amoniak a molekulárny dusík. Povrch iných mesiacov, napríklad dvojice mesiacov Marsu či Saturnovho mesiaca Féba, má zloženie ako uhlíkaté chondrity.
Mesiace majú veľmi rôznorodý povrch. Zloženie povrchu závisí od jeho minulosti a tiež prípadnej sopečnej aktivity. Povrch mesiacov je tvorený horninami alebo ľadom. Obsahuje veľké množstvo dopadových kráterov. Krátery bývajú pre mesiace charakteristické, pretože na väčšine z nich neexistuje nijaká činnosť (erózia, sopky…) ktorá by ich mohla zahladiť. Ďalej sa na povrchoch mesiacov nachádzajú pohoria, zlomy, ryhy a roviny s väčšími výškovými rozdielmi, aké bývajú na planétach. Zdrojom energie pre geologickú aktivitu a vznik týchto útvarov mohlo byť v minulosti bombardovanie planétkami, ktoré mesiace zahrievalo. Ďalšími zdrojmi energie pre mesiace sú rádioaktívny rozpad, najmä uránu, tória a draslíka, a slapové sily.
Existujú aj zvláštne povrchové útvary, ktoré neboli pozorované na nijakých iných typoch telies. Mesiac Zeme má napríklad mesačné moria – tmavé plochy tvorené bazaltovou lávou. Povrch Jupiterovho mesiaca Európa je zase pokrytý hrubou vrstvou vodného ľadu, pod ktorou sa môže nachádzať kvapalná voda. Vodný ľad obsahujú vo svojej kôre aj mesiace Ganymede a Kalisto a tiež Saturnov mesiac Enceladus. Na Titane boli zase zistené rieky, jazerá a moria z uhľovodíkov. Ide doposiaľ o jediné pomerne stabilné kvapalné útvary, aké boli kedy na povrchu mesiaca nájdené.
Sopečná aktivita.
Z dôvodu, že mesiace sú pomerne malé telesá, nedokázali si udržať veľké vnútorné teplo od čias svojho vzniku. Všetka súčasná sopečná a geologická aktivita na mesiacoch je pravdepodobne následkom slapových síl ich materských planét. Výnimku zrejme predstavuje len doteraz nevysvetlená geologická aktivita na mesiaci Cháron, ktorá nemôže byť spôsobená slapovými silami materskej trpasličej planéty. Slapové sily vytvárajú pod kôrou blízko obiehajúcich mesiacov trenie, vďaka čomu sa ich vnútro zahrieva. Medzi najznámejšie vulkanicky aktívne mesiace patrí Io. Na jeho povrchu sa nachádza viac než 80 aktívnych oblastí a viac než 300 sopiek. Jeho povrch neustále pretvárajú sopečné výbuchy. Ďalšie vulkanicky aktívne mesiace sú Saturnov Enceladus a Neptúnov Tritón, tieto telesá však nevyvrhujú na svoj povrch lávu, ale vodu. Tento jav sa nazýva kryovulkanizmus. Nie sú výnimočné ani prenosy hmoty z jedného mesiaca na druhý, napríklad Jupiterova Amaltea má na povrchu výrazne červené sfarbenie, čo sa vysvetľuje ako tenká vrstva síry, ktorá bola vyvrhnutá z vulkanického Io. Mesiace môžu odovzdávať svoju hmotu aj prstencom. Najvýraznejším príkladom tohto procesu je Saturnov mesiac Enceladus, ktorého častice vyvrhnuté kryovulkanickou aktivitou vytvárajú prstenec E. Častice z Enceladu dopadajú aj na jeho materskú planétu. Takéto obohacovanie atmosféry planéty vodnou parou jej mesiaca je jav, ktorý nikde inde v slnečnej sústave nebol pozorovaný.
Názvy mesiacov.
Pomenovania mesiacov majú väčšinou vzťah k planéte, ktorú obiehajú. Napríklad mesiace Jupitera, okrem Ganymeda a Amaltey, sa nazývajú podľa mileniek boha Dia (v rímskej mytológii Jupitera). Mesiace Saturna majú zase mená rôznych titanov a titaniek, keďže aj boh Kronos (v rímskej mytológii Saturn) bol jedným z titanov. Mesiace Neptúna sa zase volajú podľa rôznych morských božstiev, pretože Neptún bol boh mora. Mesiace Marsa sa nazývajú podľa dvoch synov boha Area (Marsa): Foba a Deima. Najväčší mesiac Pluta, Cháron, dostal meno po prievozníkovi cez rieku Styx, ktorá bola vstupom do podsvetia, ktorému vládol boh Hádes (Pluto). Jeho ďalšie mesiace, Nix a Hydra sa nazývajú podľa neobľúbených temných božstiev, medzi ktoré patril aj sám Hádes. Výnimku v názvosloví tvoria len mesiace planéty Urán, ktoré sa nenazývajú podľa postáv mytológie, ale podľa postáv z hier Williama Shakespeara.
Vznik mesiacov.
Mesiace sú dosť rozmanité, a preto je pravdepodobné, že majú aj rôzny pôvod. Aj mesiace jednej planéty môžu byť rôzneho pôvodu. Teórie o ich vzniku sú však stále neisté, pretože parametre dráh týchto telies sú známe len s malou presnosťou, a preto je možné ich polohy vypočítať nanajvýš 100 miliónov rokov do minulosti, čo je len zlomok veku slnečnej sústavy. U veľkých mesiacov joviálnych planét sa predpokladá, že sa sformovali z pôvodného protoplanetárneho disku podobným procesom ako planéty. Predpokladá sa, že zárodky veľkých planét boli obklopené samostatnými hmlovinami v tvare disku. Z tohto disku sa naberaním hmoty a zmršťovaním utvorili mesiace. Tento scenár vzniku podporuje aj chemické zloženie mesiacov. Jupiter sa počas svojho vzniku na krátku dobu zahrial až na 4 000 °C, čo spôsobilo odparenie vody vo vnútorných častiach jeho zárodočného disku. Preto najbližšie mesiace Jupitera vodu neobsahujú a sú zložené len z látok, ktoré sa ťažko vyparujú. U ostatných troch veľkých planét – Saturna, Urána a Neptúna – však teplota ich diskov nedosahovala už také vysoké hodnoty, a preto sú aj ich najbližšie obiehajúce družice zložené čiastočne z ľadu.
Niektoré mesiace však môžu byť zachytené asteroidy alebo kométy, ktoré vznikli veľmi ďaleko od planéty. Na obežnú dráhu ich zachytila planéta svojou gravitáciou ako hotové telesá až neskôr po ukončení formovania slnečnej sústavy. Tomu zodpovedá sklon a výstrednosť ich dráh. Príkladom pravdepodobne zachyteného mesiaca je Neptúnov Tritón, ktorý obieha planétu v protismere jej rotácie. Je tiež možné, že niektoré malé mesiace sú zvyšky pôvodne väčších telies, ktoré sa zrazili a roztrieštili.
Vznik Mesiaca.
Pôvod Mesiaca Zeme dlho nebol známy. Mesiac dosahuje asi 1/81 hmotnosti Zeme, teda tvorí oveľa väčší zlomok hmotnosti svojej planéty ako mesiace iných planét. Podľa teórie publikovanej v roku 1984 je Mesiac dôsledkom obrovskej zrážky Zeme s telesom s rozmermi Marsu v raných štádiách jej vývoja. Zrážka vymrštila na obežnú dráhu Zeme obrovské množstvo roztavených hornín pochádzajúcich z oboch telies. Horniny utvorili prstenec z horúceho materiálu, z ktorého sa sformoval Mesiac v pôvodnej vzdialenosti asi 20 000 kilometrov od Zeme. Odvtedy sa od Zeme pomaly vzďaľoval a jeho vzďaľovanie pokračuje aj v súčasnosti.
Gravitačné vplyvy.
Mesiace gravitačne vplývajú na telesá vo svojom okolí: na iné mesiace, prstence aj materskú planétu. Vplyv mesiaca na mesiac sa prejavuje napríklad vo forme utvorenia dráhovej rezonancie, v ktorej sú napríklad dvojice Enceladus a Diona (Saturn), Ganymede a Európa (Jupiter) a ďalšie. Dráhová rezonancia medzi mesiacmi jednej planéty navzájom je silnejšia ako medzi planétami slnečnej sústavy, pretože sú k sebe navzájom relatívne bližšie. Mesiace Epimeteus a Jánus si dokonca vymieňajú svoje obežné dráhy. Často formujú a udržiavajú prstence a medzery v prstencoch (napr. mesiac Pan udržiava Enckeho medzeru v prstencoch Saturna).
Mesiace veľmi hmotné v pomere k materskej planéte (najhmotnejší v pomere k planéte je Mesiac Zeme) majú ťažisko ich vzájomného obehu s planétou blízko povrchu planéty. Tým spôsobujú planéte nezanedbateľné pohyby na ich obežnej dráhe okolo hviezdy. Výrazné sú tiež ich slapové účinky. Ďalším prejavom je nutácia osi planéty.
U Saturnovho mesiaca Rea existujú dokonca dôkazy o tom, že by mohla mať okolo seba prstenec podobne ako planéty.
História pozorovaní.
Prvé mesiace iných telies bolo možné objaviť len po objave ďalekohľadu, pretože voľným okom nie sú viditeľné. Vzhľadom na všeobecne uznávaný geocentrický systém v dobách pred objavom ďalekohľadu sa nepredpokladalo, že by mohli existovať prirodzené obežnice iných telies. Prvý záznam o pozorovaní iných mesiacov ako Mesiaca urobil Galileo Galilei v roku 1610, ktorý sa pokladá za objaviteľa štyroch najväčších mesiacov Jupitera. 
Pár rokov po jeho objave urobil Johannes Kepler prvú predpoveď existencie neobjavených mesiacov. Vyslovil domnienku, že Mars má dva mesiace. Jeho argument v prospech tohto tvrdenia však bol iba číselný - ak má Zem jeden mesiac a Jupiter podľa vtedajších poznatkov štyri, potom Mars nachádzajúci sa medzi nimi by mal mať dva. O dvoch mesiacoch Marsu sa v roku 1726 zmieňuje aj Jonathan Swift vo svojej fikcii Guliverove cesty. Obe predpovede počtu mesiacov Marsu sa však s pravdou zhodovali iba náhodne.
Niekoľko desaťročí po objave prvých Jupiterových mesiacov nasledoval objav najväčších Saturnových mesiacov, počnúc Titanom (objaviteľ Christiaan Huygens). Hoci už Galileo Galilei sa domnieval, že videl dva obrovské mesiace Saturna, v skutočnosti išlo o jeho prstence neostro zobrazené jeho nedokonalým ďalekohľadom. Nasledoval objav dvoch najväčších mesiacov Uránu, len šesť rokov po objave samotného Uránu, a to rovnakým objaviteľomm, ktorý objavil aj samotnú planétu - Williamom Herschelom. V roku 1846 prišiel objav najväčšieho mesiaca Neptúna, a až za ním objav dvoch malých mesiacov Marsu. Od roku 1980 sa k objaviteľom mesiacov pridávajú aj kozmické sondy.
Výskum zblízka.
Do začiatkov kozmonautiky ľudstvo nevedelo nič o povrchoch mesiacov okrem nášho. Jedine na povrchu Mesiaca bolo možné vtedajšími ďalekohľadmi rozpoznávať štruktúry. Ostatné mesiace sa v prístrojoch javili len ako bodové zdroje odrazeného svetla a mnohé malé mesiace nebolo možné pozorovať vôbec. Kozmické sondy sa tak pričinili nielen o rozšírenie poznatkov o mesiacoch objavených zo Zeme, ale aj o objavy mnohých dovtedy neznámych malých mesiacov.
Prvým cieľom prieskumu nejakého mesiaca kozmickými sondami sa stal, prirodzene, Mesiac Zeme. Sonda Luna 2 ho v roku 1959 ako prvá zasiahla a sonda Luna 3 ako prvá poslala snímky jeho odvrátenej strany. Prvá sonda, ktorá mäkko pristála na povrchu Mesiaca, bola Luna 9. Mesiac Zeme je tiež jediným mesiacom skúmaným sondami z jeho obežnej dráhy a dokonca ľudskou posádkou z povrchu. Jediným ďalším mesiacom, na ktorom kedy pristálo človekom vyrobené teleso, je Titan, ktorý dosiahla v roku 2005 sonda Huygens.
Až po pristátí prvých ľudí na Mesiaci Zeme vznikli prvé blízke snímky povrchov mesiacov iných planét. Stalo sa tak v roku 1971 a išlo o snímky marsovských mesiacov Fobos a Deimos, ktoré sú najbližšími mesiacmi k Zemi okrem Mesiaca. Prieskum vykonala sonda Mariner 9. O dosadnutie na povrch Fobosu sa pokúšal Sovietsky zväz sondou Fobos 2 a neskôr Rusko misiou Fobos-Grunt, ale však boli neúspešné. Fobos a Titan boli jediné mesiace, ku ktorým boli vyslané misie s cieľom na týchto mesiacoch pristáť.
Ostatné mesiace okrem Mesiaca, pokiaľ boli skúmané sondami zblízka, skúmali pri preletoch okolo nich sondy, ktoré obiehali alebo prelietali okolo ich materských planét. Medzi sondy, ktoré sa zaslúžili o rozšírenie našich poznatkoch o mesiacoch, patria napríklad Voyager 1 a Voyager 2, Fobos 2, Galileo, Cassini, či New Horizons. Sondy Galileo a Cassini boli po ukončení svojej činnosti navedené do atmosfér planét, aby v budúcnosti nedošlo k nechcenej zrážke týchto sond s nejakým mesiacom.
Prvý výskum mesiaca planétky zblízka vykonala sonda DART a to mesiaca Dimorfos planétky Didymos. Na jej misii bolo zároveň mimoriadne to, že nešlo v prvom rade o výskum mesiaca ako takého, ale o pokus zmeniť jeho obežnú dráhu. Sonda do mesiaca veľkou rýchlosťou narazila, pričom zanikla. Išlo o prvý dotyk človekom vyrobeného telesa s neplanetárnym mesiacom a zároveň o prvý kontakt s mesiacom nepravidelného tvaru.
Obežná doba tejto malej planétky okolo väčšej planétky Didymos sa skrátila o 32 minút. Zasiahnutú planétku potom skúmali observatóriá na celom svete, ktoré zaznamenali, že trosky po zrážke vytvorili kométe podobný chvost s dĺžkou vyše 10 000 km. Zhruba dva roky po tejto udalosti odštartovala k tomuto objektu európska sonda Hera a dvoma cubesatmi. Cieľom Hery aj cubesatov je prieskum dvojplanétky Didymos-Dimorphos, na ktorej povrchu by mali v roku 2027 pristáť (Hera na väčšom Dydime, cubesaty na menšom Dimorfe).
V štádiu príprav sú projekty kozmických sond, ktorých hlavným objektom výskumu budú mesiace iných planét. Patrí k nim napríklad sonda JUICE (Jupiter Icy Moons Explorer), ktorá odštartovala 14. apríla 2023. Na obežnú dráhu Jupitera má sonda vstúpiť v júli 2031, po štyroch gravitačných manévroch a ôsmich rokoch letu. 14. októbra 2024 ju nasledovala sonda Europa Clipper zameraná len na výskum mesiaca Európa. V roku 2024 bola tiež schválená unikátna misia Dragonfly, helikoptéra, ktorá by mala lietať v atmosfére Titanu.
Kvázisatelity.
Kvázisatelity sú telesá, ktoré zostávajú v blízkosti centrálneho telesa po dlhšiu dobu, ale neobiehajú okolo neho. Obiehajú okolo Slnka s dráhovou rezonanciou voči objektu, pre ktorý predstavujú kvázisatelit. Majú rovnakú obežnú dobu okolo Slnka ako objekt, pre ktorý predstavujú kvázisatelit, no výstrednejšiu obežnú dráhu. Ich dráhy ležia mimo Hillovu sféru a v porovnaní s pravými satelitmi zotrvávajú v blízkosti planéty omnoho kratšie. Kvázisatelity sú zatiaľ známe len u Zeme, Venuše a Neptúna, podľa simulácií ich môžu mať aj ďalšie planéty. Zem má podľa údajov z roku 2016 päť známych kvázisatelitov, z ktorých najväčší je planétka 3753 Cruithne.
Exomesiace.
Exomesiace sú zatiaľ hypotetické telesá, ktoré by mali obiehať okolo exoplanét – planét mimo slnečnej sústavy. Astronómovia veria, že väčšina terestrických planét vo vesmíre má mesiace. Na základe pozorovania Spitzerovho vesmírneho ďalekohľadu došli členovia tímu Nadye Gorlovej k záveru, že nanajvýš 5 až 10 % z nich by mohlo mať pôvod v kolízii rovnako ako náš Mesiac. Len pri jednej zo 400 pozorovaných hviezd totiž našli stopy prachu, ktorá by podľa teórií mala takúto kolíziu sprevádzať.
Z posledných rokov je známych niekoľko kandidátov na exomesiace, vo všetkých prípadoch však chýba definitívny dôkaz. M. Benisty a kol. z University of Grenoble však v júli 2021 publikovali výsledky výskumu planetárnej sústavy hviezdy V1032 Centauri, podľa ktorej má jedna z planét tejto hviezdy okolo seba prachový disk s dostatočným množstvom materiálu na vytvorenie exomesiacov. Celá sústava je veľmi mladá a planéty aj ich mesiace sa v nej ešte len formujú.

</doc>
<doc id="6865" url="https://sk.wikipedia.org/wiki?curid=6865" title="Mesiac">
Mesiac

Mesiac (o názvoch pozri nižšie) je prirodzené vesmírne teleso obiehajúce okolo Zeme. Je jej jediným dlhodobým prirodzeným satelitom. Jeho symbolom je kosák: . 
Mesiac je približne guľatý a tvorený horninami, pričom obe vlastnosti sú u iných mesiacov v slnečnej sústave pomerne vzácne. Priemerná vzdialenosť medzi Mesiacom a Zemou je , mierne sa však mení v dôsledku jeho eliptickej dráhy. Priemer Mesiaca je 3 476 kilometrov, čo predstavuje asi štvrtinu priemeru Zeme. Vďaka relatívne veľkému rozmeru (je piatym najväčším spomedzi stoviek známych mesiacov slnečnej sústavy) a blízkosti k Zemi je okrem Slnka jediným vesmírnym telesom, ktoré možno vidieť voľným okom ako kotúčik a dokonca rozoznávať najväčšie útvary na jeho povrchu. Aj voľným okom sú na Mesiaci badateľné tmavšie škvrny, ktoré sa nazývajú moria ("Mare"). V skutočnosti však ide o veľké plochy stuhnutej lávy z dávnych geologických procesov. Kvapalná voda a v podstate ani atmosféra sa na Mesiaci nenachádzajú, čo je zase medzi inými mesiacmi bežný rys.
Pri obehu Mesiaca okolo Zeme sa striedajú mesačné fázy. V jednotlivých fázach vidíme rôzne veľkú časť jeho Slnkom osvetlenej strany. Najmenšiu časť tejto osvetlenej strany vidíme v nove (0 %) a najväčšiu v splne (100 %). Medzi fázou Mesiaca a časťou dňa (noci), v ktorej pozorujeme Mesiac na pozemskej oblohe, existuje súvislosť. Fázy sa vystriedajú približne za 29,5 dňa a tento časový interval sa stal základom pre kalendárny mesiac. Doba obehu Mesiaca okolo Zeme je o čosi kratšia, zhruba 27,5 dňa, a za rovnakú dobu sa Mesiac tiež otočí okolo svojej osi. Preto pozorovatelia zo Zeme vidia stále tú istú pologuľu Mesiaca, takzvanú privrátenú stranu.
Mesiac zohráva dôležitú úlohu pri udržiavaní sklonu osi rotácie Zeme v určitých medziach, čo má za následok stabilné striedanie ročných období z dlhodobého časového hľadiska. Mesiac sa svojou gravitáciou podstatne podieľa na prílive a odlive na Zemi. Je tiež kľúčovým elementom pri zatmeniach Slnka a Mesiaca. 
Ako naše najbližšie vesmírne teleso bol Mesiac odjakživa prirodzeným prvým cieľom výskumu prostredníctvom kozmonautiky. Bol prvým telesom, ku ktorému sa ľudstvo pokúsilo vyslať kozmickú sondu (Pioneer 0), prvým telesom, okolo ktorého kozmická sonda úspešne preletela (Luna 1), dopadla naň (Luna 2), mäkko na ňom pristála (Luna 9) a vrátila sa z neho so vzorkami (Luna 16). Je to tiež jediné vesmírne teleso navštívené ľudskými posádkami. V roku 1969 pristáli Neil Armstrong a Buzz Aldrin ako prví ľudia na Mesiaci. Zásluhou nepilotovaného aj pilotovaného výskumu, ako aj pozemských pozorovaní, je Mesiac hneď po Zemi najpreskúmanejším objektom slnečnej sústavy.
Názov.
V astronómii sa toto teleso označuje ako Mesiac (s veľkým m), inak aj ako mesiac (s malým m); napríklad „let na Mesiac“, ale „spln mesiaca“ alebo „spln Mesiaca“. 
Zriedkavejší názov je Luna (v astronómii) či luna (najmä poeticky). Toto slovo ("luna") aj v latinčine znamená Mesiac, mesačnú noc a (s veľkým L) bohyňu Mesiaca, ale slovenské slovo "luna" pochádza z praslovanského slova *"luna".
Prídavné mená k vyššie uvedeným slovám sú mesačný a lunárny. 
V cudzích slovách, ktorých prvá časť znamená Mesiac či mesačný, sa spravidla používa výraz "selen"("o")-, napr. selenológia, selenocentrický, Seleniti. Slovo "selen"("o")- pochádza z gréckeho σελήνη – "seléné", čo je grécky výraz pre Mesiac a bohyňu Mesiaca Seléné.
Dve strany.
Mesiac je v synchrónnej (viazanej) rotácii so Zemou, čo znamená, že jedna strana Mesiaca („privrátená strana“) je stále obrátená k Zemi. Druhú, „odvrátenú stranu“, nie je možné zo Zeme z väčšej časti vidieť, okrem malých častí na okraji disku, ktoré možno príležitostne vidieť vďaka librácii. Táto synchrónna rotácia je výsledkom otočného momentu, ktorý spomaľoval rotáciu Mesiaca v jeho skorej histórii, až došlo k rezonancii obehu a rotácie. Väčšina odvrátenej strany bola až do éry kozmických sond celkom neznáma. 
Odvrátená strana sa občas nazýva tiež „temnou stranou“. „Temná“ v tomto prípade znamená „neznáma a skrytá“ a nie „bez svetla“; v skutočnosti prijíma odvrátená strana v priemere rovnaké množstvo slnečného svetla ako privrátená strana. Umelé kozmické teleso na odvrátenej strane Mesiaca by bolo odrezané od priamej rádiovej komunikácie so Zemou, preto prvé pristátie kozmickej sondy na nej prebehlo až niekoľko desaťročí po prvom pristátí na privrátenej strane Mesiaca.
Odlišujúcim rysom odvrátenej strany je takmer úplná absencia tmavých škvŕn (oblastí s nízkym albedom), tzv. morí.
Prvú mapu Mesiaca urobenú z pozorovaní ďalekohľadom nakreslil Thomas Harriot v roku 1609. Odvrátenú stranu Mesiaca prvýkrát odfotografovala sonda Luna 3 v roku 1959; veľmi podrobné mapy Mesiaca vznikli v rámci programu Apollo.
Obeh.
Mesiac vykoná kompletný obeh Zeme asi za jeden kalendárny mesiac. Každú hodinu sa Mesiac posunie vzhľadom na hviezdy o vzdialenosť zhruba rovnú jeho uhlovému priemeru, približne o 0,5°. Mesiac, na rozdiel od väčšiny satelitov iných planét, má orbitu blízku rovine ekliptiky a nie rovine zemského rovníku.
Niektoré spôsoby nazerania na obeh sú podrobnejšie rozobraté v nasledujúcej tabuľke, ale dva najbežnejšie sú: siderický mesiac, čo je doba úplného obehu vzhľadom na hviezdy, trvajúci asi 27,3 dní, a synodický mesiac, čo je doba, ktorú zaberie dosiahnutie rovnakej fázy, dlhá približne 29,5 dňa. Rozdiel medzi nimi je spôsobený tým, že v priebehu obehu prejde Zem aj Mesiac určitú vzdialenosť na orbite okolo Slnka.
Za jeden siderický mesiac Zem obehne okolo Slnka uhol asi 26,9° – pri pozorovaní zo Zeme to pozorujeme tak, že Slnko sa posunie o ten istý uhol po ekliptike smerom na východ, prejde približne jedno znamenie zvieratníka. Mesiac sa teda musí posunúť o ten istý uhol 26,9° okolo Zeme, aby sme na Zemi pozorovali rovnakú fázu. Dĺžka synodického mesiaca je 29d 12h 02,8s – 29,530 59 stredných slnečných dní.
Po ubehnutí jedného siderického mesiaca opíše Mesiac okolo Zeme 360°, no potrebuje ešte asi 2d 5h, aby sa dostal do rovnakej polohy vzhľadom na Zem a Slnko – do rovnakej fázy pozorovanej zo Zeme.
Mesiac je na svojej obežnej dráhe udržiavaný gravitačnou silou Zeme. Rovnako aj Mesiac pôsobí svojou gravitačnou silou na Zem, čo sa prejavuje najmä kolísavou zmenou výšky hladín morí a oceánov. Mesiac spôsobuje svojou gravitáciou zdvih hladiny, ktorému hovoríme príliv na privrátenej strane Zeme k Mesiacu a súčasne odstredivá sila spôsobuje príliv aj na odvrátenej strane Zeme (vzhľadom na to, že aj Zem obieha okolo spoločného ťažiska s Mesiacom). Poklesu hladiny v dôsledku slabnúceho pôsobenia gravitačnej sily Mesiaca na území medzi stranou privrátenou k Mesiacu a odvrátenou od neho hovoríme odliv. Bežný interval medzi jedným a druhým prílivom je 12 hodín a 25 minút, čo je dané dobou rotácie Zeme okolo vlastnej osi a obehu Mesiaca okolo Zeme. Rozdiel výšky hladiny medzi prílivom a odlivom môže byť aj viac ako 19 metrov (Fundyjský záliv v Severnej Amerike / Kanada).
Prílivová vlna je synchronizovaná s obehom Mesiaca okolo Zeme. Synchrónnosť rotácie je presná iba v priemere, pretože mesačná orbita má istú výstrednosť. Keď je Mesiac v perigeu, jeho rotácia je pomalšia ako pohyb po obežnej dráhe, čo nám umožňuje vidieť asi osem stupňov dĺžky z jeho východnej (pravej) strany navyše. Na druhej strane, keď sa Mesiac dostane do apogea, jeho rotácia je rýchlejšia ako pohyb po obežnej dráhe, čo odkrýva ďalších osem stupňov dĺžky z jeho západnej (ľavej) strany. To sa nazýva "optická librácia v dĺžke". Slapové vzdutie Zeme spôsobené mesačnou gravitáciou sa oneskoruje za príslušnou polohou Mesiaca z dôvodu odporu oceánskeho systému – najmä kvôli zotrvačnosti vody a treniu, ako sa prelieva cez oceánske dno, preniká do zálivov a ústí riek a zase sa z nich vracia. Následkom toho je časť zemského rotačného momentu pomaly premieňaná do obehového momentu Mesiaca, takže sa Mesiac pomaly vzďaľuje od Zeme rýchlosťou asi za rok a súčasne sa tak spomaľuje rotačná doba Zeme okolo svojej osi (v geologickej minulosti trval rok aj viac ako 400 dní – dni boli kratšie).
Pretože je mesačná orbita naklonená k zemskému rovníku, zdá sa, že Mesiac osciluje hore a dole (podobne ako ľudská hlava, keď kýva na súhlas) pri svojom pohybe v ekliptikálnej šírke (deklinácia). Tento jav sa nazýva "optická librácia v šírke" a odkrýva pozorovateľovi z polárnych oblastí Mesiaca asi sedem stupňov šírky.
Na koniec, pretože je Mesiac vzdialený iba asi 60 zemských polomerov, pozorovateľ na rovníku vidí Mesiac v priebehu noci z dvoch bodov vzdialených od seba jeden zemský priemer. Táto vlastnosť sa nazýva "optická librácia paralaktická" a odkrýva asi jeden stupeň mesačnej dĺžky.
Zem a Mesiac obiehajú okolo ich barycentra alebo všeobecnejšie ťažiska, ktoré leží asi od zemského stredu (asi 3/4 cesty k povrchu). Pretože sa barycentrum nachádza pod povrchom Zeme, zemský pohyb sa dá popísať ako „hojdanie“. Ak sa pozrieme z pozemského severného pólu, Zem a Mesiac rotujú proti smeru hodinových ručičiek okolo svojich osí; Mesiac obieha Zem proti smeru hodinových ručičiek a Zem obieha Slnko tiež proti smeru hodinových ručičiek.
Môže vyzerať zvláštne, že sklon lunárnej orbity a vychýlenia mesačnej osi rotácie sú v prehľade vypísané ako významne sa meniace. Tu je potrebné poznamenať, že sklon orbity je meraný vzhľadom na primárnu rovníkovú rovinu (v tomto prípade zemskej) a vychýlenie osi rotácie vzhľadom na normál voči rovine orbity satelitu (mesačnej). Pre väčšinu satelitov planét, nie však pre Mesiac, tieto konvencie odrážajú fyzikálnu realitu a ich hodnoty sú preto stabilné.
Isaac Asimov navrhol považovať Zem a Mesiac za „dvojplanétu“ a to preto, že napriek tomu, že Zem je mnohonásobne hmotnejšia, má na obežnú dráhu Mesiaca len 46% vplyv ako Slnko. Rovina mesačnej orbity zachováva sklon 5,145 396° "vzhľadom na ekliptiku" (orbitálnu rovinu Zeme) a mesačná os rotácie má stálu výchylku 1,5424° "vzhľadom na normále na rovnakú rovinu". Rovina mesačnej orbity vykonáva rýchlu precesiu (čiže jej prienik s ekliptikou rotuje v smere hodinových ručičiek) počas 6793,5 dní (18,5996 rokov), z dôvodu gravitačného vplyvu zemskej rovníkovej deformácie. V priebehu tejto periódy sa preto zdá, že sklon roviny mesačnej orbity kolíše medzi 23,45° + 5,15° = 28,60° a 23,45° − 5,15° = 18,30°. Súčasne sa javí, že výchylka osi mesačnej rotácie "vzhľadom na normál na rovinu obežnej dráhy Mesiaca" kolíše medzi 5,15° + 1,54° = 6.69° a 5,15° − 1,54° = 3,60°. Za povšimnutie stojí, že výchylka zemskej osi tiež reaguje na tento proces a sama kolíše o 0,002 56° na každú stranu okolo svojej priemernej hodnoty; tento jav sa nazýva nutácia.
Body, v ktorých Mesiac pretína ekliptiku, sa nazývajú „lunárne uzly“: severný (alebo vzostupný) uzol je tam, kde Mesiac prechádza na sever ekliptiky; južný (alebo zostupný) je tam, kde prechádza na juh. Zatmenie Slnka nastáva, ak sa uzol stretne s Mesiacom v nove; zatmenie Mesiaca, ak sa uzol stretne s Mesiacom v splne.
Striedanie mesačných fáz.
Dochádza k nemu preto, že Slnko osvetľuje vždy inú časť mesačného povrchu. Ako sa mení poloha Mesiaca voči Slnku a Zemi, mení sa vzhľad Mesiaca ako ho vidíme zo Zeme.
O dva – tri dni sa Mesiac objaví na západe po západe Slnka ako tenký kosáčik. Zo dňa na deň kosáčik Mesiaca dorastá (vyzerá ako písmeno D) a posúva sa na východ (každý deň vychádza neskôr ako v predchádzajúci). Na nočnej oblohe ho vídame večer.
Medzi dvoma novmi uplynie takmer 29,5 dňa, hovoríme tomu lunácia.
Mnemotechnická pomôcka pre fázy Mesiaca:
Pôvod.
Sklon mesačnej orbity robí možnosť, že by sa Mesiac vytvoril spolu so Zemou, alebo že by bol zachytený neskôr, nepravdepodobnou. Jeho pôvod je predmetom mnohých vedeckých debát.
Jedna z dávnejších špekulácií – "teória odtrhnutia" predpokladala, že sa Mesiac odtrhol zo zemskej kôry vplyvom odstredivej sily, zanechávajúc za sebou dnešné oceánske dno ako jazvu. Tento koncept by však vyžadoval príliš rýchlu počiatočnú rotáciu Zeme. Niektorí si mysleli, že sa Mesiac sformoval inde a bol zachytený na terajšiu obežnú dráhu ("teória zachytenia").
Iní dávali prednosť "teórii spoločného vzniku", podľa ktorej vznikli Zem a Mesiac zhruba v rovnakom čase z akrečného disku. Táto teória však nevie vysvetliť nedostatok železa na Mesiaci. Ďalší navrhli, že sa Mesiac mohol sformovať z úlomkov zachytených na obežnú dráhu po kolízii asteroidov alebo planetezimál.
"Teória dvoch mesiacov", ktorá je podložená počítačovým modelom, hovorí o dvoch telesách, ktoré pôvodne obiehali Zem, ale časom sa v malej rýchlosti zrazili (okolo 7000 km/hod). Väčšie teleso malo mať trojnásobok hmotnosti menšieho. Táto teória dobre vysvetľuje asymetrie v zložení Mesiaca.
V súčasnosti sa prijíma "Teória veľkého impaktu", podľa ktorej Mesiac pochádza z vyvrhnutého materiálu po kolízii formujúcej sa žeravej Zeme s planetesimálou veľkosti Marsu (pracovne nazývanou Theia).
Geologické obdobia Mesiaca sú definované na základe datovania rôznych významných impaktov v mesačnej histórii.
Slapové sily deformovali predtým žeravý Mesiac do tvaru elipsoidu s jeho hlavnou osou nasmerovanou k Zemi.
Vek.
Analýza vzoriek hornín (pomer vzácnych rádioaktívnych prvkov) z misií Apollo určila vek Mesiaca na 50 miliónov rokov po vzniku slnečnej sústavy.
Fyzikálne charakteristiky.
Zloženie.
Pred viac ako 4,5 miliardami rokov pokrýval povrch Mesiaca tekutý oceán magmy. Vedci sa domnievajú, že jeden typ lunárnych kameňov, KREEP (K – draslík, REE – "rare earth elements" – kovy vzácnych zemín, P – fosfor) predstavuje po chemickej stránke zvyšok tohto magmatického oceánu. KREEP je vlastne zmes toho, čo vedci nazývajú „nekompatibilné prvky“: tie, ktoré sa nemohli zapojiť do kryštalickej štruktúry, zostali mimo nej a vyplávali na povrch magmy. Pre výskumníkov je KREEP vhodným svedkom schopným podať správu o vulkanickej histórii mesačnej kôry a zaznamenať frekvenciu dopadov komét a iných nebeských telies.
Mesačná kôra je zložená z rôznych prvkov, hlavne kyslíka (41 – 45 %), kremíka, hliníka, vápnika, železa, horčíka a titánu ostatné 1 % tvoria mangán, sodík, draslík a fosfor. Pri bombardovaní kozmickým žiarením vyžaruje každý prvok späť do vesmíru vlastnú radiáciu ako gama lúče. Niektoré prvky ako urán, tórium a draslík sú rádioaktívne a produkujú gama lúče samy od seba. Gama lúče sú však, nezávisle od toho, čo ich spôsobuje, pre každý prvok navzájom rôzne – všetky produkujú jedinečné spektrálne čiary, zistiteľné spektrometrom.
Kompletné globálne zmapovanie Mesiaca podľa miery výskytu týchto prvkov sa dosiaľ neuskutočnilo. Niektoré kozmické sondy ho však uskutočnili na časti Mesiaca; sonda Galileo sa touto činnosťou zaoberala počas svojho preletu okolo Mesiaca v roku 1992. Predpokladá sa, že celkové zloženie Mesiaca je podobné ako zemské, až na nedostatok prchavých prvkov a železa.
Povrch.
Najvrchnejšiu časť mesačnej kôry tvorí nesúdržná kamenná vrstva rozdrvených hornín a prachu nazývaná regolit. Kôra aj regolit nie sú po celom Mesiaci rozložené rovnomerne. Hrúbka kôry kolíše od na privrátenej strane do na odvrátenej strane. Hrúbka regolitu sa pohybuje od 3 do v moriach a od 10 do vo vrchovinách.
Mesiac je pokrytý desiatkami tisíc kráterov s priemerom väčším ako . Väčšina je stará stovky miliónov alebo miliardy rokov; neprítomnosť atmosféry, počasia a nových geologických procesov zabezpečuje, že väčšina z nich zostane prakticky navždy zachovaná. Krátery vznikli väčšinou v dôsledku dopadu meteoritov, niektoré možno aj sopečnou činnosťou (v kráteri "Alphonsus" sú zistené výrony oxidu uhličitého). Na južnej pologuli je vidieť najvýraznejší "kráter Tycho" s rozbiehajúcimi sa svetlými lúčmi (typickými pre mladé krátery), v oblasti morí východnej pologule aj voľnými očami vidíme "kráter Kopernik", ktorého priemer je približne .
Najväčší kráter na Mesiaci a naozaj najväčší známy kráter v slnečnej sústave tvorí panvu South Pole-Aitken. Tento kráter sa nachádza na odvrátenej strane blízko južného pólu, má priemer a hĺbku .
Tmavé a relatívne jednotvárne mesačné planiny sa nazývajú moria (po latinsky "mare", v množnom čísle "maria"), pretože starí astronómovia verili, že ide o moria naplnené vodou. V skutočnosti ide o rozsiahle prastaré čadičové prúdy lávy, ktoré vyplnili panvy veľkých impaktných kráterov. Svetlejšie vrchoviny sa označujú ako pevniny (po latinsky "terra", v množnom čísle "terrae"). Moria sa nachádzajú takmer výlučne na privrátenej strane Mesiaca, na odvrátenej je iba niekoľko rozptýlených fľakov. Podľa jednej hypotézy je asymetria v mesačnej kôre je spôsobená synchronizáciou medzi mesačnou rotáciou a obehom okolo Zeme. Táto synchronizácia vystavuje odvrátenú stranu Mesiaca častejším dopadom asteroidov a meteoritov ako privrátenú stranu, na ktorej neboli moria prekryté krátermi tak rýchlo. Podľa inej teórie povrch privrátenej strany udržiavalo dlhšie roztavený teplo zo Zeme, ktorá sa v tom čase nachádzala omnoho bližšie k Mesiacu ako je teraz. Preto sa na privrátenej strane Mesiaca utvorila tenšia kôra, ktorú magma ľahšie prerážala. Rozdielnosť hrúbky mesačnej kôry na privrátenej a odvrátenej strane Mesiaca sa zistila vďaka poznatkom získaným pri misiách Apollo.
V roku 2004 zistil tím vedený Dr. Benom Busseym z Univerzity Johnsa Hopkinsa na základe obrázkov získaných sondou Clementine, že štyri hornaté oblasti lemujúce široký kráter Peary na mesačnom severnom póle sa zdajú byť osvetlené po celý mesačný deň. Tieto nemenované „hory večného svetla“ môžu existovať vďaka extrémne malej výchylke mesačnej osi, ktorá na druhej strane umožňuje tiež existenciu večného tieňa na dne mnohých polárnych kráterov. Na menej hornatom južnom póle oblasti večného svetla nenájdeme, aj keď okraj krátera Shackleton je osvetlený až 80 % mesačného dňa. Obrázky z Clementine boli získané, keď severná mesačná pologuľa zažívala letné obdobie a nie je známe, či sa tieto hory v zimnom období predsa len neschovali do tieňa.
Teplota Mesiaca.
Priemerná teplota na povrchu Mesiaca je -23°C. Na osvetlenej časti teplota stúpa až na +127 °C, na tmavej časti klesá až na −173 °C. Na mesačných póloch, v celoročne zatienených kráteroch, však teplota môže klesať až na teploty −240 °C. Pod povrchom sa teplota rýchlo stabilizuje a je celoročne takmer konštantná.
V mieste pristátia Apolla 15 bola v rokoch 1972 – 1974 nameraná nasledovná teplota:
Prítomnosť vody.
Voda v kvapalnom skupenstve na mesačnom povrchu nevydrží. Pri vystavení slnečnému žiareniu sa voda rýchlo rozkladá procesom známym ako fotodisociácia a stráca sa vo vesmíre. Od šesťdesiatych rokov 20. storočia však vedci predpokladali, že vodný ľad sa môže ukladať nárazom komét alebo môže vzniknúť reakciou lunárnych hornín bohatých na kyslík s vodíkom zo slnečného vetra, zanechávajúc stopy vody, ktoré by mohli pretrvávať v chladných a trvalo zatienených kráteroch na oboch póloch Mesiaca. Počítačové simulácie naznačujú, že až povrchu môže byť v neustálom tieni. Prítomnosť použiteľného množstva vody na Mesiaci je dôležitým faktorom pri mesačnom osídľovaní, alternatívna prepravy vody zo Zeme by bola neúmerne drahá.
Odvtedy sa zistilo, že na lunárnom povrchu existujú stopy po vode. V roku 1994 bistatický radarový experiment, ktorý sa nachádzal na sonde Clementine, naznačil existenciu malých zamrznutých káps vody blízko povrchu. Neskoršie radarové pozorovania observatória Arecibo však naznačujú, že tieto nálezy môžu byť skôr horniny vyvrhnuté z mladých impaktných kráterov. V roku 1998 neutrónový spektrometer na kozmickej sonde Lunar Prospector ukázal, že vysoké koncentrácie vodíka sú prítomné v prvom metri hĺbky regolitu v blízkosti polárnych oblastí. Kúsky sopečnej lávy privezené späť na Zem na palube Apolla 15 vykazovali vnútri malé množstvo vody.
Sonda Čandraján-1 z roku 2008 odvtedy potvrdila existenciu povrchového vodného ľadu pomocou palubného prístroja Moon Mineralogy Mapper. Spektrometer v odraze slnečného žiarenia pozoroval absorpčné línie typické pre hydroxyl, ktoré poskytujú dôkaz o veľkom množstve vodného ľadu na lunárnom povrchu. Sonda ukázala, že koncentrácia môže byť až 1 000 ppm. Merania odrazového spektra z tieňov potvrdili v roku 2018 vodný ľad na 20° zemepisnej šírky od oboch pólov. Ľad bol umiestnený lokálne. V roku 2009 spoločnosť LCROSS poslala na mesačný povrch nárazový pristávací modul s hmotnosťou 2 300 kg do trvalo zatieneného polárneho kráteru a vo vyvrhnutom materiáli detegovala najmenej 100 kg vody. Ďalšie skúmanie údajov LCROSS ukázalo, že množstvo zistenej vody je bližšie k 155 ± 12 kg.
V máji 2011 bolo v inklúziách mesačnej vzorky 74220 nájdených 615 – 1 410 ppm vody. Išlo o slávnu vzorku „oranžovej pôdy“ s vysokým obsahom titánu pozbieranej počas misie Apollo 17 v roku 1972. Inklúzie sa vytvorili počas výbušnej erupcie na Mesiaci približne pred 3,7 miliardami rokov. Táto koncentrácia je porovnateľná s koncentráciou magmy vo vrchnom zemskom plášti. Tento objav, aj keď má značný selenologický význam, nie je pre kolonizáciu Mesiaca použiteľný – vzorka pochádza z hĺbky niekoľko kilometrov a pri súčasných technológiách je ťažba vody nereálna.
Analýza dát z Mesiac Mineralogy Mapper (M3) odhalila v auguste 2018 prvýkrát „definitívny dôkaz“ o vodnom ľade na lunárnom povrchu. Dáta odhalili zreteľné reflexné stopy vodného ľadu na rozdiel od prachu a iných reflexných látok. Ľadové usadeniny boli nájdené na severných a južných póloch, hoci sú na juhu hojnejšie. Voda sa nachádza v trvalo zatienených kráteroch a štrbinách, čo jej umožňuje pretrvávať vo forme ľadu na povrchu, pretože je chránená pred slnkom.
V októbri 2020 potvrdila NASA pomocou stratosférického infračerveného teleskopu SOFIA prítomnosť vody na slnkom osvetlenom povrch Mesiaca. Ide o malé množstvo, približne 0,35 l na . Pre porovnanie je to 100-krát menej ako na Sahare. Našla sa v kráteri "Clavius". Ako sa dokáže voda udržať na povrchu nie je zatiaľ zrejmé.
Magnetické pole.
Oproti Zemi má Mesiac veľmi slabé magnetické pole. Zatiaľ čo časť mesačného magnetizmu je považovaná za jeho vlastný (ako pásmo mesačnej kôry nazývané Rimae Sirsalis), je možné, že zrážka s inými nebeskými telesami jeho magnetické vlastnosti posilnila. To, či teleso slnečnej sústavy bez atmosféry ako Mesiac môže získať magnetizmus vďaka dopadom komét a asteroidov, je dlhotrvajúcou vedeckou otázkou. Magnetické merania môžu poskytnúť tiež informácie o veľkosti a elektrickej vodivosti mesačného jadra – tieto výsledky by vedcom pomohli lepšie porozumieť pôvodu Mesiaca. Napríklad, pokiaľ by sa ukázalo, že jadro obsahuje viac magnetických prvkov (ako je železo) ako Zem, ubralo by to teórii veľkého impaktu na vierohodnosti (aj keď sú tu alternatívne vysvetlenia, podľa ktorých by mesačná kôra mala tiež obsahovať menej železa).
Štúdia z roku 2020 tvrdí, že Mesiac musel mať minulosti vnútorné dynamo a impakty iných telies na jeho povrchu negenerujú dostatočne veľké magnetické polia. 
Vedci na University of Texas v Austine vytvorili hypotézu, podľa ktorej mal Mesiac pred 4 miliardami rokmi jadro obklopené tekutým oceánom magmy. Oceán rotáciou vytváral silné magnetické pole. Merania skál, ktoré doniesli misie Apollo, preukázali, že Mesiac mal v minulosti nad povrchom silné magnetické pole. Pred 3,5 miliardami rokov toto pole postupne zaniklo.
Vnútorná stavba.
Pod mesačnou kôrou sa nachádza plášť s odhadovanou hĺbkou 1 500 km. Jeho hornú časť tvorí pevná litosféra, kým spodnú časť polotekutá astenosféra. Litosféra má zhruba dvakrát väčšiu hrúbku než astenosféra. V strede Mesiaca je relatívne malé jadro s nízkym obsahom železa. Predpokladá sa, že teplota mesačného jadra, s priemerom približne 330 – 500 km, dosahuje +1400°C. Informácie o mesačnom vnútri získali vedci na základe mesačnej seizmológie.
Atmosféra.
Mesiac má relatívne nevýznamnú a riedku atmosféru. Jedným zo zdrojov tejto atmosféry je odplyňovanie – uvoľňovanie plynov, napríklad radónu, ktorý pochádza hlboko z mesačného vnútra. Ďalším dôležitým zdrojom plynov je slnečný vietor, ktorý je rýchlo zachytávaný mesačnou gravitáciou.
Atmosféra v minulosti.
Súčasný stav atmosféry trvá približne 3 miliardy rokov. Pred týmto obdobím mal Mesiac hustú atmosféru vytvorenú vulkanickou činnosťou (mal cca 1,5 krát väčší atmosférický tlak ako súčasný Mars). Za 70 miliónov rokov sa vytratila.
Prášenie na Mesiaci.
Neďaleko sondy Surveyor 3 pristála 19. novembra 1969 pilotovaná misia Apollo 12. Nakoľko na Mesiaci je nevýznamná atmosféra, posádku Apolla 12 prekvapila vrstva prachu na sonde, ktorá tam pristála len dva roky pred nimi. Prach na sonde mohol pochádzať z piatich zdrojov:
Tektonika.
Mesiac je tektonicky aktívny. Misie Apollo zaznamenali 28 slabých otrasov. Podľa analýzy z roku 2019 sú tieto otrasy spôsobené schladením a následným zmršťovaním telesa. Dôkazom sú aj relatívne mladé násuny.
Zatmenie.
"Hlavné články: Zatmenie Slnka a Zatmenie Mesiaca"
Hoci ide naozaj len o zhodu okolností, uhlové priemery Mesiaca a Slnka videné zo Zeme sú v rámci svojich zmien schopné sa navzájom prekrývať, takže je možné ako úplné tak aj prstencové zatmenie Slnka. Pri úplnom zatmení Mesiac celkom zakrýva slnečný disk a slnečná koróna je viditeľná voľným okom.
Pretože sa vzdialenosť medzi Mesiacom a Zemou veľmi pomaly zväčšuje, uhlový priemer Mesiaca sa zmenšuje. To znamená, že pred niekoľkými miliónmi rokov pri zatmení Slnka Mesiac Slnko vždy úplne zakryl a nemohlo nastať žiadne prstencové zatmenie. Z toho ale vyplýva, že za niekoľko miliónov rokov už nebude Mesiac schopný Slnko úplne zakryť a žiadne úplné zatmenia už nebudú.
Zatmenia nastávajú iba vtedy, keď sa Slnko, Zem a Mesiac nachádzajú v jednej priamke. Zatmenia Slnka môžu nastať iba ak je Mesiac v nove; zatmenie Mesiaca iba ak je v splne.
Pozorovanie Mesiaca.
Mesiac (a tiež Slnko) sa zdajú byť väčšími, keď sa približujú k horizontu. Je to čisto psychologický efekt (pozrite sa na Mesačné ilúzie). Uhlový priemer Mesiaca zo Zeme je asi pol stupňa.
Rôzne svetlejšie a tmavšie zafarbené oblasti (najmä moria) tvoria vzor videný rôznymi kultúrami ako mesačný muž, králik a bizón a pod. Krátery a horské masívy tiež patria medzi nápadné mesačné rysy.
Počas najjasnejšieho splnu môže mať Mesiac magnitúdu asi −12,6. Pre porovnanie, Slnko má magnitúdu −26,8.
Mesiac je najjasnejší v noci, ale občas (mimo splnu a novu) je možné ho vidieť aj počas dňa.
Pre ľubovoľné miesto na Zemi kolíše najväčšia výška Mesiaca počas dňa v približne rovnakých medziach ako najväčšia výška Slnka a závisí na ročnom období a mesačnej fáze. Napríklad v zime putuje Mesiac najvyššie, ak je v splne, v lete je zase najvyššie vtedy, ak je v nove.
"Pozrite sa tiež na:" Fázy Mesiaca.
Osvetlenie a fázy.
Každá zo štyroch medziľahlých fáz Mesiaca trvá v priemere približne sedem dní (približne 7,38 dňa), no táto doba sa môže meniť približne o ±11 % v dôsledku zmeny vzdialenosti medzi Mesiacom a Zemou medzi apogeom (najvzdialenejší bod) a perigeom (najbližší bod).
Počet dní, ktoré uplynuli od posledného novu, sa nazýva vek Mesiaca. Celý cyklus mesačných fáz sa nazýva lunácia.
Približný vek a fázu Mesiaca pre ľubovoľný dátum je možné vypočítať tak, že sa určí počet dní od známeho novu (napr. 1. januára 1900 alebo 11. augusta 1999) a tento počet sa vydelí priemernou dĺžkou synodického mesiaca (29,53059 dňa). Zvyšok po delení predstavuje vek Mesiaca. Táto metóda predpokladá dokonale kruhovú dráhu a nezohľadňuje presný čas novu, preto sa výsledky môžu líšiť o niekoľko hodín. Presnosť sa znižuje, čím ďalej je dátum od referenčného bodu.
Tento zjednodušený výpočet je vhodný pre všeobecné alebo dekoratívne účely, napríklad pre hodiny s fázami Mesiaca. Presnejšie aplikácie, ktoré berú do úvahy apogeum a perigeum Mesiaca, vyžadujú zložitejšie metódy.
V dôsledku mesačnej librácie je niekedy možné vidieť o niečo viac ako úplný mesiac (približne do 101 %) alebo malú časť jeho odvrátenej strany (približne do 5%).
Počas svojej obežnej dráhy sa Mesiac každý deň posúva priemerne o 13° na východ po nebeskej sfére. To znamená, že od novu sa Mesiac postupne vzdiaľuje od Slnka, stáva sa čoraz výraznejším a pri splne sa nachádza na opačnej strane Slnka. Následne sa Mesiac opäť približuje k Slnku, až kým nenastane ďalší nový mesiac. Poloha a čas východu Mesiaca nad východným horizontom sa neustále menia, najmä v dôsledku sklonu mesačnej dráhy, ktorý je viac ako 5° vzhľadom na zemský rovník, ktorý je sám naklonený viac ako 23° vzhľadom na ekliptiku.
Librácia Mesiaca.
Librácia Mesiaca je oscilácia okolo jeho strednej pozície. Skladá sa z librácie v šírke a dĺžke. K tomu sa dá pripočítať aj denná librácia, ktorá umožňuje na rovníku vidieť z Mesiaca ešte o 57' viac z každej strany. Smerom k pólom táto paralaktická librácia klesá k nule.
Prieskum Mesiaca.
Prvý človekom vyrobený predmet, ktorý dosiahol Mesiac, bola automatická sovietska sonda Luna 2, ktorá na neho dopadla 4. septembra 1959 o 21:02:24 Z. Odvrátená strana bola po prvýkrát vyfotografovaná 7. októbra 1959 sovietskou sondou Luna 3. Luna 9 bola prvou sondou, ktorá mäkko pristála na Mesiaci a 3. februára 1966 priniesla obrázky mesačného povrchu. Prvým umelým satelitom Mesiaca bola sovietska sonda Luna 10 (odštartovala 31. marca 1966).
Členovia posádky Apolla 8, Frank Borman, Jim Lovell a William Anders, sa 24. decembra 1968 stali prvými ľuďmi, ktorí na vlastné oči videli odvrátenú stranu Mesiaca.
Ľudia po prvýkrát pristáli na Mesiaci 20. júla 1969, čím vyvrcholili studenou vojnou inšpirované vesmírne preteky medzi Sovietskym zväzom a Spojenými štátmi americkými. Prvým mužom, ktorý kráčal po mesačnom povrchu, bol Neil Armstrong, veliteľ americkej misie Apollo 11. Posledným človekom, ktorý stál na Mesiaci, bol Eugene Cernan, ktorý v rámci misie Apollo 17 kráčal po Mesiaci v decembri 1972. "Pozri aj:" Kompletný zoznam lunárnych astronautov.
Posádka Apolla 11 nechala na Mesiaci 23× doštičku z nehrdzavejúcej ocele na oslavu pristátia, ktorá je schopná priniesť základné informácie o návšteve akýmkoľvek iným bytostiam, ktoré by ju mohli vidieť. Nápis na nej hovorí:
"Tu sa ľudia z planéty Zem prvýkrát dotkli nohami Mesiaca. Júl, LP 1969."
"Prišli sme v mieri v mene celého ľudstva."
Doštička zobrazuje dve strany planéty Zem a je podpísaná tromi astronautmi a prezidentom USA Richardom Nixonom.
Mesačné vzorky privezené na Zem pochádzajú zo šiestich misií s ľudskou posádkou, z troch misií Luna (číslo 16, 20 a 24) a z čínskej sondy Čchang-e 5.
Na Mesiac boli dopravené tiež dva Lunochody, pohyblivé, na diaľku zo Zeme riadené prieskumné prostriedky (osemkolesové). Prvý Lunochod bol dopravený na Mesiac sovietskou kozmickou sondou Luna 17 (pristál v Mori dažďov v roku 1970). Získal snímky povrchu, skúmal chemické zloženie a mechanické vlastnosti povrchu Mesiaca.
Po poslednej sovietskej sonde Luna 24 z roku 1976 bol prieskum Mesiaca na dlhšiu dobu obmedzený. Opätovne boli k Mesiacu nové sondy vyslané až v 90. rokoch: išlo o prvé japonské mesačné sondy Hiten a Hagoromo a o americkú sondu Clementine. Postupne sa záujem o kozmický prieskum Mesiaca obnovuje. Vo februári 2004 sa americký prezident George W. Bush prihlásil k plánu na obnovenie letov k Mesiacu s posádkou do roku 2020 (hoci neskôr bol tento plán zrušený). V súčasnosti prebieha program Artemis, ktorý má na mesačný povrch vrátiť Američanov v nových kozmických lodiach Orion vynášaných novými nosnými raketami. Artemis už ale nie je výlučne americký projekt, vzniká v spolupráci s viacerými kozmickými agentúrami. 
Skupina štyroch spolupracujúcich vesmírnych agentúr tiež plánuje na obežnej dráhe okolo Mesiaca postaviť vesmírnu stanicu Lunar Gateway. 
Európska vesmírna agentúra rovnako ako Čínska ľudová republika majú tiež plán na skoré vypustenie ďalších sond na prieskum Mesiaca. Európska kozmická sonda SMART 1 odštartovala 27. septembra 2003 a na mesačnú orbitu vstúpila 15. novembra 2004. Dva roky sledovala mesačný povrch a vytvárala jeho röntgenovú mapu. 
Čína deklarovala ambiciózne plány na výskum Mesiaca a skúmanie vhodných nálezísk pre ťažbu na Mesiaci, hľadá najmä izotop hélium 3 využiteľný ako energetický zdroj na Zemi. 
Japonsko sa tiež chystá na Mesiac a India ho už nedávno aj dosiahla. Japonci už načrtli plány svojich nadchádzajúcich misií k nášmu susedovi: Lunar-A a Selene. Japonská vesmírna agentúra (JAXA) dokonca plánuje obývanú lunárnu základňu. 
Prvým pokusom Indie bol automatický orbitálny satelit Čandraján-1, ktorý nasledovali misie Čandraján-2 a Čandraján-3. Posledná z nich v auguste 2023 úspešne dosadla na mesačný povrch.
Čínska sonda Čchang-e 3 sa po dlhom období stala v decembri 2013 prvou misiou, ktorá uskutočnila na Mesiaci mäkké pristátie. Ďalšia čínska sonda, Čchang-e 4, sa v januári 2019 stala prvou sondou v histórii, ktorá pristála na odvrátenej strane Mesiaca. Čchang-e 5 sa 16. decembra 2020 vrátila na Zem a priniesla z Mesiaca vzoriek. Ide o prvé vzorky po 40 rokoch. Svoju sondu k Mesiacu vypustilo po 47 ročnej pauze aj Rusko - išlo o pristávací modul Luna 25. Pristávací modul sa však rozbil o mesačný povrch.
Výsledky výprav, štúdií a výskumu je možné nájsť aj voľne prístupné. Napríklad anglické stránky Lunar and Planetary Institute.
 12 A 10 (z Pseudoplutarcha)
12 A 11 (z Hippolyta)
Ľudské poznanie Mesiaca.
Mýty a ľudová kultúra.
"Hlavný článok: Mesiac (mytológia)"
Mesačný cyklus Mesiaca, oproti ročnému cyklu Slnka, býva v mnohých kultúrach spájaný so ženským menštruačným cyklom. Mnohé z najznámejších mytológií majú preto ženské mesačné božstvá, ako napríklad grécka bohyňa Seléné a Phoebe a ich olympská následníčka Artemis, ich rímske ekvivalenty Luna a Diana, alebo trácka Bendis. Tieto kultúry mali vo väčšine mužských bohov Slnka.
Aj keď spojenie ženskosti a Mesiaca je zreteľné, neboli výnimkou ani mužskí bohovia Mesiaca, ako napríklad Nanna alebo Sin v Mezopotámii, Mani v germánskej mytológii, Thoth v egyptskej, japonský boh Tsukuyomi a Tēcciztēcatl v aztéckej mytológii. Tieto kultúry mali zvyčajne ženské bohyne Slnka.
Mesiac ako múza.
"Hlavný článok: Mesiac v umení a literatúre"
Mesiac je zdrojom mnohých prác v umení a literatúre a inšpiráciou pre nespočetné množstvo iných. Je motívom vizuálneho umenia, filmov, poézie, prózy a hudby. K najznámejším patria Beethovenova "Sonáta mesačného svitu", vedecko-fantastické romány "Cesta na Mesiac" od Julesa Verna či "The Moon is a Harsh Mistress" (v češtine „Měsíc je drsná milenka“) od Heinleina.
Astrológia.
"Hlavný článok: Mesiac (astrológia)"
V západnej astrológii Mesiac symbolizuje princíp intuície, fantázie, podvedomej činnosti, citového života, snivosti a obrazotvornosti. Formuje psychiku a inšpiráciu. Ovláda všetky prírodné formy, rytmicitu orgánov. Vo všeobecnosti Mesiac predstavuje ženský princíp, kým na druhej strane Slnko reprezentuje mužský princíp.
V čínskej kozmológii je Mesiac identifikovaný so ženskosťou – jin. Je to najmä preto, že ženský menštruačný cyklus korešponduje s lunárnym mesiacom, približne 28 alebo 29 dní.
Vedecké poznanie.
5 000 rokov starý otesaný kameň v írskom Knowth asi predstavuje Mesiac, a ak je to pravda, tak ide o najstaršie dodnes objavené zobrazenie. V stredoveku, ešte pred vynájdením ďalekohľadu, už niektorí ľudia rozpoznali, že je Mesiac guľa, hoci si ešte mysleli, že je „dokonale takmer hladký“.
V roku 1609 nakreslil Galileo Galilei do svojej knihy "Sidereus Nuncius" jednu zo svojich prvých kresieb Mesiaca pozorovaného ďalekohľadom a poznamenal, že nie je hladký, ale má krátery. Neskôr v 17. storočí nakreslili Giovanni Battista Riccioli a Francesco Maria Grimaldi mapu Mesiaca a pomenovali mnoho kráterov menami, ktoré poznáme dodnes.
Na mapách sa temné časti mesačného povrchu nazývali „moria“ (po latinsky "mare", v množnom čísle "maria") a svetlejšie časti sú pevniny (po latinsky "terra", v množnom čísle "terrae"). Možnosť existencie vegetácie na Mesiaci či dokonca osídlenia „selenitmi“ seriózne spomínali niektorí významní astronómovia až do prvých desaťročí 19. storočia.
Ešte v roku 1835 sa veľa ľudí dalo „napáliť“ sériou článkov v denníku New York Sun o vymyslenom objave exotických zvierat žijúcich na Mesiaci. Naproti tomu prakticky v rovnakom čase (počas rokov 1834 – 1836) publikovali Wilhelm Beer a Johann Heinrich von Mädler svoje štvordielne kartografické dielo "Mappa Selenographica" a v roku 1837 knihu "Der Mond", ktorá solídnym spôsobom zdôvodnila záver, že Mesiac nemá žiadne vodné plochy ani pozorovateľnú atmosféru.
Spornou otázkou zostávalo, či sa rysy Mesiaca môžu meniť. Niektorí pozorovatelia prehlasovali, že isté malé krátery sa objavujú a zase miznú, v 20. storočí sa však zistilo, že ide o omyly, vzniknuté pravdepodobne rozdielnymi svetelnými podmienkami alebo nepresnosťami v starých nákresoch. Na druhej strane dnes vieme, že občas dochádza k javu odplyňovania.
Počas nacistického obdobia v Nemecku presadzovali nacistickí vodcovia teóriu "Welteislehre", ktorá prehlasovala, že Mesiac je tvorený pevným ľadom.
Odvrátená strana Mesiaca bola celkom neznáma až do preletu sondy Luna 3 v roku 1959. Jej rozsiahle zmapovanie bolo uskutočnené v rámci programu Lunar Orbiter v 60. rokoch 20. storočia.

</doc>
<doc id="6866" url="https://sk.wikipedia.org/wiki?curid=6866" title="Mesiac (časová jednotka)">
Mesiac (časová jednotka)

Mesiac je časová jednotka. Kalendárny mesiac v gregoriánskom kalendári má 30 alebo 31 dní, výnimku tvorí február, ktorý máva 28 dní, v priestupnom roku 29 dní.
Slovenské historické/ľudové názvy mesiacov.
V listinnom a tlačenom materiáli z obdobia do 18. storočia sa najčastejšie vyskytujú latinské názvy mesiacov, ale v niektorých prameňoch sa popri nich nachádzajú aj ľudové pomenovania.
Z roku 1597 je doložený nasledujúci zoznam slovenských mien mesiacov (zoznam ich výslovne odlišuje od českých mien mesiacov, ktoré sú v ňom odlišné), ktorých autorom je Matej Hranica, evanjelický farár:
Poznámka: Namiesto w píšeme dnes v, namiesto g píšeme dnes j.
Nowý kalendář z roku 1717 uvádza:
Fándlyho Pilní domajší a polní hospodár uvádza:
Anton Bernolák slovenské názvy mesiacov utvoril podľa češtiny a nezachytil tak ich skutočné používanie. 
V česko-nemeckom Jungmannovom slovníku autor hodnotí ako (aj?) moravské a slovenské nasledujúce názvy mesiacov: květen (t. j. máj), čerwen (t. j. jún), sečen (t. j. júl) a srpen (t. j. august).
Ľudovít Štúr navrhol v roku 1845 tieto názvy:
Podobné, ale pozmenené, slovenské názvy sa nachádzajú aj v iných textoch do konca 19. storočia. Napr. v Domovej pokladnici z r. 1848: 
Podľa publikácie K. Palkoviča z roku 1974 vyzerali pôvodné slovenské názvy mesiacov nasledovne (v citovanom zdroji mená nie sú priradené k jednotlivým dnešným názvom): veľký sečen, malý sečen, brezeň, dubeň, traveň, lipeň, rujeň, hrudeň, a možno aj studeň a jaseň. Väčšina týchto existovala asi ešte na začiatku 19. stor. v slovenských nárečiach.
Historický slovník slovenského jazyka (moderný slovník predbernolákovskej slovenčiny) uvádza tieto doklady (popri dokladoch názvov mesiacov latinského pôvodu) slovenských alebo poslovenčených českých názvov mesiacov:

</doc>
<doc id="6879" url="https://sk.wikipedia.org/wiki?curid=6879" title="Mike Oldfield">
Mike Oldfield

Mike Oldfield, vlastným menom Michael Gordon Oldfield (* 15. máj 1953, Reading, Anglicko, Spojené kráľovstvo), je anglický multiinštrumentálny hudobník a skladateľ so svojským štýlom, v ktorom zmiešava spolu rock, ethnic a klasickú hudbu.
Jeho rodičmi boli Maureen a Raymond Oldfield. Sestra Sally a brat Terry sú rovnako úspešní hudobníci, ktorí sa objavili aj na viacerých jeho albumoch. Podobne Mike Oldfield vytvoril niekoľko skladieb pre svojich súrodencov.
Biografia.
Najslávnejšou skladbou je "Tubular Bells", inštrumentálna kompozícia nahraná v roku 1972 a vydaná 25. mája 1973 firmou Virgin Records. Bol to prelomový album, v ktorom Oldfield hral na viac ako dvadsiatich rôznych nástrojoch nahrávaných vo viacerých stopách. Skladba zahŕňa v sebe množstvo rôznych hudobných žánrov. Album sa dostal do Top 10 najlepšie predávajúcich sa albumov vo Veľkej Británii a ostal na výslní 247 týždňov. V Spojených štátoch sa objavil na soundtracku k filmu "The Exorcist". Na jeseň 1974 ho nasledoval album "Hergest Ridge", ktorý dosiahol na tri týždne prvenstvo v hudobných rebríčkoch.
Podobne ako "Tubular Bells", "Hergest Ridge" pozostáva z dvoch inštrumentálnych skladieb. V roku 1975 nasledoval album "Ommadawn" v štýle world music a v roku 1978 "Incantations" s viacerými rôznorodými chorálovými vložkami (Sally Oldfield, Maddy Prior a dievčenský zbor z Queen's College).
Začiatkom osemdesiatych rokov inklinuje Oldfield viac k tzv. strednému prúdu ("mainstream") populárnej hudby. Vytvára kratšie inštrumentálne skladby v albumoch "Platinum" a "QE2". Píše skladby, v ktorých spolu s ním účinkujú rôzni vokalisti. Typický zvuk dávajú skladbám jeho gitarové sóla. Známou je napr. "Moonlight Shadow" (1983), hit naspievaný speváčkou Maggie Reilly, ktorý sa inšpiruje aj smrťou Johna Lennona.
Oldfield skladá v ďalšom období hudbu k filmu The Killing Fields. Natáča videá k albumu "Islands". Vydáva rebelský album "Amarok" – hodinovú kompozíciu, s neuveriteľne rýchlym striedaním hudobných tém, v ktorej využíva množstvo hudobných nástrojov (medzi inými aj „zubnú kefku“). Napriek tomu, že jeho fanúšikovia označujú tento album za jeho najväčšie dielo, nedostáva sa mu komerčného úspechu. V ďalšom albume "Heaven's Open" naspieva po prvý raz sám všetky vokály.
V hudobnom nakladateľstve Warner vydáva "Tubular Bells II", ktorý premiérovo uvádza naživo na zámku v Edinburgh. "The Songs Of Distant Earth" (podľa rovnomennej novely Arthur C. Clarke) má už „mäkší“ zvuk („new age“) a v "Tubular Bells III" (takisto premiéra na živom koncerte v Londýne) sa inšpiruje tanečnou hudobnou scénou z okolia jeho nového domova na ostrove Ibiza.
Ďalším projektom je "Tres Lunas" (2002), vydaný na dvoch CD nosičoch – hudobnom a druhom s virtuálnou hrou.
V roku 2003 komponuje Tubular Bells 2003. Je to znovu nahratá verzia pôvodného albumu "Tubular Bells" na CD a DVD nosičoch. Nové digitálne technológie mu umožnili zdokonaliť niektoré časti pôvodnej skladby. Oslávil tým 30. výročie "Tubular Bells" a svoje 50. narodeniny.
12. apríla 2004 začal práce na svojom novom virtuálne-realitnom projekte "Maestro". Demoverziu hry, ktorá je časťou tejto skladby, je možné získať na jeho oficiálnych stránkach.
Externé odkazy.
 

</doc>
