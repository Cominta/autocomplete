<doc id="624478" url="https://sk.wikipedia.org/wiki?curid=624478" title="Jorge Rafael Videla">
Jorge Rafael Videla

Jorge Rafael Videla (* 2. august 1925, Mercedes – † 17. máj 2013, Marcos Paz) bol argentínsky politik a vojak. 24. marca 1976 viedol vojenský prevrat, ktorým bola zosadená prezidentka María Estela Martínezová Perónová. O niekoľko dní neskôr, konkrétne dňa 29. marca 1976 sa stal (de facto) 36. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 41. prezidenta krajiny. Pred tým pôsobil ako (de facto) guvernér provincie Tucumán, ktorým sa stal taktiež po vojenskom prevrate. Pôsobil v argentínskej armáde, dosiahol hodnosť generálporučíka. Bol prvým a najvýznamnejším prezidentom počas tzv. Národného reorganizačného procesu, ktorý sa vyznačoval systematickým porušovaním ľudských práv, ktoré zahŕňalo politické vraždy, mučenia, únosy, väznenia, či odoberania detí. Bol najdlhšie slúžiacim vojakom na poste argentínskeho prezidenta. Dva roky po páde vojenského režimu, teda v roku 1985, bol za tieto zločiny odsúdený na doživotie, následne v roku 1990 udelil prezident Carlos Menem amnestiu na zločiny spáchané počas vlády vojenskej chunty a Videla bol tak prepustený. Opätovne bol odsúdený na doživotný trest v roku 2010 potom, čo argentínsky najvyšší súd zrušil predchádzajúcu amnestiu ako neústavnú.
Životopis.
Mladosť a profesionálne začiatky.
Narodil sa v meste Mercedes v provincii Buenos Aires do významnej vojenskej a politickej rodiny. Svoje krstné mená dostal na počesť súrodencov (dvojičiek), ktoré zomreli dva roky pred jeho narodením. V decembri 1944 úspešne absolvoval štúdium na Národnej vojenskej akadémii ako jeden z najlepších študentov s hodnosťou druhého poručíka. V rokoch 1952 až 1954 študoval na Vysokej vojenskej škole, následne od roku 1958 pracoval dva roky na ministerstve obrany. Potom ďalšie dva roky riadil Národnú vojenskú akadémiu. Do politického života krajiny sa zapojil už v roku 1970, kedy ho vtedajší vojenský režim dosadil za guvernéra provincie Tucumán. V roku 1971 bol povýšený do hodnosti brigádneho generála. V roku 1973 bol vymenovaný za veliteľa pozemných síl, o dva roky neskôr ho prezidentka María Estela Martínezová Perónová vymenovala za vrchného veliteľa ozbrojených síl. V tej dobe už krajina čelila množstvu teroristických útokov ľavicových gerilových skupín, ktoré vznikli predovšetkým ako následok predchádzajúcich vojenských vlád, ktoré zakázali Peronizmus. Napriek návratu Perónistov k moci, pričom v roku 1973 sa do úradu prezidenta vrátil aj samotný Juan Perón, tieto organizácie neukončili svoju činnosť. Po smrti Peróna v júli 1974 však gerilové skupiny obnovili útoky, ktoré sa stále viac stupňovali. Prezidentka Perónová situáciu nezvládala, na určitý čas dokonca musela odísť na psychiatrické liečenie do sanatória. Objavili sa výzvy na rezignáciu prezidentky, ktoré táto odmietla, nasledoval neúspešný pokus o prevrat z decembra 1975, ktorý vykonali letecké sily. Martínezová Perónová tak radšej vyhlásila nové voľby na október 1976, no ani to bezpečnosť nezlepšilo, naopak ekonomické nezdary vlády situáciu iba vyhrotili.
Martínezová Perónová sa snažila zblížiť s ozbrojenými silami, aby sa vyhla ďalšiemu prevratu, tým armáda prevzala fakticky vládu nad štátom. Ľavicoví teroristi útočili vo veľkom aj na začiatku roka 1976, keď zlá bezpečnostná situácia pokračovala, vyzvali traja najvyššie postavení predstavitelia ozbrojených síl prezidentku Martínezovú Perónovú, aby odstúpila. Táto to však odmietla. V marci ľavicová teroristická organizácia Ľudová revolučná armáda zavraždila jedného z odborových vodcov. Na to už na druhý deň reagovala armáda, ktorá 24. marca 1976 prezidentku zosadila. Prevrat viedol práve generál Videla za pozemné sily spolu s admirálom Emiliom Eduardom Masserom za námorníctvo a generálom Orlandom Ramónom Agostim za letectvo. Prevrat zvrhol nie len prezidentku, ale aj jej vládu, následne armáda rozpustila obe komory kongresu a zrušila politické strany. Ozbrojené sily ohlásili začiatok tzv. Národného reorganizačného procesu, prostredníctom ktorého sa vojsko rozhodlo navždy zabrániť návratu Peronizmu a vyriešiť bezpečnostnú situáciu v krajine, ktorá bola v čase prevratu veľmi kritická. Tieto ciele sa generáli rozhodli riešiť akýmikoľvek spôsobmi. Vojenská chunta 29. marca 1976 presadila Videlu na post prezidenta.
Úrad prezidenta.
Pri nástupe vojenskej chunty k moci bola bezpečnostná situácia v krajine veľmi zložitá. Na začiatku svojej vlády v roku 1976 predstavil generál Videla plán, ktorý nazval Národný reorganizačný proces (Proceso de Reorganización Nacional). Počas tohto procesu došlo k zrušeniu všetkých perónistických inštitúcii, opozícia bola úplne potlačená, stávky a protesty zakázané. Vojaci začali riešiť tiež nepriaznivú ekonomickú situáciu štátu, do čela ministerstva financií bol armádou dosadený jeden z najbohatších Argentínčanov José Alfredo Martínez de Hoz. Ten nechal rýchlo znížiť mzdy, pričom toto zníženie bolo najväčšie v dejinách krajiny. Taktiež zmrazil mzdy štátnym zamestnancom a zvýšil dane. Tieto opatrenia pomohli ekonomike, keď export začal znova stúpať. Ale tvrdé ekonomické opatrenia boli možné iba vďaka silnej vojenskej represii. Hlavnou úlohou vojska však bolo zastaviť ľavicových teroristov tvorených viacerými ľavicovými skupinami, čo sa armáde za pomerne krátky čas z väčšej časti podarilo. Podiel na násilí však mali aj krajne pravicové skupiny vedené pravicovými Perónistami, ktoré boli tiež cieľom armády. Potlačenie tejto hrozby však bolo vďaka nebývalej brutalite vojakov, ktorí zabíjali všetkých bez ohľadu na vek, či skutočné členstvo v nejakej teroristickej skupine. Vojna proti teroristom sa však rýchlo zmenila na prenasledovanie kohokoľvek, kto nesúhlasil s režimom, alebo mal ľavicové názory. Začala sa tzv. Špinavá vojna (Guerra Sucia), ktorá je do súčasnosti veľkou traumou pre celú Argentínu. Počas tejto doby zmizli tisíce ľudí, ktorí boli zavraždení v špeciálnych táboroch či väzeniach, časť z nich dokonca vojaci vyhadzovali z lietadiel nad oceánom. Stovkám obetí, ktoré ozbrojené sily zavraždili, boli odobraté malé deti, ktoré si do tzv. prevýchovy zobrali prívrženci vojenského režimu.
Po páde vojenského režimu sa v priebehu vyšetrovania celkový počet zavraždených ("zmiznutých") nepodarilo hodnoverne upresniť. Avšak odhady celkového počtu zavraždených medzi rokmi 1976 až 1983 sa pohybujú v závislosti na zdroji od 7 158 až po 30 000 obetí. Argentína sa v tomto období dostala znova do sporu so susedným Čile o oblasť Ohňovej zeme. Vojaci sa rozhodli využiť hrozbu vojny na upevnenie svojej moci a chceli vyvolať masovú vlasteneckú podporu prípadnej vojne a teda aj svojej vláde. Spor s Čile nakoniec vyriešila mediácia pápeža Jána Pavla II. a následné referendum, čím sa podarilo presvedčiť oba štáty k dohode a predišlo sa tak vojne. Chunta však chcela zlepšiť svoju reputáciu doma, ale aj v zahraničí. Rozhodla sa preto pomôcť argentínskej futbalovej reprezentácii k výhre na Majstrovstvách sveta vo futbale 1978, čo sa jej aj rôznymi manipuláciami podarilo.
V armáde sa na konci 70. rokov 20. storočia objavilo viacero krídel, ktoré sa usilovali o presadenie vlastnej predstavy o budúcnosti štátu. Prevahu nakoniec získal generál Videla a generál Roberto Eduardo Viola, ktorý bol novým veliteľom pozemného vojska. Títo verili, že po stabilizácií by mohlo dôjsť k určitej liberalizácii, pretože nechceli, aby krajine vládla úzka skupina oligarchov. Po tom, čo si Videla s Violom upevnili v armáde moc, zmiernili v rámci svojej filozofie represie. Generáli sa snažili po zmiernení represii získať priazeň obyvateľstva. Inflácia sa však prestala znižovať a krajina sa začala masívne zadlžovať. V roku 1980 už v krajine nastal pokoj, aj keď potláčanie práv zo strany vojenskej chunty naďalej trvalo. Následne však skrachovala banka "Banco de Intercambio Regional", čo spustilo reťazovú reakciu, keď začali krachovať aj ďalšie banky. Na začiatku roka 1981 tak celý bankový systém úplne skolaboval. Prezidenta Videlu tak v úrade 29. marca 1981 nahradil jeho spojenec generál Roberto Eduardo Viola.
Súdne procesy a smrť.
Demokratická vláda sa v Argentíne vrátila na konci roku 1983. Už 22. apríla 1985 sa začal na civilnom súde proces s čelnými predstaviteľmi vojenskej chunty. Obžalovaní boli v prvom kole Jorge Rafael Videla, Emilio Eduardo Massera, Roberto Eduardo Viola, Armando Lambruschini, Orlando Ramón Agosti, Omar Graffigna, Leopoldo Galtieri, Jorge Anaya a Basilio Lami Dozo, všetko poprední predstavitelia poslednej chunty. Obžaloba sa týkala skoro 9 000 skutkov zmiznutí, no zahŕňala aj obvinenia z únosov, mučenia, znásilnení a vrážd politických disidentov. Rozsudok bol vynesený 9. decembra 1985. Jorge Rafael Videla bol odsúdený na doživotný trest. Odsúdení boli aj ďalší vysokí predstavitelia režimu. Obžaloba bola podaná aj v ďalších 600 prípadoch, no následne v roku 1986 bol prijatý zákon, ktorý časovo obmedzoval podanie ďalších žalôb a súčasne pokračovanie už začatých súdnych konaní. To znamenalo zastavenie väčšiny zostávajúcich súdnych konaní. Následne v roku 1990 udelil prezident Carlos Menem amnestiu na zločiny spáchané počas vlády vojenskej chunty, vďaka čomu bol aj Videla prepustený. V roku 1998 však bol Videla opäť zatknutý, keď boli voči nemu vznesené obvinenia týkajúce sa únosov detí zavraždených disidentov. Po mesiaci bol ale zo zdravotných dôvodov prepustený a presunutý do domáceho väzenia.
V roku 2007 po veľkom spoločenskom tlaku zrušil argentínsky najvyšší súd amnestie prezidenta Menema ako neústavné, čo umožnilo zahájiť nové súdne procesy. V roku 2010 bol generál Videla znova odsúdený na doživotný trest, pričom pred súdom prevzal na seba plnú zodpovednosť za činy spáchané počas jeho vlády s tým, že jeho podriadení iba plnili jeho rozkazy, zločiny chunty však nikdy neoľutoval. V roku 2012 bolo rozhodnuté aj v prípadoch odobratých detí disitentov. Okrem Videlu bol v tomto prípade obžalovaný aj generál Reynaldo Bignone. Oboch uznal súd vinnými, Videla bol odsúdený na 50 rokov väzenia, Bignone na 15 rokov. Odhaduje sa, že počas vlády vojenskej chunty bolo takto disidentom odobratých okolo 500 malých detí. Ešte pred svojím odsúdením však Videla stihol poskytnúť rozhovor médiám, kde súdny proces označil za pomstu prezidentky Cristiny Fernándezovej Kirchnerovej voči jeho osobe. 17. mája 2013 zomrel Jorge Rafael Videla vo väzení na vnútorné zranenia, ktoré si spôsobil pri pošmyknutí v sprche pár dní pred tým. Po jeho odsúdení mu bol odopretý vojenský pohreb, jeho rodina ho tak pochovala počas súkromného obradu. Konflikt však vyvolal aj samotný pohreb, pôvodne mal byť totiž pochovaný vo svojom rodisku meste Mercedes, no po protestoch bol nakoniec tajne pochovaný v meste Pilar.

</doc>
<doc id="624482" url="https://sk.wikipedia.org/wiki?curid=624482" title="Zapaľovacia cievka">
Zapaľovacia cievka

Zapaľovacia cievka je súčasť systému zapaľovania zážihových motorov. Jej úlohou je naakumulovať zapaľovaciu energiu a odovzdať ju vo forme vysokonapäťového impulzu zapaľovacej sviečke. Zapaľovacia cievka môže byť:
Konštrukcia zapaľovacej cievky (klasickej).
Na železnom jadre je navinuté sekundárne vinutie. Na sekundárnom vinutí je primárne vinutie. Pomer počtu závitov môže byť v rozsahu 1:50 – 1:100 (väčší počet má vinutie sekundárne). Táto časť je zaliata v izolačnej hmote resp. uložená na izolačnej podložke v kovovom puzdre cievky. Vnútri puzdra cievky sa ešte nachádza plášť z plechov. Vrch cievky je tiež zakončený izolačným vekom z ktorého vystupujú tri svorky: 
Cievka je pripevnená relatívne širokou kovovou objímkou (vidieť ju na obrázku) o karosériu vozidla. Táto slúži okrem uchytenia cievky aj ako prostriedok pre odvádzanie tepla vznikajúceho v cievke.
Samostatné cievky.
Modernejšie riešenie so samostatnou cievkou, ktorá sa montuje bližšie resp. na zapaľovaciu sviečku () má cievku zapustenú v puzdre s transformátorovým olejom. Jednotlivé cievky sa zvyknú spájať do zapaľovacej lišty (), spoločnej pre celý rad valcov. V prípade poruchy niektorej cievky v lište je potrebné vymeniť celú lištu.
Viaciskrové cievky.
Pre viacvalcové motory s párnym počtom valcov je výhodné použiť dvojiskrové, alebo štvoriskrové cievky. Jedna dvojiskrová cievka vygeneruje naraz dve iskry do dvoch sviečok a obslúži dva valce, ktoré pracujú s fázovým posunutím jednej otáčky kľukového hriadeľa. Iskra vo valci, ktorý je v hornej úvrati na konci kompresného zdvihu zapáli zmes je teda funkčná. Iskra vo valci, ktorý je na konci expanzného zdvihu vyjde naprázdno, pretože vo valci sú už len spaliny. Preto sa tento systém v angličtine nazýva aj "wasted-spark". Tieto typy cievok bývajú v plastových puzdrách s vytiahnutými železnými jadrami, ktoré zabezpečujú chladenie.

</doc>
<doc id="624487" url="https://sk.wikipedia.org/wiki?curid=624487" title="Masticha">
Masticha

Masticha (mastix, mastiha) je živica získavaná zo stromu mastichovníka ("Pistacia lentiscus"). Nazýva sa aj „slzy Chiosu“, pretože pravá masticha pochádza z gréckeho ostrova Chios, kde je tradičným spôsobom získavaná a spracovávaná a tvorí významnú časť hospodárskeho života ostrova.
Živica vyteká zo stromu "Pistacia lentiscus" ako priesvitná lepkavá hmota, ktorá na slnku tuhne a dostáva žltkastú farbu. Jej chuť je typická, živicová, trochu horká, pripomína chuť napríklad cédru. Aby mala masticha správnu chuť a hlavne liečivé účinky, starajú sa obyvatelia ostrova Chios o jej pestovanie tradičnými spôsobmi.
História.
Masticha je známa už od čias antického Grécka, jej spracovanie a pestovanie má históriu vyše 2500 rokov. Prvá zmienka o liečivých účinkov mastichy pochádza od Hippocrata. Tento uznávaný lekár používal mastichu na prevenciu a liečbu tráviacich problémov, pri prechladnutí a ako osviežovač dychu.
Obchodovanie s mastichou bolo počas histórie stále záujmom cisárov a panovníkov. Masticha bola cenená ako významný artikel, jej cena bola v minulosti rovná zlatu, v neskorších obdobiach striebru. Trestom za krádež mastichy bola poprava, čo svedčí o jej vysokej hodnote.
Chioský masaker.
Počas gréckej vojny za samostatnosť v roku 1822 bolo vyvraždené alebo zajaté takmer celé obyvateľstvo ostrova Chios. Na príkaz sultána boli nakoniec od smrti ušetrení obyvatelia oblasti Mastichochorie a to kvôli ich znalostiam o pestovaní a spracovaní mastichy.
Ďalším nebezpečným míľnikom v pestovaní mastichy bol rok 2012, kedy ostrov Chios zasiahol veľký požiar, pri ktorom bolo zničených niekoľko veľkých mastichových sadov.
Pestovanie.
Pestovanie a spracovanie mastichovej živice na ostrove zabezpečujú lokálni obyvatelia. Proces získavania mastichy je zložitý a celoročný. Na začiatku roka sa okolie stromov "Pistacia lentiscus" čistí a vysypáva vápnom a stromy sa „prebúdzajú“ prvým nárezom kôry. Následne sa nárezy vykonávajú každých 4 – 5 dní, kedy majitelia sadov prichádzajú k stromom a narezávajú kôru pistaciovníka stále vyššie a vyššie. Ich znalosti a skúsenosti im nedovoľujú narezať kôru natoľko, aby stromu ublížili, presne vedia, ktorá tepna stromu je silná a bude produkovať najviac živice. Živica masticha následne pomaly vyteká z kôry stromov, na slnku schne a padá na špeciálne upravenú pôdu pod stromom. Práve tento proces vytekania pripomína slzenie a odtiaľ pochádza názov „slzy Chiosu“. Kým „slza“ padne na zem, trvá to 15 – 20 dní. Farmári následne zbierajú kúsky mastichy zo zeme a kryštály potom ručne čistia. Očistené kryštály sú na ostrove vykupované Asociáciou pestovateľov chioskej mastichy.
Mastichochorie.
V súčasnosti sa pestovaniu mastichy venuje 24 obcí v oblasti Mastichochorie, Tieto obce sú na južnej strane ostrova Chios. Ak pre svoje zdravotné problémy hľadáte mastichu, skontrolujte si, či má označenie PDO – chránené označenie pôvodu. Iba táto masticha pochádza z chioskej pestovateľskej oblasti Mastichochorie. Zástupcovia týchto obcí Mastichochoria sú združení v rozhodovacom orgáne Asociácie pestovateľov chioskej mastichy, kde spoločne rozhodujú o pestovaní a exporte mastichy.
V roku 2016 v obci Rachi bolo otvorené múzeum chioskej mastichy, v ktorom sú zhromaždené informácie o histórií pestovania, jeho technikách a postupoch.
Použitie mastichy.
Medicína.
Masticha sa používa ako liečivo už od čias antických lekárov. V minulosti sa používala ako liek pri uhryznutí hadom, Hippocrates ako prvý definoval jej účinky pri tráviacich ochoreniach a nachladnutí, Galenus popísal účinky mastichy pri liečbe bronchitídy a na zlepšenie stavu krvi. V zložení mastichy sa určilo viac ako 80 účinných látok, hlavne antioxidantov a látok s antibakteriálnymi a protiplesňovými účinkami. Štúdia University of Nottingham, ktorá bola publikovaná v "The New England Journal of Medicine" zistila, že mastix môže liečiť žalúdočné vredy a zabíjať baktériu "Helicobacter pylori".
Ďalšie štúdie zistili, že vysoká spotreba mastichy vedie k zníženiu celkovej hladiny cholesterolu a zabraňuje oxidácii LDL cholesterolu. Olej z mastichy sa používa na prípravu mastí na kožné ochorenia.
Dentálna hygiena.
Žutie mastichových kryštálov má vplyv na prevenciu zubného kazu a likvidáciu baktérií v ústach.
Gastronómia.
Masticha, mastix je známe korenie používané hlavne v arabských krajinách a krajinách východného Stredomoria. Používa sa na varenie a pečenie, kde pridá svoju špecifickú arómu. Využíva sa na prípravu zmrzlín, dezertov, likérov. V niektorých krajinách sa používa na prípravu džemov kvôli svojej lepivej konzistencii. Medzi najznámejšie produkty s obsahom mastichy patria žuvačky s jej obsahom.
Kozmetika.
Masticha nachádza vďaka svojim pozitívnym účinkom na kožu využitie aj v kozmetickom priemysle. Pridáva sa ako zložka do mydiel, pleťových a telových krémov.
Použitie mastichy na liečenie.
Vedecké výskumy popisujú liečivé účinky mastichy najmä pri ochoreniach tráviaceho traktu a to predovšetkým:
Helikobakter pylori a žalúdočné vredy.
V roku 1998 bola publikovaná v slávnom časopise "New England Journal of Medicine" štúdia univerzitnej nemocnice Nottingham v Anglicku, ktorá dospela k záveru, že chioská masticha má preukázaný účinok proti "Helikobakter pylori". Štúdia ukazuje, že dokonca 1 gram mastichy denne po dobu dvoch týždňov môže vyliečiť vredové ochorenie žalúdka. Tento pozitívny účinok je dosiahnutý vďaka skutočnosti, že masticha ničí baktériu "Helikobakter pylori", ktorá je zodpovedná za väčšinu prípadov výskytu vredových ochorení. "Helikobakter pylori" je až v 75% zodpovedný za vývin vredových ochorení žalúdka a dvanástnika. Chioská masticha pomáha harmonizovať prostredie v žalúdku, zmierňuje príznaky a potláča infekciu helikobakterom.
Správne fungovanie tráviaceho traktu.
EMA (European Medicines Agency) v roku 2015 definovala účinky mastichy ako priaznivé pre správne fungovanie tráviaceho traktu. Užívanie mastichy je prospešné ako prevencia žalúdočných ochorení, aj na liečbu niektorých tráviacich ťažkostí, medzi ktoré patria hlavne pálenie záhy, gastritída, nafukovanie.
Imitácie mastichy.
Zložitosť pestovania a jej raritný výskyt robia z mastichy drahý artikel. Preto sa na trhu často objavuje živica, ktorá pochádza z iných stromov (napríklad Pistacia palaestina), ktoré síce produkujú vzhľadom podobnú živicu, avšak bez alebo s nedostatočným obsahom účinných látok. Chioská masticha je produkt, ktorý je jedinečný a ani pri mnohých pokusoch sa nepodarilo dosiahnuť to, aby stromy "Pistacia lentiscus" produkovali na iných miestach, kde sa vyskytujú, živicu s podobnými liečivými účinkami ako tie, ktoré rastú na ostrove Chios.

</doc>
<doc id="624489" url="https://sk.wikipedia.org/wiki?curid=624489" title="Sabína Šimonovičová">
Sabína Šimonovičová

Sabína Šimonovičová, rod. Oroszová (* 5. jún 1993, Bratislava) je slovenská profesionálna basketbalistka, hrajúca na pozícii power forward. V súčasnosti hrá za tím Slávia Banská Bystrica v slovenskej extralige a za slovenskú reprezentáciu.
Kariéra.
Oroszová začala sa basketbalom v Šamoríne, kde hrávala za miestny ŠBK Šamorín. Následne študovala v USA, kde absolvovala v roku 2015 Eastern Illinois University. Za Eastern Illinois hrávala aktívne 4 sezóny v severoamerickej univerzitnej súťaži, od sezóny 2012/13 nastupovala v základnej päťke. V roku 2013 získala titul šampiónov OVC Regular Season West Division. 
Od sezóny 2015/2016 sa vrátila do Európy a pôsobí v profesionálnom basketbale. Najprv medzi rokmi 20152017 strávila dve sezóny v slovenskej extralige v tíme Piešťanské Čajky, kde sa vypracovala na stabilnú oporu tímu. V sezóne 2015/2016 bola vyhlásená na najlepšiu striedajúcu hráčku ligy a taktiež bola zvolená do druhého All-stars tímu ligy.
Následne v sezóne 2017/2018 hrávala v talianskej sérii A1 za klub San Martino Di Lupa, kde v 24 odohraných zápasoch mala priemer 11,1 bodu na zápas. V sezóne 2018/2019 pôsobila najprv v poľskej Wisle Krakow v Basket Lige Kobiet. Pre malú zápasovú vyťaženosť včas v decembri 2018 počas sezóny prestúpila do českej extraligy do tímu KP Brno. Za KP Brno dohrala sezónu, mala v priemere 8,6 bodu a 6,8 doskoku na zápas.
V júni 2019 sa Oroszová vrátila do talianskej Serie A1, keď prestúpila do klubu Allianz GEAS Basket v Sesto San Giovanni.
Za San Giovanni odohrala dve sezóny, 2019/20 aj 2020/21.
V roku 2021 Oroszová prestúpila do maďarského klubu SERCO UNI Győr, kde odohrala dve sezóny. V sezóne 2021/22 obsadila s Győrom piate miesto a tiež účinkovala v Eurocupe. Nastupovala ako hráčka základnej zostavy, v lige odohrala 28 stretnutí a dosiahla priemer 8,5 bodu, 5,2 doskoku a 1,4 asistencie na zápas. V sezóne 2022/23 mala v základnej časti priemer 4,7 bodu a 3,6 doskoku na zápas a v play-off 7,7 bodu, 5,8 doskoku a 3,3 asistencie na zápas.
Medzinárodné súťaže a reprezentácia.
Za Piešťanské Čajky nastupovala Oroszová aj v európskych súťažiach. V sezóne 2015/2016 nastúpila v Eurocupe na 6 zápasov s bilanciou 4,5 bodu na zápas, o rok neskôr na 2 zápasy s priemerom 9,0 bodu na zápas. V sezóne 2016/2017 na Čajky tiež hrala v CEWL, kedy v 6 zápasoch mala priemer 8,0 bodu na zápas. V Eurocupe účinkovala aj s Győrom v sezónach 2021/22 a 2022/23.
Oroszová je stabilnou súčasťou slovenskej reprezentácie. Reprezentovala Slovensko tiež na troch ME v basketbale žien. Na Majstrovstvách Európy 2017 zaznamenala v siedmich zápasoch 31 bodov s priemerom 4,4 bodu na zápas. Na ME 2021 v troch zápasoch zaznamenala priemer 5 bodov, 6 doskokov a 1,7 asistencií na zápas. Na ďalšom šampionáte v Slovinsku v roku 2023 zaznamenala v štyroch zápasoch priemer 5 bodov, 5,5 doskoku a 2 asistencie na zápas.
Osobný život.
Šimonovičová žije v Šamoríne. V júli 2023 sa vydala za Jána Šimonoviča, odvtedy používa aj ako hráčka priezvisko Šimonovičová.
Klubová štatistika.
Aktualizované ku koncu sezóny 2017/2018.

</doc>
<doc id="624490" url="https://sk.wikipedia.org/wiki?curid=624490" title="Eubios z Téb">
Eubios z Téb

Eubios ("Eubios") bol grécky sochár v 4. storočí pred Kr. 
Eubios, sochár z boiótskych Téb, pôsobil zrejme v prvej polovici 4. storočia pred Kr. Podľa Pausania, gréckeho cestovateľa z druhého storočia, bol spolu so svojim rodákom Xenokritom autorom kultovej sochy Hérakla pri Tébach. Pausanias o tom do svojej sprievodcovskej príručky zaznamenal: „"Tu sú tiež reliéfne obrazy žien, dnes už chatrne viditeľné; Tébania ich nazývajú „Nesúce jedovaté šťavy“ (Farmakides). Poslala ich vraj Héra, aby bránili Alkméne pri pôrodných bolestiach. Skutočne jej bránili, takže nemohla porodiť. Ale Teiresiova dcéra Historis si na ne vymyslela lesť: Vykríkla tak, aby ju počuli, že Alkméné porodila; tak sa dali oklamať a odišli. Alkméné potom naozaj pôrod dokončila. Na tom mieste stojí Héraklova svätyňa. Jedna socha z bieleho mramoru má meno Predný bojovník (Promachos), je to dielo Tébanov Xenokrita a Eubia. "“ Promachos bol prívlastok čiže epiteton mýtického hrdinu Hérakla v Tébach. 

</doc>
<doc id="624491" url="https://sk.wikipedia.org/wiki?curid=624491" title="Demokratická strana Japonska">
Demokratická strana Japonska

Demokratická strana Japonska (民主党, Minshutō) bola politická strana v Japonsku založená v roku 1998 zlúčením viacerých opozičných strán. Ideologicky bola DPJ strana liberálna a stredová a po voľbách v roku 2009 bola v rokoch 2009-2012 vládnucou stranou. V roku 2016, bola zlúčená s Japonskou stranou inovácie (JIP) a spoločne vytvorili Demokratickú strana Japonska (2016) (Minshintō).
Predseda DPJ, Jukio Hatojama, bol od roku 2009 predseda vlády Japonska, ale v júni 2010 odstúpil potom, čo verejná mienka kritizovala jeho súhlas s dohodou so Spojenými štátmi americkými ohľadom základne Futenma na Okinawe. Vo funkcii predsedu strany aj vlády ho nahradil Naoto Kan. Kan avšak taktiež vo funkcii vydržal len 1 rok, keď odstúpil v septembri 2011 po kritike za prístup k následkom zemetrasenia a následnej vlny cunami v Tóhoku 2011. Nahradil ho posledný premiér DPJ, Jošihiko Noda. V roku 2012 DPJ prehrala voľby a dostala sa opäť do opozície.
Vo februári 2016 došlo ku zlúčeniu so stranou JIP. Lídri oboch strán - Kacuja Okada z DPJ a Jorihisa Macuno z JIP sa na spolupráci dohodli pre strach, že bez kooperácie by ich hlasy vo voľbách do hornej komory parlamentu prepadli.

</doc>
<doc id="624497" url="https://sk.wikipedia.org/wiki?curid=624497" title="Šinano (rieka)">
Šinano (rieka)

Šinano (), na svojom hornom toku známa aj ako Čikuma (), je najdlhšia a najširšia japonská rieka. Rozlohou svojho povodia je tretia najväčšia (po riekach Tone a Išikari). Nachádza sa v severovýchodnej časti najväčšieho japonského ostrova Honšú. Šinano pramení v Japonských Alpách a odtiaľ tečie všeobecne na severovýchod cez prefektúry Nagano a Niigata, aby následne ústila do Japonského mora.

</doc>
<doc id="624501" url="https://sk.wikipedia.org/wiki?curid=624501" title="Xenokritos">
Xenokritos

Xenokritos ("Xenokritos") môže byť:

</doc>
<doc id="624503" url="https://sk.wikipedia.org/wiki?curid=624503" title="Dáždnikové hnutie">
Dáždnikové hnutie

Dáždnikové hnutie (kantónsky: 雨傘革命 yue saan gaak ming; mandarínsky: 雨伞革命 yǔsǎn gémìng), známe taktiež ako dáždniková revolúcia alebo Occupy Central, bolo protestné hnutie v Hongkongu, ktoré vyvrcholilo tri mesiace trvajúcim obsadením ulíc mesta v roku 2014. 
Protesty boli bezprostrednou reakciou na vyhlásenie vlády Čínskej ľudovej republiky z augusta 2014, ktorými špecifikovala voľbu predsedu hongkonskej vlády. Demonštranti odmietli volebný mechanizmus navrhnutý centrálnou vládou, požadovali všeobecné volebné právo a odstúpenie vtedajšieho predsedu vlády, Leung Chun-yinga. 
Okupácie ulíc, ktorá trvala 79 dní, sa zúčastnilo viac ako 100 000 ľudí. Po počiatočnom nasadení poriadkovej polície, ktorá sa snažila rozohnať dav slzným plynom, bol priebeh protestov pokojný. Celkovo bolo zadržaných 955 ľudí, odsúdených bolo 16 ľudí, vrátane troch vedúcich postáv hnutia. 
Pozadie.
Na základe Sino-britskej deklarácie z roku 1984 sa od 1. júla 1997 presunula zvrchovanosť nad Hongkongom pod Čínu, teritórium sa ale stalo špeciálnym administratívnym regiónom, v ktorom sa uplatňuje politika zvaná jedna krajina, dva systémy. Súčasťou deklarácie bola dohoda, že sa do roku 2017 bude predseda hongkonskej vlády voliť vo všeobecných voľbách. 
Aby sa voľby v roku 2017 mohli uskutočniť takýmto spôsobom, legislatíva musela byť prijatá najneskôr koncom roku 2014. Do parlamentnej diskusie o konkrétnej podobe volieb sa vložila centrálna vláda v Pekingu, ktorá na konci augusta 2014 vydala interpretáciu dohody, na základe ktorej môžu občania vyberať len z dvoch, nanajvýš troch kandidátov, ktorých predtým schváli pekingská vláda. Poslanci prodemokratických strán vzápätí ohlásili, že zákon v tejto podobe nepodporia.
V očakávaní negatívneho rozhodnutia vzniklo v roku 2013 hnutie "Occupy Central with Love and Peace" (Okupujme Centrál s láskou a mierom), ktorej zakladateľ, profesor práva Benny Tai, navrhol, aby v prípade neúspechu demonštranti pokojne obsadili ulice v ekonomickom centre mesta. V júni 2014 zorganizovalo hnutie neformálne referendum, ktorého sa zúčastnilo takmer 800 000 ľudí (každý piaty dospelý občan) a ktoré ukázalo, že verejnosť odmieta návrhy Pekingu a zároveň žiada ničím neobmedzené všeobecné volebné právo. Následne vyšlo 1. júla, pri príležitosti výročia presunu Hongkongu pod čínsku správu, vyjadriť nespokojnosť do ulíc viac než 100 000 ľudí. Occupy Central plánovalo uskutočniť blokádu ulíc 1. októbra 2014, pretože je to štátny sviatok pripomínajúci vznik ČĽR. 
Od roku 2012 zároveň posilňovalo študentské hnutie "Scholarism" (Vzdelanosť), ktoré viedol vtedy len 17. ročný Joshua Wong a ktoré vzniklo v reakcii na neúspešný pokus hongkonskej vlády presadiť reformu učebníc, ktorá mala podporovať výchovu k patriotizmu. Vysokoškolskí študenti, zjednotení v Hongkonskej federácii študentov (Hong Kong Federation of Students, HKFS), sa taktiež výrazne angažovali, predovšetkým organizáciou bojkotu vyučovania.
Priebeh nepokojov.
V pondelok 22. septembra začali študenti s týždňovým štrajkom, v rámci ktorého organizovali workshopy pred vládnymi budovami. V noci 26. septembra sa časť študentov dostala na námestie Civic Square, z ktorého dostala polícia rozkaz študentov odstrániť. Polícia postupne odoberala zabarikádovaných študentov, no 28. septembra zasiahol do udalostí Benny Tai vyhlásením, že Occupy Central sa začalo. Následne prišli podporiť študentov desaťtisíce ľudí, ktorí obkľúčili zasahujúcich policajtov a zablokovali dopravu v centre mesta. Vláda v reakcii na to nasadila poriadkovú políciu, ktorá sa použitím granátov so slzným plynov snažila demonštrácie rozohnať. Hongkongčania, ktorí sa bránili proti polícii len dáždnikmi - odtiaľ názov hnutia - sa však presunuli do priľahlých štvrtí mesta, v ktorých vytvorili barikády.
Prvého októbra sa osláv 65. ročného založenia ČĽR zúčastnili aj predstavitelia študentov, ktorí sa demonštratívne obrátili k čínskej vlajke chrbtom. Počas slávnostnej recepcie prišiel poslanec Paul Zimmerman so žltým dáždnikom, ktorý sa stal symbolom protestov. Polícia sa po počiatočnom neúspechu stiahla a do ukončenia protestov proti demonštrantom výrazne nezasiahla. Vláda zmenila stratégiu, snažila sa hrať o čas dúfajúc, že ľudia z ulíc odídu, a pomaly začala viesť s demonštrantmi dialóg. Situáciu však vyhrocovali útoky triád, hongkonskej obdoby mafie, ktorých členovia pravidelne útočili na demonštrantov. Angažovanie triád pripisovali kritici buď vláde, alebo miestnym podnikateľom, ktorí počas okupácie ulíc prichádzali o tržby.
Vláda počas dialógu v priebehu októbra trvala na tom, že obom požiadavkám študentov - odstúpenie predsedu vlády Leunga a umožnenie všeobecných volieb predsedu vlády - nemôže vyhovieť. V tomto nekompromisnom postoji bola podporená aj centrálnou vládou v Pekingu. Zároveň sa v reakcii na demonštrácie sformovali pročínske hnutia, ktoré zorganizovali svoje mítingy na podporu vlády a kritiku demonštrantov. 
Na konci októbra sa začali disciplinárne konania ohľadom legálnosti obsadenia ciest. Súdy vydávali rozhodnutia, ktoré umožňovali polícii postupne uvoľniť obsadené cesty. Posledné barikády boli strhnuté vo štvrti Causeway Bay 15. decembra 2014, po 79 dňoch protestov.
Následky.
Dáždnikové hnutie zaznamenalo najväčšie protesty v Hongkongu od roku 1989, kedy vyšlo do ulíc milión ľudí v reakcii na udalosti na Námestí nebeského pokoja v Pekingu. Nenaplnenie požiadaviek demonštrantov viedlo k počiatočnému rozčarovaniu, ktoré neskôr prešlo k radikalizácii prodemokratickej časti spoločnosti. Študentskí vodcovi odmietli parlamentnú prax demokratických poslancov, ktorí sa snažili o dohodu s Pekingom, a presadzovali radikálnejšie požiadavky. Lídri študentských hnutí ako Joshua Wong, Nathan Law či Alex Chow s veľkým úspechom kandidovali do hongkonského parlamentu. 
Prodemokratická opozícia v máji 2015 neschválila reformu volebného systému, ktorý predložila čínska vláda, a v nasledujúcich voľbách v roku 2017 sa volilo nezmeneným spôsobom. Vláda taktiež úspešne žalovala lídrov protestov, ktorí si museli odpykať niekoľkomesačné tresty vo väzení. Protestmi výrazne utrpela prestíž hongkonskej polície, ktorá mala výbornú reputáciu vďaka profesionalite, ale nezvládnutím zásahov proti demonštrantom a tým, že konala pod politickým tlakom, sa zdiskreditovala.
Kontroverzná časť Dáždnikového hnutia.
Pohľad zo strany ČĽR: 
Podľa systému jedna krajina, dva systémy a podľa Základného zákonu Hongkongu (Hongkonská konštitúcia pozostávajúca z deviatich kapitol), špeciálnej administratívnej oblasti Čínskej ľudovej republiky, ktoré uvádza, že občania Hongkongu majú právo na slobodné voľby, by ČĽR do volieb nemala zasahovať. Občania Hongkongu ale nemôžu požadovať od centrálnej čínskej vlády, aby sa držala hongkonského Základného zákonu, a zároveň niektoré jeho elementy odmietať, ignorovať, či popierať. Ten istý Základný zákon totižto obsahuje článok 23, ktorý pojednáva o zákaze zrady, odlúčenia, rozvratnej, či protištátnej činnosti a spolupráce so zahraničnými politickými skupinami. V roku 2003 nastali protesty, ktorých sa zúčastnili stotisíce protestantov, ktoré boli reakciou na pokus vlády implementovať 23. článok. Protesty dopadli v prospech demonštrantov a článok sa neimplementoval. V tomto prípade občania Základný zákon odmietajú, no zároveň sa naňho odvolávajú, ak ide o článok 45., pojednávajúci o slobode výberu kandidátov vo voľbách.
Protesty prebiehali na viacerých miestach - Causeway Bay, Admiralty a Mong Kok. Prozápadné média prichádzali so správami typu „Hongkonskí demonštranti protestujú mierumilovne“, čím si snažili aj vyargumentovať, že policajná brutalita je neprijateľná. Podľa výpovedí samotných Hongkončanov je pravdou presný opak. Zatiaľ čo v obchodnej časti Admiralty (Kam Chung) boli protestujúci viac slušní, tak v nákupnej časti Mong Kok, v Kowloone, demonštranti so slušným prístupom silne nesúhlasili a presadzovali agresívnejší postoj: „biť sa za svoje práva“, ktorý aj uplatňovali. Podľa zdrojov, 1003 protestujúcich bolo políciou zadržaných za ilegálnu činnosť, z toho viac než 220 čelilo následkom. Aspoň 18 nevinných ľudí, ktorí sa do protestov nezapájali boli náhodne napadnutí demonštrantmi, a ďalších 6 policajtov bolo takisto fyzicky napadnutých. K zadržaným patria osoby, ktoré vykonali fyzické útoky vrátane spôsobenia ujmy na zdraví (policajtom alebo anti-demonštrantom), vyvolali verejné nepokoje a osoby s vlastníctvom nebezpečných zbraní a predmetov. Okrem toho, polícii bolo predaných 1133 video záznamov, ktoré zaznamenali páchané výtržnosti a trestné činy. Vo výsledku tak nemožno zovšeobecniť mierumilovnosť demonštrantov.

</doc>
<doc id="624505" url="https://sk.wikipedia.org/wiki?curid=624505" title="Autoboulos">
Autoboulos

Autoboulos alebo Autobulos () môže byť:

</doc>
<doc id="624506" url="https://sk.wikipedia.org/wiki?curid=624506" title="Bell AH-1Z Viper">
Bell AH-1Z Viper

AH-1Z Viper je americký dvojmotorový útočný vrtuľník, ktorý bol vyvinutý na báze AH-1W SuperCobra. Bol primárne skonštruovaný pre potreby United States Marine Corps, ale neskôr si našiel zákazníkov aj na zahraničnom trhu.
Konštrukcia.
Hlavný rotor vrtuľníka je štvorlistý a vyrobený z kompozitných materiálov. Poháňa ho dvojica turbohriadeľových motorov T700-GE-401C, z ktorých každý má výkon 1 800 koní. Vrtuľník dosahuje maximálnu rýchlosť /h a s externými palivovými nádržami preletí až . Maximálny dostup stroja je viac ako a rýchlosť stúpania dosahuje /s. 
Kabína posádky má tandemové usporiadanie, pričom vrtuľník môže byť pilotovaný zo sedadla v prednej aj zadnej časti. Všetky relevantné parametre misie sú zobrazené prostredníctvom farebných displejov. Digitálna 3D mapa umožňuje posádke lepšiu navigáciu. Jedným z kľúčových vylepšení, ktorým sa Viper odlišuje od predchodcov z rodiny vrtuľníkov Cobra, je prilbový zameriavač Top Owl od spoločnosti THALES. Tieto helmy zobrazujú pilotom informácie o misii, letové údaje a sú prepojené s palubnými zbraňovými systémami, ktorým dodávajú súradnice cieľa.
Základnú výzbroj vrtuľníka tvorí trojhlavňový rotačný kanón M197 kalibru s palebným priemerom 750 nábojov. Na konce krídel AH-1Z je možné umiestniť dvojicu rakiet vzduch-vzduch AIM-9 Sidewinder. Na štyroch závesných bodoch pod krídlami môžu byť nesené bloky neriadených rakiet vzduch-zem Hydra70 kalibru , riadené rakety vzduch-zem AGM-114 Hellfire alebo zápalné bomby Mk 77.
Jedným z najdôležitejších prvkov avioniky AH-1Z je Target Sight System (TSS), ktorý obsahuje infračervený systém (FLIR) tretej generácie. Zo všetkých vrtuľníkových avionických systémov sveta TSS údajne poskytuje najdlhší dosah, najmenšie chvenie a najvyššiu presnosť zbraní. Vrtuľník však môže byť vybavený aj ďalším senzorom, ktorým je rádiolokátor AN/APG-78. Tento radar umožňuje posádke vyhľadávať, klasifikovať a prioritizovať pozemné ciele (napr. tanky, prvky protivzdušnej obrany, nákladné autá) na ploche 55 km². Dokáže detegovať, lokalizovať a klasifikovať súčasne až 256 mobilných alebo stacionárnych cieľov. Z nich potom systém prioritizuje 16 najdôležitejších cieľov, na ktoré je možné navádzať rakety.
AH-1Z Viper zdieľa až 84% svojich súčiastok (vrátane avioniky) s užitkovým vrtuľníkom UH-1Y Venom, ktorý je tiež v službe USMC, čo významne znižuje náklady na údržbu.
Používatelia.
 Pakistan 
 USA
Budúci používatelia.
 Bahrajn – v novembri objednal 12 vrtuľníkov v hodnote 912 miliónov dolárov. Dodávky by mali začať v roku 2022 a Bahrajn plánuje k vrtuľníkom objednať aj výzbroj v podobe riadených striel AGM-114 Hellfire.
 Česko – objednalo štyri bojové vrtuľníky AH-1Z Viper, ktorými chce nahradiť zastarané stroje Mi-24/Mi-35.
 Slovensko – USA ponúklo 12 vrtuľníkov ako náhradu za 13 strojov MiG-29 poslaných na Ukrajinu.

</doc>
<doc id="624510" url="https://sk.wikipedia.org/wiki?curid=624510" title="Roberto Eduardo Viola">
Roberto Eduardo Viola

Roberto Eduardo Viola (* 13. október 1924, Buenos Aires – † 30. september 1994, Buenos Aires) bol argentínsky politik a vojak. 29. marca 1981 sa stal (de facto) 37. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 42. prezidenta krajiny. Pôsobil v argentínskej armáde, dosiahol hodnosť generálporučíka. Patril medzi vojenských prezidentov počas tzv. Národného reorganizačného procesu, ktorý sa vyznačoval systematickým porušovaním ľudských práv, ktoré zahŕňalo politické vraždy, mučenia, únosy, väznenia, či odoberania detí. Dva roky po páde vojenského režimu, teda v roku 1985, bol za tieto zločiny odsúdený na 17 rokov odňatia slobody, následne v roku 1990 udelil prezident Carlos Menem amnestiu na zločiny spáchané počas vlády vojenskej chunty a Viola bol tak prepustený.
Životopis.
Narodil sa v Buenos Aires do rodiny talianskych prisťahovalcov. Vyštudoval Národnú vojenskú akadémiu, už v roku 1973 sa dostal do vedenia pozemných síl, pričom v tom istom roku bol za veliteľa pozemných síl vymenovaný generál Jorge Rafael Videla. V marci 1976 sa Viola po boku Videlu a ďalších vysokých predstaviteľov ozbrojených síl zúčastnil na vojenskom prevrate, ktorý zosadil prezidentku Maríu Estelu Martínezovú Perónovú. Generál Videla sa stal následne prezidentom krajiny, hlavným cieľom chunty bolo vyriešiť katastrofálnu bezpečnostnú situáciu v krajine, kde pravidelne útočili ľavicové aj pravicové gerilové (teroristické) skupiny. Viola sa stal v roku 1978 veliteľom pozemných síl a súčasne kľúčovým spojencom prezidenta Videlu. Vojenskej vláde sa teroristov za pomerne krátky čas podarilo poraziť, no ekonomická situácia sa nezlepšovala. To vyvolávalo stále väčšie napätie tak vo vedení ozbrojených síl, ako aj v spoločnosti, čo sa vojenská chunta v roku 1981 rozhodla riešiť výmenou na poste prezidenta. Hlavným kandidátom sa stal práve vplyvný generál Viola, spojenec Videlu a súčasne zástanca zmiernenia represií, čo malo upokojiť aj spoločnosť. 29. marca nakoniec skutočne došlo k výmene a Viola sa stal novým de facto prezidentom Argentíny. Ten naozaj začal so zmierovacími krokmi, rokoval s predstaviteľmi politických strán a odborov, čo viedlo o niekoľko rokov neskôr k návratu demokratickej vlády.
Ani Viola však nedokázal zastaviť ekonomický prepad krajiny, navyše rokovania s predstaviteľmi politických strán, vyvolali kritiku vo vnútri ozbrojených síl. V novembri nastala masívna devalvácia meny v snahe získať zahraničné investície, no nasledoval pokles HDP Argentíny, dokonca aj bežní občania si začali meniť argentínsku menu za cudziu, hlavne americký dolár, aby mali stabilné peniaze. Inflácia dosiahla nárast o 131%. V septembri 1981 zomrel dlhoročný predseda opozičnej Radikálnej občianskej únie Ricardo Balbín, ktorého pohreb sa zmenil na veľkú protivládnu demonštráciu. Zástupcovia strán, ale aj demonštranti žiadali vyhlásenie volieb a návrat demokratickej civilnej vlády. 21. novembra 1981 vojenská chunta náhle vyhlásila, že prezident Viola nie je schopný zo zdravotných dôvodov vykonávať funkciu prezidenta. Právomoci prezidenta od tohto dátumu prevzal minister vnútra generál Horacio Tomás Liendo, ktorý sa stal dočasným prezidentom a to napriek tomu, že Viola bol stále oficiálne prezidentom. Prevahu v ozbrojených silách postupne získavali zástancovia tvrdej línie, chunta následne 11. decembra 1981 aj oficiálne ukončila vládu prezidenta Violu a nahradila ho viceadmirálom Carlosom Albertom Lacostem, ktorý sa však tiež nestal riadnym prezidentom, ale iba úradujúcim na krátky čas, kým sa novým oficiálnym prezidentom nestal generál Leopoldo Fortunato Galtieri, hlavný predstaviteľ tvrdej línie. Až ten zložil prezidentskú prísahu.
Demokratická vláda sa v Argentíne vrátila na konci roku 1983. Už 22. apríla 1985 sa začal na civilnom súde proces s čelnými predstaviteľmi vojenskej chunty. Obžalovaní boli v prvom kole Jorge Rafael Videla, Emilio Eduardo Massera, Roberto Eduardo Viola, Armando Lambruschini, Orlando Ramón Agosti, Omar Graffigna, Leopoldo Galtieri, Jorge Anaya a Basilio Lami Dozo, všetko poprední predstavitelia poslednej chunty. Obžaloba sa týkala skoro 9 000 skutkov zmiznutí, no zahŕňala aj obvinenia z únosov, mučenia, znásilnení a vrážd politických disidentov. Rozsudok bol vynesený 9. decembra 1985, Roberto Eduardo Viola bol odsúdený na 17 rokov odňatia slobody, stratu hodnosti a bol vylúčený z ozbrojených síl. Odsúdení boli aj ďalší vysokí predstavitelia režimu. V roku 1990 udelil prezident Carlos Menem amnestiu na zločiny spáchané počas vlády vojenskej chunty, vďaka čomu bol aj Viola prepustený. Roberto Eduardo Viola zomrel na konci septembra 1994 v Buenos Aires a vyhol sa tak svojmu opätovnému súdeniu, ktorému čelili zvyšní predstavitelia vojenskej chunty v ďalších rokoch.

</doc>
<doc id="624511" url="https://sk.wikipedia.org/wiki?curid=624511" title="Horacio Tomás Liendo">
Horacio Tomás Liendo

Horacio Tomás Liendo (* 17. december 1924, Córdoba – † 24. august 2007, Buenos Aires) bol argentínsky politik a vojak. 21. novembra 1981 sa stal dočasným (de facto) prezidentom Argentínskej republiky potom, čo vládnuca vojenská chunta oznámila, že prezident Roberto Eduardo Viola nie je zo zdravotných dôvodov schopný vykonávať svoju funkciu. Viola síce zostal formálne prezidentom až do 11. decembra 1981, no do tohto dňa vykonával jeho právomoci práve generál Horacio Tomás Liendo, čím sa stal dočasným prezidentom. Nezložil ale prezidentskú prísahu a neradí sa tak do oficiálneho zoznamu prezidentov krajiny. Pred tým pôsobil tiež ako minister práce a minister vnútra. Pôsobil v argentínskej armáde, dosiahol hodnosť divízneho generála.
Životopis.
Narodil sa v meste Córdoba v rovnomennej provincii. V roku 1947 úspešne absolvoval štúdium na Národnej vojenskej akadémii a získal hodnosť druhého poručíka. Postupne bol povyšovaný, až sa v roku 1954 stal kapitánom a následne začal študovať na Vysokej vojenskej škole. O šesť rokov neskôr bol povýšený na majora a vyslaný do USA na absolvovanie špeciálneho kurzu. Už v roku 1965 bol povýšený na podplukovníka a postupne sa prepracoval do širšieho velenia pozemných síl. V roku 1970 bol povýšený na plukovníka a stal sa riaditeľom Školy komunikácie. O päť rokov neskôr bol povýšený do generálskej hodnoti, keď sa stal brigádnym generálom.
V roku 1976 armáda zosadila prezidentku Maríu Estelu Martínezovú Perónovú a nový vojenský prezident Jorge Rafael Videla vymenoval Liendu za nového ministra práce. V roku 1979 bol povýšený na divízneho generála, no súčasne skončil vo funkcii ministra a stal sa súčasťou generálneho štábu ozbrojených sil. Ďalší vojenský prezident Roberto Eduardo Viola ho vymenoval v marci 1981 za ministra vnútra, Liendo sa postupne prepracoval medzi najvplyvnejších predstaviteľov vojenskej chunty. 21. novembra 1981 vojenská chunta náhle vyhlásila, že prezident Viola nie je schopný zo zdravotných dôvodov vykonávať funkciu prezidenta. Právomoci prezidenta od tohto dátumu prevzal práve minister vnútra Horacio Tomás Liendo, ktorý sa stal dočasným prezidentom a to napriek tomu, že Viola bol stále oficiálne prezidentom. Prevahu v ozbrojených silách postupne získavali zástancovia tvrdej línie, chunta následne 11. decembra 1981 aj oficiálne ukončila vládu prezidenta Violu, čím súčasne skončilo aj pôsobenie Lienda vo funkcii dočasného prezidenta. O niekoľko dní neskôr odišiel Liendo do dôchodku a stiahol sa aj z politického života. Zomrel v ústraní v auguste 2007 v Buenos Aires, kde je aj pochovaný.

</doc>
<doc id="624515" url="https://sk.wikipedia.org/wiki?curid=624515" title="Naftali Bon">
Naftali Bon

Naftali Bon (* 9. október 1945 †2. november 2018) bol kenský bežec, ktorý súťažil hlavne v disciplíne 400 metrov. Narodil sa v Kapsabet, provincii Rift Valley.
Na Letnej paralympiáde 1968 konanej v Mexiku získal bronzovú medailu v štafete 4x400m. Jeho spolubežcami boli Daniel Rudisha, Munyoro Nyamau a Charles Asati. Dostal sa na cover septembrového vydania magazínu "Track and Field News" (spolu s ním tiež Kip Keino). Zomrel 2. novembra 2018 v Kapsabet County Hospital.

</doc>
<doc id="624521" url="https://sk.wikipedia.org/wiki?curid=624521" title="Kondenzátorové zapaľovanie">
Kondenzátorové zapaľovanie



</doc>
<doc id="624522" url="https://sk.wikipedia.org/wiki?curid=624522" title="Tyristorové zapaľovanie">
Tyristorové zapaľovanie



</doc>
<doc id="624523" url="https://sk.wikipedia.org/wiki?curid=624523" title="Carlos Lacoste">
Carlos Lacoste

Carlos Alberto Lacoste (* 2. február 1929, Buenos Aires – † 25. jún 2004, Buenos Aires) bol argentínsky politik a námorník. 11. decembra 1981 sa stal (de facto) prezidentom Argentínskej republiky. Vládol iba jedenásť dní, nezložil ale prezidentskú prísahu a neradí sa tak do oficiálneho zoznamu prezidentov krajiny. Pred tým pôsobil tiež nako minister sociálnych vecí. Pôsobil v argentínskom vojenskom námorníctve, dosiahol hodnosť viceadmirála.
Životopis.
Narodil sa v Buenos Aires do rodiny francúzskeho pôvodu, v roku 1945 začal študovať na Námornej vojenskej škole, ktorú o tri roky neskôr úspešne ukončil. Bol bratrancom manželky bývalého prezidenta Jorgeho Rafaela Videlu a Lacosteho manželka zas bola sesternicou manželky neskoršieho prezidenta Leopolda Galtieriho. Od roku 1961 žil šesť rokov v USA, kde počas tejto doby študoval riadenie a výzbroj. Už v roku 1974 sa stal námorným kapitánom a o tri roky neskôr bol povýšený do hodnosti kontraadmirála. V októbri 1974 sa stal členom komisie na prípravu Argentíny na organizovanie Majstrovstiev sveta vo futbale 1978. O dva roky neskôr sa stal riaditeľom tejto komisie, pričom v tejto funkcii si vyslúžil kritiku ešte aj od členov vlastnej vlády kvôli veľmi vysokým výdavkom na majstrovstvá.
V novembri 1981 sa pomaly končila vláda generála Roberta Eduarda Violu, ktorého v tomto období poslala vojenská chunta na povinnú zdravotnú dovolenku. Jeho právomoci na zhruba dva týždne prevzal generál Horacio Tomás Liendo. 11. decembra 1981 bola vláda Violu oficiálne ukončená a za nového prezidenta bol prechodne vymenovaný práve viceadmirál Lacoste, ktorý bol súčasne minister sociálnych vecí. Lacoste vládol jedenásť dní až do vymenovania nového prezidenta, ktorým sa 22. decembra stal generál Leopoldo Galtieri, zástanca tvrdej línie v ozbrojených silách odmietajúcej zmierovanie s politickými stranami. Lacoste však pokračoval aj vo vláde prezidenta Galtieriho v pôvodnej funkcii ministra sociálnych vecí. V roku 1982 sa znova začali objavovať obvinenia Lacosteho z neštandardného financovania majstrovstiev sveta z roku 1978, ktoré malo počas prípravy majstrovstiev narásť až o 443%. Po páde vojenskej chunty sa jeho meno objavilo medzi podozrivými, ktorí mali mať podiel na vraždení disidentov ich vyhadzovaním z lietadiel do oceánu. Zomrel v júni 2004 v Buenos Aires, kde je aj pochovaný.

</doc>
<doc id="624524" url="https://sk.wikipedia.org/wiki?curid=624524" title="Doprava v Thajsku">
Doprava v Thajsku

Doprava v Thajsku je systém spôsobu dopravy ľudí a nákladu v tejto krajine. Je rôznorodá, pričom jej nedominuje žiadny konkrétny typ. Autobusová doprava prevažuje pri preprave na dlhé vzdialenosti, zatiaľ čo na vidieku je dlhodobo zaužívaný vlak. Infraštruktúra sa v budúcnosti plánuje rozšíriť vybudovaním vysokorýchlostnej železnice. Na prepravu nákladu sa používa hlavne cestná doprava.
Na krátke vzdialenosti sú bežne používané motocykle. V Bangkoku, Phatthajá a iných veľkých mestách sa nachádzajú motocyklové taxislužby (tzv. moto – taxi). V mestách sa hojne využíva preprava na tuk-tukoch, čo sú motorové trojkolky so sedadlom za vodičom. Ich výhodou je nízka cena. Prvá linka nadzemného metra v Bangkoku bola otvorená v roku 1999 a denná denná návštevnosť tohto systému dnes dosahuje okolo 650 000 cestujúcich.
Preprava súkromnými automobilmi za posledné dve dekády nabrala na popularite. V roku 2015 ich bolo v Bangkoku zaregistrovaných 9 miliónov automobilov, pričom tunajšie cesty dokážu zvládnuť nápor maximálne 1,5 milióna. Autá tak prispievajú k zvyšovaniu množstva dopravných zápch.
Vnútroštátna letecká doprava zaznamenala od roku 2010 nárast popularity, zväčša kvôli rozširovaniu služieb nízkonákladových dopravcov, akými sú napríklad Thai Air Asia a Nok Air.
Lodná doprava sa nachádza v oblasti so splavnými vodnými kanálmi. Vo vidieckych oblastiach sa používajú rôzne domáce dopravné prostriedky, niekedy aj slony.
Železničná doprava.
Železničnú dopravu v Thajsku zabezpečuje štátny dopravca State Railway of Thailand (SRT). Vlaky z Bangkoku odchádzajú z Bangkok Railway Station ("neoficiálne" stanica Hua Lamphong). Infraštruktúru predstavuje okolo 4 500 kilometrov koľají, pričom okrem Airport Link sú všetky úzkorozchodné (1000 mm). Väčšina tratí je jednokoľajová, no niektoré dôležité časti v okolí Bangkoku sú dvojkoľajné či dokonca trojkoľajné.
Verejnosť dlhodobo vníma SRT ako neefektívnu a odporujúcu zmene. Vlaky väčšinou meškajú a väčšina vybavenia je stará a zle udržovaná. SRT je aj napriek štátnym dotáciám každý rok v strate, čo z nej robí najhoršie hospodáriacu štátnu firmu. V roku 2017 vytvorila stratu 17 miliárd bahtov.
Do susedných krajín vedú 3 trate. Trať do Malajzie využíva rovnaký, 1 000 mm rozchod, podobne ako trať do Laosu, ktorá cez rieku Mekong prechádza po Moste priateľstva. Trať spájajúca Thajsko s Kambodžou bola znovuotvorená v roku 2018, po 45 rokoch. Trať do Mjanmarska zanikla.
Železničnú dopravu v Bangkoku prestavujú diaľkové linky a niektoré prímestské vlaky, ktoré jazdia počas špičky, no počet cestujúcich je nízky.
Hromadná doprava.
Metropolitná oblasť (Bangkok).
V Bangkoku sa nachádzajú 3 systémy hromadnej dopravy:
Provincia Khon Kaen.
V marci 2016 thajská vláda schválila nový projekt ľahkého metra v provincii Khon Kaen. Prvou fázou projektu bude 26 kilometrov dlhá severo-južná trať (North-South Railway). Táto oblasť bola predtým obsluhovaná autobusmi. Office of Transport and Traffic Policy and Planning (OTP) vo februári 2018 dokončila štúdiu realizovateľnosti. Hlavným investorom a prevádzkovateľom bude súkromná spoločnosť Khon Kaen Think Tank. Výstavba systému by mala trvať dva roky a stáť bude 15 miliárd bahtov (395 miliónov EUR).
Ostatné provincie.
Systémy hromadnej dopravy boli síce navrhnuté aj v ostatných provinciách, no zatiaľ neboli schválené.
Cestná doprava.
Podľa údajov BBC z roku 2017 je v Thajsku 462 133 ciest, väčšinou vždy spevnených. Je tu registrovaných 37 miliónov vozidiel, z čoho 20 miliónov sú motorky.
Bezpečnosť.
Na thajských cestách zomrie každý deň 66 ľudí, čo predstavuje jedného človeka každých 22 minút. 7 z nich sú deti. Podľa Svetovej zdravotníckej organizácie (WHO) sú thajské cesty druhými najsmrteľnejšími na svete. Najviac ľudí zahynie na motorkách (73%), čo predstavuje 48 z celkových 66 mŕtvych denne. Za nimi s 13% percentami nasledujú autá a chodci (8%). Nákladné autá a cyklisti predstavujú 2%. Najnebezpečnejšími obdobiami na cestovanie sú Nový rok a Songkran. Počas Songkranu (11. – 17. apríl) v roku 2016 zomrelo 442 a zranených bolo 3 656 ľudí. Počet obetí počas Nového roka 2017 (29. december 2016 – 4. január 2017) bol 478, počet zranených 4 128. V tomto období v roku 2016 zomrelo 380 ľudí, pričom za posledných desať rokov sú štatistiky úmrtnosti z tohto obdobia nasledujúce: 449 v roku 2007, 401 v 2008, 357 v 2009, 347 v 2010, 358 v 2011, 321 v 2012, 365 v 2013, 366 v 2014, 341 v 2015, 380 v 2016 a 478 v 2017. Ako najväčší problém sa javí ľahostajnosť voči dodržiavaniu cestných predpisov. Collaborating Centre for Injury Prevention and Safety Promotion Svetovej zdravotníckej organizácie zistilo, že iba 4% ľudí, ktorý porušia cestné predpisy, pokutu zaplatí a iba 20% porušovateľov zákona pokutu dostane, čo môže povzbudzovať vodičov v ich ignorovaní.
Autobusy.
Autobusy sú častým spôsobom prepravy ľudí, nákladu, poštových zásielok a sú najpopulárnejšie pri cestovaní na dlhšie vzdialenosti. V zásade sa regionálne autobusy v Thajsku delia na dve kategórie:
Verejná autobusová doprava v Bangkoku.
V Bangkoku je hlavným dopravcom Bangkok Mass Transit Authority (BMTA). Linky vedú naprieč mestom a na predmestia. Veľa autobusových trás je v Bangkoku obsluhovaných viacerými súkromnými spoločnosťami, ktoré niekedy kopírujú linky BMTA.
Metrobusový systém v Bangkoku.
Bangkok BRT je systém metropolitných autobusov v Bangkoku. Z pôvodne piatich plánovaných trás je od roku 2010 v prevádzke len jedna:16-kilometrová trasa má 12 zastávok.
Ďalšie možnosti dopravy.
Medzi ďalšie možnosti dopravy v Thajsku patria tuk-tuky, taxíky (v novembri 2018 ich bolo celoštátne registrovaných 80 647), dodávky (minibusy) a songthaewy (minivany s otvorenou korbou a lavicami na sedenie).
Letecká doprava.
Letiská.
Thajsko má 101 letísk, z ktorých 63 má spevnené pristávacie a vzletové dráhy. Počet heliportov je 7.
Aerolínie.
Národnými aerolíniami sú Thai Airways International, založené v roku 1960. Bangkok Airways sa špecializujú prevažne na ázijské destinácie. Medzi nízkonákladové letecké spoločnosti, ktoré sú rozšírené od roku 2003, patria napríklad Thai Smile, Thai AirAsia, Thai AirAsia X, Thai Lion Air, Thai Vietjet Air a Nok Air.
Vodná doprava.
V Thajsku sa nachádza 4 000 km vodných kanálov, z ktorých 3 701 je splavných loďami s ponorom do 0,9 metra. Existuje aj mnoho malých vodných ciest splavných menšími loďami s plytkým ponorom, napríklad člnmi.
Riečna a kanálová doprava.
Hlavnou tepnou v Bangkoku je rieka Čhauphrajá (Chao Phraya). Plávajú po nej trajekty, vodné taxi (Chao Phraya Express Boat) a člny. Pre obyvateľov sa tu nachádzajú miestne, zrýchlené "(angl. semi-express)" a expresné linky, aj keď kľukaté rieky môžu spôsobiť, že cesta bude dlhšia ako autobusom. Na loď sa dá nastúpiť z mnohých stanovíšť pozdĺž rieky.
Trajekty.
Trajektové spojenia sú dostupné medzi stovkami ostrovov a pevninou a takisto aj cez rieky, ako napríklad Čhauphrajá a Mekong.
Morská doprava.
Doprava po mori v Thajsku je v Thajskom zálive a po Andamanskom mori.
Zoznam liniek:
Potrubie.
V Thajsku sa nachádza 5 900 km plynovodu, 2 km potrubia pre plynový kondenzát, 85 km potrubia pre skvapalnený ropný plyn, 1 km ropovodu a 1 097 km potrubia pre ropné produkty.

</doc>
<doc id="624527" url="https://sk.wikipedia.org/wiki?curid=624527" title="Púšťanie lodičky do prúdu Dunaja">
Púšťanie lodičky do prúdu Dunaja

Púšťanie lodičky do prúdu Dunaja bol fotograficky zdokumentovaný happening Vladimíra Popoviča uskutočnený v roku 1965 v Bratislave, ktorý spočíval vo vypustení papierových lodičiek na Dunaj. Išlo o jeden z prvých happeningov na Slovensku, pričom, rovnako ako iné formy slovenského akčného umenia danej doby, mal neverejný charakter a počet zúčastnených sa obmedzoval na okruh najbližších priateľov a známych. Popovič happening uskutočnil ešte ako študent Vysokej školy výtvarných umení v Bratislave a v jeho vtedajšom ponímaní lodičky symbolizovali pocit slobody, voľnosti a hry, no ich papierová forma je zároveň "„symbolom krehkosti, zraniteľnosti civilizácie a pominuteľnosti“". Motív papierových lodičiek sa objavil aj v neskoršej Popovičovej tvorbe.

</doc>
<doc id="624529" url="https://sk.wikipedia.org/wiki?curid=624529" title="Autoboulos (maliar)">
Autoboulos (maliar)

Autoboulos alebo Autobulos () bol starogrécky maliar. 
Jedinú zmienku o maliarovi Autobulovi nám poskytuje staroveké encyklopedické dielo "Naturalis Historia" od rímskeho spisovateľa Plínia, kde sa uvádza, že bol žiakom gréckej maliarky Olympiady. Rodisko tohto umelca a ani doba jeho tvorby nie je známa.

</doc>
<doc id="624533" url="https://sk.wikipedia.org/wiki?curid=624533" title="Ardieľ">
Ardieľ



</doc>
<doc id="624534" url="https://sk.wikipedia.org/wiki?curid=624534" title="Erdély">
Erdély



</doc>
<doc id="624535" url="https://sk.wikipedia.org/wiki?curid=624535" title="Ardeal">
Ardeal



</doc>
<doc id="624536" url="https://sk.wikipedia.org/wiki?curid=624536" title="Transilvania">
Transilvania



</doc>
<doc id="624537" url="https://sk.wikipedia.org/wiki?curid=624537" title="Transylvania">
Transylvania

Transylvania môže byť:

</doc>
<doc id="624538" url="https://sk.wikipedia.org/wiki?curid=624538" title="Siebenbürgen">
Siebenbürgen



</doc>
<doc id="624539" url="https://sk.wikipedia.org/wiki?curid=624539" title="Špecifická obežná energia">
Špecifická obežná energia

V gravitačnom systéme dvoch telies je špecifická obežná (orbitálna) energia dvoch obiehajúcich telies konštantná, suma ich vzájomnej potenciálnej energie εp a ich celkovej kinetickej energie εk delená redukovanou hmotnosťou je konštantná.
Keď hmotnosť M centrálneho telesa je ďaleko väčšia ako hmotnosť m menšieho telesa platí:
ε=εk + εp
εk=1/2*v2
εp=-μ/r
ε=1/2*v2−μ/r=-μ/(2*a)
kde 
Špecifická obežná energia je vyjadrená v jednotkách J/kg = m2s−2 alebo MJ/kg = km2s−2.
Zo vzťahu ε=-μ/(2*a) vyplýva, že pre danú veľkú polos, špecifická obežná energia je nezávislá od excentricity.

</doc>
<doc id="624540" url="https://sk.wikipedia.org/wiki?curid=624540" title="InSight">
InSight

InSight bola americká automatická planetárna sonda určená na seizmický výskum vnútornej stavby Marsu. Časť vedeckého vybavenia poskytli partnerské organizácie z Nemecka (DLR), Francúzska, Španielska či Talianska. Názov sondy je akronym z anglického pomenovania Interior Exploration using Seismic Investigations, Geodesy and Heat Transport. Sonda mala pôvodne byť vypustená v marci 2016 americkou NASA, avšak po objavení netesnosti francúzskeho experimentu SSEI v decembri 2015 bol štart odložený na apríl / máj 2018, kedy nastalo ďalšie štartovacie okno pre let k Marsu. Štart sondy nakoniec prebehol dopoludnia v sobotu 5. mája 2018. K Marsu sonda mala doletela 26. novembra 2018.
Cieľom misie bolo umiestniť na povrch Marsu stacionárnu sondu, ktorá bola vybavená citlivým seizmometrom umožňujúcim zaznamenávať seizmické vlny Marsu, a sondou na meranie tepelného toku v kôre. Táto dvojica hlavných vedeckých prístrojov by mala pomôcť odhaliť, či je planéta stále geologicky aktívna. Pre pristávací modul sa využila rovnaká technológia, ako bola použitá pre predchádzajúcu americkú sondu Phoenix, ktorá úspešne pristála na povrchu planéty Mars v polárnej oblasti "Vastitas Borealis". Cieľom tohto kroku bolo znížiť náklady na vyhotovenie sondy a taktiež zvýšiť úspešnosť sondy použitím už otestovaných technológií. Sonda na povrchu planéty pracovala približne štyri pozemské roky, pričom predpoklady hovorili o dvoch rokoch. Elektrický prúd jej dodávali fotovoltaické články.
Misia bola vybraná na realizáciu v rámci amerického programu Discovery v auguste 2012 ako víťazný návrh. Náklady na misiu boli stanovené v maximálnej výške 425 miliónov amerických dolárov bez zahrnutia ceny štartovacie rakety Atlas V 401. Výroba a riadenie sondy spadalo pod Jet Propulsion Laboratory. Miesto pristátia blízko rovníka bolo v oblasti "Elysium Planitia".
Výroba.
Sondu vyrobila americká spoločnosť Lockheed Martin Space Systems; s jej montážou sa začalo na sklonku roku 2014 a vtedy sa predpokladalo, že by sonda mohla byť zmontovaná v priebehu 6 mesiacov. InSight využíval koncept inej americkej planetárne sondy, Phoenix, takže jej bol vzhľadom značne podobný, avšak väčšina elektronických komponentov vychádzala z návrhu americkej sondy MAVEN.
Vedecké prístroje.
Na palube sondy sa nachádzali tieto prístroje:
MarCO.
Mars Cube One (MarCO) je dvojica identických 6U (10 × 20 × 30 cm) cubesatov. Každý z nich má hmotnosť 13,5 kg. Sú vybavené zrkadlovou anténou s vysokým ziskom a miniatúrnym rádiom pracujúcim v UHF (iba príjem) a X pásmom (prijem a prenos). Majú miniatúrny širokouhlý fotoaparát, iónový pohon a sledovač hviezd pre navigáciu.
Sú to prvé cubesaty určené na prevádzku mimo obežnej dráhy Zeme a okrem telekomunikácií testovali funkčnosť cubesatov v hlbokom vesmíre.
Vyniesla ich raketa Atlas V spolu so sondou InSight. Po prechode na trajektóriu k Marsu sa cubesaty MarCO oddelili a leteli vlastnou dráhou na Mars, kde otestovali vytrvalosť a navigáciu cubesatov v hlbokom vesmíre.
Štart a trajektória.
Sonda bola vypustená 5. mája 2018 o 11:05 UTC na rakete Atlas V 401 (AV-078) z Vandenberg Air Base Base Spread Complex 3-East. Bola to prvá americká medziplanetárna misia, ktorá štartovala z Kalifornie.
Cesta na Mars trvala 6,5 mesiaca.
Činnosť na Marse.
26. novembra 2018 19:44:52 UTC sonda úspešne pristála na povrchu Marsu, súradnice miesta pristátia sondy sú 4.4988° N, 135.6180° E, predpokladané boli 4,5°N 135,9°E, teda zhruba 14 km od plánovaného stredu. Povrch Marsu je v mieste pristátia 3393 km od stredu Marsu, rozdiel bol 46 m. Potvrdenie pristátia prišlo s 8 minút a 7 sekundovým meškaním do riadiaceho centra JPL 19:52:59 UTC. Kontrolóri misie dostali signál prostredníctvom satelitov Mars Cube One (MarCO), ktoré signál sondy Insight úspešne zachytili a preposlali na Zem. 
Po pristátí bol náklon sondy menej ako 2°, čo bolo veľmi výhodné pre ďalšiu vedeckú činnosť. Vedecká práca začala desať týždňov po pristátí. V priebehu nasledujúcich štyroch rokov zaznamenal seizmometer na palube sondy viac než 1 300 marsotrasení, čo boli najzásadnejšie poznatky misie. Vďaka tomu priniesol veľa informácií o vnútornej stavbe Marsu. Sonda napríklad zistila, že jadro Marsu je oveľa aktívnejšie, než sa očakávalo. 
Ako sa solárnych paneloch usadzoval prach, výkon sondy klesal. Technici preto na diaľku postupne vypínali prístroje sondy, až zostal v činnosti len ten najdôležitejší - seizmometer. Potom, čo sa sonda neozvala riadiacemu stredisku v dvoch komunikačných oknách za sebou, bola misia 21. decembra 2022 vyhlásená za ukončenú.

</doc>
<doc id="624543" url="https://sk.wikipedia.org/wiki?curid=624543" title="Hillova sféra">
Hillova sféra

Hillova sféra je oblasť okolo telesa, v ktorom je jeho gravitačná sila silnejšia ako gravitačná sila masívnejšieho telesa, ktoré obieha. V prípade planét slnečnej sústavy je to oblasť približne sférického (guľového) tvaru, v ktorej je pohyb častíc ovládaný viac gravitáciou planéty ako gravitáciou Slnka. Pre Zem má Hillova sféra polomer približne 1,5 mil. km.
Približne sférickú oblasť definoval americký astronóm George William Hill na základe práce francúzskeho astronóma Édouarda Rochea, preto sa niekde Hillova sféra nazýva Rocheova sféra. Libračné body L1 a L2 sú dva hraničné body tejto oblasti.
formula_1
Výpočet polomeru Hillovej sféry.
Ak sa tvar obežnej dráhy menšieho telesa (planéty) blíži tvaru kružnice, je hodnota excentricity veľmi malá a môžeme ju zanedbať. Potom možno polomer Hillovej sféry určiť zo vzťahu:
formula_2
Vzťah je približný, stabilné obežné dráhy existujú skôr do vzdialenosti 1/3 až 1/2 polomeru Hillovej sféry.
Oblasť vplyvu.
Oblasť vplyvu alebo sféra vplyvu, (anglicky – SOI), sa považuje za hranicu, ktorým gravitačným polom je trajektória ovplyvnená, v ktorej sa prepína napr. z elipsy na hyperbolu.
 formula_3

</doc>
<doc id="624545" url="https://sk.wikipedia.org/wiki?curid=624545" title="Leopoldo Galtieri">
Leopoldo Galtieri

Leopoldo Fortunato Galtieri Castelli (* 15. júl 1926, Caseros – † 12. január 2003, Buenos Aires) bol argentínsky politik a vojak. 22. decembra 1981 sa stal (de facto) 38. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 43. prezidenta krajiny. Pôsobil v argentínskej armáde, dosiahol hodnosť generálporučíka. Patril medzi vojenských prezidentov počas tzv. Národného reorganizačného procesu, ktorý sa vyznačoval systematickým porušovaním ľudských práv, ktoré zahŕňalo politické vraždy, mučenia, únosy, väznenia, či odoberania detí. Dva roky po páde vojenského režimu, teda v roku 1985, bol za tieto zločiny súdený v civilnom procese, kde bol oslobodený, následne o rok neskôr bol ale odsúdený vojenským súdom za nedbanlivé vedenie Falklandskej vojny na 12 rokov odňatia slobody. V roku 1990 udelil prezident Carlos Menem amnestiu na zločiny spáchané počas vlády vojenskej chunty, vďaka čomu bol aj Galtieri prepustený.
Životopis.
Narodil sa v meste Caseros v provincii Buenos Aires do rodiny talianskych prisťahovalcov. Keď mal 17 rokov, vstúpil do ozbrojených síl, následne absolvoval štúdium stavebníctva na Národnej vojenskej akadémii. Neskôr študoval tiež na Inštitúte západnej pologule pre bezpečnostnú spoluprácu, čo je oficiálna vzdelávacia inštitúcia prevádzkovaná americkou armádou pre príslušníkov ozbrojených síl z krajín Latinskej Ameriky. V roku 1975 bol vymenovaný za veliteľa argentínskych ženistov, následne o rok neskôr aktívne podporoval vojenský prevrat, čo mu zabezpečilo rýchle povyšovanie. Už v roku 1977 bol divíznym generálom a o dva roky neskôr už generálporučíkom. Jeho vplyv postupne rástol, až sa v roku 1981 stal dokonca najprv veliteľom pozemných síl a potom členom vojenskej chunty, kde boli okrem neho ešte admirál Jorge Anaya za námorníctvo a generál Basilio Lami Dozo za letecké sily. Ako veliteľ najsilnejšej zložky ozbrojených síl bol vybraný za nového prezidenta po tom, čo chunta z funkcie odvolala prezidenta Roberta Eduarda Violu, dňa 22. decembra 1981 sa stal oficiálne novým prezidentom Argentíny. Galtieri bol zástanca tvrdej línie, odmietal rokovania s politickými stranami a preto začal rýchlo hľadať podporu doma i v zahraničí. Ešte v roku 1981 navštívil USA, kde sa stretol s poradcom prezidenta Reagana pre národnú bezpečnosť Richardom V. Allenom. Protikomunistické postoje generála Galtieriho sa členom Reaganovej prezidentskej administratívy veľmi pozdávali. Reaganov poradca Allen ho dokonca označil za "veľkolepého generála" a poskytol mu bezpečnostnú a informačnú pomoc.
Vláda pod jeho vedením začala znižovať verejné výdavky, privatizovať štátne podniky a zmrazila mzdy štátnych zamestnancov. Tieto opatrenia však aj tak viedli iba k zhoršeniu už tak zlej ekonomickej situácie. Na to reagovali odbory, ktoré vyvolali celonárodné protesty, ktoré chunta veľmi tvrdo potlačila. Popularita vlády rapídne klesala, Galtieri sa preto rozhodol, že získa popularitu vojenským konfliktom s inou krajinou, čím súčasne prekryje aj ekonomické problémy. Najprv sa pokúsil obnoviť územné spory s Čile o Ohňovú zem, to sa mu však vôbec nepodarilo, úvahy o konflikte so susednou krajinou neprijala pozitívne ani argentínska populácia. Vláda sa tak zamerala na Falklandské ostrovy, ktoré v Argentíne nazývali Malvínske ostrovy (Islas Malvinas). Tieto Argentína krátky čas v minulosti ovládala, no kontrolu nad nimi mala Veľká Británia. Vláda následne začala s propagandou, ktorá hlásala nároky Argentíny na tieto ostrovy. Ozbrojené sily súčasne začali pripravovať plány na možnú inváziu. Na začiatku roka 1982 začali po celej Argentíne veľké protesty proti zlej ekonomickej situácii krajiny a katastrofálnemu stavu ľudských práv. To prinútilo vojenskú vládu urýchliť plány na útok, ktorý začal 2. apríla 1982. Invázia bola úspešná, keď sa Argentíne podarilo ostrovy obsadiť, no nepodarilo sa jej získať podporu Spojených štátov, ktoré naopak podporili Britániu. O niekoľko týždňov neskôr zahájili britské sily protiútok, ktorým získali kontrolu nad ostrovmi späť a súčasne zajali veľké množstvo argentínskych vojakov, ktorí ešte stále boli na ostrovoch.
Prehra vo vojne o Falklandy znamenala začiatok konca nie len vlády generála Galtieriho, ale i celej vojenskej chunty. Obyvateľstvo, ale aj samotná armáda, boli presvedčení, že prehra znamená stratu prestíže v rámci Latinskej Ameriky. Už niekoľko dní po ukončení bojov, konkrétne 18. júna 1982 bol Galtieri nútený pod veľkým tlakom odstúpiť zo svojej funkcie. Dočasne ho nahradil minister vnútra Alfredo Oscar Saint Jean. Súčasne odstúpili aj zvyšní dvaja členovia vojenskej chunty. Po obnovení demokratickej vlády na konci roku 1983 bol Galtieri, podobne ako iní bývalí vedúci predstavitelia vojenskej chunty, zadržaný a obvinený zo zločinov proti ľudskosti. Už 22. apríla 1985 sa začal na civilnom súde proces s čelnými predstaviteľmi vojenskej chunty. Obžalovaní boli v prvom kole Jorge Rafael Videla, Emilio Eduardo Massera, Roberto Eduardo Viola, Armando Lambruschini, Orlando Ramón Agosti, Omar Graffigna, Leopoldo Galtieri, Jorge Anaya a Basilio Lami Dozo, všetko poprední predstavitelia poslednej chunty. Obžaloba sa týkala skoro 9 000 skutkov zmiznutí, no zahŕňala aj obvinenia z únosov, mučenia, znásilnení a vrážd politických disidentov. Rozsudok bol vynesený 9. decembra 1985, Leopoldo Fortunato Galtieri bol ale oslobodený. V roku 1986 bol ale súdený za svoju účasť vo Falklandskej vojne, kde bol obžalovaný za nedbanlivé a neodborné vedenie vojny. Vojenský súd ho v tejto veci uznal vinným a odsúdil ho na 12 rokov odňatia slobody a stratu hodnosti. V roku 1990 udelil prezident Carlos Menem amnestiu na zločiny spáchané počas vlády vojenskej chunty, vďaka čomu bol aj Galtieri prepustený a bola mu vrátená jeho pôvodná hodnosť. V roku 1997 ale španielsky súd vydal medzinárodný zatykač na Galtieriho za zločiny proti ľudskosti. V roku 2002 bol opätovne zadržaný a bolo mu nariadené domáce väzenie v súvislosti s obnovou vyšetrovania zločinov z čias vojenskej chunty. Jeho zdravotný stav však už bol vtedy veľmi zlý, keďže trpel alkoholizmom a neskôr mu bola diagnostikovaná aj rakovina pankreasu. 12. januára 2003 zomrel v Buenos Aires na zástavu srdca.

</doc>
<doc id="624547" url="https://sk.wikipedia.org/wiki?curid=624547" title="Havelka">
Havelka

Havelka (Havelková), ale Hawełka, Hawelka:

</doc>
<doc id="624548" url="https://sk.wikipedia.org/wiki?curid=624548" title="Kolibiarik ruský">
Kolibiarik ruský

Kolibiarik ruský () je malý druh spevavca z čeľade penicovité ("Sylviidae"). Obýva tajgu od východnej Európy až po rieku Kolyma. Niektorí autori ho stále uvádzajú ako poddruh kolibiarika čipčavého. 
Podľa Medzinárodnej únie na ochranu prírody a prírodných zdrojov kolibiarik ruský patrí medzi najmenej ohrozené druhy, trend nie je známy, pretože celková populácia nebola hodnotená.
Výskyt a stav na Slovensku.
Kolibiarik ruský bol viackrát zistený na Slovensku. Dobre zdokumentovaný je výskyt 15.októbra 2012 na sedimentačnej nádrži Baňa Cígeľ a odchyt 12. októbra 2014 na Drienoveckej mokradi. 
Externé odkazy.
Hlas kolibiarika ruského na xeno-canto

</doc>
<doc id="624549" url="https://sk.wikipedia.org/wiki?curid=624549" title="Phylloscopus tristis">
Phylloscopus tristis



</doc>
<doc id="624550" url="https://sk.wikipedia.org/wiki?curid=624550" title="Alfredo Oscar Saint Jean">
Alfredo Oscar Saint Jean

Alfredo Oscar Saint Jean, uvádzaný tiež ako Alfredo Oscar Saint-Jean (* 11. november 1926, Chascomús – † 2. september 1987, Buenos Aires) bol argentínsky politik a vojak. 18. júna 1982 sa stal (de facto) prezidentom Argentínskej republiky. Vládol iba dva týždne, nezložil ale prezidentskú prísahu a neradí sa tak do oficiálneho zoznamu prezidentov krajiny. Pôsobil v argentínskej armáde, dosiahol hodnosť divízneho generála. Vykonával tiež funkciu ministra vnútra.
Životopis.
Narodil sa v meste Chascomús v provincii Buenos Aires do vojenskej rodiny francúzskych prisťahovalcov. V roku 1944 vstúpil do ozbrojených síl, úspešne absolvoval štúdium na Národnej vojenskej akadémii. Na konci decembra 1981 bol vymenovaný za ministra vnútra po tom, čo ozbrojené sily rozhodli o ukončení vlády prezidenta Roberta Eduarda Violu. S nástupom do funkcie ministra súčasne ukončil svoje pôsobenie v generálnom štábe pozemných síl. 30. marca 1982 viedol ako minister vnútra veľmi tvrdý zásah proti demonštrantom na Májovom námestí v Buenos Aires, ktorí protestovali proti zlej ekonomickej situácii a porušovaniu ľudských práv v krajine. Po skončení neúspešnej Falklandskej vojny oznámil svoj zámer skončiť vo funkcii ministra vnútra. 18. júna 1982 vo funkcii skončil aj prezident Leopoldo Galtieri, taktiež kvôli porážke vo vojne s Veľkou Britániou.
V ozbrojených silách získali prevahu odporcovia Galtieriho a tak bol aj Saint Jean nútený odísť do dôchodku. Napriek tomu ho zástancovia tvrdej línie dokázali prekvapivo ešte presadiť na post prezidenta až do chvíle, kedy nebude oficiálne menovaný nový riadny prezident. Funkcie sa ujal 18. júna a zotrval v nej do 1. júla, kedy zložil prísahu generál Reynaldo Bignone. Medzi tým úplnú kontrolu nad celými ozbrojenými silami získali pozemné sily, ktoré prostredníctvom Bignoneho presadili postupný návrat k civilnej demokratickej vláde. Vojenská chunta sa tak rozpadla, keďže námorníctvo a letectvo s týmto rozhodnutím nesúhlasili. Pozemné sily ale presadili zmeny vo zvyšných zložkách ozbrojených síl a vytvorili novú chuntu. Saint Jean tak definitívne odišiel do dôchodku. Po návrate demokratickej vlády v roku 1983 bol aj Saint Jean súdený za svoj podiel na zločinoch vojenskej vlády. Konkrétne bol obvinený z 33. zločinov, ktorých sa mal dopustiť pri výkone svojich funkcii v rámci provincie Buenos Aires. Pre neskoršie rozhodnutia vlády o nemožnosti pokračovania v trestných konaniach vo veciach zločinov chunty, ale konanie voči nemu bolo zastavené. Zomrel v ústraní 2. septembra 1987 v Buenos Aires, kde je aj pochovaný.

</doc>
<doc id="624560" url="https://sk.wikipedia.org/wiki?curid=624560" title="Druhá maďarská republika">
Druhá maďarská republika

Druhá maďarská republika () bola štátnym útvarom vytvoreným z Maďarského kráľovstva po skončení druhej svetovej vojny a existujúcim až do vyhlásenia Maďarskej ľudovej republiky.
Dejiny.
Dňa 1. februára 1946 bolo Maďarské kráľovstvo vyhlásené za republiku. Štátna suverenita bola následne obnovená mierovou zmluvou z 10. februára 1947 a územný rozsah štátu sa vrátil do podoby podľa Trianonskej mierovej zmluvy z roku 1920. Novovytvárané orgány štátnej správy mali od začiatku ľudovodemokratický charakter. Za prvého prezidenta bol zvolený maloroľník Zoltán Tildy, prívrženec Sovietskeho zväzu, naopak premiérom sa stal takisto maloroľník Ferenc Nagy, stúpenec západných demokracií.
V januári 1946 začalo vysídľovanie nemeckého obyvateľstva z Maďarska. Pôvodne mala byť presídlená celá menšina, čo predstavovalo približne 500 000 osôb, ale nakoniec sa vysídlenie dotklo asi 220 000 obyvateľov.
V rokoch 1945 až 1948 bolo na základe zákona o pozemkovej reforme pridelených 1 800 000 hektárov veľkostatkárskej a cirkevnej pôdy bezzemkom a malým poľnohospodárom. Súčasne došlo v období rokov 1945 až 1949 postupne k znárodneniu hlavných hospodárskych odvetví – priemyslu, dopravy, obchodu a finančníctva. Týmito zmenami sa upevňovalo ľudovodemokratické zriadenie v krajine. Novou maďarskou menou bol od mája 1946 ustanovený forint. Len zo štátnej správy bolo pôsobením komunistu László Rajka odstránených viac ako 60 000 "„pravicových živlov“". Komunistická kampaň proti Bélovi Kovácsovi (tajomník maloroľníckej strany) skončila jeho zatknutím vo februári 1947 a následnou deportáciou do Sovietskeho zväzu. Maďarský premiér Ferenc Nagy bol nútený, pod vyhrážkou obvinenia zo sprisahania, odstúpiť z funkcie a následne emigrovať.
Augustové voľby v roku 1947 boli najúspešnejšie pre koalíciu na čele s komunistami, ktorí získali 22% hlasov a stali sa tak najsilnejšou stranou v parlamente. Potom sa dve vedúce politické strany Maďarská komunistická strana (MKP) a Sociálnodemokratická strana Maďarska (MSZDP) 12. júna 1948 zlúčili do jednotnej Maďarskej strany pracujúcich (MDP). Následne došlo k druhej vlne masívneho znárodňovania a násilnej kolektivizácie. Májové voľby v roku 1949 sa už niesli v duchu jednotnej kandidátky ľudového frontu, ktorý získal 95% všetkých hlasov.
Dňa 15. augusta 1949 bola vyhlásená Maďarská ľudová republika a 20. augusta Národné zhromaždenie prijalo zákon o novej socialistickej ústave.

</doc>
<doc id="624562" url="https://sk.wikipedia.org/wiki?curid=624562" title="John Stephen Pazak">
John Stephen Pazak

John Stephen Pazak CSsR (* 13. august 1946, Gary, Indiana, USA) je emeritný biskup katolíckej cirkvi a člen Kongregácie Najsvätejšieho Vykupiteľa. V súčasnosti je emeritným eparchom rusínskej gréckokatolíckej Eparchie Ochrany Presvätej Bohorodičky so sídlom vo Phoenixe. 
Životopis.
Narodil sa rodičom Stephenovi Pazakovi, pôvodom zo Slovenska a Johanne Hennessiovej, ktorá pochádzala z Írska. Do noviciátu redemptoristov vstúpil v roku 1965 a študoval v ich seminári v Connecticute. Tam dokončil štúdium teológie a bol vysvätený za kňaza 27. augusta 1972.
V roku 2000 ho pápež Ján Pavol II ustanovil za druhého sídelného biskupa torontského. Biskupskú vysviacku prijal z rúk Michaela Bzdela eparchu winnipegského a jeho spolusvätiteľmi boli vladyka Milan Chautur, jeho rehoľný spolubrat, v tom čase exarcha košický a Basil Schott eparchiálny biskup parmský. V roku 2016 ho pápež František vymenoval za eparchu parmského a zároveň apoštolského administrátora sede vacante toronskej eparchie. Post apoštolského administrátora mu zanikol v roku 2018, keď bol vladyka Marián Andrej Pacák vymenovaný za biskupa danej eparchie.
V auguste roku 2018 bol rímskokatolícky Phoenixský biskup Thomas James Olmsted menovaný ako apoštolský administrátor "sede plena" pre phoenixskú eparchiu. Pazak zostal eparchiálnym biskupom až do 23. augusta 2021, kedy pápež František prijal jeho rezignáciu a na jeho miesto menoval Olmsteda ako apoštolského administrátora "sede vacante". 

</doc>
<doc id="624567" url="https://sk.wikipedia.org/wiki?curid=624567" title="Prevýchovné centrá v Sin-ťiangu">
Prevýchovné centrá v Sin-ťiangu

Prevýchovné centrá v Sin-ťiangu (, ujgursky قايتا تەربىيەلەش لاگېرى), známe aj ako reedukačné tábory, sú internačné tábory v čínskej provincii Sin-ťiang na západe krajiny. Ich existencia je doložená od roku 2014 a podľa dostupných údajov sa v nich nachádza približne milión ľudí, predovšetkým ujgurského pôvodu.
Po počiatočnom popieraní ich existencie Čína na nátlak medzinárodnej komunity potvrdila v októbri 2018 ich existenciu, trvá však na tom, že ich cieľom je poskytovanie profesionálneho tréningu a vzdelania pre moslimské obyvateľstvo, a taktiež pomáhajú zvyšovať bezpečnosť v oblasti.
Pozadie.
Historická oblasť Východného Turkestánu, ktorý obývajú Ujguri, sa stala pevnou súčasťou Čínskej ľudovej republiky v roku 1949 a bola premenovaná na Ujgurskú autonómnu oblasť Sin-ťiang. Po začlenení regiónu do krajiny začala Čína presúvať etnických Číňanov (Chan) do oblasti, keďže vtedy tvorili len 5 až 10 percent celkovej populácie. Po ukončení Kultúrnej revolúcie sa začali Ujguri v osemdesiatych rokoch kultúrne emancipovať, v deväťdesiatych rokoch došlo aj ku kladeniu politických požiadavok. Čína, ktorá vnímala tieto snahy ako bezpečnostné riziko, požiadavky Ujgurov potláčala a po teroristických útokoch v USA v roku 2001 spustila vlastnú kampaň proti separatizmu, náboženskému extrémizmu a terorizmu. 
Tvrdý prístup čínskej vlády viedol k masovým protestom a k radikalizácii časti Ujgurov, ktorí podnikli útoky na čínske ciele v Sin-ťiangu, časť z nich sa dokonca pridala k Al-Káide či Islamskému štátu. Po najväčších nepokojoch v provinčnom hlavnom meste Urumči v roku 2009, pri ktorých zahynulo približne 200 ľudí, sa stal predsedom komunistickej strany v provincii Čang Čchun-sien, ktorý začal s kampaňou "modernizácie kultúry", v rámci ktorej zakázal nosiť mužom abnormálne brady a ženám zahaľovanie na verejnosti. Počas Čangovho pôsobenia boli taktiež v roku 2014 spustené prvé prevýchovné tábory.
Výrazná zmena nastala v roku 2016, keď sa provničným tajomníkom KSČ stal Čchen Čchüan-kuo, ktorý predtým pôsobil v Tibete, kde nasadením veľkého množstva represívnych zložiek potlačil nepokoje. Čchenov program represie Ujgurov a iných menšín moslimskej národnosti zahŕňalo povolanie 90 000 policajtov, vybudovanie množstva kontrolných checkpointov na cestách a mohutné rozšírenie siete internačných táborov.
Fungovanie táborov.
Tábory sú zriaďované tajne a do októbra 2018, kedy ich čínska vláda oficiálne priznala, bolo možné ich existenciu potvrdiť predovšetkým pomocou družicových záberov. Veľká časť Ujgurov v táboroch bola zadržaná bez právneho procesu, často aj v rozpore s čínskymi zákonmi. Spolu s legalizáciou táborov boli vydané aj nariadenia, na základe ktorých je možno ľudí posielať na prevýchovu. Patria medzi ne napríklad propagácia halal výrobkov, odmietnutie sledovať štátnu televíziu a rozhlas, či posielať deti do štátnych škôl.
Časť táborov pripomína štruktúrou väzenie, keďže v nich sú strážne veže, centrálne nádvorie, sú obohnané ostatným drôtom a monitorované početnými kamerami. Podľa nadácie Johnstown Foundation minula vláda v roku 2017 20 miliárd jüanov na výstavbu táborov. 
V rámci prevýchovy sa v táboroch učí čínština, čínska história a kultúra, čínska hymna, láska k strane a patriotizmus. Pri nesplnení úloh sa často používajú fyzické tresty. 
Okrem Ujgurov sú v táboroch internovaní aj príslušníci iných etnických menšín, predovšetkým Kazachov, ktorí sú podobne ako Ujguri moslimovia. Existujú aj správy o internácii cudzích štátnych príslušníkov.
Informovanie a reakcia.
O existencii prevýchovných táborov prišli prvé informácie od Ujgurov, ktorí nimi prešli. Tie rozšíril predovšetkým Svetový ujgurský kongres a jeho predsedkyňa Rebija Kadírová, ktorá žije v Spojených štátoch. Na informácie od Ujgurov nadväzovali reportáže od novinárov pracujúcich pre zahraničné média v Číne, ktorí vo svojom výskume navštevovali lokality s prevýchovnými tábormi a skúmali satelitné zábery. Za extenzívne informovanie o táboroch pre Ujgurov zamietla Čína v auguste 2018 víza americkej novinárke Meghe Rajagopalan. 
Po počiatočných varovaniach organizácií ako Human Rights Watch a Amnesty International sa ku kritike pridali politici. Najvýraznejšie sa k téme vyjadrovali americkí politici, ako prvý senátor Marco Rubio a neskôr aj viceprezident Mike Pence. V auguste 2018 kritizovala Čínu za zriaďovanie prevýchových táborov aj Organizácia spojených národov. 
Po niekoľkomesačnom vytrvalom popieraní existencie táborov ich Čína napokon na začiatku októbra 2018 legalizovala. Ich existenciu obhajuje ako metódu, ktorou môže vzdelávať a civilizačne pozdvihnúť chudobné a zaostalé národnostné menšiny. Zároveň mieni Čina týmto spôsobom bojovať proti náboženskému extrémizmu. Čína odmieta porušovanie ľudských práv v prevýchovných táboroch.

</doc>
<doc id="624571" url="https://sk.wikipedia.org/wiki?curid=624571" title="Kompresný priestor">
Kompresný priestor

Kompresný priestor je priestor, ktorý zostáva v piestovom stroji alebo piestovom motore nad piestom, pri polohe piesta v hornej úvrati. Je ohraničený dnom piesta, hlavou valca, vrchnou časťou obvodovej steny valca, alebo vložky valca a taniermi ventilov. Objem kompresného priestoru vo vzťahu so zdvihovým objemom valca definuje kompresný pomer.
V súvislosti s piestovými kompresormi sa kompresný priestor nazýva aj "škodlivý priestor". V súvislosti so spaľovacími motormi s vnútorným spaľovaním sa nazýva spaľovací priestor.
Označuje sa Vk alebo Vš. 

</doc>
<doc id="624572" url="https://sk.wikipedia.org/wiki?curid=624572" title="Skaliarik plešanka">
Skaliarik plešanka

Skaliarik plešanka alebo skaliarik belohlavý (lat. "Oenanthe pleschanka") je malý vták z čeľade muchárovité. Obýva skalnaté polopúšte a skalnaté svahy Ázie a juhovýchodnej Európy (severovýchodné Bulharsko, východné Rumunsko a južné Moldavsko). Podľa Medzinárodnej únie na ochranu prírody a prírodných zdrojov skaliarik plešanka patrí medzi najmenej ohrozené druhy, celková i európska populácia sú stabilné.
Výskyt a stav na Slovensku.
Prvé pozorovanie na Slovensku pochádza z 13. decembra 2014, na poľnom hnojisku pri Žabokrekoch nad Nitrou bol pozorovaný a fotograficky zdokumentovaný jeden jedinec.
Ochrana.
Je zákonom chránený, spoločenská hodnota je 500 € (Vyhláška MŽP č. 170/2021).

</doc>
<doc id="624573" url="https://sk.wikipedia.org/wiki?curid=624573" title="Skaliarik belohlavý">
Skaliarik belohlavý



</doc>
<doc id="624574" url="https://sk.wikipedia.org/wiki?curid=624574" title="Oenanthe pleschanka">
Oenanthe pleschanka

a

</doc>
<doc id="624575" url="https://sk.wikipedia.org/wiki?curid=624575" title="Reynaldo Bignone">
Reynaldo Bignone

Reynaldo Benito Antonio Bignone Ramayón (* 21. január 1928, Morón – † 7. marec 2018, Buenos Aires) bol argentínsky politik a vojak. 1. júla 1982 sa stal (de facto) 39. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 44. prezidenta krajiny. Pôsobil v argentínskej armáde, dosiahol hodnosť divízneho generála. Bol posledným vojenským prezidentom počas tzv. Národného reorganizačného procesu, ktorý sa vyznačoval systematickým porušovaním ľudských práv, ktoré zahŕňalo politické vraždy, mučenia, únosy, väznenia, či odoberania detí. Dva roky po páde vojenského režimu, teda v roku 1985, bol za tieto zločiny súdený v civilnom procese, kde bol oslobodený. V roku 1990 navyše udelil prezident Carlos Menem amnestiu na zločiny spáchané počas vlády vojenskej chunty, čo malo vylučovať Bignoneho stíhanie v budúcnosti. V roku 2007 po veľkom spoločenskom tlaku zrušil argentínsky najvyšší súd amnestie prezidenta Menema ako neústavné, čo umožnilo zahájiť nové súdne procesy. V nasledujúcich rokoch bol opakovane odsúdený na mnohoročné tresty odňatia slobody a dokonca aj na doživotie za svoj podiel na zločinoch proti ľudskosti. Na druhej strane umožnil konanie slobodných a demokratických volieb a návrat civilnej demokratickej vlády k moci.
Životopis.
Narodil sa v meste Morón v provincii Buenos Aires, jeho otec mal taliansky a nemecký pôvod, jeho matka zas mala francúzsky a gibraltársky pôvod. Vo veku 19 rokov sa pripojil k ozbrojeným silám, najskôr študoval na Národnej vojenskej akadémii, následne na Vysokej vojenskej škole. Absolvoval tiež štúdium v Španielsku, po čom bol v roku 1964 vymenovaný za veliteľa 4. pešieho pluku argentínskych pozemných síl. V roku 1975 sa dostal do generálneho štábu pozemných síl a súčasne sa stal riaditeľom Národnej vojenskej akadémie. V marci 1976 sa aktívne podieľal na vojenskom prevrate, ktorým bola zosadená prezidentka María Estela Martínezová Perónová. Ozbrojené sily prevzali vládu nad štátom, prezidentom sa stal generál Jorge Rafael Videla a začal sa tzv. Národný reorganizačný proces, ktorý sa vyznačoval zločinmi proti ľudskosti zo strany ozbrojených síl. Na tejto činnosti sa Bignone aktívne podieľal, keď velil tajnému zariadeniu v nemocnici Posadas, kde armáda zriadila tajnú väznicu, kde dochádzalo k mučeniu personálu tejto nemocnice, z ktorého mnoho členov následne zmizlo. Od decembra 1976 do decembra 1977 bol veliteľom vojenských zariadení na vojenskej základni Campo de Mayo, kde bola tajná väznica El Campito a súčasne velil vojenským operáciám v rámci mesta Buenos Aires. Keď v marci 1981 musel generál Videla odísť z funkcie prezidenta, požiadal Bignone o svoje uvoľnenie do dôchodku.
Zmeny ale priniesla Falklandská vojna z polovice roka 1982, ktorú Argentína prehrala. Prezident Leopoldo Galtieri musel 18. júna skončiť vo funkcii a ozbrojené sily hľadali nového prezidenta. Vo vnútri ozbrojených síl súčasne ale prebiehal vnútorný spor o to, ako ďalej postupovať. Bignone sa ešte pred tým odklonil od frakcie presadzujúcej tvrdú líniu, ktorú reprezentoval bývalý prezident Leopoldo Galtieri. Až do vymenovania riadneho prezidenta ale krajine dočasne vládol generál Alfredo Oscar Saint Jean. Galtieriho nakoniec armáda presadila do funkcie prezidenta, ktorej sa ujal 1. júla 1982. Bignone však čelil rovnakým problémom, ako jeho predchodcovia, ekonomická situácia bola katastrofálna, inflácia stúpla na rekordných 200%. V septembri vláda pristúpila k nariadeniu výšky cien niektorých tovarov, aby zabezpečila ich dostupnosť pre obyvateľov. Začala sa tiež riešiť otázka, čo s následkami Špinavej vojny a Falklandskej vojny. Časť generálov žiadala zaistenie beztrestnosti pre ľudí, ktorí mali tieto udalosti na svedomí. Zároveň sa znova aktivizovali hnutia žiadajúce dodržiavanie ľudských práv, na ich zvýšenú aktivitu reagoval režim opätovným pokračovaním represii. Ozbrojené sily však začali pripúšťať, že počas ich vlády dochádzalo k excesom, no odmietali obvinenia zo systematického prenasledovania a mučenia oponentov. Ani to však nezabránilo odhaľovaniu ďalších dôkazov o zločinoch vojenskej chunty, vrátane masových hrobov so stovkami obetí. Bignone začal vyjednávať, no jednania neboli jednoduché, keďže armáda žiadala beztrestnosť za zločiny spáchané počas jej vládnutia, zároveň generáli žiadali svoju prítomnosť v novej vláde. Na konci roka 1982 začali masové protesty, ktoré armáda veľmi tvrdo potlačila, nasledovala generálna stávka. Bignone tak oznámil, že voľby sa budú konať na jeseň 1983. Už čoskoro niektorí armádni predstavitelia dokonca prestali tajiť, čo sa počas vojenskej vlády dialo, no svoje konanie ospravedlňovali hrozbou komunizmu a prakticky nikto neprejavil ľútosť. V septembri 1983 prijala vojenská vláda zákon o amnestii, no všetky politické strany okamžite vyhlásili, že tento zákon okamžite zrušia, čo sa aj stalo.
Po oznámení dátumu volieb prijal Bignone 28. apríla 1983 rozhodnutie, ktorým nariadil zničenie dokumentácie o zločinoch vojenskej chunty. Najvážnejšími kandidátmi na prezidenta sa stali Raúl Alfonsín z Radikálnej občianskej únie a Ítalo Luder z Justicialistickej strany. Alfonsín sa stal počas kampane tak populárny, že iba v Buenos Aires prišlo na jeho míting pol milióna ľudí. Voľby v októbri 1983 nakoniec vyhral Raúl Alfonsín a jeho Radikálna občianska únia, ktorá získala aj väčšinu v parlamente. Už 22. apríla 1985 sa začal na civilnom súde proces s čelnými predstaviteľmi vojenskej chunty. V týchto procesoch bol ale Bignone oslobodený. Následne v roku 1990 udelil prezident Carlos Menem amnestiu na zločiny spáchané počas vlády vojenskej chunty. Napriek tomu už v januári 1999 začalo vyšetrovanie prípadov odobratých detí disidentom, ktorí boli zavraždení. V roku 2006 bolo Bignonemu nariadené domáce väzenie, o rok neskôr už bol presunutý do väznice a obvinený zo zodpovednosti z odobratia až 500 detí disidentom. V roku 2010 bol uznaný vinným z únosu, mučenia a vraždy 56 ľudí a odsúdený na 25 rokov odňatia slobody. V apríli nasledujúceho roku bol odsúdený na doživotie za zločiny proti ľudskosti a v decembri toho istého roku bol odsúdený na 15 rokov odňatia slobody za zločiny proti ľudskosti spáchané v tajnej väznici nachádzajúcej sa v nemocnici Posadas. V júli 2012 bol znova odsúdený, tento raz znova na 15 rokov, za jeho podiel na ďalších prípadoch odoberaní detí disidentov. V máji 2016 bol odsúdený na 20 rokov za svoj podiel na Operácii Condor, kedy bol uznaný vinným za smrť viac ako 100 ľudí. Bignone zomrel na zlyhanie srdca 7. marca 2018 vo vojenskej nemocnici v Buenos Aires.

</doc>
<doc id="624582" url="https://sk.wikipedia.org/wiki?curid=624582" title="Akrón">
Akrón

Akrón () môže byť:

</doc>
<doc id="624585" url="https://sk.wikipedia.org/wiki?curid=624585" title="Lesy Slovenskej republiky">
Lesy Slovenskej republiky



</doc>
<doc id="624591" url="https://sk.wikipedia.org/wiki?curid=624591" title="Hrdlička stepná">
Hrdlička stepná

Hrdlička stepná (iné názvy: hrdlička východná, hrdlička orientálna; lat. "Streptopelia orientalis") je holub z čeľade holubovitých. Obýva južnú časť Palearktídy od Uralu na východ a na juh. Podľa Medzinárodnej únie na ochranu prírody a prírodných zdrojov hrdlička stepná patrí medzi najmenej ohrozené druhy, stavy celkovej populácie sú stabilné.
Výskyt a stav na Slovensku.
Hrdlička stepná bola prvýkrát dokumentovaná na Slovensku vo februári 2014 v Sabinove. Bol to poddruh hrdlička hrdzavá ("S. o. meena"). 

</doc>
<doc id="624593" url="https://sk.wikipedia.org/wiki?curid=624593" title="Streptopelia orientalis">
Streptopelia orientalis



</doc>
<doc id="624594" url="https://sk.wikipedia.org/wiki?curid=624594" title="Hrdlička východná">
Hrdlička východná



</doc>
<doc id="624595" url="https://sk.wikipedia.org/wiki?curid=624595" title="Hrdlička orientálna">
Hrdlička orientálna



</doc>
<doc id="624596" url="https://sk.wikipedia.org/wiki?curid=624596" title="Kylian Sanmi Mbappé Lottin">
Kylian Sanmi Mbappé Lottin



</doc>
<doc id="624598" url="https://sk.wikipedia.org/wiki?curid=624598" title="Akrón (sochár)">
Akrón (sochár)

Akrón () bol grécky sochár na prelome 5. a 4. storočia pred Kr. 
Sochár Akrón, syn "Pratóna", pochádzal zrejme zo sicílskeho Selinusu. Svoje diela tvoril na konci 5. storočia pred Kr. Z jeho tvorby sa už nič nezachovalo, ale v Delfách sa našiel jeho menom signovaný sivý vápencový podstavec zo sochy (alebo súsošia), ktorého fragmentárny nápis, datovaný do roku 360 pred Kr., hlása:
- text v starogréčtine
Podstavec má na svojej hornej strane otvory, v ktorých bola pravdepodobne osadená bronzová socha a bronzové sedadlo. Toto dielo bolo podľa nápisu na prednej strane podstavca zasvätené neznámym mužom (nápis je na tomto mieste poškodený) zo Selinusu bohu Asklépiovi. V minulosti sa predpokladalo, že tu išlo o súsošie pozostávajúce zo sediaceho Asklépia a stojacej Hygieie alebo vyšetrujúceho lekára a pacienta. Medzi znalcami spočiatku nebola zhoda ani na pôvode Akróna, najskôr bol zaradený medzi sochárov z Lindosu (tal. archeológ Luciano Laurenzi) a neskôr nemeckým archeológom Georgom Lippoldom (v encyklopédii Pauly-Wissowa) medzi sochárov z Rodosu. Dnes prevláda názor, že pochádzal zo Selinusu. Takisto sa diskutovalo aj o dobe jeho činnosti. Francúzsky historik Jean Marcadé odmietol pôvodne navrhované datovanie do roku 360 pred Kr. ako za príliš neskoré a datoval ho na koniec piateho storočia pred Kr. (430 až 400 pred Kr.). 

</doc>
<doc id="624605" url="https://sk.wikipedia.org/wiki?curid=624605" title="Veľký Žitný ostrov">
Veľký Žitný ostrov



</doc>
<doc id="624609" url="https://sk.wikipedia.org/wiki?curid=624609" title="Selinous">
Selinous

Selinous alebo Selinus ("Selinous") môže byť:

</doc>
<doc id="624610" url="https://sk.wikipedia.org/wiki?curid=624610" title="Selinus">
Selinus



</doc>
<doc id="624611" url="https://sk.wikipedia.org/wiki?curid=624611" title="Spaľovací priestor">
Spaľovací priestor

Spaľovací priestor v piestových spaľovacích motoroch s vnútorným spaľovaním s priamočiarym vratným pohybom piesta je priestor vo valci v ktorom prebieha spaľovanie paliva so vzduchom. Z konštrukčného hľadiska je potrebné rozlišovať:
Oba typy je možné využívať v zážihových aj vznetových motoroch, aj keď moderné motory majú takmer bez výnimky nedelený spaľovací priestor. Spaľovanie prebieha okolo hornej úvrate piesta, preto spaľovací priestor možno stotožniť s kompresným priestorom. Spaľovací priestor pri motoroch s nedeleným spaľovacím priestorom je ohraničený dnom piesta, hlavou valca, taniermi ventilov a hornou časťou obvodovej steny valca, alebo jeho vložky. Spaľovacie motory s delenou spaľovacou komorou obsahujú ďalšiu komoru pripojenú cez priechod k predtým opísanému objemu. 
Funkčne ekvivalentnou časťou spaľovacieho priestoru pri spaľovacích turbínach je spaľovacia komora.
Vplyv spaľovacieho priestoru.
Usporiadanie spaľovacieho priestoru a použitý materiál jeho stien má vplyv najmä na:
Spaľovacie priestory zážihových motorov s prípravou zmesi mimo valca.
Pre klasické zážihové motory sa zmes pripravovala najskôr karburátorom, v súčasnosti vstrekovaním do plniaceho potrubia alebo vstupného kanála pre plniacim ventilom. Vzhľadom na vlastnosti benzínu - jeho ľahkú odpariteľnosť a teplotné aj rýchlostné pomery v plniacom potrubí a spaľovacom priestore pred zážihom sa spaľuje takmer homogénne premiešaná zmes. Rôznym vývojom prešiel tiež rozvodový mechanizmus kým sa ustálil na aktuálnom type rozvodu OHV. Spaľovací priestor týchto zážihových motorov musí spĺňať niekoľko požiadaviek a prispôsobiť sa tiež konštrukčným obmedzeniam vyplývajúcim z použitého rozvodového mechanizmu.
Je potrebné vytvoriť čo najväčší kompresný pomer, avšak taký, aby ešte nedochádzalo k detonačnému spaľovaniu a samozápalom. Vyšší kompresný pomer je možné dosiahnuť vhodnou voľbou materiálov, napríklad hlava valcov a piesty z hliníkovej zliatiny lepšie odvádzajú teplo, čo znamená nižšiu teplotu steny spaľovacieho priestoru a možnosť zvýšiť kompresný pomer. Veľký vplyv má aj tvar spaľovacieho priestoru. Priestory s vytvorenou antidetonačnou štrbinou (na obrázku Ricardovho priestoru je to znížená časť vpravo od osi valca) umožňujú zvýšenie kompresného pomeru tým viac, čím je štrbina užšia. Tieto priestory spĺňajú podmienku, aby najvzdialenejšia časť spaľovacieho priestoru bola najchladnejšia.
Je potrebné vytvoriť čo najkompaktnejší priestor s čo najmenším pomerom povrchu k objemu. Takýto priestor má menšie straty tepla do stien čo zvyšuje jeho účinnosť a spomaľovanie spaľovanie pri chladnej stene je v menšej miere, čo zlepšuje emisie oxidu uhoľnatého a nespálených uhľovodíkov. Ďalej je potrebné zabezpečiť čo najmenšiu dráhu plameňa od miesta vzniku iskry po najvzdialenejšie miesto. Teoreticky obom požiadavkám najlepšie vyhovuje guľovitý priestor so sviečkou v strede, čo je prakticky nerealizovateľné. Zmenšenie dráhy plameňa sa dá kompenzovať použitím viacerých zapaľovacích sviečok, najčastejšie dvoch, v jednom spaľovacom priestore. 
Tvar spaľovacieho priestoru by mal umožniť mäkký priebeh spaľovania, čomu zodpovedá postupný a plynulý priebeh okamžitého objemu zmesi ktorou postupne prechádza čelo plameňa. Ďalej by mal umožňovať čo najväčšie prietokové prierezy plniacich a výfukových ventilov. Táto požiadavka sa často dosahuje zvýšením počtu ventilov na valec na 3,4 a v extrémnych prípadoch aj viac.
Vhodné vírenie zmesi podporí vytvorenie homogénnej zmesi, preto by ho mal tvar spaľovacieho priestoru podporovaný aj tvarom plniaceho kanála vyvolávať. Vírenie zmesi tiež podporuje rýchlosť spaľovania, čo zvyšuje termodynamickú účinnosť motora.
Delené spaľovacie priestory zážihových motorov.
V minulosti niekoľko firiem experimentovalo so spaľovaním chudobných benzínových zmesí. Vzhľadom na vlastnosti benzínu (rýchle vyparovanie a medze zápalnosti), požiadavka na spaľovanie chudobnej zmesi je spojená s požiadavkou spaľovať heterogénnu zmes. Jedno z riešení je rozdeliť spaľovací priestor na väčšiu časť nad piestom a menšiu tzv. komôrku. Vo väčšej časti je chudobná zmes (λ = 1,3 - 1,8), v menšej komôrke bohatá zmes (λ = 0,6 - 0,8) dopravovaná osobitným ventilom a zapaľovacia sviečka. Po zapálení plameň vyšľahne cez kanál do hlavného spaľovacieho priestoru, čo je dostatočný zdroj pre spaľovanie aj chudobnej zmesi. Takýto motor sa zvykol označovať aj ako "motor s výšľahovým zapaľovaním".
Spaľovacie priestory Wankelových motorov.
Wankelov motor ná tvar spaľovacieho priestoru jednoznačne daný tvarom rotačného piesta a vnútorným tvarom skrine, ktorá je daná obálkou dráhy vrcholov prierezu piesta.
Spaľovacie priestory zážihových motorov s priamym vstrekom.
Zážihové motory s priamym vstrekom sú oveľa náročnejšie na zabezpečenie zapálenia a procesu spaľovania. Rozvinuli a rozšírili sa najmä pod tlakom na znižovanie spotreby a tým aj emisií oxidu uhličitého a ostatných škodlivín. Sú schopné spaľovať chudobnú až veľmi chudobnú zmes, ale pre takýto režim je potrebné zabezpečiť vrstvené spaľovanie nehomogénnej zmesi, aby v okolí sviečky bola v čase preskoku iskry zmes lokálne vždy mierne bohatá.
Jedným z predchodcov súčasných moderných riešení motorov s priamym vstrekom je patent spoločnosti Texaco pochádzajúci z 50. rokov 19. storočia. V hlave valca bola vytvorená komôrka rotačného tvaru. Vzduch ktorý do nej vnikal pri kompresii cez tangenciálny kanál spôsobil intenzívne vírenie. Do komôrky bol vyvedený vstrekovač aj sviečka, ktoré boli umiestnené tak, aby prúd paliva zasahoval miesto vzniku iskry. Celkový pomer bol nastavený na chudobnú zmes, pretože v okolí sviečky boli vždy podmienky pre spoľahlivé zapálenie a rýchle horenie. Dnes by sa tento systém označoval za "proces spaľovania riadený lúčom paliva". Podobný systém využíva aj súčasná Koncepcia koncept OCP "(Orbital Combustion Process)".
Moderné motory využívajú dva rôzne spôsoby kontroly priebehu spaľovania. S vybraným spôsobom je potrebné zosúladiť geometrický tvar spaľovacieho priestoru vrátane dna piesta, vzájomné umiestnenie vstrekovača a zapaľovacej sviečky, smer a rýchlosť prúdenia náplne a smer a tvar lúča paliva a správny okamih vstreku. 
Spaľovacie priestory vznetových motorov.
Vznetové motory stláčajú vo valci čistý vzduch na takú úroveň zvýšenia jeho tlaku a teploty, aby po vstreknutí paliva došlo k jeho vznieteniu. Na dosiahnutie takéhoto stavu musia mať vznetové motory vyšší kompresný pomer z čoho vyplýva, že kompresný/spaľovací priestor je relatívne ku zdvihovému objemu menší ako v zážihových motoroch. Spaľovacie priestory môžu byť delené, alebo nedelené.
Nedelené spaľovacie priestory vznetových motorov.
Tieto priestory sú vhodné pre všetky veľkosti (vŕtania) vznetových motorov a v súčasnosti sa používajú častejšie. Môžu byť vytvarované v pieste aj v hlave valcov, alebo medzi dvoma piestami pri motoroch s protibežnými piestami. Z hľadiska usmerňovania prúdenia náplne valca sa využívajú konštrukcie s nízkym aj veľmi vysokým vírením, tomu je následne potrebné prispôsobiť charakteristiku vstrekovacieho zariadenia. Tvar spaľovacieho priestoru by mal zodpovedať tvaru lúča vstreknutého paliva a umožňovať symetrické rozdelenie rovnako dlhých lúčov vo vzduchu. Zmes sa v týchto typoch spaľovacích priestorov pripravuje "objemovým spôsobom", t.j. veľmi dobre rozprášené palivo sa má odpariť ešte v objeme priestoru a žiadna časť by nemala dopadnúť na jeho steny.
Delené spaľovacie priestory vznetových motorov.
Menšie časti delených priestorov sa často nazývajú "komôrky", podľa toho sa aj tieto motory označujú ako "komôrkové". Tieto priestory sú vhodné len pre menšie vŕtania motorov približne do 200 mm. Ich použitie je veľmi obmedzené pri preplňovaných motoroch. Hlava valcov je pri nich komplikovaná, náchylná na poruchy. Na druhej strane však postačuje jednoduchšie vstrekovacie zariadenie. Komôrkové motory majú nižšie požiadavky na kvalitu a čistotu paliva a vstrekovacie tlaky. Na ich štartovanie sú spravidla potrebné žeraviace sviečky. Majú tichší a mäkší chod, ale vyššiu mernú spotrebu paliva vplyvom vysokého prestupu tepla cez komplikovaný povrch spaľovacieho priestoru.
Komôrka je vždy spojená najčastejšie jedným kanálikom malého prierezu s hlavným spaľovacím priestorom. Prúdenie vzduchu cez tento kanálik dokáže vytvoriť dostatočné vírenie potrebné pre dobré premiešanie paliva so vzduchom, čo umožní spaľovať menej chudobnú zmes a dosiahnuť vyšší výkon. Zmes sa pripravuje "termickým spôsobom" - odparovaním nastreknutého paliva z horúceho povrchu, alebo "zmiešaným spôsobom" ("termickým" + "objemovým", viď. vyššie). Podľa funkcie sa rozlišujú tri typy komôrok.
Obyčajné (tlakové) komôrky.
Objem komôrky býva 20 - 40% z objemu kompresného priestoru. Majú malú energiu vírenia a sú vhodné aj pre preplňované motory. Umožňujú aj konštrukciu s premenlivou geometriou - zmenou objemu komôrky. Palivo sa vstrekuje do komôrky.
Vírové komôrky.
Objem komôrky býva 60 - 75% z objemu kompresného priestoru. Tvar komôrky je rotačný so zaoblenými stenami (guľovitý, oválny) čo umožňuje dosiahnuť uhlovú rýchlosť až 30-40 krát vyššiu ako uhlová rýchlosť kľukového hriadeľa. Následne sa táto energia vírenia využije na dobré premiešanie zmesi. Palivo sa vstrekuje do komôrky.
Vzduchové komôrky.
Objem komôrky býval 60 - 70%, pri novších konštrukciách 20 - 25% z objemu kompresného priestoru. Palivo sa vstrekuje do priestoru nad piestom. Vzduch vystupujúci z komôrky pri pohybe piesta nadol rozvíri pripravenú a už horiacu zmes. Je možné riešenie aj s rozdelením vzduchovej komôrky, pričom jednu jej časť je možné odpojiť pri štarte, alebo vybraných režimoch motora.
Spaľovacie priestory žiarových motorov.
Pri tzv. žiarových motoroch, ktoré sa už dnes nepoužívajú sa zmes pripravuje "termickým spôsobom", t.j. nastrekuje na horúcu stenu žiarovej vložky. Tu je požiadavka tepelnej izolácie tejto vložky aby si zachovávala vysokú teplotu 650 - 750 °C, resp. vonkajšieho zdroja tepla pre zohriatie pri štartovaní.

</doc>
<doc id="624612" url="https://sk.wikipedia.org/wiki?curid=624612" title="Xenokritos z Téb">
Xenokritos z Téb

Xenokritos ("Xenokritos") bol grécky sochár v 4. storočí pred Kr. 
Sochár Xenokritos pochádzal z boiótskych Téb. Svoje diela tvoril zrejme v 2. polovici 4. storočia pred Kr. Pausanias, grécky cestovateľ z druhého storočia, vo svojej sprievodcovskej príručke po Grécku uvádza, že so svojim rodákom Eubiom zhotovil kultovú sochu Hérakla, ktorá sa nachádzala vo svätyni pri Tébach: „"Tu sú tiež reliéfne obrazy žien, dnes už chatrne viditeľné; Tébania ich nazývajú „Nesúce jedovaté šťavy“ (Farmakides). Poslala ich vraj Héra, aby bránili Alkméne pri pôrodných bolestiach. Skutočne jej bránili, takže nemohla porodiť. Ale Teiresiova dcéra Historis si na ne vymyslela lesť: Vykríkla tak, aby ju počuli, že Alkméné porodila; tak sa dali oklamať a odišli. Alkméné potom naozaj pôrod dokončila. Na tom mieste stojí Héraklova svätyňa. Jedna socha z bieleho mramoru má meno Predný bojovník (Promachos), je to dielo Tébanov Xenokrita a Eubia. "“ Promachos bol prívlastok čiže epiteton mýtického hrdinu Hérakla v Tébach. 

</doc>
<doc id="624615" url="https://sk.wikipedia.org/wiki?curid=624615" title="Nepatrím medzi…">
Nepatrím medzi…

Nepatrím medzi… je debutový album slovenského rappera Moma. Vydalo ho štúdio Hip-Hop.sk v roku 2008.
Výroba albumu.
Momo (Roman Grigely) - rap, texty
Peter Bulík - Gitara
Juraj Široký - basgitara
Mŕtvy Aleš - Bubny
Janko, Mako, Mŕtvy Aleš - produkcia

</doc>
<doc id="624616" url="https://sk.wikipedia.org/wiki?curid=624616" title="Rákoš (hrad)">
Rákoš (hrad)

Rákoš (iné názvy: Kövi, Kovi-Kameňany; historické názvy: Rákos, Rakoswar, Kövi (Kuy, Kwi, Kewy)) je zrúcanina hradu, ktorá sa nachádza severne od obce Rákoš (lokalita Zámčok/Zámček) v okrese Revúca (býv. Gemerská župa). Dispozíciou ide o gotický hrad.
Dejiny.
Hrad pochádza z poslednej tretiny 13. storočia. Výstavbu hradu realizoval Detrik z rodu Ákošovcov, ktorý nadväzoval na politiku Bela IV., ktorý po mongolskom vpáde do Uhorska podporoval výstavbu hradov. Hrad sa v písomných prameňoch objavuje po prvý raz v roku 1318. V listine z roku 1367 sa však spomína len miesto hradu, pravdepodobne bol dlhšie nevyužívaný. V poslednej tretine 14. storočia došlo k jeho obnoveniu, majiteľmi boli Bubekovci. V roku 1470 bol daný ako záloha Zápoľskovcom, v druhej tretine 16. storočia ho získali Bubekovci späť. V dokumentoch z rokov 1558 a 1567 sa hrad spomína ako opustený, viac obnovený nebol.
Zachované mená kastelánov: 1461 Tomáš zo Skerešova, 1523 Ján z Tornale.
K hradnému panstvu patrili obce: Sirk, Rákoš, Turčok, Nandraž, Kameňany, Držkovce, Licince, Leváre.
Opis hradu.
Hrad dômyselne využíval prírodnú dispozíciu, keď skalné lavice tvorili obranný prvok alebo priamo steny objektov hradu. Lichobežníkový palác tvoril najvyššie miesto hradu. Na jeho severnej strane bola priekopa. Na južnú stranu paláca nadväzovalo nádvorie. Vstup do hradu bol z východnej strany. Hrad nemal studňu (kvôli skalnému podložiu), ako zdroj vody slúžila do sklady vytesaná cisterna.

</doc>
<doc id="624618" url="https://sk.wikipedia.org/wiki?curid=624618" title="Kövi">
Kövi

Kövi môže byť:

</doc>
<doc id="624619" url="https://sk.wikipedia.org/wiki?curid=624619" title="Nathaniel Philip Rothschild">
Nathaniel Philip Rothschild

Nathaniel Philip Victor James (Nat) Rothschild (* 12. júl 1971, Londýn, Spojené kráľovstvo) je medzinárodný finančník a najmladšie dieťa lorda Jacoba Rothschilda, 4. baróna Rothschildovcov a Sereny Mary Dunnovej. Vyštudoval na Colet Court, Eton College a Wadham College, Oxfordskej univerzite, kde študoval históriu.
Má veľké spektrum medzinárodných obchodných záujmov. Je predsedom JNR Limited, investičnej a poradenskej spoločnosti zaoberajúcej sa primárne rozvíjajúcimi trhmi v sektore s kovmi, ťažbou a zdrojmi. Bol spolupredsedom Bumi plc, skupiny zaoberajúcej sa prírodnými zdrojmi, ktorú pomohol vytvoriť a je na zozname London Stock Exchange. Bol tiež spolupredsedom hedgového fondu Atticus Capital od roku 1996 do roku 2009. Je bývalý predseda Vivarte, Paneurópskeho maloobchodu a Kookai odevnej značky.
V marci 2000 sa stal zástupcom riaditeľa (po anglicky alternate director) RIT Capital Partners a v roku 2004 nevýkonným riaditeľom (po anglicky non-executive director) do roku 2010 kedy sa začal sústrediť na iné aktivity.
Nathaniel Rothschild je členom medzinárodnej rady Belferovho centra na Harvardovej škole vlády Johna F. Kennedyho (Harvard´s John. F Kennedy School of Government) a Medzinárodnej poradnej rady Inštitúcie Brookings (Brookings Institution). Je tiež členom medzinárodnej poradnej rady spoločnosti Barrick Gold Corporation.

</doc>
<doc id="624624" url="https://sk.wikipedia.org/wiki?curid=624624" title="Basketbalista roka">
Basketbalista roka

Basketbalista roka je anketa o najlepšieho hráča a hráčku basketbalu. V období Česko-Slovenska ju od roku 1965 vyhlasovala sekcia basketbalu ÚV ČSTV, od roku 1970 potom Basketbalové združenie ČSTV a od roku 1990 občianske združenie Českej a slovenskej basketbalovej federácie. Po zániku Česko-Slovenska anketu vyhlasujú Česká basketbalová federácia a Slovenská basketbalová asociácia.
V mužskej kategórii je päťnásobným víťazom ankety bývalý česko-slovenský reprezentant, Slovák Stanislav Kropilák, ktorý je tiež desaťnásobným víťazom (19751984) obdobnej ankety o najlepšieho basketbalistu Slovenska. Štvornásobnými víťazmi ankety sú František Konvička a Zdeněk Kos a v ženskej kategórii, tri hráčky: Anna Kozmanová, Helena Malotová-Jošková a Milena Jindrová.
Česká basketbalová federácia a Asociácia ligových klubov v roku 2001 vyhlásili anketu o najlepšieho českého basketbalistu 20. storočia. Víťazom bol vyhlásený Jiří Zídek st., na druhom a treťom mieste boli Kamil Brabenec a Ivan Mrázek. Najlepšou českou basketbalistkou storočia sa stala Milena Jindrová.
Slovenská basketbalová asociácia vyhlásila anketu o najlepšieho basketbalistu Slovenska 20. storočia, ktorej výsledky boli vyhlásené v decembri 2000, víťazom sa stal Stanislav Kropilák.
Basketbalista roka.
Anketa o najlepšieho basketbalistu Česko-Slovenska bola vyhlasovaná medzi rokmi 1965 až 1991. Na Slovensku sa v rokoch 19711990 konala obdobná anketa, ktorá sa týkala špecificky slovenských hráčov a hráčok. Po roku 1992 Česká basketbalová federácia a Slovenská basketbalová asociácia vyhlasujú samostatné ankety, ale v niektorých rokoch sa neuskutočnili. Výsledky ankiet:
Ankety Basketbalista roku od roku 1992

</doc>
<doc id="624626" url="https://sk.wikipedia.org/wiki?curid=624626" title="Basketbalista roku">
Basketbalista roku



</doc>
<doc id="624629" url="https://sk.wikipedia.org/wiki?curid=624629" title="Ču Žung-ťi">
Ču Žung-ťi

Ču Žung-ťi (, ), * 1. október 1928) bol v rokoch 1998 až 2003 premiérom Čínskej ľudovej republiky. Ako blízky spolupracovník autora ekonomických reforiem Teng Siao-pchinga zastával funkcie guvernéra čínskej centrálnej banky a primátora Šanghaja. Ekonomické reformy, ktoré ako premiér implementoval, viedli k dvojcifernému rastu čínskej ekonomiky na prelome milénií.
Život.
Ču pochádza z rodiny intelektuálov a bohatých vlastníkov pôdy. Vyštudoval elektrotechniku na univerzite Tsinghua v Pekingu. Počas štúdií vstupil do komunistickej strany a po ovládnutí Pekingu komunistami v roku 1949 počas občianskej vojny sa stal predsedom študentského hnutia. Po štúdiu pracoval v plánovacej komisii, avšak v roku 1957 počas Kampane sto kvetov verejne kritizoval ekonomickú politiku Mao Ce-tunga. Ču bol následne označený za pravičiara a vyhodený z práce aj komunistickej strany. Počas hladomoru spôsobenom kampaňou Veľký skok vpred v roku 1962 bol pardonovaný a povolaný späť do plánovacej komisie. Počas Kultúrnej revolúcie bol opäť perzekuovaný a v rokoch 1970 až 1975 bol poslaný pracovať na vidiek na prevýchovu.
Po smrti Mao Ce-tunga a prevzatí moci v krajine Teng Siao-pchingom bol Ču rehabilitovaný a vrátil sa do Pekingu a do komunistickej strany. Od začiatku osemdesiatych rokov, kedy Teng konsolidoval moc vo svojich rukách, kariérne rástol aj Ču. Stal sa dekanom ekonomickej fakulty na univerzite Tsinghua a v roku 1987 aj primátorom Šanghaja. V tejto pozícii riadil založenie priemyselného parku, do ktorej sa presťahoval Volkswagen ako prvá západná automobilka v Číne, a založenie špeciálnej ekonomickej zóny v Pchu-tungu, ktorá je dodnes finančným centrom krajiny.
Vysoká politika.
Počas svojho pôsobenia v Šanghaji úzko spolupracoval s Ťiang Ce-minom, vďaka ktorému sa neskôr dostal do najvyššej politike. Počas pôsobenia vo východočínskej metropole taktiež prejavil kompetentný, prísny, ale zároveň pragmatický prístup, ktorý viedol k hospodárskemu rastu mesta. Počas nepokojov v roku 1989 komunikoval so študentmi a protesty v Šanghaji sa obišli bez násilia, ktoré vypuklo v Pekingu. Po udalostiach na Námestí nebeského pokoja nastal v komunistickej strane zápas o moc. Ču bol na strane Teng Siao-pchinga, ktorý zvíťazil a ktorého neskôr sprevádzal aj na známej inšpekčnej ceste na juh, ktorá naštartovala čínsku ekonomiku.
Hospodársky úspech v Šanghaji vyniesol Čua v roku 1991 na pozíciu vicepremiéra a v roku 1993 sa stal guvernérom Čínskej ľudovej banky. V týchto pozíciach reformoval štátom vlastnené podniky a podarilo sa mu ukončiť infláciu, ktorá sa dostávala na úroveň 20%. Reformoval taktiež daňový systém a reštrukturalizoval najväčšie banky v krajine. 
V roku 1998 bol zvolený za premiéra Čínskej ľudovej republiky a jeho blízky spolupracovník Ťiang Ce-min sa stal prezidentom. V ekonomickej politike, ktorá bola jeho prioritou, si vytýčil tzv. "tri ciele": privatizáciu stratových štátnych podnikov, odpísanie nedobytných pohľadávok čínskych bánk a zníženie korupcie. Podla jeho vlastného hodnotenia bol úspešný v prvých dvoch bodoch, ale tretí sa mu naplniť nepodarilo. V roku 2001 sa Čína stala členom Svetovej obchodnej organizácie.
Počas jeho pôsobenia na funkcii premiéra začala Čína s výstavbou ambicióznych projektov. V roku 2001 sa začala stavba najvyššie položenej železnice na svete, ktorá spája Čínu s Tibetom a v roku 2002 bola v Šanghaji otvorená vysokorýchlostná železničná trať fungujúca na princípe magnetickej levitácie.
Osobný život.
Po skončení jeho funkčného obdobia v roku 2003 sa stiahol do ústrania a do politiky nezasahuje. Jeho dve deti zastávajú vysoké exekutívne pozície v čínskom súkromnom sektore. Ču je známy výbornou znalosťou angličtiny.
Zaujímavosťou je, že Ču je priamym potomkom cisára Chung-wu (vlastným memon Ču Jüan-čang), ktorý v štrnástom storočí založil dynastiu Ming.

</doc>
<doc id="624635" url="https://sk.wikipedia.org/wiki?curid=624635" title="Kauza Váhostav">
Kauza Váhostav

Problém Váhostavu s preplácaním faktúr dodávateľom vo výške viac ako 100 miliónov eur na jar 2015, pred voľbami naplánovanými na marec 2016, dostal politický význam a stal sa „kauzou Váhostav“.
Priebeh.
Firma Váhostav sa v roku 2013 dostala do problémov a bola reštrukturalizovaná. Napriek tomu, že Váhostav v roku 2014 uspel v súťaži na výstavbu diaľnice D1 medzi Hubovou a Ivachnovou v konzorciu s českou firmou OHL ŽS za vyše 227 miliónov eur (ponuka týchto firiem bola až štvrtá v poradí podľa ceny) v decembri 2014 meškal s preplácaním faktúr svojim dodávateľom a dlhoval tak svojim veriteľom vyše 100 miliónov eur. Vo februári 2015 z informácií o reštrukturalizácii vyplývalo, že veritelia mali dostať naspäť len približne 10 % zo svojich pohľadávok a preto poslanec Hlina vyzýval na protest s názvom „"Zaplaťte nám faktúry"“. V marci 2015 Váhostav tvrdil, že vyplatí len asi šestinu (15,3%) svojich dlhov (16 miliónov eur z viac ako 104 miliónov). Celkovo neuhradil faktúry takmer 700 dodávateľom, z toho 90 živnostníkom.
Na jar a v lete 2015 (pred voľbami naplánovanými na marec 2016) začala kauza politicky rezonovať. Opozícia za vzniknuté problémy vinila premiéra Fica a jeho vládu aj preto, že za ukázalo, že za firmou je Juraj Široký blízky Smeru. Fico, naopak, žiadal odstúpenie Jána Figeľa, ministra dopravy z predchádzajúcej vlády Ivety Radičovej, z postu podpredsedu parlamentu. Nakoľko predseda KDH sám neodstúpil, SMER spustil v Národnej rade rokovanie k jeho odvolaniu.Vláda podľa Fica pracuje tiež na zrovnoprávnení veriteľov: „Na jednej strane máme banky, ktoré dostanú sto percent, na druhej eseročky, akciové spoločnosti, živnostníkov, ktorí dostanú len 15 percent. Prečo by to nemohlo byť tak, že aj banky dostanú rovnaký podiel?“ R. FicoVláda sa preto koncom apríla 2015 rozhodla problém riešiť prijatím zákona (novelu Obchodného zákonníka) označovaného ako Lex Váhostav, kde štát problémy tejto súkromnej firmy začal riešiť z peňazí daňových poplatníkov.
Pohľadávky voči firme začal za polovicu ich hodnoty vykupovať štát cez Slovenskú reštrukturalizačnú. Veritelia tak získali späť rýchlo aspoň polovicu svojich peňazí. V máji 2015 schválila sudkyňa Katarína Bartalská reštrukturalizačný plán firmy. Na takúto dohodu (polovičná cena) pristúpilo 467 subjektov s pohľadávkami v hodnote 26,5 milión. Štát tak skúpil pohľadávky v hodnote 26,5 milióna eur a predpokladalo sa teda, že sa firma ocitne čiastočne v rukách štátu. Štát však do orgánov spoločnosti svojich zástupcom nedosadil.
Aj táto kauza prispela k vytvoreniu registru partnerov verejného sektora vo februári 2017. Ako „konečný užívateľ výhod“ Váhostavu sa Juraj Široký schovával za spleť schránkových firiem. K časti akcií sa Široký priznal až tesne predtým, ako Váhostav dostal od Úradu pre verejné obstarávanie pokutu za neprehľadnú vlastnícku štruktúru. Do registra totiž namiesto Širokého uviedli štatutárov spoločnosti.
V novembri 2018 konateľ "Slovenskej reštrukturalizačnej" uviedol, že podľa reštrukturalizačného plánu mal Váhostav za päť rokov zaplatiť 5 miliónov (presne 4 968 665,17) eur. Doteraz splatil tri splátky vo výške takmer tri milióny eur. Zostáva uhradiť ešte dve splátky. Posledná splátka bola naplánovaná na jún 2020. V kauze tak zostal figurovať už len jediný obvinený – niekdajší generálny riaditeľ spoločnosti (vo funkcii od roku 2006 do svojho dovolania v roku 2014) Ján Kato. Kato mal pri uhrádzaní platieb jednotlivým veriteľom niektorých zvýhodňovať na úkor druhých. K takémuto konaniu malo dochádzať v rokoch 2012 až 2014. V októbri 2020 Kato uzavrel s prokurátorom dohodu o vine a treste. Tým celá kauza skončila ak Váhostav uhradil (v júni 2020) alebo uhradí zvyšné splátky. Váhostav bude povinný zaplatiť SRS zo svojho zisku sumu predstavujúcu 50 % pohľadávok, teda bude povinný zaplatiť SRS ešte 31,25 % (50,00% - 18,75%) z 26,5, teda 8,3 milióna eur. Podmienkami splácania sa zaoberala vláda v januári 2019. Správu o odkupovaní pohľadávok nezabezpečených veriteľov na rokovanie vlády predkladalo Ministerstvo financií SR.

</doc>
<doc id="624638" url="https://sk.wikipedia.org/wiki?curid=624638" title="Tri Sliače">
Tri Sliače



</doc>
<doc id="624643" url="https://sk.wikipedia.org/wiki?curid=624643" title="Globálny rámec pre migráciu">
Globálny rámec pre migráciu

Globálny rámec pre migráciu alebo Globálny pakt OSN o migrácii (celý názov Globálny rámec o bezpečnej, riadenej a legálnej migrácii alebo Globálny kompakt pre bezpečnú, riadenú a legálnu migráciu ; (anglicky "Global compact for safe, orderly and regular migration")) je pripravovaná globálna dohoda v rámci OSN pre medzinárodnú spoluprácu v otázke migrácie, zaoberajúca sa všetkými jej podstatnými aspektmi.
Migračný pakt by mal byť prijatý na medzivládnej konferencii v marockom Marrákeši, ktorá sa bude konať 10.–11. decembra 2018. 
Ciele pre bezpečnú, riadenú a legálnu migráciu.
Dokument má 33 strán a obsahuje 23 cieľov pre bezpečnú, riadenú a legálnu migráciu. Realizácia sa má uskutočňovať v duchu solidarity, zároveň OSN má v pláne vytvoriť mechanizmus budovania kapacít, ktorý má podporiť úsilie štátov pri realizácii Globálneho rámca.
Opozícia.
Rakúsko, Austrália, Bulharsko, Česko, Izrael, Maďarsko a Poľsko už vyhlásili, že dohodu nepodpíšu. 
Rovnako je proti Globálnemu rámcu kritika v Nemecku (stranou AfD) či v Estónsku. Rakúsky kancelár, Sebastian Kurz, vyhlásil, že rámec by redukoval rakúsku suverenitu a urobil zmätok medzi nelegálnou a legálnou migráciou a tiež medzi ekonomickou a humanitárnou migráciou. Na podnet prezidenta USA Donalda Trumpa, sa USA ani nezúčastnili na rokovaní o dohode. Na migračnom pakte sa všetkých 193 členských štátov OSN s výnimkou USA dohodlo ešte v septembri 2016 . Slovenský minister zahraničných vecí Miroslav Lajčák vyhlásil, že odstúpi zo svojej pozície, ak Národná rada neschváli Globálny rámec. Väčšina vládnej koalície na Slovensku, najmä strany SMER-SD vrátane premiéra Petra Pellegriniho a SNS, dokument kritizujú. Text odmietajú aj opozičné strany SaS a SME RODINA.

</doc>
<doc id="624646" url="https://sk.wikipedia.org/wiki?curid=624646" title="Lars Kepler">
Lars Kepler

Lars Kepler je pseudonym autorskej dvojice Alexander Ahndoril a jeho manželky Alexandry Coelho Ahndorilovej, ktorí sa vo svojej tvorbe zameriavajú na krimi romány. Krstné meno pseudonymu odkazuje na Stiega Larssona, autora trilógie Milénium a priezvisko na nemeckého astronóma Johannesa Keplera.

</doc>
<doc id="624647" url="https://sk.wikipedia.org/wiki?curid=624647" title="Sebastian Kurz">
Sebastian Kurz

Sebastian Kurz (* 27. augusta 1986, Viedeň) je rakúsky politik, od 7. januára 2020 do 11. októbra 2021 spolkový kancelár Rakúska vo vláde ÖVP a Zelených, predseda Rakúskej ľudovej strany. Od decembra 2017 do 2019 rakúsky kancelár vo vláde, ktorú ÖVP vytvorila so Slobodnou stranou Rakúska (FPÖ). Počas rokov 2013 až 2017 pôsobil na poste ministra zahraničných vecí a integrácie Rakúska, najprv ako člen druhého kabinetu Wernera Faymanna a od mája 2016 vo vláde Christiana Kerna. 
V čase vymenovania za kancelára v decembri 2017 sa Kurz stal vo veku 31 rokov najmladšou hlavou vlády v Európe.
28. mája 2019 bol Sebastian Kurz odvolaný prezidentom Rakúskej republiky z postu rakúskeho kancelára ako následok vyslovenia nedôvery parlamentom. 
28. septembra 2019 vyhrala Rakúska ľudová strana parlamentné voľby, predsedom ktorej je Sebastian Kurz. Strana vyhrala podielom hlasov zo všetkých platných voličských hlasov 37 %. 

</doc>
<doc id="624653" url="https://sk.wikipedia.org/wiki?curid=624653" title="Karl Gustav Adolf von Harnack">
Karl Gustav Adolf von Harnack



</doc>
<doc id="624654" url="https://sk.wikipedia.org/wiki?curid=624654" title="Aix (Nord)">
Aix (Nord)



</doc>
<doc id="624660" url="https://sk.wikipedia.org/wiki?curid=624660" title="Mandžuský incident">
Mandžuský incident

Mandžuský incident (tiež "Mukdenský incident") bol výbuch na japonskej železničnej trati neďaleko Mukdenu v Mandžusku, ku ktorému došlo v noci 18. septembra 1931. Bola to dopredu pripravená japonská akcia. 
Cieľom Japoncov v Mandžusku bolo získať zámienku, ktorá by mohla ospravedlniť vojenskú inváziu do Mandžuska a nahradenie čínskej vlády v regióne japonskou bábkovou vládou. Preto zinscenovali sabotáž svojej vlastnej železničnej trate neďaleko Mukdenu. Toto miesto nemalo žiadny zvláštny význam ani pre Čínu, ani pre Japonsko. Bolo ale vzdialené iba 800 metrov od čínskej vojenskej základne. Plánovaný výbuch mal byť označený ako čínsky útok na japonskú dopravnú tepnu. Japonská vojenská agresia mala vyzerať ako legitímne opatrenie k ochrane železničnej trate, ktorá je dôležitá pre priemysel a hospodárstvo. Miesto explózie bolo vybraté tak, aby došlo len k minimálnemu poškodeniu trate. Explózia bola skutočne iba malá, poškodenia trate nepatrné, a za krátku dobu po výbuchu prešiel miestom bez problémov vlak. 
Po incidente japonské vojsko zaútočilo na čínskych vojakov a 19. septembra 1931 Japonci obsadili Mukden. Oficiálne vysvetlenie Japoncov bolo, že sa len bránili útoku čínskeho vojska. Spojené kráľovstvo a USA sa na japonskú agresiu v podstate len prizerali. Japonci rýchlo postupovali a 5. februára 1932 dobili celé Mandžusko. 1. marca 1932 bol vyhlásený samostatný štát Mandžukuo. Hlavou štátu sa stal bývalý posledný čínsky cisár z mandžuskej dynastie. Ešte v tom roku bol podpísaný Japonsko-mandžuský protokol, ktorým bolo legalizované umiestnenie vojska na mandžuskom území. 
Dobytím Mandžuska Japonsko ovládlo mandžuský priemysel a získalo prístup k surovinám, ktorých je v Japonsku nedostatok. Japonská agresia do Mandžuska bola v roku 1933 prejednaná na valnom zhromaždení Spoločnosti národov a nový štát Mandžukuo nebol uznaný. Neboli však ani prijaté žiadne ďalšie opatrenia. Mandžuský priemysel a suroviny pomohli Japonsku, ktoré potrebovalo silnú armádu. Územie Mandžuska bolo Japonskom okupované až do roku 1945.

</doc>
<doc id="624662" url="https://sk.wikipedia.org/wiki?curid=624662" title="Cliff Bleszinski">
Cliff Bleszinski

Cliff Bleszinski (* 1975, prezývka CliffyB), je americký dizajnér videohier. Bývalý riaditeľ dizajnu pre hernú spoločnosť Epic Games a spoluzakladateľ spoločnosti Boss Key Productions, je známy svojim podielom vo vývoji sérií videohier Unreal a Gears of War.
Kariéra.
Jeho prvou hrou bol "The Palace of Deceit" (Palác podvodu), dobrodružná hra, s ktorou začal vo veku 15 rokov. Programoval v jazyku Visual Basic, druhú verziu vydal ako 16ročný.
Epic Games (1992-2012).
Bleszinski začal pracovať v Epic Games od roku 1992 po tom, ako odovzdal svoju ďalšiu hru, "Dare to Dream", generálnemu riaditeľovi spoločnosti Timovi Sweeneyovi. Hoci hra nebola tak úspešná, ako Epic dúfal, viedol Bleszinski práce na hre Jazz Jackrabbit. Titul, ktorý vyšiel v roku 1994, sa v tej dobe stal najpredávanejšou hrou spoločnosti a zarobil mu dosť peňazí na prvý byt a auto. V tom čase začal spolupracovať so Sweeneym a Jamesom Schmalzom na hre "Unreal", s neskorším pokračovaním "Unreal Tournament" a rozšírením na hernú sériu.
Okrem svojej práce na sérii "Unreal" Bleszinski pôsobil ako kreatívny konzultant pre hru "Rune" a ako vedúci dizajnér na prvých troch hrách franšízy "Gears of War", ktorá predala viac ako 22 miliónov kópií a od januára 2014 získala viac ako jednu miliardu príjmov. Gears of War mali pôvod z vývoja hry, ktorá sa nazýva "Unreal Warfare". Ako vysvetlil Bleszinski v prejave na GDC 2007 s názvom "Projektovanie vojenských zariadení: Iteračné víťazstvo", hra sa začala ako strieľačka z pohľadu prvej osoby v nereálnom vesmíre. Počas vývoja, ovplyvnená mechanizmom ukrývania sa za prekážkami hry Namco z roku 2003 "Kill Switch" a pohľadu tretej osoby z hry "Resident Evil 4", sa hra s pracovným názvom Unreal Warfare zmenila na "Gears of War". 
Po 20 rokoch v spoločnosti 3. októbra 2012 ohlásil Cliff odchod z Epic Games. Povedal, že vytváral videohry od čias, kedy dospieval a chcel by prestať. Podľa rozhovoru v roku 2015 bol jeho pôvodný zámer trvalý odchod do dôchodku. "Úprimne som si myslel, že som skončil ...," povedal Bleszinski pre Destructoid.
Boss Key Productions (2014-2018).
30. júna 2014 Cliff oznámil na Twitteri, že "sa vracia z dôchodku, aby opäť tvoril videohry" a odhalil svoj projekt. Nová hra s názvom "BlueStreak", určená pre PC, bude publikovaná spoločnosťou Nexon a vyvinutá jeho novým štúdiom Boss Key Productions, ktorý spolu s Brussee v tom istom roku založil. 
Cliffovi Bleszinskému bola ponúknutá príležitosť pracovať na frančíze "Silent Hill" od Hidea Kojimu, viceprezidenta Konami Digital Entertainment. "Bolo to lichotivé, ale odmietol som," napísal na Twitteri. V máji 2016 sa stal členom rady konzultantov pre zmiešanú platformu na financovanie / investovanie do videohier. 14. mája 2018 oznámil zrušenie Boss Key Productions s odvolaním sa na nevýrazné výsledky.
Osobný život.
Je ženatý s Lauren Bleszinskou, bývalou profesionálnou hráčkou a zamestnankyňou id Software. Predtým bol ženatý s ženou menom Darcy. Jeho otec zomrel, keď mal Cliff 15 rokov a bol inžinierom spoločnosti Polaroid. V roku 2000 spoločnosť PC Gamer vo svojom novembrovom vydaní nazvala Bleszinského jedným z "ďalších herných bohov", veriac, že sa nakoniec stane "priemyselnou legendou". Čaasopis Wired mu udelil v roku 2007 Rave Award za prácu na hre "Gears of War". 

</doc>
<doc id="624673" url="https://sk.wikipedia.org/wiki?curid=624673" title="Medzinárodné letisko Šanghaj Pchu-tung">
Medzinárodné letisko Šanghaj Pchu-tung



</doc>
<doc id="624674" url="https://sk.wikipedia.org/wiki?curid=624674" title="Medzinárodné letisko Urumči Ti-wo-pchu">
Medzinárodné letisko Urumči Ti-wo-pchu



</doc>
<doc id="624676" url="https://sk.wikipedia.org/wiki?curid=624676" title="Letisko Amsterdam Schiphol">
Letisko Amsterdam Schiphol



</doc>
<doc id="624677" url="https://sk.wikipedia.org/wiki?curid=624677" title="Medzinárodné letisko Čhátrapati Šivají">
Medzinárodné letisko Čhátrapati Šivají



</doc>
<doc id="624679" url="https://sk.wikipedia.org/wiki?curid=624679" title="Medzinárodné letisko N'djili">
Medzinárodné letisko N'djili



</doc>
<doc id="624680" url="https://sk.wikipedia.org/wiki?curid=624680" title="Letisko Slavnica - Dubnica nad Váhom">
Letisko Slavnica - Dubnica nad Váhom



</doc>
<doc id="624681" url="https://sk.wikipedia.org/wiki?curid=624681" title="Medzinárodné letisko Barcelona El Prat">
Medzinárodné letisko Barcelona El Prat



</doc>
<doc id="624682" url="https://sk.wikipedia.org/wiki?curid=624682" title="Medzinárodné letisko Taiwan Tchao-jüan">
Medzinárodné letisko Taiwan Tchao-jüan



</doc>
<doc id="624683" url="https://sk.wikipedia.org/wiki?curid=624683" title="Letisko Londýn Biggin Hill">
Letisko Londýn Biggin Hill



</doc>
<doc id="624684" url="https://sk.wikipedia.org/wiki?curid=624684" title="Letisko Londýn Gatwick">
Letisko Londýn Gatwick



</doc>
<doc id="624685" url="https://sk.wikipedia.org/wiki?curid=624685" title="Letisko Londýn Luton">
Letisko Londýn Luton



</doc>
<doc id="624686" url="https://sk.wikipedia.org/wiki?curid=624686" title="Letisko Londýn Stansted">
Letisko Londýn Stansted



</doc>
<doc id="624688" url="https://sk.wikipedia.org/wiki?curid=624688" title="Letisko Londýn Heathrow">
Letisko Londýn Heathrow



</doc>
<doc id="624689" url="https://sk.wikipedia.org/wiki?curid=624689" title="Raúl Alfonsín">
Raúl Alfonsín

Raúl Ricardo Alfonsín Foulkes (* 12. marec 1927, Chascomús – † 31. marec 2009, Buenos Aires) bol argentínsky politik, právnik, novinár a aktivista za ochranu ľudských práv. V roku 1983 sa stal 40. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 45. prezidenta krajiny. Bol prvým prezidentom, ktorý bol zvolený v demokratických a slobodných voľbách po skončení vojenskej diktatúry z obdobia rokov 1976 až 1983. Patril medzi najvýznamnejšie osobnosti transformácie Argentíny z vojenskej diktatúry na demokraticky zvolenú vládu. Počas vojenskej diktatúry pôsobil ako advokát, ktorý zastupoval disidentov, súčasne však vojenskú chuntu kritizoval za systematické porušovanie ľudských práv a zločiny. Bol dlhoročným politikom, pôsobil tiež ako viceprezident Socialistickej internacionály.
Prvé obdobie života.
Mladosť a profesionálne začiatky.
Narodil sa v meste Chascomús v provincii Buenos Aires, mal šesť súrodencov, jeho otec bol španielskeho a nemeckého pôvodu, jeho matka waleského a falklandského pôvodu. Vo svojom rodnom meste absolvoval základné vzdelanie, potom navštevoval vojenskú strednú školu, kde získal hodnosť druhého poručíka. Tu bol jeho spolužiakom aj Leopoldo Galtieri, ktorý bol neskôr jedným z argentínskych vojenských diktátorov. Následne začal študovať právo na Národnej univerzite v La Plate, ktoré však dokončil v roku 1950 na Univerzite v Buenos Aires. Tesne pred ukončením vysokoškolského štúdia sa oženil za Maríu Lorenzu Barrenecheovú, s ktorou mal šesť detí. V roku 1950 sa prvýkrát zapojil do politického života, keď sa stal členom miestnej frakcie Hnutia integrácie a rozvoja v Chascomúse, ktorá patrila pod Radikálnu občiansku úniu. V tomto období sa tiež podieľal na založení denníka "El Imparcial". V roku 1954 bol zvolený do mestskej rady vo svojom rodnom meste, ale po vojenskom prevrate v septembri 1955, ktorým bol zosadený prezident Juan Perón, bol Alfonsín na krátky čas uväznený. O tri roky neskôr sa vrátil do politiky, keď bol zvolený za poslanca provincie Buenos Aires. V tomto období došlo k rozdeleniu Radikálnej občianskej únie na Nekompromisnú radikálnu občiansku úniu, ktorú viedol Arturo Frondizi a Ľudovú radikálnu občiansku úniu, ktorú zas viedol Ricardo Balbín. Alfonsín sa pridal k Balbínovi a jeho strane. V roku 1963 bol zvolený za poslanca federálnej poslaneckej snemovne, o tri roky neskôr sa stal predsedom Ľudovej radikálnej občianskej únie v provincii Buenos Aires. V novembri 1966, teda potom, čo sa vlády ujala ďalšia vojenská chunta na čele s generálom Juanom Carlosom Onganíom, bol Alfonsín opäť dvakrát na krátko uväznený a súčasne prinútený rezignovať na svoj poslanecký mandát.
V nasledujúcom období začal Alfonsín spolupracovať s centristickými, no najmä ľavicovými politickými združeniami, vrátane socialistov, kde patril medzi lídrov jeho priateľ Guillermo Estévez Boero. V rámci radikálnej strany začal následne presadzovať sociálnodemokratické myšlienky a snažil sa zamerať na mládež. Časť opozície v tejto dobe začínala s ozbrojeným bojom proti vojenskej diktatúre, ktorý považovala za oprávnený prostriedok politického boja za týchto podmienok. Alfonsín ale tieto myšlienky odmietal, veril v presadenie slobodných volieb bez násilia. Armáda potláčala politické prejavy a tak sa Alfonsín zameral na novinársku činnosť v časopise "Inédito", neskôr písal aj do iných časopisov pod pseudonymami "Alfonso Carrido Lura" a "Serafín Feijó". Na začiatku 70. rokov 20. storočia si jeho myšlienky dokázali získať časť mladých radikálov, ktorí do vtedy viedli ozbrojený boj proti vojenskej diktatúre. V podstate sa vytvoril myšlienkový politický prúd, tzv. "Alfonsinizmus", ktorý začal konkurovať lídrovi radikálnej strany Balbínovi a jeho konzervatívnejším postojom. V septembri 1972 vzniklo v meste Rosario Národné hnutie za obnovu, ktoré hlásalo národný, ľudový a demokratický program. Toto hnutie navrhovalo Alfonsína na prezidenta, ktorý by mal kandidovať vo voľbách, ktoré sa mali konať v marci 1973. V rámci Radikálnej občianskej únie sa následne uskutočnili vnútorné primárne voľby, kde však Alfonsín prehral a na prezidenta tak kandidoval Balbín. Samotné prezidentské voľby vyhral jednoznačne kandidát Juana Peróna Héctor José Cámpora, následne o niekoľko mesiacov neskôr sa konali nové voľby, ktoré už vyhral samotný Perón. Alfonsín však bol zvolený do federálnej poslaneckej snemovne, súčasne sa však začal oveľa viac vyhraňovať proti lídrovi svojej strany Balbínovi, keď vytvoril vnútrostranícku frakciu Hnutie obnovy a zmeny (Movimiento de Renovación y Cambio), prostredníctvom ktorej presadzoval svoje ľavicové postoje.
Boj za ľudské práva počas vojenskej diktatúry.
V decembri 1975 sa Alfonsín podieľal na založení "Stáleho zhromaždenia pre ľudské práva" (APDH), čo bola argentínska nezisková organizácia zaoberajúca sa ochranou ľudských práv. Založenie tejto organizácie bolo odpoveďou na činnosť krajne pravicovej teroristickej skupiny Argentínska antikomunistická aliancia, alebo iba Triple A, ktorá pravidelne útočila na ľavicových predstaviteľov, odborárov, aktivistov a dokonca aj obyčajných ľudí. O tri mesiace neskôr prebehol v Argentíne ďalší vojenský prevrat, ktorý zvrhol prezidentku Maríu Estelu Martínezovú Perónovú, čím sa začal tzv. Národný reorganizačný proces, ktorý sa vyznačoval systematickým porušovaním ľudských práv, ktoré zahŕňalo politické vraždy, mučenia, únosy, väznenia, či odoberania detí. Práve APDH sa po páde tohto vojenského režimu stálo jedným z kľúčových zložiek, ktoré sa podieľali na odhaľovaní a vyšetrovaní zločinov vojenskej chunty. Počas vojenskej diktatúry Alfonsín ako advokát zastupoval disidentov, ktorých vojenský režim prenasledoval, ako aj rodiny obetí režimu. Zastupoval aj Maria Roberta Santucha, lídra ľavicovej gerilovej (teroristickej) skupiny Ľudová revolučná armáda. Nie však preto, že by ho podporoval, ale z dôvodu, aby mu zaistil spravodlivé súdne konanie. V roku 1976 založil časopis "Propuesta y Control", ktorý patril v období diktatúry k málu opozičných médii. Súčasne sa začal aktívne podieľať na činnosti Socialistickej internacionály, pričom v rámci tejto činnosti cestoval po celom svete, aby upozorňoval na porušovanie ľudských práv v Argentíne.
V apríli 1982 začala Falklandská vojna, v ktorej Argentína bojovala proti Veľkej Británii. Vojenskej diktatúre sa v tej dobe vydarila jej snaha a pre vojnu s Britániou získala podporu väčšiny populácie a dokonca aj opozičných politických predstaviteľov. Raúl Alfonsín však bol od začiatku proti tejto vojne, vystupoval proti obom bojujúcim stranám, čím sa zaradil k veľmi úzkej skupine intelektuálov. Alfonsín od začiatku tvrdil, že vojna je iba prostriedkom na posilnenie postavenia vojenskej diktatúry a žiadal, aby argentínska vláda poskytla pravdivé informácie o vývoji vojny. Porážka Argentíny vo vojne s Britániou však znamenala výrazné oslabenie vojenskej diktatúry. K tomu však prispela aj katastrofálna ekonomická situácia Argentíny, čo vyvolalo masové celonárodné protesty, ktoré však vojenská chunta veľmi tvrdo potlačila. Chunta tak začala vyjednávať s predstaviteľmi opozičných strán, ktoré sa počas vyjednávania zjednotili do jedného vyjednávacieho celku. Uvoľnenie pomerov súčasne znamenalo väčšiu mieru zverejňovania informácii o možných zločinoch diktatúry a ich veľkom rozsahu a systematickosti. Alfonsín získal dominantné postavenie v Radikálnej občianskej únii, keďže rok pred tým zomrel dlhoročný predseda a jeho rival Balbín. Alfonsín tak patril k popredným predstaviteľom opozície, no v tejto dobe nemal ešte ambície na kandidatúru na prezidenta. Naopak navrhol bývalého prezidenta Artura Umberta Illiu, aby sa stal prechodným prezidentom až do demokratických volieb.
Úrad prezidenta.
Na konci roka 1982 už bolo jasné, že sa v nasledujúci rok uskutočnia voľby. Radikálna občianska únia začala preto hľadať vhodného prezidentského kandidáta, pričom vybrala práve Alfonsína, ktorý postupne získal širokú podporu po celej krajine. Druhým hlavným kandidátom na prezidenta sa stal Ítalo Luder za Justicialistickú stranu zosnulého bývalého prezidenta Peróna, ktorá sa považovala za hlavného favorita volieb a rovnako aj jej kandidát. Alfonsín si však vďaka nekonfrontačnej kampani získal prevahu, najväčšiu podporu ale získal vďaka odsúdeniu dohody medzi ozbrojenými silami a odbormi o možnej amnestii pre predstaviteľov vojenskej chunty za ich zločiny. Naopak začal presadzovať podriadenie ozbrojených síl civilnej vláde a tiež ich zodpovednosť za zločiny a súčasne chcel regulovať odbory. Alfonsín sa stal počas kampane tak populárny, že iba v Buenos Aires prišlo na jeho míting pol milióna ľudí. Na konci októbra 1983 sa uskutočnili voľby, Alfonsín získal 51,75 % hlasov, pričom volieb sa zúčastnilo 85,61 % oprávnených voličov, Radikálna občianska únia získala aj väčšinu v parlamente. Alfonsín sa funkcie prezidenta ujal 10. decembra 1983, čím sa skončilo obdobie vojenskej diktatúry v Argentíne. Dokonca aj opozícia podporila novú vládu, len aby sa predišlo návratu vojenskej vlády. Hlavným problémom krajiny bola katastrofálna ekonomická situácia, potreba demokratizácie štátu aj spoločnosti a úprava vzťahu civilnej vlády a ozbrojených síl. Cieľom Alfonsína bolo vytvorenie systému, kde vzniknuté problémy štátu nebudú riešené vojenským prevratom, ale mierovou a demokratickou cestou. Vláda sa zamerala na opätovné posilnenie školstva, odstránenie cenzúry médii a umenia, či obnovu slobody univerzít. Z exilu sa vrátilo množstvo disidentov, neskôr došlo tiež k ústavným zmenám, ktoré opätovne obnovili rovnoprávnosť mužov a žien v manželstve a rodičovských právach, ktoré boli zrušené po zosadení Juana Peróna v roku 1955.
Vysporiadanie sa s ozbrojenými silami.
Vďaka tomu, že vojakom sa počas poslednej vojenskej vlády podarilo zlikvidovať hlavnú časť teroristických skupín, mohla sa nová vláda sústrediť na ekonomické a sociálne problémy Argentíny, ale predovšetkým sa bolo potrebné vysporiadať s poslednou vojenskou vládou. Tento typ vlády však v 20. storočí získal v Argentíne fakticky tradíciu, keďže s menšími prestávkami vládla armáda v Argentíne nepretržite od roku 1930. Alfonsín rýchlo zrušil opatrenia bývalej vlády, ktoré bránili vyšetrovaniu činov vojenskej chunty, následne nechal zrušiť amnestiu, ktorú sama sebe udelila chunta a súčasne vytvoril špeciálnu komisiu nazvanú Národná komisia pre zmiznutie osôb (Comisión Nacional sobre la Desaparición de Personas), v skratke CONADEP. Táto komisia už o niekoľko mesiacov získala množstvo dôkazov o zločinoch režimu. V októbri 1984 bolo rozhodnuté, že zločiny vojenskej chunty sa budú súdiť pred civilným a nie vojenským súdom. Už za krátky čas boli predstavitelia bývalej chunty zadržaní a umiestnení do vyšetrovacej väzby. 22. apríla 1985 sa začal proces s čelnými predstaviteľmi vojenskej chunty. Obžalovaní boli Jorge Rafael Videla, Emilio Eduardo Massera, Roberto Eduardo Viola, Armando Lambruschini, Orlando Ramón Agosti, Omar Graffigna, Leopoldo Galtieri, Jorge Anaya a Basilio Lami Dozo. Nasledovali ďalšie procesy s ďalšími predstaviteľmi režimu.
Rozsudok bol vynesený 9. decembra 1985. Jorge Rafael Videla a Emilio Eduardo Massera boli odsúdení na doživotný trest, Roberto Eduardo Viola bol odsúdený na 17 rokov, Armando Lambruschini na 8 rokov a Orlando Ramón Agosti na 4 a pol roka. Zvyšní obžalovaní boli oslobodení. V septembri 1986 boli v inom procese odsúdení ďalší predstavitelia režimu na čele s generálom Ramónom Campsom, ktorý bol odsúdený na 25 rokov. Súdne procesy a následné tresty ale vyvolali v ozbrojených silách tvrdý odpor. Obžaloba bola podaná aj v ďalších 600 prípadoch, no následne v roku 1986 bol prijatý zákon, ktorý časovo obmedzoval podanie ďalších žalôb a súčasne pokračovanie už začatých súdnych konaní. To znamenalo zastavenie väčšiny zostávajúcich súdnych konaní. Alfonsín sa tým chcel vyhnúť hrozbe prípadného vojenského prevratu. Táto hrozba sa potvrdila už v roku 1987, kedy sa skupiny najmä mladších dôstojníkov nazývaných ”"carapintadas"” (pomaľované tváre) pokúsili o prevrat, ktorý velenie ozbrojených síl nechcelo potlačiť. Do ulíc tak v celej krajine vyšli milióny ľudí, následne odbory vyhlásili generálny štrajk, aby podporili civilnú vládu. Krajina sa znova dostala na pokraj občianskej vojny. Napriek tomu nedokázal prezident presvedčiť armádu, aby povstanie potlačila. Iba jediný veliteľ z provincie Corrientes sa postavil za civilnú vládu a vyrazil proti povstalcom, no tesne pred miestom, kde sa títo nachádzali, mu jeho dôstojníci odmietli poslušnosť, keď nechceli bojovať proti vzbúreným vojakom. Na miesto povstania tak odišiel o niekoľko dní samotný prezident Alfonsín, aby rokoval s rebelmi. Následne sa vrátil do prezidentského paláca a oznámil ukončenie krízy. Civilná vláda sa vďaka tomu vyhla hrozbe otvorenej konfrontácie s armádou a tým pádom aj zámienke na prevrat. Rokovania však boli úspešné iba z dôvodu, že Alfonsín sľúbil vojakom ukončenie procesov s nimi. Velitelia ozbrojených síl začali následne verejne schvaľovať činnosť vojenskej chunty, vrátane činov, ktorých sa dopustila. Prezident musel riešiť ešte jedno povstanie v ozbrojených silách v roku 1988, pričom sa dá konštatovať, že vojsko mu až do konca jeho funkčného obdobia nebolo lojálne.
Na druhej strane však ústupky armáde vyvolali veľkú kritiku vo verejnosti, ale aj vo vnútri prezidentovej strany. Zástancovia ukončenia procesov však argumentovali, že sa tým vyhli ďalšiemu vojenskému prevratu a občianskej vojne, ktorá by si určite vyžiadala množstvo obetí. Napriek tomu mali tieto ústupky pre Alfonsína negatívne následky, keďže od roku 1987 začala jeho popularita klesať, čo súčasne znamenalo aj to, že nasledujúce funkčné obdobie už Argentíne vládol prezident z inej strany. Na druhej strane však Alfonsín odovzdal svoj úrad civilnému prezidentovi, ktorý vzišiel z demokratických a slobodných volieb.
Ekonomické opatrenia.
Na začiatku Alfonsínovej vlády bola krajina vo veľmi zlej ekonomickej situácii. Už v roku 1982 sa naplno prejavila latinskoamerická dlhová kríza, ktorá sa z Mexika postupne rozšírila do celej Latinskej Ameriky. Zahraniční veritelia následne odmietali refinacovať svoje pôžičky, zahraničný dlh Argentíny sa ešte viac navýšil. Argentína tak bola odkázaná na získanie pôžičky od Medzinárodného menového fondu, keďže bola pre potenciálnych investorov v tejto dobe veľmi riziková. Od roku 1975 sa tiež začala opätovne zvyšovať miera chudoby, kým na začiatku vlády vojenskej chunty v roku 1976 bola na úrovni 5%, v roku 1982 dosahovala už 37%. Vláda sa domnievala, že demokracia automaticky zaručí, že ekonomika bude reagovať na potreby obyvateľstva. Už veľmi skoro sa ukázalo, že táto teória nebude fungovať, mzdy sa síce na konci roka 1984 zvýšili o 35%, ale inflácia dosiahla až 625%. Vláda ale musela byť pri reformách opatrná, lebo hrozbu prestavovali odbory, ktoré dlhé roky nemohli protestovať a prípadná generálna stávka mohla snahy vlády úplne ukončiť. Vláda výrazne znížila veľký armádny rozpočet a začala získané peniaze prerozdeľovať do ozdravných projektov v rôznych sektoroch. Najviac sa očakávali nové kroky ministerstva financií, to sa rozhodlo predovšetkým znížiť obrovskú infláciu, zvýšiť export, hospodársky rast a mzdy a neustále vyjednávať o výhodnejších podmienkach na splácanie veľkého zahraničného dlhu. Na začiatku roka 1985 tak prezident pristúpil k zmenám vo svojej vláde, aby sa pokúsil o zníženie inflácie, znížiť sa mali tiež štátne výdavky, aby štát už nemal deficit rozpočtu. Súčasne došlo k ohláseniu nového plánu menom Austral, kedy malo dôjsť k prijatiu novej meny s rovnakým názvom, vláda tiež chcela zmraziť ceny.
Tento plán za začiatku skutočne fungoval, keď inflácia začala klesať, došlo dokonca k stabilizácii hospodárstva, čo malo priaznivý vplyv na volebné výsledky počas volieb do kongresu v roku 1985, ktoré radikáli vyhrali. Ale už v roku 1986 začala inflácia opäť rásť, ceny argentínskych tovarov určených na export začali klesať a vláda sa preto rozhodla uvoľniť zmrazenie cien výrobkov, ktoré schválila rok pred tým. V polovici roka 1987 vláda oznámila ďalšie reformy, ktoré mali situáciu riešiť. Jednalo sa o ešte prísnejší program. Vláde sa ale tieto reformy nedarilo presadzovať, keďže čelila opozícii dokonca vo vnútri vlastnej strany. Začali sa rozširovať protesty a stávky, no najväčší problém začali predstavovať odbory, ktoré od roku 1988 zorganizovali viacero generálnych stávok. Na druhej strane sa však Alfonsínovi podarilo presadiť obchodnú dohodu s inými juhoamerickými štátmi, ktorá sa stala základom pre obchodné zrušenie Mercosur.
Koniec vlády.
K ekonomickým problémom sa však pridali aj ďalšie. Spor vznikol aj s katolíckou cirkvou, pretože Alfonsínova vláda sa snažila zákonom povoliť rozvody manželstiev. V dolnej komore to síce Radikálna občianska únia vďaka väčšine schválila, no v senáte tento zákon blokovala väčšina Perónistov, ktorí sa paradoxne stali spojencami cirkvi. Alfonsín chcel dokonca aj presunúť hlavné mesto na juh Argentíny, no pre veľmi silný odpor od tohto zámeru ustúpil. Alfonsínovi sa ale podarilo vyriešiť dlhoročný územný spor s Čile o Ohňovú zem. Čile vďaka tomu získalo priamo prístup do Atlantického oceána cez prieliv Beagle. Na 25. novembra 1984 vyhlásil prezident Alfonsín referendum, ktoré túto dohodu jednoznačne podporilo. Rovnako sa prezident Alfonsín chcel zamerať na reformu odborového hnutia v krajine, ktoré bolo jednak rozdrobené, no súčasne boli jeho súčasťou stále osoby dosadené vojenskou chuntou či Perónistami. Alfonsín navrhoval, aby sa vodcovia odborov volili demokratickým spôsobom pod dohľadom štátu. Túto snahu však zablokovali Perónisti v senáte, kde mali prevahu.
Nové voľby sa mali konať v polovici roka 1989, Alfonsínová vláda bola kvôli reformám veľmi nepopulárna. Za kandidáta na prezidenta vybrala jeho strana Eduarda Angeloza. Perónisti z Justicialistickej strany proti nemu postavili ambiciózneho Carlosa Menema, ktorý v máji 1989 voľby jednoznačne vyhral. Alfonsín mal síce v úrade skončiť až v decembri 1989, no pre zlú ekonomickú situáciu krajiny a hrozbám prevratu, či násilných demonštrácii skrátil svoje funkčné obdobie a skočil už 8. júla 1989.
Posledné obdobie života.
Napriek odchodu z funkcie prezidenta a prehre kandidáta radikálov zostal Alfonsín na čele Radikálnej občianskej únie až do decembra 1991. Z politiky ale nechcel odísť a to napriek tomu, že po veľmi zlých ekonomických výsledkoch svojej vlády nebol veľmi populárny. V decembri 1993 sa stal znova predsedom radikálnej strany, o krátky čas začal prezident Menem a Perónisti presadzovať zmeny ústavy, aby sa Menem mohol znova uchádzať o funkciu prezidenta, proti čomu sa Alfonsín postavil. Perónisti ale vyhrali voľby do kongresu v roku 1993 a tak dokázali zmeny presadiť. Alfonsín a jeho strana nakoniec zmeny v ústave podporili tiež, keď sa pred tým s Perónistami dohodli na iných ústupkoch. V prezidentských voľbách v roku 1995 skončil kandidát radikálov až tretí, keď získal iba 16% hlasov, voľby vyhral jednoznačne prezident Menem. Alfonsín následne rezignoval na post predsedu strany. Radikáli sa potom zjednotili do volebnej koalície Aliancia za prácu, spravodlivosť a vzdelanie so stranou FREPASO. Táto koalícia vyhrala už parlamentné voľby v roku 1997, no Alfonsín získal nového konkurenta, ktorým sa stal Fernando de la Rúa. O dva roky neskôr mal Alfonsín autonehodu, kedy vypadol z vozidla, keďže nemal bezpečnostný pás. Nasledujúci mesiac bol hospitalizovaný a jeho stranícky rival Fernando de la Rúa sa stal medzi tým prezidentom, keď vyhral voľby v roku 1999. Zranený Alfonsín bol zvolený do senátu a súčasne sa opäť stal predsedom radikálnej strany. V nasledujúcich mesiacoch čelila Argentína najväčšej ekonomickej a hospodárskej kríze za veľmi dlhý čas, ktorá zruinovala krajinu a vyvolala obrovské nepokoje, čo viedlo v roku 2001 k rezignácii prezidenta. V rovnakom roku skončil Alfonsín ako predseda strany, v ďalších rokoch ešte vyjadroval podporu rôznych politikom pri voľbách, ale do veľkej politiky už priamo nezasiahol.
O niekoľko rokov neskôr mu bola diagnostikovaná rakovina pľúc. Na túto zomrel 31. marca 2009 doma v Buenos Aires, kde je aj pochovaný. Vláda po jeho smrti vyhlásila tri dni štátneho smútku.

</doc>
<doc id="624693" url="https://sk.wikipedia.org/wiki?curid=624693" title="Vojna proti emu">
Vojna proti emu

Vojna proti emu alebo veľká vojna proti emu bola vojenská operácia, ktorá sa odohrala v Austrálii v roku 1932 kvôli sťažnosti verejnosti na veľké množstvo vtákov emu, ktorí pustošili polia v okrese Campion v Západnej Austrálii. Neúspešné pokusy zredukovať populáciu emu viedli k tomu, že médiá tento incident označili ako vojnu proti emu. Napriek tomu, že bolo zabité veľké množstvo vtákov emu, ich populácia naďalej ničila polia a úrodu.
Prvé pokusy.
2. novembra vojaci išli do okresu Campion, kde zbadali 50 vtákov emu. Keďže boli vtáci mimo strelný dosah vojakov, miestni osadníci sa vtákov pokúsili nahnať tak, aby na nich mali dostrel. To sa avšak nevydarilo a vojaci boli schopní zastreliť iba zhruba tucet vtákov, pričom neutrpeli žiadne straty mužov. Ďalší významný pokus bol 4. novembra, keď bolo pri miestnej priehrade videných 1 000 vtákov emu. Nanešťastie, sa vojakom zasekla zbraň po tom ako zastrelili dvanástich vtákov. 8. novembra zástupcovia Snemovne reprezentantov Austrálie rokovali o tejto vojenskej operácii a o jej negatívnom pokrytí v médiach. Dospeli k rozhodnutiu, že mužov aj zbrane stiahnu a operácia bude zrušená.
Následky.
Napriek problémom s vyhladzovaním týchto vtákov, farmári opäť požiadali vládu o pomoc v rokoch 1934, 1943 a 1948. Ich požiadavky boli však odmietnuté. Systém odmien za zabitie vtákov emu zavedený v roku 1923 ďalej pokračoval a aj úspešne, čo je dokázané vyplatením 57 034 odmien za 6 mesiacov v roku 1934.

</doc>
<doc id="624697" url="https://sk.wikipedia.org/wiki?curid=624697" title="Letisko Rodos Diagoras">
Letisko Rodos Diagoras



</doc>
<doc id="624700" url="https://sk.wikipedia.org/wiki?curid=624700" title="Gardermoen">
Gardermoen



</doc>
<doc id="624713" url="https://sk.wikipedia.org/wiki?curid=624713" title="Bufo bufo">
Bufo bufo



</doc>
<doc id="624714" url="https://sk.wikipedia.org/wiki?curid=624714" title="Veľká vojna proti emu">
Veľká vojna proti emu



</doc>
<doc id="624718" url="https://sk.wikipedia.org/wiki?curid=624718" title="Durinkovia">
Durinkovia

Durinkovia alebo Durynkovia bol germánsky kmeňový zväz, ktorý žil v 5. – 6. storočí v povodí riek Sála, Ihna a Unstrut.
Rozvinuli sa najmä po páde Hunov. Zachovali sa po nich bohato vybavené pohrebiská. Kmeňový zväz sa rozpadol po porážke Frankami: južnú časť územia Durinkov ovládla Franská ríša a sever Sasi.

</doc>
<doc id="624719" url="https://sk.wikipedia.org/wiki?curid=624719" title="Durynkovia">
Durynkovia



</doc>
<doc id="624720" url="https://sk.wikipedia.org/wiki?curid=624720" title="Thérón (sochár)">
Thérón (sochár)

Thérón () bol grécky sochár v 3. storočí pred Kr. 
Sochár (bronziar) Thérón pochádzal z Boiótie. Svoje diela tvoril v 2. polovici 3. storočia pred Kr., a to hlavne na ostrove Aigina a na posvätnej pôde Olympie, kde ešte v 2. storočí jednu z jeho sôch videl grécky cestovateľ Pausanias, ktorý o tom do svojej sprievodcovskej príručky po Grécku zaznamenal: „"Pokiaľ ide o sochu Messénčana Gorga, syna Euklétovho, ktorý získal víťazstvo v päťboji, a Damareta, rovnako Messénčana, ktorý premohol chlapcov v pästnom boji, vytvoril jedného z nich boiótsky Thérón, sochu Damareta aténsky Silanión."“
V archeologickej lokalite starovekého Pergamonu sa našiel podstavec zo sochy s jeho signatúrou:
- text v starogréčtine
Toto Thérónove dielo bolo s najväčšou pravdepodobnosťou prepravené z Aiginy do Pergamonu ako vojnová korisť pergamského kráľa Attala I. v prvej macedónskej vojne roku 210 pred Kr.

</doc>
<doc id="624721" url="https://sk.wikipedia.org/wiki?curid=624721" title="Lanovod">
Lanovod



</doc>
<doc id="624722" url="https://sk.wikipedia.org/wiki?curid=624722" title="PF Schio">
PF Schio

Pallacanestro Femminile Schio, tiež zo sponzorských dôvodov známy ako Famila Schio, v minulosti Beretta Famila Schio podľa talianskej siete supermarketov Famila, je taliansky ženský basketbalový tím, ktorý pôsobí v meste Schio a hrá v najvyššej talianskej lige Serie A1.
Klub bol založený v roku 1973 a prvé úspechy dosahoval medzi rokmi 1996 a 2002, kedy dvakrát vyhral taliansky pohár Coppa Italia a tiež dva posledné ročníky pohára Ronchetti Cup. V roku 2005 sa PF Schio prvý raz stal majstrom Talianska, čo sa mu podarilo o rok aj obhájiť spolu s prvým národným double. V roku 2008 Schio spolu s národným titulom vyhralo aj Európsky pohár FIBA (EuroCup Women), druhú najvýznamnejšiu európsku súťaž po Eurolige. V roku 2011 tím opäť dosiahol národné double. Double získali aj v roku 2018, kedy za tím hrala tiež slovenská pivotka Žofia Hruščáková.
Schio hralo od roku 1999 9x Euroligu a jeho najväčší úspech doteraz bolo prebojovanie sa do štvrťfinálne (Final 8) v sezóne 2011/2012 po tom, ako porazili obhajcu titulu zo sezóny 2010/2011 Perfumerías Avenida.

</doc>
<doc id="624727" url="https://sk.wikipedia.org/wiki?curid=624727" title="Žofia Hruščáková">
Žofia Hruščáková

Ing. Žofia Hruščáková (* 12. január 1995, Košice) je slovenská profesionálna basketbalistka, ktorá v súčasnosti pôsobí v tíme Slávia Banská Bystrica v slovenskej extralige a hrá ako členka slovenskej reprezentácie. V roku 2018 vyhrala taliansky titul aj taliansky pohár s klubom PF Schio. Je dvojnásobnou držiteľkou titulu Basketbalistka roka.
Životopis.
Hruščáková sa narodila v Košiciach, kde tiež študovala na Športovom gymnáziu a začala so športovou kariérou. V roku 2013 získala titul inžinierka v odbore Využívanie alternatívnych zdrojov energií na Fakulte baníctva, ekológie, riadenia a geotechnológií Technickej univerzity v Košiciach.
Športová kariéra.
Už od mládežníckych kategórií pôsobila Hruščáková v košických tímoch Dobrí Anjeli Košice, Viktória Košice a Dannax Sport U20. V sezóne 2011/12 hrala po prvý raz v seniorskej extralige za Dannax Sport Košice, s ktorým skončila v sezóne na štvrtom mieste. S klubom Good Angels Košice, kde pôsobila pravidelne v seniorskom kádri od roku 2013, sa zaradila do ligovej špičky, získala s ním dva ligové aj pohárové tituly. V sezóne 2013/14 bola piatou najproduktívnejšou hráčkou extraligy a najlepšou v tíme (399 bodov). V rámci pôsobenia v Košiciach hrala v sezónach 2014/15 a 2015/16 aj v Eurolige. 
V roku 2016 prestúpila do tímu maďarskej ligy UNI Győr, opäť hrala aj v Eurolige. V roku 2017 prestúpila Hruščáková do Talianska do tímu v Dike Basket Napoli v Neapol. Na základe jej kvalitných výkonov prestúpila v priebehu sezóny do konkurenčného tímu PF Schio, kde dohrala sezónu spojenú s účasťou v Eurolige. Sezónu 2018/19 spojenú s jej už piatou účasťou v Eurolige strávila vo francúzskej lige v tíme Flammes Carolo Basket Charleville. V sezóne 2019/20 sa vrátila do tímu UNI Győr, ktorý sa zúčastnil aj Eurocupu. Pre povinnosti v klube však bola nútená vynechať účasť na reprezentačných zápasoch. Bola ocenená ako najužitočnejšia hráčka Győru v sezóne.
V lete 2020 prestúpila do tureckého klubu Galatasaray Istanbul. V novembri 2021 po odchode z Turecka zaznamenala kvalitné výkony v zápasoch kvalifikácie na ME 2023 a po viacerých ponukách nakoniec prestúpila do CDB Clarinos Tenerife v španielskej extralige. V októbri 2022 potom z Tenerife prešla do Flammes Carolo Basket Charleville. Za Tenerife aj Carolo Basket hrávala okrem domácich súťaží tiež Eurocup.
V marci 2023 sa Hruščáková vrátila na Slovensko, keď prestúpila do klubu Slávia Banská Bystrica. So Sláviou získala titul vicemajsteriek SR v sezóne 2022/23 a predĺžila zmluvu aj na ročník 2023/24.
Reprezentačná kariéra.
Hruščáková je reprezentantkou Slovenska už od mládežníckych kategórií. Reprezentovala Slovensko na Majstrovstvách Európy v basketbale žien do 16 rokov v roku 2011 (priemer 16,4 bodu a 10,4 doskoku na zápas). V roku 2012 reprezentovala na Majstrovstvách Európy do 18 rokov (14,0 bodu a 10,6 doskoku na zápas). V rokoch 2012-2014 bola súčasťou slovenskej reprezentácie do 20 rokov (priemer v sezóne 2013/14 15,6 bodu a 7,3 doskoku na zápas pri vyťaženosti 27 minút na zápas). Od roku 2015 je súčasťou seniorskej reprezentácie. Pre zranenie musela vynechať účasť na Majstrovstvách Európy v roku 2017.
Štatistiky.
"Štatistiky z EXZ za sezónu 2023/24 aktuálne k 10.11.2023."

</doc>
<doc id="624729" url="https://sk.wikipedia.org/wiki?curid=624729" title="Bovdenová hadica">
Bovdenová hadica



</doc>
<doc id="624730" url="https://sk.wikipedia.org/wiki?curid=624730" title="Bovdenové lanko">
Bovdenové lanko



</doc>
<doc id="624731" url="https://sk.wikipedia.org/wiki?curid=624731" title="Bowdenové lanko">
Bowdenové lanko



</doc>
<doc id="624732" url="https://sk.wikipedia.org/wiki?curid=624732" title="Bowdenová hadica">
Bowdenová hadica



</doc>
<doc id="624733" url="https://sk.wikipedia.org/wiki?curid=624733" title="Bowdenova hadica">
Bowdenova hadica



</doc>
<doc id="624734" url="https://sk.wikipedia.org/wiki?curid=624734" title="Poddajné lanko">
Poddajné lanko



</doc>
<doc id="624735" url="https://sk.wikipedia.org/wiki?curid=624735" title="Lankové tiahlo">
Lankové tiahlo



</doc>
<doc id="624737" url="https://sk.wikipedia.org/wiki?curid=624737" title="Lankové ťahadlo">
Lankové ťahadlo



</doc>
<doc id="624738" url="https://sk.wikipedia.org/wiki?curid=624738" title="KE">
KE

KE môže byť:

</doc>
<doc id="624741" url="https://sk.wikipedia.org/wiki?curid=624741" title="H1">
H1

H1 môže byť:

</doc>
<doc id="624742" url="https://sk.wikipedia.org/wiki?curid=624742" title="H2">
H2

H2 môže byť:

</doc>
<doc id="624743" url="https://sk.wikipedia.org/wiki?curid=624743" title="K3">
K3

K3 alebo K-3 môže byť:

</doc>
<doc id="624744" url="https://sk.wikipedia.org/wiki?curid=624744" title="K8">
K8

K8 alebo K-8 môže byť:

</doc>
<doc id="624746" url="https://sk.wikipedia.org/wiki?curid=624746" title="Ján Beblavý">
Ján Beblavý

Ján Beblavý (* 27. marec 1898, Vrbovce† 10. apríl 1968, Jasenová) bol slovenský evanjelický farár, doktor teológie, profesor, cirkevný historik a spisovateľ.
Rodina.
Pochádzal z rodiny Beblavých z Vrboviec, ktorej členom boli Pavel Beblavý, spisovateľ a evanjelický farár, autor prvého románu o Jánošíkovi, a Miroslav Beblavý, poslanec NR SR a predseda strany SPOLU-občianska demokracia.
Životopis.
Teológiu študoval na fakultách v Bratislave, Edinburghu, Paríži a Štrasburgu, kde mu v roku 1922 na základe dizertačnej práce "Les idées eschatologiques de saint Paul et des Pères Apostoliques" bol udelený titul doktora teológie. Po krátkom pôsobení na kňazských miestach na Slovensku bol v roku 1927 vymenovaný za profesora systematickej teológie a novozmluvných vied v Kaunase v Litve, odkiaľ sa vrátil v roku 1934, keď sa stal profesorom na Slovenskej evanjelickej bohosloveckej fakulte (SEBF) v Bratislave. Bol jej dekanom v rokoch 19391942 a 19441948. Bol editorom Cirkevných listov (19511952) a spolueditorom odborného časopisu Theologica evangelica (19481951). 
Po komunistickom prevrate v roku 1948 a následnom zoštátnení vysokých škôl sa aj na SEBF uskutočnili rozsiahle čistky. Na základe rozhodnutia Slovenského úradu pre veci cirkevné (SLOVÚC) bol označený za „reakčného“ profesora a zbavený funkcie profesora na SEBF rozhodnutím ministra Z. Fierlingera k 31. júlu 1952. Po krátkom pôsobení na mieste seniorálneho kaplána v Bratislave od apríla 1953 bol preložený do Jasenovej za zborového farára. Z Bratislavy bola v rámci Akcie „B“ vysťahovaná aj rodina profesora Beblavého. V Jasenovej po 15-ročnej službe cirkvi na Veľkú noc roku 1968 zomrel.

</doc>
<doc id="624747" url="https://sk.wikipedia.org/wiki?curid=624747" title="B1">
B1

B1 môže byť:

</doc>
<doc id="624748" url="https://sk.wikipedia.org/wiki?curid=624748" title="B2">
B2

B2 môže byť:

</doc>
<doc id="624749" url="https://sk.wikipedia.org/wiki?curid=624749" title="B4">
B4

B4 môže byť:

</doc>
<doc id="624750" url="https://sk.wikipedia.org/wiki?curid=624750" title="Gears of War (séria)">
Gears of War (séria)

Gears of War je séria videohier vytvorená spoločnosťou Epic Games, vlastnená a uverejnená spoločnosťou Microsoft Studios. Séria sa zameriava na konflikt medzi ľudstvom, podzemnými reptilianskými hominidmi známymi ako Locust Horde a ich mutovanými náprotivkami, Lambent &amp; The Swarm. Táto franšíza pozostáva z piatich videohier z pohľadu tretej osoby, ktoré boli doplnené o komiksovú sériu a päť románov.
Prvá verzia hry, nazvaná "Gears of War", bola vydaná 7. novembra 2006 na Xbox 360. Hra sleduje protagonistu Marcusa Fenixa, vojaka koalície, ktorého úlohou je viesť posledný útok, zničiť Locust Horde a zachrániť ľudstvo. Dve nasledujúce hry "Gears of War 2" (2008) a "Gears of War 3" (2011) pokračovali s postavou Fenixa a nekončiacom konflikte ľudstva so silami Locust Horde a Lambent. V roku 2013 Epic Games a Microsoft vydali verziu, ktorý sa sústreďuje na Damona Bairda, jedného z členov Fenixovho tímu. "" bol pre Microsoft Windows sprístupnený 1. marca 2016. Gears of War 4 sa odohráva 25 rokov po Gears of War 3 a sleduje osud syna Marcusa Fenixa JD, ktorý bojuje s Locust Horde, ktorá opäť ohrozuje ľudstvo.
"Gears of War "vyvinula firma Epic Games. Cliff Bleszinski, ktorý predtým pracoval napríklad na hre Epic Games" Unreal Tournament," bol v prvých troch hrách hlavný herný dizajnér. Bol inšpirovaný hernými prvkami z Resident Evil 4"," Kill Switch "a "Bionic Commando"." Séria bola tiež riadená výkonným producentom a riaditeľom vývoja Rodom Fergussonom. Prvé štyri diely série používali upravenú verziu Unreal Engine 3. Dňa 27. januára 2014 spoločnosť Microsoft získala všetky práva na franchising z Epic Games. Kanadské štúdio vyvinulo "Gears of War 4", ktoré bolo vydané 11. októbra 2016 pre [Xbox One] a Windows 10.

</doc>
<doc id="624757" url="https://sk.wikipedia.org/wiki?curid=624757" title="Plazmová obrazovka">
Plazmová obrazovka



</doc>
<doc id="624759" url="https://sk.wikipedia.org/wiki?curid=624759" title="Plazmový diplej">
Plazmový diplej



</doc>
<doc id="624760" url="https://sk.wikipedia.org/wiki?curid=624760" title="Plazmová zobrazovacia jednotka">
Plazmová zobrazovacia jednotka



</doc>
<doc id="624762" url="https://sk.wikipedia.org/wiki?curid=624762" title="Kivi (ovocie)">
Kivi (ovocie)

Kivi alebo kiwi je ovocie, plod popínavých drevín rodu aktinídia, pochádzajúcich z Číny. 
Plod druhu aktinídia lahodná ("Actinidia deliciosa") obsahuje veľké množstvo vitamínu C. Veľkosťou je podobný kuraciemu vajcu, šupka je hnedá a chlpatá, dužina zvyčajne zelená. Chuť je kyslá.
Pôvod a história.
Kivi malo v Číne rôzne mená, vrátane "jang-tao". Semená začali cestovať po svete a čoskoro sa rozšírili do Japonska a na Sibír. Na začiatku 20. storočia bolo "predstavené" Novému Zélandu a bolo tam aj zasadené. Pôvodne si ľudia, ktorí kivi ochutnali, mysleli, že chutí ako egreše, preto ho pomenovali čínsky egreš alebo egreš Číňana. Kivi však s egrešom a jeho rodom nemá nič spoločné.
V 20 rokov 20. storočia sa rozšírilo domáce pestovanie kivi. V 40 rokov sa už prešlo na komerčné pestovanie a dlho držal prvenstvo Nový Zéland v jeho vývoze (12 t/ha). V súčasnosti je popredným pestovateľom kivi Taliansko. Za ním je  Nový Zéland, Čile, Francúzsko, Japonsko, Grécko a USA. Vyšľachtené veľkoplodé odrody kivi ale majú svoj pôvod na Novom Zélande, dokonca tu vznikol ich obchodný názov. Kivi môže byť pestované vo väčšine miernych podnebí s dostatočným letným teplom. 
Etymológia.
Kivi dostalo svoj nový názov najmä v dôsledku studenej vojny a tiež novej marketingovej stratégie. Jeho meno bolo dané podľa národného vtáka Nového Zélandu - kivi, ktorého vzhľadovo trochu pripomína. V roku 1974 sa názov stal oficiálnym obchodným menom.
Vzhľad a vôňa.
Zelené kivi.
Tradičné zelené kivi je oválne. Tvarom a veľkosťou ho možno prirovnať k slepačiemu vajcu, ale kivi nie je tak špicaté. Je hnedé a má chlpatú šupku. Koža nie je zdravotne závadná, a možno ju jesť. Väčšina ľudí ju však pred spotrebou ošúpe. Kivi je pevné a časom zmäkne a dozreje. Je citlivé na tlak a stláčanie. 
Zlaté kiwi.
V súčasnosti je v niektorých krajinách dostupné zlaté kivi. Od tradičného zeleného sa nelíši len farbou dužiny, ale aj tvarom. Špička oproti stopky je guľatejšia a tvar tak viac pripomína vajce alebo hrušku. Ďalší rozdiel je na povrchu. Chĺpky na šupke sú miniatúrne a v oveľa menšom množstve. Kvôli tomu je oveľa citlivejšie na poškodenie a dozrieva skôr. Veľa fariem produkujúcich zlaté kivi ich preto radšej zbiera priamo z kríkov ručne rovno do košíkov a krabíc. V porovnaní so zeleným kivi je zlaté sladšie, jemnejšie a nie je také kyslé. Vzhľadom na vyššie náklady na pestovanie, zber a prepravu, je v obchodoch aj drahšie.
Liečivé účinky.
Len máloktoré ovocie obsahuje toľko vitamínu C ako kivi. Obsahom až 1 miligram v 1 gramu kivi pokrýva konzumácia jedného kusu kivi príjem dennej dávky. Vďaka vitamínu C, i v kombinácii s horčíkom, podporuje kivi látkovú premenu, spevňuje cievy a žily, posiľuje imunitný systém, zlepšuje videnie a spevňuje väzivá. Vitamín C je dôležitý antioxidant, ktorý pomáha zvládať stresy, zvyšuje schopnosť sústrediť sa a podporuje tvorbu hormónov pre dobrú náladu. Konzumácia kivi pomáha k zdravej funkcii srdca a svalov, k rastu kostí, pri krvácaní z ďasien (parodontóze). Hlavne v zimných mesiacoch je výbornou prevenciou chrípok, prechladnutia a nádchy. 
Obsah draslíka je mierne nižší než u banánu. Obsahuje aj vitamín E, antioxidant, i niektoré bielkoviny, ktoré sa používajú na zmäkčovanie mäsa. Tie sú ale pre niektorých ľudí alergénom.

</doc>
<doc id="624763" url="https://sk.wikipedia.org/wiki?curid=624763" title="F1">
F1

F1 môže byť:

</doc>
<doc id="624764" url="https://sk.wikipedia.org/wiki?curid=624764" title="Spintharos">
Spintharos

Spintharos () môže byť:

</doc>
<doc id="624765" url="https://sk.wikipedia.org/wiki?curid=624765" title="LOT Polish Airlines">
LOT Polish Airlines



</doc>
<doc id="624766" url="https://sk.wikipedia.org/wiki?curid=624766" title="Lokros">
Lokros

Lokros () môže byť:

</doc>
<doc id="624774" url="https://sk.wikipedia.org/wiki?curid=624774" title="Mars Cube One">
Mars Cube One

Mars Cube One (skratka MarCO) bola misia, ktorá štartovala 5. mája 2018 spolu s misiou NASA InSight k Marsu. Pozostáva z dvoch cubesatov, MarCO-A a MarCO-B, ktoré boli schopné poskytnúť komunikáciu v reálnom čase so Zemou pre InSight pri vstupe do atmosféry, zostupe a pristátí (EDL) 26. novembra 2018, keď bola sonda InSight mimo možnosti priamej komunikácie so Zemou. Oba sú vo formáte 6U (10 × 20 × 30 cm) CubeSat. Misia je testom nových miniaturizovaných komunikačných a navigačných technológií. Sú to prvé CubeSaty určené na prevádzku mimo obežnej dráhy Zeme a okrem telekomunikácie testovali odolnosť CubeSatov voči podmienkam vzdialenejšieho vesmíru.
Zariadenie "InSight" vyslalo svoje telemetrické údaje čoskoro po pristátí, a preto MarCO neboli pre misiu "InSight" nevyhnutné. Skôr demonštrovali nový reléový systém a technológiu pre budúce použitie v misiách do iných častí slnečnej sústavy, ktoré nemusia mať nasadenú retranslačnú družicu.
Hmotnosť každého CubeSatu je 13,5 kg. Sú vybavené zrkadlovou anténou s vysokým ziskom a miniatúrnym rádiom pracujúcim v UHF (iba príjem) a X pásmom (prijem a prenos) rádiovom pásme. Majú miniatúrny širokouhlý fotoaparát, iónový pohon a sledovač hviezd pre navigáciu.
Štart a trajektória.
Vyniesla ich raketa Atlas V 401 (AV-078) z Vandenberg Air Base Base Spread Complex 3-East spolu so sondou "InSight" 5. mája 2018 o 11:05 UTC. Bola to prvá americká medziplanetárna misia, ktorá štartovala z Kalifornie. Po prechode na trajektóriu k Marsu sa cubesaty MarCO oddelili a leteli vlastnou dráhou na Mars, čím otestovali funkčnosť a navigáciu CubeSatov vo vzdialenom vesmíre.
Cesta k Mars trvala 6,5 mesiaca.
Prenos signálu z EDL Insight.
Kontrolóri misie sondy "Insight" dostali signál EDL (entry, descent, and landing) do riadiaceho centra prostredníctvom satelitov Mars Cube One (MarCO), ktoré signál zo sondy "Insight" úspešne zachytili a preposlali na Zem.
Podobné misie za obežnou dráhou Zeme.
Misia Artemis I k Mesiacu mala ako sekundárne užitočné zaťaženie 13 CubeSatov. Každý CubeSat vyvinul iný tím a mali slúžiť na rôzne ciele.

</doc>
<doc id="624779" url="https://sk.wikipedia.org/wiki?curid=624779" title="Orangutan sumatriansky">
Orangutan sumatriansky

Orangutan sumatriansky alebo staršie aj orangutan sundský sumatranský ("Pongo abelii"; staršie: "Pongo pygmaeus abelii") je druh orangutana, ktorý žije iba na severe ostrova Sumatra.
Z ostatných druhov je vzácnejší ako orangutan bornejský (ostrov Borneo), ale hojnejší ako orangutan tapanulijský (ostrov Sumatra).
Samce dorastajú do výšky 1,4 m a vážia 90 kg. Samice sú menšie, vysoké 90 cm s váhou 45 kg. V porovnaní s orangutanom bornejským sú štíhlejší a majú dlhšiu tvár, ich srsť je dlhšia so svetlejšou červenou farbou.
Vo voľnej prírode sa dožíva viac ako 50 rokov.
Chov v zoologických záhradách.
Orangutany sumatrianske chová približne 30 európskych zoologických záhrad.
Na Slovensku sa ich chovu venuje ZOO Bratislava.
S chovom začala v roku 2010 dovozom bratov Filipa (* 27. 3. 2000, Zoo Hodonín) a Pagyho (* 23. 7. 2001, Zoo Hodonín) zo Zoo Praha. Ich rodičmi sú samica Upita a samec Kama, ktorý bol prvým orangutanom odchovaným v Československu.
Začiatkom roka 2015 došlo s ohľadom na ich prirodzenú potrebu samotárskeho života k rozdeleniu samcov. Mladší samec Pagy sa 24. júla 2015 na základe odporúčania koordinátora EEP vrátil do Zoo Praha ako nový chovný samec k samici Mawar po úhyne chovného samca Padanga. Pagyho pre úsilie vytvoriť chovný pár nahradila samica Mengala (* 25. 4. 1996, Zoo Budapešť). K staršiemu samcovi Filipovi prišla 29. septembra 2015 zo Zoo Lipsko spolu so svojím mláďaťom Vilmosom (* 9. 12. 2010, Zoo Budapešť), ktorého otcom je samec Chuij zo Zoo Hagenbeck.
Vilmos ostal v Bratislave až do obdobia puberty a od júla 2022 žije v Zoo Planckendael.
Mengale a Filipovi sa 24. apríla 2023 narodilo mláďa. Samček Cahya, prezývaný Kaja, je prvé úspešne odchované mláďa orangutana sumatrianskeho na Slovensku a Filipov prvý potomok.
V súčasnosti je ZOO Bratislava domovom troch jedincov tohto kriticky ohrozeného primáta: Mengaly, Filipa a ich mláďaťa Cahyu.

</doc>
<doc id="624780" url="https://sk.wikipedia.org/wiki?curid=624780" title="Pongo abelii">
Pongo abelii



</doc>
<doc id="624783" url="https://sk.wikipedia.org/wiki?curid=624783" title="Modernizácia Bratislavy v rokoch 1908 - 1928">
Modernizácia Bratislavy v rokoch 1908 - 1928

V rokoch 1908 – 1928 postihlo Bratislavu mnoho udalostí, ktoré pozmenili jej dovtedajší vzhľad. Pod zmenu bratislavských ulíc a hraníc sa pripisuje požiar v gete, elektrifikácia mesta aj obsadenie Bratislavy v rokoch 1918-1920. Po skončení prvej svetovej vojny a prijatí Trianonskej mierovej zmluvy bola okupácia maďarskou vládou potlačená čs. legionármi a regulárnou čs. armádou. V tomto období sa Bratislava volala Wilsonovo mesto po americkom prezidentom T. W. Wilsonovi na znak uznania americkej podpory novej republiky (prvé Československo). V tomto časovom intervale však došlo k mnohým zmenám, ktoré plošne prispeli k modernizácii dnešného hlavného mesta.
Architektúra Bratislavy.
Nová architektúra sa budovala v duchu eklektiky a secesie, neogotiky a neoklasicizmu. Kultúru bývania skvalitnilo zavedenie kanalizácie, vody, plynu. Najväčší nárast počtu domov v Bratislave bol pred prvou svetovou vojnou zaznamenaný v rokoch 1900-1910: až 3 204, bytov bolo až 16 968. V historickom centre už veľa nových budov nevznikalo. Výstavba ale prekvitá na Palisádach, nábreží Dunaja či v okolí Šafárikovej ulice. Po vzniku Československej republiky bolo Šafárikovo námestie pomenované po slavistovi P. J. Šafárikovi – predtým nazývané „Andreasplatz“ podľa uhorského kráľa Ondreja II.
Stavby Bratislavy z konca 19. storočia a začiatku 20. storočia sú vzhľadom veľmi podobné budovám miest bývalej Rakúsko-Uhorskej monarchie – Viedeň a Budapesť. Je tomu tak preto, že významní architekti bratislavských pamiatok často pochádzali z Rakúska alebo Maďarska. Keď sa dnes prejdeme historickým centrom jedného z týchto miest, neunikne nám ich podobnosť s centrom Bratislavy. Budova Filozofickej fakulty UK v Bratislave, pôvodne vojenské veliteľstvo, je na Slovensku najucelenejším príkladom architektúry inšpirovanej Viedňou. Koncertná sieň vnútri pripomína ešte viac ako exteriér pompéznu slávu konca dunajskej monarchie (objekt dokončený r. 1913). 
Významnou stavbou je taktiež Reduta (budapeštianski architekti M. Komor – D. Jakab, 1913). Na fasáde eklektickej novostavby Reduty boli aplikované historické prvky, zatiaľ čo v jej jadre išlo o modernú stavbu so železobetónovými nosnými konštrukciami. Materiál železobetón rýchlo prenikol do stavebníctva. Nebol používaný iba na exponované konštrukcie verejných stavieb, ale aj napríklad na klenby v Modrom kostolíku či na orgánovú galériu, balkón a lóže Reduty. 
Po tom, ako sa Bratislava 1.1.1919 definitívne stala súčasťou Československa sa z tohto pôvodne provinčného mesta Rakúsko-Uhorskej monarchie stalo hlavné mesto slovenskej časti Československa. Bratislava však nemala veľkolepé verejné budovy, bulváre či promenády: a tak sa začalo medzivojnové obdobie, kedy sa malé vinohradnícke mesto začalo premieňať na metropolu. 
V dôsledku prerušenia hospodárskych, politických a umeleckých väzieb k Budapešti a Viedni po roku 1918 zohrali dôležitú rolu českí a moravskí architekti, ktorí navrhovali budovy so znakmi prechodného štýlu medzi funkcionalizmom a starými ozdobnými štýlmi – YMCA na Šancovej (Alois Balán, 1921),  úradnícky obytný dom na Medenej (Jindřich Merganc, 1921). V tomto čase sa preslávili však aj slovenskí architekti, ktorí pomáhali budovať nové Slovensko a ktorých mená patria k tým najvýznamnejším zo slovenskej architektúry vôbec – Dušan Jurkovič (obytný súbor družstevných domov československých legionárov – Legiodomy, 1923), Emil Belluš či M. M. Harminc (ktorého preslávili jeho mohutné a veľkolepé budovy: hotel Carlton, ktorý bol roku 1928 zvýšený o tri poschodia. V jeho priestoroch sa zachovala štuková výzdoba. 
Mesto sa zo stredovekého jadra rozširovalo smerom na východ: a tak ku koncu dvadsiatych rokov začína Bratislava naberať ráz veľkomesta.
Modernizácia podhradia.
Podhradie, štvrť Bratislavy od roku 1848, bola obývaná najchudobnejším obyvateľstvom Prešporka. V rokoch 1908-1928 patrila veľká časť židom, mali tu domovy, obchody, synagógy aj cintoríny. Väčšina týchto ulíc sú už celkom odlišné od niekdajšej podoby či navždy zatratené. V súčasnosti nájdeme v Bratislave jedinú synagógu, tá sa nachádza na Heydukovej ulici. Dokončili ju v roku 1923 podľa projektov Artura Szalatnaya-Slatinského. Ide o ortodoxnú synagógu, ktorá pôsobí oveľa striedmejšia a skromnejšia ako tie predošlé. 
Požiar v gete 1913.
17.05.1913 vypukol požiar na Petőfiho ulici, ktorý sa rozšíril do židovskej štvrte. Požiar zničil značnú časť týchto ulíc. O domov prišlo 69 rodín a stovky ďalších sa ocitlo v ťažkej situácii. Hovorí sa, že ho zavinil pokazený šporák, ktorý začal horieť a chytil kríky, cez ktoré sa oheň preniesol na okolité budovy. Plamene zasiahli zámocké schody, mikulášsku aj židovskú ulicu. Vietor preniesol plamene až na Kapucínsku, kde sa však zastavil, tesne pred ortodoxnou synagógou. Bratislavský hrad sa ocitol uprostred veľkého požiaru. Ľudia prepukli panike a začali zo svojich príbytkov vynášať všetko čo im prišlo pod ruku. Jeden obchodník si údajne prevesil cez plecia perinu a utekal s ňou až na Michalskú ulicu, kde z periny vypadol horiaci uhlík a hasiči museli hasiť aj tam. Tieto ulice boli zničené a niektoré už nikdy nevystavali, Táto udalosť spôsobila výstavbu narýchlo postavených jednoizbových bytov v ktorých sa tesnila niekedy aj 10 členná rodina. 
Pri tomto požiare vyhorelo veľa krásnych budov. Napríklad dvojposchodový dom s peknou barokovou bránou na zámockej ulici číslo 78 , ktorý po regulácii ulice zbúrali. Postavil ho Ľudovít Grossinger na pozemku, ktorý kúpil v roku 1656 od podhradského richtára Michala Sodu.
Pod Baštou Luginsland.
Dvor vo svahu pod hradnou baštou Luginsland, prístupný schodmi zo Židovskej alebo Mikulášskej ulice je úzka slepá ulička kde stála židovská škola, pri ktorej postavili v 20. rokoch 20. storočia podľa projektu Artúra Szalatnaya romantický obytný objekt s pergolou, pripomínajúcou stavby v Jeruzaleme.
Petržalské nábrežie ako športové a rekreačné centrum Bratislavy v medzivojnovom období.
V medzivojnovom období naplno prepukol športový ošiaľ medzi obyvateľmi Bratislavy. Šport bol v každej rodine. Pokiaľ sám obyvateľ nešportoval, tak sa oň aspoň fanaticky zauíjmal. Na petržalskom pobreží sa nachádzala väčšina rekreačných zón a športovísk. Bolo tak právom označované za centrum moderného mestského života.
Športy.
Dostihová dráha.
Pôvodný dostihový štadión bol vybudovaný na začiatku 20. storočia v priestore dnešného Malého centra, na Mánesovom námestí. Prvý jazdecký dostih sa tu konal v roku 1903. Počas vojny sa však dostihový štadión nevyužíval. Po vojne museli nakoniec starú budovu zatvoriť. Novú dostihovú dráhu vybudovali vo Svätom Jure. Prevádzkové budovy a stajne prebudovali na obytné priestory a samostnú dráhu na záhrady.
Veslárstvo.
Najelegantnejším športom na petržalskom nábreží bolo však bez pochýb veslovanie. K vytvoreniu takéhoto “vyššieho” imidžu pomohli aj architektonicky zaujímavé budovy veslárskych klubov. Budovu patriacu pod Veslársky klub Donau navrhol Josef Konrád a vyhotovená bola v rokoch 1930-1931. Budova je jedným zo slohovo najčistejších objektov funkcionalistickej architektúry na Slovensku. Budovu Slovenského veslárskeho klubu navrhol Eduard Belluš v roku 1930. Architektúra tohto objektu sa niesla v podobnom, funkcionalistickom štýle, ako predošlá budova. Obe sídlili vedľa seba, na Viedenskej ulici.
Futbal.
Futbal bol v Petržalke športom číslo jeden. V Bratislave bolo registrovaných 16 klubov, pričom na petržalskej strane sa nachádzali tie najkvalitnejšie ihriská. Celkovo sa v nej nachádzalo sedem športových areálov, z toho tri štadióny a zvyšné štyri otvorené ihriská. Najvýznamnejším futbalovým klubom bol 1.Československý futbalový klub Bratislava, ktorý bol založený v roku 1919 a sídlil v Petržalke. Len 3 roky po jeho založení, teda v roku 1922 vyhral titul majstra Slovenska a neskôr, v roku 1927 získal titul amatérskeho majstra Československa. Koncom 20. rokov mu postavili štadión za Starým mostom na Starohájskej ceste. Štadión mal kapacitu 15 000 divákov. Súčasťou futbalových štadiónov bývali aj bežecké dráhy a tenisové kurty.
Ostatné.
Po prvých tenisových kurtoch priamo v sade Janka Kráľa (postavené ešte v 19. storočí) sa ďalšie rozšírili po celom petržalskom nábreží. O obľube tohto športu medzi bratislavčanmi svedčí aj fakt, že ich tu v tridsiatych rokoch 20. storočia bolo postavených vyše tridsať. Obľúbeným miestom na letné aj zimné športy bolo Pečnianske rameno Dunaja. Na zamrznutom ramene sa hrával curling, ktorý Nemci nazývali Die Scheibe – kotúč.
Rekreácia.
Tyršove sady.
Tyršove sady, dnešný sad Janka Kráľa, boli už od svojho založenia v roku 1774 príkladom rekreačného využitia pobrežia dunaja na petržalskej strane. Okrem naplnenia rekreačných potrieb obyvateľov Bratislavy začali aj práve počas medzivojnového obdobia spĺňať aj potreby športové. V tyršových sadoch sa nachádzali niekoľké tenisové kurty. Predtým nazývaný aj “park na nive” dostal svoj nový názov podľa Miroslava Tyršu, ktorý patril k hlavným propagátorom športu v Bratislave. Za zmienku stojí rekonštrukcia v 30.rokoch 20.storočia. Pod vedením botanika Dr. Rudolfa Limbachera zmenili časť sadov na rozárium s 3000 ružami, ktoré sa rozprestierali na ploche 1500 metrov štvorcových. Pestrosťou a počtom sa toto rozárium radilo medzi najbohatšie v Československu. V blízkosti sadov sa tiež nachádzalo akvárium a terárium.
Lido.
Súčasťou relaxu bratislavčanov na petržalskom pobreží bolo okrem parku Tyršove sady, aj bezpochyby kúpalisko Lido. V minulosti nieslo honosné pomenovanie Ostende. Označené za prírodnú ozdobu hlavného mesta Slovenska, bolo jedno z najnavštevovanejších miest všetkými spoločenskými vrstvami. Disponovalo šatňami s kapacitou až pre 5000 návštevníkov, plávajúci bazén, známu “Smíchovskú” reštauráciu, cukráreň, trafiku, detské korzo, tanečnú sálu, či službami holiča.
Elektrifikácia mesta Bratislava.
Od roku 1895, kedy došlo k spusteniu mestskej elektrickej pouličnej železnice, spoločnosť mesta Bratislava začala trápiť otázka elektrifikácie Bratislavy. Mnohé podniky čerpali elektrickú energiu zo svojich, prevažne parných zdrojov, avšak stále neexistoval žiaden centrálny zdroj. Mestský magistrát, neprehliadajúc túto otázku, rozhodol v roku 1897 o zavedení elektrického osvetlenia v Bratislave. Toto pozadie umožnilo výstavbu Bratislavskej mestskej elektrárne.
Výstavba.
Rada slobodného kráľovského mesta Bratislavy sa rozhodla zabezpečiť všetky práce súvisiace s pokladaním káblov na elektrifikáciu mesta Táto úloha bola zverená dip. inž. Bertholdovi Mórovi, vtedajšiemu riaditeľovi Mestskej vodárne a plynárne. Stavba sa nachádzala na Nandorovej, dnešnej Čulenovej ulici, náklady na jej výstavbu sa vyšplhali až na jeden milión korún. Pred oficiálnym spustením do prevádzky, ktoré sa konalo 1.1.1902 sa uskutočnila aj skúšobná prevádzka a to od 30.9.1901. Pričom do novembra 1901 bolo už položených vyše 53 kilometrov elektrických káblov a 37,7 kilometrov vonkajšieho vedenia.
Technické špecifiká.
Funkčný mechanizmus pozostával z dvoch jednosmerných dynám poháňaných plynovými motormi, tieto dynamá dodali novovzniknuté bratislavské Siemensove-Schuckertove závody ( Siemens ),ako rezerva slúžila batéria akumulátorov s 28 milimetrovými článkami a najvyšším výkonom 200kW s výdržou cez 5 hodín. Striedavý prúd sa získaval z parnej centrály ležiacej mimo mesto, prenášal sa káblovým vedením s napätím 5000 V a voľným vedením s napätím 22 kV. K spracovaniu napomáhalo 6 ortuťových veľkých usmerňovačov, ktorých výkon bol 2750 kW a dva motorové generátory s výkonom po 100 kW, tie boli však primárne rezervou vodárne, ktorá svoju energiu dostávala z parnej centrály. Výkon motorov sa vyšplhal na 2x50 HP. V roku 1928 po čiastočnej prestavbe rozdeľovacieho systému začalo byť predmestie Bratislavy zásobované trojfázovým striedavým prúdom. Periférne mestá sú zásobované pomocou jedenástich transformačných staníc. Elektráreň preberala zabezpečovanie elektrických inštalácií (osvetľovacie a motorové zariadenia) a na požiadania zhotovila (bezplatne) rozpočty na úkony s tým súvisiace. Priamo v meste (Lorencová č.5 - dnešná Laurinská) vlastnila kamennú predajňu s lustrami, stojacimi lampami, hodvábnymi tienidlami, elektrickými varičmi, platňami na varenie, hladidlami (žehličkami) a so širokou škálou žiaroviek za výhodné ceny, avšak štátni úradníci mali zľavy.Priemerná denná výroba elektrárne bola 350 kWh. Primárna spotreba napätia rozdeľovacím systémom na území mesta bola 5 kV, mimo toho 22kV. Sekundárne napätie spotrebuje 3x380 - 220 kWh. Súhrnný výkon dosahuje maximálnu výšku 5550kW. K roku 1927 bolo vyprodukovaných 11,3 miliónov kWh. Spotrebiteľom bolo priamo dodaných 2,04 miliónov kWh. Z parnej centrály bolo odobraných 10,04 miliónov kWh. A koncom roku 1927 bolo k sieti pripojených 181 179 žiaroviek, 2070 motorov a 5 263 aparátov, ich súhrnná pripájacia hodnota bola 19 134 kW.
Inovácie.
Táto technika a stroje postupne však nestačili na pokrytie čoraz väčšej spotreby a tak sa mesto rozhodlo investovať do modernejších strojov, čím zvýšilo výkon o 350 kW. K pokroku došlo po inováciách v rokoch 1909, 1910 a 1913. Rozšírili sa aj akumulátorové batérie,nové dynamá boli poháňané dieslovými motormi a po výmene oboch starých plynových motorov mala elektráreň celkovo 5 dieslových motorov, ktoré poháňali dynamá s celkovým výkonom 1450 kW, tento výkon strojov pretrval až do roku 1955, keď boli pri bombardovaní Apolky celkom zničené. Od roku 1928 zásobovala mesto najmä parná elektráreň na Vajnorskej ulici, ktorú mesto kúpilo od firmy Dynamit-Nobel.
Osud Bratislavskej mestskej elektrárne a procesu elektrifikácie.
20.12.1921 boli založené Západoslovenské elektrárne (ZSE), ktoré začali rozsiahlo elektrifikovať mestá a obce, súčasne likvidovali malé miestne elektrárenské podniky regionálneho významu s drahou výrobou elektrickej energie, po oslobodení a znárodnení s účinnosťou od 1.1.1946  sa do jedného národného podniku ako prvá zlúčila práve Bratislavská mestská elektráreň.
Doprava v Bratislave v rokoch 1900 až 1928.
Doprava v Bratislave zažila v rokoch 1880 až 1940 najväčší rozmach. Okolo roku 1910 žilo vo vtedajšom Prešporku zhruba 78 000 ľudí. Rozloha mesta sa každým dňom zväčšovala. Existovali konské železnice. Tzv. omnibusy nedokázali vyhovieť dopytu obyvateľstva. Preto sa začali objavovať v Bratislave nové električky alebo trolejbusy.
Individuálna doprava.
Dopyt sa začal objavovať aj v individuálnej doprave. V roku 1896 sa v Bratislave objavil prvý automobil. Pravdepodobne ho vlastnil veľkoobchodník Josef Palugyay. O 3 roky na to sa stala aj pravdepodobne prvá dopravná nehoda. 10.8.1899 auto krajčíra Weissa zrazilo chodkyňu na Laurínskej. Už v roku 1904 existovala predajňa automobilov firmy Aigner. V roku 1910 začali po Bratislave chodiť prvé autotaxíky. Prvým šoférom taxislužby bol Anton Schuster. Ten viezol aj amerického prezidenta T. Roosevelta. 
Verejná doprava.
Ľudia potrebovali väčšie vozidlá aby ich vedeli dopraviť do svojich destinácií. Už pred rokom 1900 existovali v Prešporku viaceré električkové linky. Dôloežitou bola aj električka do Viedne. V júli 1909 prišli do Bratislavy prvé trolejbusy. Zavedená trolejbusová trať niesla názov Elektrická automobilová linka do Vydrickej doliny. Táto trať stála mesto 310 000 korún a mala dĺžku 5 800 metrov. Jazdilo po nej 7 vozidiel. Trolejbusy, ktoré boli dodané do Bratislavy niesli názov Dailmler - Stoll. 4 boli v letnej verzii a 2 v uzavretej zimnej. Dodaný bol aj jeden nákladný trolejbus, ktorý bol neskôr prerobený na uzavretý osobný. Elektrinu do vedenia dodávala mestská elektráreň. Pre prípad výpadku bola vždy pripravená akumulátorova batéria vo vozovni na Patrónke. Vozidlá odoberali jednosmerný prúd z vedenia s napätím 450 V. 
Prvé 2 autobusy v Bratislave boli predstavené 1.5.1927. Jednalo sa o vozidlo Praga NO #1. Do 2 rokov ich pribudlo ďalších 13. 10 mája začali premávať na linke M. Táto linka sa tiahla od Karadžičovej (cez Gröslingovú, Hviezdoslavovo námestie, Ventúrsku, Michalskú, Františkánske námestie, Laurínsku) po Námestie republiky (dnešné Námestie SNP). Interval tejto linky bol 8 minút. Cestujúci museli 2 krát potiahnúť zvonček minimálne 50 krokov pred zastávkou, aby dali znamenie vodičovi, že chcú vystúpiť. 13.6.1927 bola zavedená linka N z Filiálneho pracoviska na Tehelné pole. Koncom tohto mesiaca bolo depo vozidiel zväčšené na kapacitu 20 autobusov. 5.9.1927 vznikla nová linka O, ktorá premávala z Palisád k nemocnici na Mickiewiczovej a späť cez Obchodnú ulicu. Ďalšie zväčšenie dopytu po mestskej hromadnej dopravy viedlo k vzniku novej mimomestskej linky do dnešných Podunajských Biskupíc. Od roku 1928 zdraželi ceny lístkov. Cena začínala na 1,20 Kč (O,39 €). Začali pribúdať aj ďalšie linky. Nová linka F z Kamenného namestia do Prievozu. Ďalšie linky mali tiež pomenovania písmenami (P, L, B a ďalšie). 

</doc>
<doc id="624784" url="https://sk.wikipedia.org/wiki?curid=624784" title="A Star Is Born (album)">
A Star Is Born (album)

A Star Is Born je soundtrackový album speváčky Lady Gaga a Bradley Coopera, ktorý vyšiel ce vydavateľstvo Interscope Records dňa 5 októbra 2018. Hudba je súčasťou rovnomenného filmu. Dosiaľ boli vydané dva single, a to komerčne úspešná skladba „Shallow“ a „Always Remember Us This Way“. Pri produkcii skladieb sa Bradley Cooper sa spojil so stálym spolupracovníkom Lady Gaga, DJom White Shadowom a radom country hudobníkov, medzi nimi aj Lukasa Nelsona (syn Willieho Nelsona), ktorý vo filme účinkuje aj ako člen Cooperovej kapely. Na soundtrack prispel aj Jason Isbell, Mark Ronson, Diane Warrenová a Andrew Wyatt, ktorý je frotmanom švédskej popovej kapely Miike Snow.
Soundtrack je popovo-bluesrockový album obsahujúci piesne o láske a jej peripetiách. Z komerčného hľadiska bol album úspešný. Dostal sa na prvé miesto rebríčkov vo viac ako 20 krajinách, pričom v mnohých z nich získal zlaté a platinové certifikáty. K júnu 2019 sa celosvetovo z neho predalo viac ako šesť miliónov kópií. Pilotným singlom albumu je skladba „Shallow“, ktorá k soundtracku vyšla dňa 27. septembra 2018, V limitovanom vydaní vo vybraných krajinách vyšli k albumu ešte single „Always Remember Us This Way“ a „I'll Never Love Again“.
Album "A Star Is Born" bol nominovaný celkovo na sedem cien Grammy, vrátane nominácií na nahrávku roka a skladbu roka, pričom dostal cenu za najlepší popový výkon dua/skupiny a za pieseň „Shallow“ najlepšiu skladbu napísanú pre vizuálne médiá a o rok neskôr s druhou po sebe idúcou nomináciou na pieseň roka za skladbu „Always Remember Us This Way“, pričom vyhral najlepšiu kompiláciu soundtracku pre vizuálne médiá a ďalšiu najlepšiu skladbu napísanú pre vizuálne médiá za „I'll Never Love Again (filmová verzia)“. Získala tiež Oscara za najlepšiu pôvodnú pieseň, Zlatý glóbus za najlepšiu pôvodnú pieseň a cenu kritikov za najlepšiu pieseň za skladbu „Shallow“ a cenu BAFTA za najlepšiu filmovú hudbu.
Výroba albumu.
Zoznam vytvorený z poznámok k soundtracku k filmu „A Star Is Born“ a z AllMusic.

</doc>
<doc id="624791" url="https://sk.wikipedia.org/wiki?curid=624791" title="Tatiana Calderónová">
Tatiana Calderónová

Tatiana Calderónová (; * 10. marec 1993, Bogota, Kolumbia) je kolumbijská automobilová pretekárka. V sezóne 2019 preteká za tím Arden International v sérii Formula 2. Je testovacou pilotkou tímu Alfa Romeo Racing vo Formule 1.
Detstvo.
Tatiana Calderónová sa narodila a vyrastala v Bogote, kde jej rodičia pracovali v predajni automobilov Kia motors. Ako štvorročná nastúpila do školy Colegio Helvetia. Učila sa tam v rokoch 1997 až 2011 a naučila sa tam angličtinu, nemčinu a svoju rodnú španielčinu. 
Calderónová začala pretekať v motokárach vo svojich deviatich rokoch, a musela si zosúladiť školu a pretekanie. Niekedy vynechala aj celé týždne vyučovania. Školu skončila v roku 2011 a presťahovala sa do Indianapolisu, aby mohla naplno trénovať vo svojom tíme, Junos Racing. V roku 2012 sa presťahovala do Madridu, aby mohla pretekať v Európskej kategórii Formuly 3.
Kariéra.
Tatiana Calderónová vyhrala sezóne 2005/2006 národné majstrovstvá v Easykarte. O rok neskôr skončila tretia na Kolumbíjskych národnych majstrovstvách v motokárach, Rotax juniorskej divízii. To jej otvorilo bránu k jazdeniu v pretekárskych autách, a už ako 14-ročná pretekala v Kii Picanto.
V roku 2008 sa stala prvou ženou, ktorá vyhrala "nap-On-Stars of Karting Divisional Championship-JICA Eastern Championship," tiež sa stala majsterkou "IAME International Challenge."
Vo svojich úspechoch pokračovala a v ďalšej sezóne skončila druhá v sérii "Radical European Master Series – SR5." Rovnako na druhom mieste sa umiestnila v "Colombian Rotax Senior Max Challeng"e.
V roku 2010 začala svoju kariéru v monopostoch a vstúpila do série "Star Mazda Championship" kde pretekala za tím "Juncos Racing." Svoju debutovú sezónu skončila na desiatom mieste v celkovom poradí a s najlepším výsledkom, siedmom mieste, v pretekoch na "Autobahn Country Club." V tejto sezóne taktiež vyhrala kolumbíjske majstrovstvá v motokárach.
V sezóne 2011 v pretekoch dvakrát skončila tretia, stala sa tak prvou a zatiaľ jedinou ženou, ktorá v tejto sérii skončila na stupňoch víťazov, a celkovo sa umiestnila na šiestom mieste. V tej istej sezóne sa zúčastnila aj posledných troch víkendov série "2011 European F3 Open" za tím Team West-Tec, celkovo sa tu umiestnila na 21. mieste s troma bodmi.
V roku 2012 sa presťahovala do Európy, aby pretekala s tímom Emilia de Villotu v sérii "2012 European F3 Open." Celkovo sa tu umiestnila na deviatom mieste s 56 bodmi.
Formula 3.
Sezóna 2013.
V roku 2013 Tatiana Calderónová debutovala s tímom "Double R Racing" na "FIA European Formula 3 Championship." V tejto sezóne však nezískala žiadne body, najlepšie sa umiestnila na 15. mieste v pretekoch na okruhu Silverstone. S tým istým tímom absolvovala aj celú sériu "2013 British Formula 3," tam skončila celkovo siedma so 79 bodmi a jedným pódiovým umiestnením na nemeckom Nürburgringu. Je prvou ženou, ktorá stála na stupňoch víťazov v Britskej Formule 3. V sezóne 2013 sa ako hosť objavila aj na poslednom víkende sezóny "2013 European F3 Open" za tím "Emilio de Villota Motorsport" aj keď tako hosť nemohala zbierať body a skončila šiesta a siedma.
Sezóna 2014.
Calderónová v sérii "2014 European Formula 3" prestúpila do "Jo Zeller Racing." V celkovom poradí skončila pätnásta s 29 bodmi. Jej najlepšie umiestnenie bolo piate miesto v druhých pretekoch na okruhu Spa v Belgicku.
Sezóna 2015.
V roku 2015 bolo oznámené, že Tatiana bude pretekať za tím "Carlin Motorsport's team" v sérii "2015 FIA European Formula 3 Championship". Tretie preteky na okruhu Spa v Belgicku chvíľu viedla na pneumatikách do dažďa, stala sa tak prvou ženou, ktorá kedy viedla preteky vo FIA Európskej Formule 3 a prešla takmer celým štartovým poľom od 27. priečky. Nakoniec trať vyschla a kolumbíjska pretekárka musela zastaviť v boxoch, preteky dokončila ako pätnásta.
Sezóna 2016.
Keďže kvôli nariadeniam FIA Calderónová nemohla štvrtý rok pokračovať v Európskej Formule 3, pretekala v španielskej "Spanish Formula 3 Championship" za tím "Teo Martín Motorsport." Celkovo obsadila deviate miesto so 66 bodmi a jediným pódiovým umiestnením.
GP3.
Kvôli novým športovým naroadeniam, ktoré priniesla FIA na konci roku 2015, ktoré zakazujú pretekárom súťažiť viac ako tri sezóny v Európskej Formule 3 tam nemohla Caledrónová štartovať a rozhodla sa pretkať v "2016 FIA GP3 Series" za tím "Arden International". Stala sa tak prvou ženou, ktorá pretekala v tomto tíme v celej jeho 19-ročnej histórii. V konečnom hodnotení obsadila 21. pozíciu s dvoma bodmi. Najlepšie sa v pretekoch umiestnila na desiatom mieste, v prvých pretekoch na nemeckom Hockenheimringu a rovnako v prvých pretekoch na talianskej Monze.
V sezóne 2017 v sérii GP3 pokračovala v tíme "DAMS," celkovo obsadila 18. miesto so siedmimi bodmi. V tomto roku sa najlepšie umiestnila siedma, v druhých pretekoch na okruhu Monza v Taliansku.
V sezóne 2018, teda v poslednej sezóne série GP3, (v sezóne 2019 sa spája s Európskou Formulou 3) Calderónová opäť zmenila tím, tentoraz prestúpila do tímu "Jenzer Motorsports". Túto sezónu skončila na 16. mieste v celkovom poradí s 11 bodmi. Jej najlepšie umiestnenie v tejto sezóne bolo šieste miesto v druhých pretekoch na talianskom okruhu Monza.
Formula 1.
V roku 2017 začala Tatiana Calderónová pracovať pre Alfa Romeo Sauber F1 Team ako vývojový jazdec. Navyše pokračovala aj v pretekaní v sérii GP3. Calderónová tiež testovala v tímovom simulátore.
Testovacia pilotka.
V marci roku 2018 bola Calderónová povýšená na testovaciu pilotku tímu Sauber. Jej prvé testovanie sa konalo 30. októbra 2018. Pilotovala Sauber C37 ako súčasť reklamného natáčacieho dňa na okruhu Autódromo Hermanos Rodríguez v Mexiko City, dva dni po Veľkej cene Mexika Formuly 1.
19. a 20. novembra 2018 sa Calderónová zúčastnila dvojdenného testovania s monompostom Sauber C32, tímovým monopostom z roku 2013, na testovacej trati tímu Ferrari, Fiorano, neďaleko Maranella. Počas testu najazdila 590 kilometrov – 202 kôl.
Začiatkom sezóny 2019 bolo potvrdené, že Tatiana ostáva ako testovacia pilotka tímu Sauber, ktorý sa medzičasom premenoval na Alfa Romeo Racing.
Formula 2.
V poslednom novembrovom týždni roku 2018 sa Tatiana Calderónová zúčastnila dvoch posezónnych testovacích dní Formuly 2 s českým tímom "Charouz racing" na okruhu Yas Marina v Abú Zabí. Počas prvého dňa zajzadila šiesty najlepší čas. Na víťaza, Nicholasa Latifiho, stratila takmer tri desatiny. Calderónová si účasťou na testovaní chcela zabezpečiť istotu miesta v tomto tíme na sezónu 2019 vo Formule 2.
Napokon opäť vstúpila do tímu Arden International, bude zaň pretekať ako prvá žena v histórii Formuly 2. Jej tímový kolega bude Anthoine Hubert.
Formula E.
16. decembra 2018, po skončení pretekov "SAUDIA Ad Diriyah E-Prix 2018", sa Tatiana Calderónová zúčastnila testovania na okruhu Yas Marina v Abu Zabí. Pilotovala elektrický monopost DS E-TENSE FE19 tímu "DS TECHEETAH". Podľa jej slov síce kvôli červeným vlajkám v časti testovania nemala toľko času koľko by potrebovala, no aj tak sa jej podarilo zajazdiť "zopár dobrých kôl". Vyslovila sa, že monopost Formuly E je úplne niečo iné ako autá s ktorými jazdila v minulosti. Vyhlásila, že nad riadením monopostu je potrebné uvažovať na rozdiel od ostatných formulových monopostov, ktoré sú podľa nej priamočiarejšie.
Po prvom testovaní vo Formule E sa podľa webu "www.motorsport.com" o Calderónovej vyjadril Mark Preston, vedúci tímu "DS TECHEETACH", vyjadril nasledovne: "Tatiana na nás naozaj zapôsobila počas testovania v "Ad Diriyah", napriek obmedzenému priebehu testu kvôli červeným vlajkám, tak sme sa rozhodli, že jej dáme ďalšiu šancu, aby sme videli čo všetko z toho dokáže vyťažiť, a aby sme získali ďalšie znalosti z jej spätnej väzby."
Calderónová sa v marockom Marrákeši 13. januára 2019 zúčastnila ďalšieho testovania s tímom "DS TECHEETAH." Na testovaní na jej náramne darilo, v rannej časti testu zajazdila druhé najrýchlejšie kolo a zaostala len o šesť desatín za najrýchleším kolom, ktoré zajazdil nemec Nico Muller. Dokonca si pripísala najrýchleší druhý sektor trate. Celkovo skončila siedma. Riaditeľ tímu, Mark Preston, bol opäť nadšený jej výkonmi, keď si porovnával sektorové časy so zvyškom štartového poľa Formuly E cez tento pretekársky týždeň, nielen počas tohto testovania.

</doc>
<doc id="624792" url="https://sk.wikipedia.org/wiki?curid=624792" title="Doprava v Afganistane">
Doprava v Afganistane

Doprava v Afganistane je limitovaná a v štádiu vývoja. Väčšina dopravnej siete bola postavená v šesťdesiatych rokoch 20. storočia, no neskôr v osemdesiatych a deväťdesiatych rokoch bola zničená vojnami. Pre zvýšenie dopravy a obchodu s okolitými krajinami boli v poslednej dekáde postavené nové diaľnice, cesty a mosty. V roku 2008 bolo v krajine registrovaných 731 607 vozidiel.
Afganistan nemá ako vnútrozemský štát žiadne námorné prístavy, no na rieke Amudarja, ktorá tvorí hranicu s Turkménskom, Uzbekistanom a Tadžikistanom, je premávka vysoká. Rekonštrukcie letísk, ciest a železnice viedli v posledných rokoch k ekonomickému rastu. V Afganistane sa nachádza 43 letísk a malé množstvo heliportov.
Cestná doprava.
Väčšina ciest bola postavená v šesťdesiatych rokoch 20. storočia za pomoci Spojených štátov a Sovietskeho zväzu. Sovieti vybudovali cestu a tunely v Salangskom priesmyku v roku 1964 a spojili tým severnú a východnú časť krajiny. Hlavnú časť cestnej infraštruktúry vytvorila diaľnica spájajúca mestá Herat, Kandahár, Ghanzi a Kábul, s prepojeniami na diaľnice v susednom Pakistane.
Sieť tvorí 42 150 kilometrov ciest, z ktorých 12 350 km je spevnených a 29 800 km nespevnených. V Afganistane sa jazdí na pravej strane a počet registrovaných vozidiel bol v roku 2008 731 607 vozidiel.
V krajine funguje autobusová doprava, ktorá je vlastnená štátom. Bezpečnejšia je však letecká doprava, hlavne pre cudzincov. Na diaľnici sa z času na čas vyskytujú prepadnutia banditmi alebo militantnými skupinami. Cesty sú taktiež nebezpečné kvôli dopravným nehodám a nedostatku bezpečnostných síl.
Diaľnice sú momentálne vo fázi rekonštrukcií. Väčšina regionálnych ciest sa opravuje alebo vylepšuje. Za posledných 30 rokov sa zlý stav afganskej dopravy a komunikácií ešte viac rozdrobil a obmedzoval už aj tak zápasiacu ekonomiku.
V roku 2007 bol otvorený cestný most spájajúci Tadžikistan a Afganistan, ktorý stál 37 miliónov amerických dolárov. Takmer 700 metrov dlhý most križuje rieku Pandž. Diaľnica Delaram-Zaranj, ktorá bola postavená s indickou pomocou, bola otvorená v januári 2009.
Železničná doprava.
Spojenie medzi Afganistanom a Uzbekistanom.
Medzi Uzbekistanom a afganským mestom Mazar-i-Sharif sa nachádza 75 kilometrov dlhá širokorozchodná trať s rozchodom 1 520 mm. Jej začiatok je v uzbeckom meste Termez. Trať ďalej prekračuje rieku Amudarja cez Afgansko-uzbecký most priateľstva a končí pri letisku Mazar-i-Sharif International Airport. Afganská vláda plánuje trať rozšíriť do Kábulu a do hraničného mesta Torkham na východe a spojiť ju s železnicou v Pakistane. Práce vykonáva China Metallurgical Group Corporation (MCC). Predošlé afganské vlády zo strategických dôvodov uprednostnili zamietnutie výstavby tratí, ktoré by mohli spôsobiť vplyv Británie alebo Ruska v Afganistane.
Spojenie medzi Afganistanom a Turkménskom.
10 kilometrová širokorozchodná trať prepája turkménske mesto Serhetabat s afganským mestom Torghundi. V roku 2017 sa začalo s modernizáciou tejto trate, ktorú pôvodne postavili Sovieti. Nachádza sa tu aj ďalšia 3,5 kilometrová trať ktorá ide z hraničného priechodu Aqina do mesta Kerki v Turkménsku, kde sa napája na turkménsku železničnú sieť.
Iránska hranica.
Najbližšia železnica s normálnym rozchodom v Iráne končí v meste Mašhad. Odtiaľ sa rozširuje východne k mestu Herat. 77 kilometrov sa bude nachádzať v Iráne a zvyšných 114 v Afganistane. Trať má byť dokončená v roku 2019.
Letecká doprava.
Letecká doprava v Afganistane je zabezpečovaná spoločnosťami Ariana Afghan Airlines, Afghan Jet International, East Horizon Airlines, Kam Air, Pamir Airways a Safi Airways. Aerolínie z iných krajín tiež lietajú do a z krajiny. Medzi tieto patria Air India, Emirates, Gulf Air, Iran Aseman Airlines, Pakistan International Airlines, Turkish Airlines a iné. V krajine sa nachádza 43 letísk, z toho medzinárodných sú 4 (menovite Hamid Karzai International Airport (Kabul International Airport), Herat International Airport, Kandahar International Airport a Mazar-e Sharif International Airport).
Heliporty.
V Afganistane sa nachádza 9 heliportov.
Vodná doprava.
Hlavným vnútrozemským vodným kanálom je rieka Amudarja, ktorá tvorí časť afganskej severnej hranice. Hlavné prístavy sú v blízkosti Kheyrabad a Sher Khan Bandar.
Potrubie.
V Afganistane sa nachádza 466 kilometrov plynovodu.

</doc>
<doc id="624794" url="https://sk.wikipedia.org/wiki?curid=624794" title="WMSK">
WMSK



</doc>
<doc id="624795" url="https://sk.wikipedia.org/wiki?curid=624795" title="Wikimedia SK">
Wikimedia SK



</doc>
<doc id="624796" url="https://sk.wikipedia.org/wiki?curid=624796" title="WM SK">
WM SK



</doc>
<doc id="624797" url="https://sk.wikipedia.org/wiki?curid=624797" title="Wikimedia Slovakia">
Wikimedia Slovakia



</doc>
<doc id="624798" url="https://sk.wikipedia.org/wiki?curid=624798" title="Wikimedians of Slovakia">
Wikimedians of Slovakia



</doc>
<doc id="624799" url="https://sk.wikipedia.org/wiki?curid=624799" title="Obrazovka typu CRT">
Obrazovka typu CRT



</doc>
<doc id="624800" url="https://sk.wikipedia.org/wiki?curid=624800" title="Obrazovka CRT">
Obrazovka CRT



</doc>
<doc id="624801" url="https://sk.wikipedia.org/wiki?curid=624801" title="CRT obrazovka">
CRT obrazovka



</doc>
<doc id="624802" url="https://sk.wikipedia.org/wiki?curid=624802" title="Vákuová obrazovka">
Vákuová obrazovka



</doc>
<doc id="624803" url="https://sk.wikipedia.org/wiki?curid=624803" title="Katódová obrazovka">
Katódová obrazovka



</doc>
<doc id="624804" url="https://sk.wikipedia.org/wiki?curid=624804" title="Obrazová elektrónka">
Obrazová elektrónka



</doc>
<doc id="624805" url="https://sk.wikipedia.org/wiki?curid=624805" title="Katódová trubica">
Katódová trubica



</doc>
<doc id="624806" url="https://sk.wikipedia.org/wiki?curid=624806" title="Katódová lampa">
Katódová lampa



</doc>
<doc id="624807" url="https://sk.wikipedia.org/wiki?curid=624807" title="Katódová elektrónka">
Katódová elektrónka



</doc>
<doc id="624808" url="https://sk.wikipedia.org/wiki?curid=624808" title="Prijímacia obrazovka">
Prijímacia obrazovka



</doc>
<doc id="624809" url="https://sk.wikipedia.org/wiki?curid=624809" title="Braunova trubica">
Braunova trubica



</doc>
<doc id="624810" url="https://sk.wikipedia.org/wiki?curid=624810" title="Braunova lampa">
Braunova lampa



</doc>
<doc id="624811" url="https://sk.wikipedia.org/wiki?curid=624811" title="Trubica s katódovými lúčmi">
Trubica s katódovými lúčmi



</doc>
<doc id="624812" url="https://sk.wikipedia.org/wiki?curid=624812" title="Kineskop">
Kineskop



</doc>
<doc id="624813" url="https://sk.wikipedia.org/wiki?curid=624813" title="Elektrónová lampa">
Elektrónová lampa



</doc>
<doc id="624814" url="https://sk.wikipedia.org/wiki?curid=624814" title="Lampa">
Lampa

Lampa môže byť:

</doc>
<doc id="624815" url="https://sk.wikipedia.org/wiki?curid=624815" title="Fernando de la Rúa">
Fernando de la Rúa

Fernando de la Rúa (* 15. september 1937, Córdoba† 9. júl 2019, Belén de Escobar) bol argentínsky politik, právnik a pedagóg. V roku 1999 sa stal 42. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 47. prezidenta krajiny. Rezignoval o dva roky skôr, než mu mal končiť mandát z dôvodu celoštátnych násilných nepokojov, ktoré boli spôsobené veľkou ekonomickou krízou Argentíny. Pred tým pôsobil ako senátor a poslanec, bol tiež starostom hlavného mesta Buenos Aires.
Životopis.
Mladosť a profesionálne začiatky.
Narodil sa v meste Córdoba v rovnomennej provincii, jeho otec bol právnik španielskeho pôvodu a jeho matka mala taliansky pôvod. Navštevoval vojenskú strednú školu vo svojom rodnom meste, kde pokračoval tiež v štúdiu práva na Národnej univerzite v Córdobe, ktorú dokončil ako 21-ročný dokonca s vyznamenaním. Už v rannom veku vstúpil do Radikálnej občianskej únie, následne bol poradcom ministra vnútra Juana Palmera vo vláde prezidenta Artura Umberta Illiu. S vlastnou politickou kariérou začal až v roku 1973, kedy vojenská chunta umožnila konanie demokratických volieb. De la Rúa bol vtedy zvolený do federálneho senátu za federálne hlavné mesto Buenos Aires. Prezidentské voľby vyhral vtedy kandidát konkurenčných Perónistov Héctor José Cámpora, ktorý však o krátky čas odstúpil, aby umožnil konanie nových volieb, kde už mal kandidovať bývalý prezident Juan Perón, ktorý sa do Argentíny vrátil z dlhoročného exilu. Líder Radikálnej občianskej únie Ricardo Balbín znova kandidoval za prezidenta a za svojho kandidáta na viceprezidenta si prekvapivo vybral vtedy nie veľmi významného a mladého Fernanda de la Rúa. Perón ale v septembrových voľbách získal až 61.85% hlasov a stal sa tak prezidentom, radikáli získali iba 24.42%. De la Rúa tak zostal senátorom, ktorým bol až do prevratu v marci 1976, kedy ozbrojené sily rozpustili argentínsky kongres. De la Rúa tak prerušil politickú činnosť a začal pracovať ako právnik v spoločnosti Bunge &amp; Born. 
Vojenská chunta vládla do konca roku 1983, kedy umožnila konanie demokratických volieb. De la Rúa ako nástupca politiky zosnulého lídra Balbína sa snažil získať podporu vlastnej strany na svoju prezidentskú kandidatúru, no strana nakoniec podporila kandidatúru Raúla Alfonsína, ktorý prezidentské voľby vyhral a stal sa prezidentom. De la Rúa bol zvolený do senátu. O znovuzvolenie do senátu sa pokúsil aj v roku 1989, no neuspel. Aj pre nepopularitu vlády prezidenta Alfonsína, ktorému sa nedarilo vyriešiť ekonomické problémy krajiny. Posilňovať začali znova Perónisti, prezidentom sa stal ich kandidát Carlos Menem. V roku 1991 tak kandidoval do poslaneckej snemovne, kde už bol tento raz úspešný a stal sa federálnym poslancom. O dva roky neskôr sa mu podarilo vyhrať voľby do senátu za hlavné mesto a vrátil sa do senátu. Perónistický prezident Menem chcel presadiť novelu ústavy, ktorá by mu umožnila opätovne kandidovať, čo nakoniec po dohode podporil aj predseda radikálov Alfonsín. Naopak De la Rúa bol vodcom vnútrostraníckej opozície voči tejto dohode a novelu ústavy odmietal. Menem sa vďaka zmene ústavy stal druhýkrát prezidentom v roku 1995 a pokračoval tak vo svojom mandáte.
Starosta Buenos Aires a funkcia prezidenta.
Po prijatí novely ústavy bolo zmenené aj postavenie hlavného mesta Buenos Aires, ktoré dostalo autonómiu, vďaka čomu mohlo prijímať vlastné zákony a voliť predsedu vlastnej vlády, teda de facto starostu. Do tej doby vyberal hlavného predstaviteľa tohto mesta (intendanta) priamo prezident republiky. Práve Fernando de la Rúa sa stal prvým predsedom vlády autonómneho mesta Buenos Aires, teda fakticky starostom hlavného mesta. Následne začal s množstvom zmien, ktoré reflektovali priamo ústavou vyžadované zmeny v hlavnom meste v snahe o zvýšenie decentralizácie. Za jeho najväčšiu zásluhu sa považuje rozšírenie metra v Buenos Aires a vybudovanie významnej cestnej siete v meste a okolí. Na celoštátnej úrovni sa ale Radikálnej občianskej únii veľmi nedarilo, oslabili ju najmä dohody s Menemovými Perónistami. Menemovej vláde sa však postupne v ekonomických otázkach prestalo dariť, navyše sa začali objavovať korupčné škandály, z ktorých boli podozriví najprv členovia vlády, neskôr aj samotný prezident Menem. To oslabilo pre zmenu Perónistov, vďaka čomu radikáli vyhrali voľby do kongresu v roku 1997. O dva roky neskôr sa ale mali konať prezidentské voľby, radikálna strana tak pristúpila k primárnym voľbám, kde jednoznačne triumfoval Fernando de la Rúa, ktorý získal aj prekvapivo podporu Alfonsína. Za kandidáta za viceprezidenta bol nakoniec vybraný Carlos Álvarez a to aj napriek tomu, že De la Rúa preferoval Gracielu Fernándezovú Meijideovú. De la Rúa sa v kampani začali vyhraňovať voči politike prezidenta Menema a poukazoval na podozrenia z korupcie vlády. Sľuboval riešenie ekonomických problémov, nárast zamestnanosti a prilákanie zahraničných investorov. Voľby sa konali v októbri 1999 a De la Rúa vyhral voľby, keď získal až 48.37% hlasov, druhý Perónista Eduardo Duhalde mal 38.28%. 10. decembra sa De la Rúa ujal funkcie prezidenta.
De la Rúa preberal krajinu vo veľmi zlom stave, zahraničný dlh krajiny bol znova veľmi vysoký a štátny rozpočet už dávno nebol vyrovnaný, naopak deficit bol taktiež veľmi vysoký. Tak ako obaja jeho predchodcovia, aj prezident De la Rúa musel pristúpiť k výrazným škrtom v rozpočte a zvýšeniu daní pre obyvateľstvo. Musel tiež zasahovať v provinciách, ktoré taktiež hospodárili s veľkými deficitom. Perónisti reagovali na opatrenia vlády demonštráciami a vyvolali aj niekoľko generálnych stávok. Vláda sa tak snažila uvoľniť pracovnoprávne zákony, znížiť vplyv odborov na kongres, aby sa vláde podarilo presadiť tieto zmeny, boli údajne podplatení aj niektorí opoziční poslanci, čo tvrdil dokonca aj viceprezident Álvarez. Viceprezident preto žiadal odvolanie ministra práce, ktorého však prezident vymenoval za svojho osobného tajomníka. Na druhý deň tak viceprezident Álvarez rezignoval, nasledoval odchod časti senátorov a poslancov do opozície. Prezident aj vedenie Radikálnej občianskej únie sa ešte snažili vládu udržať, začali preto vyjednávania s inými stranami a došlo k zmenám vo vláde. Ani zmeny vo vláde nepomáhali, ekonomická situácia sa ďalej zhoršovala. Na začiatku roka 2001 začali obyvatelia masovo vyberať svoje peniaze z bankových účtov, veľká časť z týchto vkladov odchádzala navyše do zahraničia a domáca mena bola menená za akúkoľvek zahraničnú menu, predovšetkým americké doláre. Nepomohla ani finančná pomoc od Medzinárodného menového fondu. Vláda sa ešte pokúsila o ďalšie úsporné opatrenia, ktoré však nie len že nepomohli, ale očakávateľne vyhrotili situáciu v spoločnosti. Ministri sa začali striedať vo vláde prakticky po dňoch, keďže ich návrhy na radikálne riešenia ekonomickej krízy prezident pod tlakom verejnej mienky pravidelne odmietal. Veľkým problémom bolo udržiavanie jednotného kurzu s americkým dolárom 1 ku 1. K tomu sa ešte zhoršil problém s vnútorným dlhom jednotlivých provincii, ktoré mali vlastné rozpočty a hospodárili naďalej veľmi zle. V októbri 2001 sa konali voľby do časti kongresu, ktoré jednoznačne vyhrali Perónisti z Justicialistickej strany. V decembri 2001 bola vláda nútená zmraziť všetky bankové účty v krajine, aby zabránila pokračujúcemu odlivu peňazí z krajiny a bánk. Bol stanovený týždenný limit na výber z účtu a prevod do zahraničia bol úplne zakázaný.
Na to reagoval Medzinárodný menový fond, ktorý oznámil, že nepošle platbu dohodnutú na začiatok roka 2002, pretože sa vláde nepodarilo zabezpečiť vyrovnaný štátny rozpočet na centrálnej ani provinčnej úrovni. Po dlhej dobe začali veľké ľudové nepokoje, prezident v reakcii vyhlásil výnimočný stav. Pri následných zrážkach zahynulo približne 40 ľudí, odbory vyhlásili generálny štrajk, celá vláda radšej rezignovala. Radikálna občianska únia vypovedala podporu prezidentovi a začala rokovať s Perónistami o vytvorení koaličnej vlády. To ale Perónisti odmietli a následne Fernando de la Rúa rezignoval 20. decembra 2001, formálne však vládol o jeden deň dlhšie. Rezignoval dva roky pred riadnym koncom svojho funkčného obdobia. Keď sa ale demonštranti priblížili až k prezidentskému palácu, musel prezident utiecť preč na vrtuľníku. Na necelé dva dni prevzal kompetencie prezidenta dočasný predseda senátu Ramón Puerta. O dva dni neskôr sa funkcie prezidenta ujal Adolfo Rodríguez Saá, ktorý mal pôvodne zotrvať až do nových volieb. Pre pokračujúce demonštrácie však aj tento odstúpil a to už po jednom týždni vo funkcii, nahradil ho Eduardo Duhalde.
Život po odchode z funkcie.
Potom, čo De la Rúa rezignoval, rozhodol sa radšej úplne stiahnuť z politiky, neposkytoval ani žiadne rozhovory. Situácia v krajine bola v tom čase veľmi vyhrotená, navyše De la Rúa bol veľmi nepopulárny, podobne ako aj iní vtedajší politici. Napriek tomu musel čeliť stále obvineniam z korumpovaniu poslancov z obdobia, keď sa ako prezident snažil presadiť zmeny v pracovnom práve. Spolu s ďalšími politikmi bol dokonca obvinený z korupcie, ale v roku 2013 bol súdom úplne oslobodený. Bol tiež obvinený zo zodpovednosti za tvrdé zásahy bezpečnostných zložiek voči demonštrantom počas nepokojov z konca roka 2001, aj tu bol ale súdom oslobodený. Nasledovalo obvinenie z machinácii pri spolupráci s niektorými bankami, z čoho bol však taktiež oslobodený. De la Rúa sa zostal venovať iba pedagogickej činnosti na Univerzite v Buenos Aires.

</doc>
<doc id="624816" url="https://sk.wikipedia.org/wiki?curid=624816" title="Protoindoeurópsky jazyk">
Protoindoeurópsky jazyk



</doc>
<doc id="624817" url="https://sk.wikipedia.org/wiki?curid=624817" title="Ramón Puerta">
Ramón Puerta

Federico Ramón Puerta (* 9. september 1951, Apóstoles) je argentínsky politik, podnikateľ a stavebný inžinier. Od 21. decembra do 23. decembra 2001 vykonával ako dočasný predseda senátu Argentínskej republiky právomoci výkonnej moci prezidenta, keď rezignoval prezident Fernando de la Rúa. Pred tým pôsobil ako guvernér provincie Misiones, federálny senátor, neskôr bol poslancom poslaneckej snemovne a veľvyslanec v Španielsku.
Životopis.
Narodil sa v meste Apóstoles v provincii Misiones na severovýchode Argentíny, jeho otec bol významným podnikateľom s Yerba mate. Strednú školu už študoval vo federálnom hlavnom meste Buenos Aires, kde pokračoval v štúdiu stavebného inžinierstva na Pontifikátnej katolíckej univerzite Argentíny. Následne sa vrátil do rodného mesta, kde sa podieľal na otcovej podnikateľskej činnosti, vďaka čomu získal významný majetok, keďže rodinná firma bola považovaná za vôbec najväčšiu v provincii. V roku 1972 vstúpil do Justicialistickej strany. Za túto bol v roku 1991 zvolený za guvernéra svojej domovskej provincie. Ako guvernér nasledoval politické reformy prezidenta Carlosa Menema, ktoré sa snažil presadzovať aj v provincii Misiones. Vďaka tomu sa provincii pomerne darilo a Puerta tak bol v roku 1995 do funkcie opätovne zvolený. Provincia postupne znížila svoj dlh, guvernér pristúpil tiež k zníženiu počtu štátnych zamestnancov, zvýšil export tovarov a došlo k realizácii veľkých infraštruktúrnych projektov. Bolo postavených viac ako 600 škôl a skoro 200 zdravotníckych zariadení. Kým na celoštátnej úrovni bola nezamestnanosť nad úrovňou 15%, v Misiones bola iba 5%. Kritiku ale vyvolal spôsob privatizácie podnikov, ktorú Puerta presadzoval. Napriek tomu bola chudoba obyvateľov v Misiones pomerne vysoká. V roku 1999 vo funkcii guvernéra skončil.
Hneď potom bol však zvolený do poslaneckej snemovne ako poslanec, o dva roky neskôr bol zvolený do senátu, kam sa presunul. Súčasne bol zvolený za dočasného predsedu senátu (dočasný predseda reálne vedie senát, keďže formálnym predsedom senátu je viceprezident krajiny). Ešte pred tým ale rezignoval viceprezident Carlos Álvarez a tak sa dočasný predseda senátu stal automaticky prvý v poradí, ktorý by v prípade skončenia prezidenta, tohto nahradil. Toto sa skutočne stalo 21. decembra 2001, keď musel prezident Fernando de la Rúa odstúpiť po veľkých celonárodných násilných nepokojoch, ktoré vyvolala najväčšia ekonomická kríza Argentíny za dlhý čas. Puerta následne vymenil niektorých členov vlády a nechal bez meškania zvolať zasadnutie legislatívneho zhromaždenia, ktoré malo zvoliť nového prezidenta. Toto 23. decembra zvolilo za nového prezidenta Adolfa Rodrígueza Saá. O týždeň neskôr Puerta rezignoval zo zdravotných dôvodov na funkciu dočasného predsedu senátu a zostal až do decembra 2005 radovým senátorom. V rokoch 2003 a 2007 kandidoval na guvernéra provincie Misiones, ale bol neúspešný. V roku 2009 bol zvolený za poslanca poslaneckej snemovne, kde zotrval do roku 2013. V decembri 2015 ho prezident Mauricio Macri vymenoval za veľvyslanca Argentíny v Španielsku, čo následne potvrdil aj senát. Na tejto pozícii je do súčasnosti.

</doc>
<doc id="624819" url="https://sk.wikipedia.org/wiki?curid=624819" title="Tracheálna intubácia">
Tracheálna intubácia

Tracheálna intubácia je invazívne zaistenie priechodnosti dýchacích ciest zavedením pružnej trubice do priedušnice.  Používa sa v prípadoch, keď nie je možné alebo vhodné neinvazívne zaistenie dýchacích ciest: počas celkovej anestézie pri mnohých druhoch operácii, pri resuscitácii alebo pri nutnosti umelej pľúcnej ventilácie s použitím pretlaku v dýchacích cestách. 
Nástroje.
Základné pomôcky sú endotracheálna trubica (kanyla), laryngoskop, injekčná striekačka. 
Tracheálna trubica sa zavádza najčastejšie ústami. Pre tento spôsob zavádzania je najpoužívanejšia Magillova kanyla s kruhovým prierezom, oblúkovito zahnutá, na jednom konci skosená pod uhlom 45° a opatrená nafukovacou manžetou na utesnenie v priedušnici, na druhom konci spojkou, umožňujúcou pripojenie na dýchací vak alebo prístroj. Pre deti sa používa kanyla bez tesniacej manžety. 
Laryngoskop je nástroj, umožňujúci pohľad na vstup do hrtana. Skladá sa z rukoväte a lyžice so zdrojom svetla, ktorou sa odtlačí koreň jazyka tak, aby bolo viditeľný vstup do hrtana. Najčastejšie sa používa laryngoskop so zahnutou lyžicou (Macintoshov). 
Modernejším zariadením je videolaryngoskop, ktorý má na lyžici pri zdroji svetla kameru, poskytujúcu pri intubácii dokonalý výhľad do hrtana. Umožňuje úspešnú intubáciu aj menej skúseným zdravotníkom, ošetrujúcim pacientov v akútnom ohrození života mimo zdravotníckeho zariadenia, najmä záchranárom. 
Injekčná striekačka je potrebná k nafúknutiu tesniacej manžety kanyly vzduchom. Tlak by mal byť okolo 20-30 centimetrov vodného stĺpca. Približne sa dá zistiť podľa balónika na kanyle, ktorý slúži ako kontrola nafúknutia tesniacej manžety.
Ďalšie potrebné pomôcky môžu byť odsávačka hlienov, zavádzač, intubačné kliešte (Magillove), prípadne videolaryngoskop a ďalšie.
Postup.
Intubácia sa vykonáva u pacienta v bezvedomí (počas resuscitácie) alebo v celkovej anestézii (pred operáciou). Pretože počas intubácie pacient spravidla nedýcha, je potrebné najskôr vykonať preoxygenáciu , teda vdychovaním kyslíka vytvoriť jeho zásobu v krvi a v pľúcach pre čas vykonania intubácie. Nasleduje zavedenie laryngoskopu do úst: intubujúci lekár z pozície za (alebo "nad") mierne zaklonenou hlavou pacienta ľavou rukou zavedie lyžicu laryngoskopu do úst tak, že ňou odsúva koreň jazyka nahor a dopredu, kým uvidí vstup do hrtana - jasne rozpoznateľnú štrbinu medzi hlasivkami. Do tejto štrbiny pravou rukou zavedie tracheálnu kanylu. Po jej zavedení pomocník injekčnou striekačkou nafúkne tesniacu manžetu. Nasleduje kontrola správnosti intubácie - najspoľahlivejšie meraním obsahu kysličníka uhličitého vo vydychovanom vzduchu kapnometrom, ináč posluchom dýchania na hrudníku a pozorovaním pohybov hrudníka a zarosenia ústia kanyly pri výdychoch. 
Komplikácie.
V niektorých prípadoch je intubácia obtiažna, a to najmä vtedy, ak nie je možné laryngoskopom dosiahnuť dostatočný výhľad na vstup do hrtana, alebo nie je možné doň zaviesť kanylu. V tom prípade je potrebné pokus o intubáciu ukončiť, odstrániť prekážku  v hltane (zvratky, hlien, cudzie teleso), ak je prítomná, pacienta dostatočne predýchať pomocou dýchacieho vaku a pokus o intubáciu opakovať, prípadne aj s použitím ďalších pomôcok (napr. zavádzača, videolaryngoskopu). V prípade ohrozenia pacienta dusením a pri nemožnosti intubácie je nutné zaistiť priechodnosť dýchacích ciest iným spôsobom (tracheostómiou, koniotómiou).
Komplikácie často vznikajú po obtiažnej intubácii. Môže to byť mechanické poškodenie zubov, poranenie sliznice alebo hlasiviek, nesprávna intubácia -  zavedenie kanyly do pažeráka, alebo príliš hlboko - až do priedušky (čím sa vyradí z dýchania jedna strana pľúc). Pacient môže pred alebo počas intubácie zvracať a vdýchnuť zvratky, alebo výkon môže vyvolať kŕčovité zovretie dýchacích ciest (laryngospasmus, bronchospasmus). Po dlhšej intubácii môžu vzniknúť preležaniny alebo zjazvenie priedušnice a najmä pri nedostatočnom ošetrovaní sa v dýchacích cestách môže nahromadiť hlien a vzniknúť infekcia.

</doc>
<doc id="624821" url="https://sk.wikipedia.org/wiki?curid=624821" title="Glaucidium">
Glaucidium

Glaucidium (po slovensky kuvičok) je rod malých sov z čeľade sovovité s guľatými hlavami a žltými očami. 
Na Slovensku sa prirodzene vyskytuje len jeden druh: kuvičok vrabčí.
Charakteristika.
Pri vyrušení dokážu meniť postoj operenie, pritiahnu perie, zúžia tak veľkosť tela a na hlave im odstávajú pritom do strán "uši". Mnohé druhy dokážu dvíhať chvost i kývať s ním do strán. V zadnej časti hlavy majú na operení fľaky pripomínajúce oči ("okcipitálna tvár"). Ich význam sa vysvetľuje tak, že môžu tak zastrašiť blížiaceho sa predátora a vyvolávajú aj pocit neustálej ostražitosti. Prítomnosť okcipitálnej tváre je typickým znakom rodu "Glaucidium" a jej chýbanie je znakom taxónu "Taenioglaux" (pozri kapitolu Systém). 
Systém.
rod kuvičok ("Glaucidium"):
Do samostatného rodu "Taenioptynx" sa novšie zaraďuje druh kuvičok obojkový ("Glaucidium brodiei"/"Taenioptynx brodiei"), ktorý je dnes navyše rozdelený na dva druhy.

</doc>
<doc id="624822" url="https://sk.wikipedia.org/wiki?curid=624822" title="Kuvičok">
Kuvičok

Kuvičok je slovenský názov všetkých týchto rodov:

</doc>
<doc id="624835" url="https://sk.wikipedia.org/wiki?curid=624835" title="Orangutan bradatý">
Orangutan bradatý



</doc>
<doc id="624836" url="https://sk.wikipedia.org/wiki?curid=624836" title="Orangutan sundský">
Orangutan sundský

Orangutan sundský alebo orangutan bradatý ("Pongo pygmaeus") môže byť:
Zdroje.
Pozri zdroje v článku orangutan.

</doc>
<doc id="624843" url="https://sk.wikipedia.org/wiki?curid=624843" title="Gorila západná">
Gorila západná

Gorila západná (iné názvy: gorila nížinná, gorila pralesná, gorila obyčajná, gorila africká, gorila hôrna, gorila ; lat. "Gorilla gorilla") je jeden z dvoch druhov z rodu gorila.
Novšia systematika.
gorila západná (Gorilla gorilla):
Strieborný chrbát.
Dominantný samec je takmer dvakrát taký ťažký ako samica, má vyšší kostený hrebeň na temene, dlhšie očné zuby a striebornú srsť na „sedle“.
Ochrana goríl.
Gorily západné sú zákonnom chránené živočíchy. Hlavné hrozby pre gorily západné predstavuje vypaľovanie pralesných habitatov, ilegálne lovenie kvôli mäsu a trofejové pytliactvo. Takmer všetký gorily žijúce v zoologických záhradách a parkoch patria k tomuto druhu, reštitúcia zvierat odchovaných v zajatí do prírody sa robia málokedy, čiastočne preto, že gorily majú zložitý, úzko previazaný sociálny život. Ochrana ich habitatov ostáva dlhodobou prioritou.
Používanie nástrojov.
Gorily západné sú známe tým, že používajú nástroje. Bolo zaznamenané ako gorila použila palicu aby zistila hĺbku vody alebo použila peň ako stabilizáciu počas jedenia.

</doc>
<doc id="624844" url="https://sk.wikipedia.org/wiki?curid=624844" title="Gorilla gorilla gorilla">
Gorilla gorilla gorilla



</doc>
<doc id="624846" url="https://sk.wikipedia.org/wiki?curid=624846" title="Gorila hôrna">
Gorila hôrna



</doc>
<doc id="624847" url="https://sk.wikipedia.org/wiki?curid=624847" title="Gorila horská">
Gorila horská

Gorila horská alebo gorila vrchovská môže byť slovenský názov:
Zdroje.
Pozri v článku gorila.

</doc>
<doc id="624852" url="https://sk.wikipedia.org/wiki?curid=624852" title="Trevor Devall">
Trevor Devall

Trevor Jay Devall (* 10. november 1972, Edmonton, Alberta, Kanada) je kanadsko-americký herec.

</doc>
<doc id="624856" url="https://sk.wikipedia.org/wiki?curid=624856" title="Nearchos (maliar)">
Nearchos (maliar)

Nearchos ("Nearchos") bol starogrécky maliar. 
Pôvod gréckeho maliara Nearcha a ani dobu jeho tvorby nepoznáme. Zo starovekých autorov sa o ňom zmienil len rímsky spisovateľ Plínius, ktorý uvádza, že bol autorom obrazov "bohyne Afrodity medzi Charitkami a Erótmi" a "zroneného Hérakla po spáchaní hanebných činov v zatemnení mysle" a tiež to, že bol otcom a učiteľom maliarky Aristarety. 

</doc>
<doc id="624857" url="https://sk.wikipedia.org/wiki?curid=624857" title="Aristareta">
Aristareta



</doc>
<doc id="624859" url="https://sk.wikipedia.org/wiki?curid=624859" title="Prápor podpory velenia Pozemných síl">
Prápor podpory velenia Pozemných síl

Prápor podpory velenia je taktický prápor Pozemných síl Slovenskej republiky. Zabezpečuje podporu veliteľstvu Pozemných síl SR, v súčinnosťou s Ministerstvom vnútra sa podieľa na úlohách "spojených s ochranou štátnej hranice a so zachytávaním a odsunom nelegálnych imigrantov." Prápor sídli od novembra 2007 v Trenčíne, jeho veliteľom je od 1. júla 2018 podplukovník. Ing. Michal Rázga.
Dejiny.
Prápor svoju históriu odvodzuje od Cisárskeho a kráľovského pešieho pluku č. 71 známeho tiež ako 71. trenčiansky pluk. Tento vznikol v roku 1860, od roku 1982 sídlil v Trenčíne. Pluk bojoval v Prvej svetovej vojne. V rámci Česko-Slovenska bol premenovaný na 17. peší pluk a v rokoch 1921 až 1938 sídli v Štefánikových kasárňach v Trenčíne. Medzi rokmi 1922 a 1937 pluk patril do 18. pešej brigády 9. pešej divízie, neskôr bol reorganizovaný do 15. pešej divízie až do jeho zrušenia 15. marca 1939. Niektoré jeho časti však boli včlenené do Armády Slovenského štátu. Obnovený bol koncom mája 1945, k 1. októbru 1949 bol opäť zrušený. K 1. okt´obru 1963 bol vytvorený 2. prevádzkový prápor (VÚ 6767), k nemu bola pripojená finančná, proviantná a výstrojná skupina VVO. K 1. januáru 1992 bol premenovaný na 3. prevádzkový prápor a k 1. januáru 1993 na 3. prevádzkový pluk. Od 1. októbra 2000 bol prevádzkovým práporom Veliteľstva Pozemných síl (a VÚ 4650). K 1. aprílu 2004 prápor zmenil názov z Prápor zabezpečenia velenia na Prápor podpory velenia pozemných síl OS SR. Medzi 31. decembrom 2005 a 1. novembrom 2007 bol prápor dislokovaný v Novom Meste nad Váhom.

</doc>
<doc id="624861" url="https://sk.wikipedia.org/wiki?curid=624861" title="Bungar modrastý">
Bungar modrastý

Bungar modrastý ("Bungarus caeruleus") je jedovatý had z čeľade koralovcovité. 
Je rozšírený na indickom subkontinente, od Pakistanu, Nepálu po Srí Lanku. Obýva savany a lesy, loví v noci, hlavne hady (aj vlastný druh), scinky a cicavce. Kladie 8 až 12 vajec. Bežne dorastá do dĺžky 0,9 m, ale môže byť dlhý aj 1,75 m. Má čierne až modrasté sfarbenie s bielymi pruhmi.
Patrí medzi tzv. „veľkú štvorku“ jedovatých hadov v Indii, ktorí usmrtia najviac ľudí. Jed obsahuje silné neurotoxíny, spôsobujúce ochrnutie svalov.

</doc>
<doc id="624862" url="https://sk.wikipedia.org/wiki?curid=624862" title="Bungarus caeruleus">
Bungarus caeruleus



</doc>
<doc id="624863" url="https://sk.wikipedia.org/wiki?curid=624863" title="Eufrosyné">
Eufrosyné

Eufrosyné alebo Eufrosyna ("Eufrosyné", ) môže byť:

</doc>
<doc id="624864" url="https://sk.wikipedia.org/wiki?curid=624864" title="Eufrosyné (Charitka)">
Eufrosyné (Charitka)

Eufrosyné alebo Eufrosyna ("Eufrosyné") je v gréckej mytológii dcéra najvyššieho boha Dia a oceanidy Eurynomé (avšak podľa inej verzie boha slnka Hélia a najády Aigly.
Bola jednou z Charitiek, bohýň pôvabu a krásy.
Najznámejšie boli tri:
Asklépiovou dcérou a neskôr manželkou Hefaista.
Menej známe boli ďalšie ich sestry Charis, Pasithea, Kléta, Faenna, Thalló, Auxó a Hégemoné.
Charitky boli pôvabné a milé, láskavé k ľuďom i k bohom, ľuďom poskytovali mnohé dobrodenia. Takmer vždy boli v spoločnosti iných bohov, ochraňovali priebeh slávností a hostín. Obzvlášť však dbali o krásu umenia. Boli ctené ako ostatné bohyne, mali aj svoje chrámy, boli zobrazované ako pôvabné a tancujúce dievčatá, s touto krásnou symbolikou:
Odraz v umení.
Podoba Charitek sa zachovala na veľkom počte umeleckých diel – sochách, reliéfoch, vázových maľbách:

</doc>
<doc id="624865" url="https://sk.wikipedia.org/wiki?curid=624865" title="Milan Lučanský">
Milan Lučanský

gen. Mgr. Milan Lučanský (* 10. február 1969, Poprad – † 30. december 2020, Prešov) bol slovenský policajný generál. Od júna 2018 do augusta 2020 bol prezidentom Policajného zboru.
Životopis.
Milan Lučanský absolvoval v roku 1988 Stredné odborné učilište chemické vo Svite. V rokoch 1998 až 2003 študoval na Pedagogickej fakulte Univerzity Mateja Bela.
Pôsobenie v Policajnom zbore.
Svoju policajnú službu začal v roku 1989 ako frekventant PÚ VB pre SR Pezinok. V roku 1990 sa stal starším inšpektorom OO VB Liptovský Hrádok. Neskôr prešiel do Martina. Od roku 1997 bol starším referentom operatívneho oddelenia OKP KR PZ Žilina. V roku 2004 sa stal vedúcim oddelenia odhaľovania, odboru boja proti organizovanej kriminalite STRED Úradu boja proti organizovanej kriminalite. V roku 2008 sa stal riaditeľom odboru STRED Úradu boja proti organizovanej kriminalite PPZ. V roku 2012 sa stal zástupcom riaditeľa Úradu boja proti organizovanej kriminalite. Po nástupe vlády Ivety Radičovej z polície odišiel. V rokoch 2012 až 2016 bol 1. viceprezidentom Policajného zboru. V rokoch 2016 až 2018 bol generálnym riaditeľom SKIS MV SR.
Počas svojho pôsobenia mal vyšetrovať Mikuláša Černáka. Podľa svojich slov sa mal podieľať na vyšetrovaní skupín okolo Ivana a Karola Mella či sýkorovcov.
7. októbra 2015 vláda schválila vymenovanie Milana Lučanského (vtedajšieho prvého viceprezidenta), viceprezidenta PZ Ľubomíra Ábela a Ivana Šefčíka, generálneho riaditeľa sekcie kontroly a inšpekčnej služby Ministerstva vnútra SR do generálskych hodností. 26. novembra 2018 ich prezident Andrej Kiska do nich vymenoval.
Prezident Policajného zboru.
Po vražde Jána Kuciaka a Martiny Kušnírovej odstúpil 31. mája 2018 po nátlaku verejnosti a veľkých protestoch z postu prezidenta Tibor Gašpar. Za náhradníka Gašpara vybrala ministerka vnútra Denisa Saková zo strany SMER-SD Lučanského, ktorý sa dočasným prezidentom stal 1. júna 2018. Na poste mal byť len do kým nezačne platiť nový zákon o spôsobe menovania policajného prezidenta, ktorý v čase jeho menovanie ešte nebol schválený. Novela zákona o policajnom zbore, ktorá zmenila spôsob voľby policajného prezidenta a šéfa inšpekcie nadobudla účinnosť 1. februára 2019. Lučanský potom prešiel riadnym výberovým konaním a verejným vypočutím v parlamentnom výbore. Do funkcie ho ministerka vnútra vymenovala 15. apríla 2019 na štyri roky.
Počas svojho pôsobenia odstavil riaditeľa Národnej kriminálnej agentúy od vyšetrovania Vraždy Jána Kuciaka a Martiny Kušnírovej, ako aj nariadil kontrolu po nesprávnom informovaní od NAKA ohľadne trestných podaní na organizátorov protestov Za slušné Slovensko. Po nastúpení novej vlády Igora Matoviča ho nový minister vnútra Roman Mikulec nechal vo funkcii kvôli spolupráci na boji proti pandémii koronavírusu. 30. júna 2020 Lučanský oznámil, že podal žiadosť o uvoľnenie z funkcie k 31. augustu. Dôvodom malo byť, že si s ministrom vnútra Romanom Mikulcom a vedením ministerstva nerozumie. Vo svojom vyhlásení okrem iného napísal: "„Nemám ich dôveru a oni zase nemajú tu moju. Spolupráca musí byť založená na vzájomnom rešpekte. Uznávam, že vnímam Romana Mikulca ako korektného človeka, ale neuznávam ho ako ministra vnútra. Naše pohľady na ďalší chod polície sú rozdielne, naše názory na viacero tém sú odlišné.“" Odmietol tiež politizáciu funkcie policajného prezidenta. Po Lučanského odchode ho k 1. septembru 2020 dočasne nahradil Peter Kovařík.
Obvinenie a väzba.
Dňa 2. decembra 2020 v rámci akcie Judáš obvinila NAKA Lučanského a ďalších 7 osôb zo závažných trestných činov. Po zadržaní bol Lučanský presunutý do kolúznej väzby, aby nemohol ovplyvňovať spoluobvinených alebo svedkov či inak mariť dôkazy vyšetrovania. Lučanský bol vo väzení v Prešove.
Ján Mazák pre Denník N napísal, že by Špecializovaný trestný súd musel vysvetľovať, keby Lučanského do väzby nevzal: „Ako by vysvetlil jeho prepustenie zo zadržania? Traja najbližší ho usvedčovali z ťažkých korupčných praktík. Právom alebo s cieľom uľahčiť si svedomiu a uniknúť tvrdému trestu? Je to jedno. Pretože v takej situácii trestný súd musel pridržať obvineného vo väzbe, aby sa objektívne dali preskúmať výpovede jeho spolupáchateľov bez rušivých momentov.“
Úmrtie.
29. decembra 2020 Lučanský spáchal vo svojej cele samovraždu obesením pomocou teplákovej bundy. V priebehu dňa mal vyšetrenie u psychológa, počas ktorého nič nenaznačovalo, že by si chcel siahnuť na život. O 16:30 h prebehla vizuálna kontrola cez priezor jeho cely. O 16:39 h si obvinený podávajúci večeru všimol, že si ho Lučanský neprebral, po čom príslušníci ZVJS otvorili jeho celu, kde ho našli bezvládneho a ihneď mu poskytli prvú pomoc. Záchranári ho oživili a previezli v kritickom stave do prešovskej nemocnice.
30. decembra 2020 Lučanský zomrel vo Fakultnej nemocnici s poliklinikou J. A. Reimana v Prešove deň po tom, čo sa pokúsil obesiť vo svojej väzenskej cele. Po smrti mu bolo trestné stíhanie zastavené.
Dva týždne pred pokusom o samovraždu si Lučanský zranil oko, lekárske správy nenaznačili, že by poranenie mohla spôsobiť bitka alebo pokus o samovraždu. Nespomínal ich ani samotný Lučanský.
Dopady a vyšetrovanie.
Po Lučanského pokuse o samovraždu vo väzbe 30. decembra 2020 zo svojho postu odstúpil generál Milan Ivan, generálny riaditeľ Zboru väzenskej a justičnej stráže. Generál Ivan potvrdil, že príslušníci ZVJS si riadne vykonávali svoje povinnosti a po nájdení obvineného mu poskytli prvú pomoc. V čase demisie bol Lučanský v kritickom stave. Ministerka spravodlivosti Mária Kolíková po pokuse oznámila zriadenie vyšetrovacej komisie, ktorej členmi mali byť „predstavitelia opozície, prezidentka, verejná ochrankyňa práv, Slovenská advokátska komora či zástupcovia európskych organizácií“. Na vyšetrovanie dohliada generálny prokurátor Maroš Žilinka.
1. januára 2021 minister obrany Jaroslav Naď oznámil, že dá prešetriť únik zdravotného záznamu z Ústrednej vojenskej nemocnice v Ružomberku, kde Lučanského operovali. Poprel tiež odvolanie riaditeľa nemocnice Vladimíra Lengvarského.
Kamerový záznam z chodby väznice neukazuje, že by v Lučanského cele bol niekto iný. Záznam z cely nie je, lebo to zákon nedovoľuje. Pochybnosti o samovražde nevyslovila ani Lučanského rodina či obhajcovia.

</doc>
<doc id="624868" url="https://sk.wikipedia.org/wiki?curid=624868" title="Eufrosyné (charitka)">
Eufrosyné (charitka)



</doc>
<doc id="624869" url="https://sk.wikipedia.org/wiki?curid=624869" title="Aglaia (charitka)">
Aglaia (charitka)



</doc>
<doc id="624870" url="https://sk.wikipedia.org/wiki?curid=624870" title="Eufrosyna">
Eufrosyna



</doc>
<doc id="624871" url="https://sk.wikipedia.org/wiki?curid=624871" title="Mark Carleton-Smith">
Mark Carleton-Smith

Generál Mark Carleton-Smith (* 9. február 1964) je britský generál, v súčasnosti náčelník Generálneho štábu Britskej armády.
Životopis.
Mark Carleton-Smith sa narodil 9. februára v Bielefelde, v Západnom Nemecku. Jeho otcom je generálmajor Sir Michael Carleton-Smith. Vyštudoval chlapčenskú školu Eton College. Absolvoval University of Durham s bakalárským titulom (BA) v roku 1985.
Vojenská kariéra.
Svoju vojenskú kariéru začal v Irish Guards, 3. septembra 1982 kde sa stal dôstojníkom.
Po službe v Severnom Írsku počas Nepokojov slúžil vo Vojne v Perzskom zálive od jari 1991. Neskôr v 90. rokoch aktívne slúžil v SAS v Bosne. V roku 2002 sa stal veliteľom 22 Special Air Service Regimentu a bol aktívny počas invázie do Iraku a bojov v Afganistane. 30. júna 2005 bol povýšený na plukovníka, stal sa zástupcom riaditeľa pre plánovanie na Ministerstve obrany.
31. decembra 2006 bol so spätnou platnosťou od 30. júna 2006 povýšený do hodnosti "brigadier" (brigádny generál), a v tom roku stal sa veliteľom 16 Air Assault Brigade a bol odvelený do Afganistanu ako veliteľ Task Force Helmand a veliteľ tamojších britských síl v apríli 2008. V auguste 2008 viedol Operáciu Eagle's Summit, ktorej súčasťou bol riskantný prienik do teritória Talibanu. Za svoju službu v Afganistane bol 6. marca 2009 menovaný do hodnosti Komandér Rádu britského impéria.
V januári 2009 sa stal sa náčelníkom armádneho plánovania a zdrojov na na Ministerstve obrany. Po povýšení na generálmajora 20. februára 2012 sa stal veliteľom britských špeciálnych síl vo februári 2012. V marci 2015 sa stal náčelníkom pre stratégiu na Generálnom štábe.
18. apríla 2016 povýšil na zástupcu náčelníka Generálneho štábu a na generálporučíka s platnosťou od rovnakého dňa. 11. júna 2018 bol povýšený na generála a nahradil dovtedajšieho náčelníka Generálneho štábu Britskej armády, Sira Nicka Cartera.
V novembri 2018 upozornil, že pre britskú bezpečnosť je väčšou hrozbou Rusko než Islamský štát. Odmietol tiež spoločné európske sily, preferujúc neoslabovať NATO.

</doc>
<doc id="624880" url="https://sk.wikipedia.org/wiki?curid=624880" title="Lokros z Paru">
Lokros z Paru

Lokros () bol grécky sochár v 5. storočí pred Kr. 
Lokros, grécky sochár z ostrova Paros, tvoril v druhej polovici 5. storočia pred Kr. Pausanias, grécky cestovateľ z druhého storočia, uvádza, že bol autorom sochy bohyne Atény, ktorá stála vo svätyni boha Area v Aténach: „"Neďaleko sochy Démosthéna je chrám Areov, kde sú dve sochy Afrodity. Areovu sochu zhotovil Alkamenes, Aténu parský umelec menom Lokros"“
Podľa americkej archeologičky a vedkyne E. B. Harrisonovej bol chrám Area na aténsku agoru (i so sochou bohyne Atény, ktorú videl Pausanias) premiestnený v rímskom období z Pallény (atický démos, časť Atén). Vedkyňa tiež tvrdí, že socha typu "Athény Giustiniani" by mala byť označovaná ako za dielo pôvodne zhotovené Lokrom z Paru (zo sochy tohto typu bolo zhotovené niekoľko rímskych kópií).

</doc>
<doc id="624882" url="https://sk.wikipedia.org/wiki?curid=624882" title="Škodlivý priestor">
Škodlivý priestor



</doc>
<doc id="624886" url="https://sk.wikipedia.org/wiki?curid=624886" title="Orangutan (rozlišovacia stránka)">
Orangutan (rozlišovacia stránka)

Orangutan môže byť:

</doc>
<doc id="624890" url="https://sk.wikipedia.org/wiki?curid=624890" title="Šimpanz pongo">
Šimpanz pongo



</doc>
<doc id="624892" url="https://sk.wikipedia.org/wiki?curid=624892" title="Orangutan sundský kalimantanský">
Orangutan sundský kalimantanský



</doc>
<doc id="624893" url="https://sk.wikipedia.org/wiki?curid=624893" title="Orangutan sundský sumatranský">
Orangutan sundský sumatranský



</doc>
<doc id="624894" url="https://sk.wikipedia.org/wiki?curid=624894" title="Gorilorodé">
Gorilorodé



</doc>
<doc id="624895" url="https://sk.wikipedia.org/wiki?curid=624895" title="Šimpanzy">
Šimpanzy



</doc>
<doc id="624896" url="https://sk.wikipedia.org/wiki?curid=624896" title="Gorilovité">
Gorilovité



</doc>
<doc id="624897" url="https://sk.wikipedia.org/wiki?curid=624897" title="Hominidae">
Hominidae



</doc>
<doc id="624898" url="https://sk.wikipedia.org/wiki?curid=624898" title="Hominídi">
Hominídi



</doc>
<doc id="624899" url="https://sk.wikipedia.org/wiki?curid=624899" title="Hominíni">
Hominíni



</doc>
<doc id="624900" url="https://sk.wikipedia.org/wiki?curid=624900" title="Hominín">
Hominín



</doc>
<doc id="624905" url="https://sk.wikipedia.org/wiki?curid=624905" title="Libellula fulva">
Libellula fulva

Libellula fulva alebo Ladona fulva je druhom vážky, ktorá obýva Palearktídu. Na Slovensku sa vyskytuje zriedka a v Slovenskom červenom zozname vážok je ohrozeným druhom. Obývá predovšetkým pomaly tečúce meandrujúce úseky riek s vodou dobrej kvality a vyvinutým bylinným porastom, ale aj rybníky a iné. Stredne veľká vážka, široké bruško meria 2728 mm, krídlo 36 mm. Dospelci sa vyskytujú od mája do júla, vajíčka kladú do vody a okolitého bahna. Larvy sa vyvíjajú vo vode 23 mesiacov.

</doc>
<doc id="624906" url="https://sk.wikipedia.org/wiki?curid=624906" title="Maira">
Maira

Maira môže byť:

</doc>
<doc id="624907" url="https://sk.wikipedia.org/wiki?curid=624907" title="Zoznam lietadiel Československých aerolinií">
Zoznam lietadiel Československých aerolinií



</doc>
<doc id="624910" url="https://sk.wikipedia.org/wiki?curid=624910" title="Lokros (syn Dia)">
Lokros (syn Dia)

Lokros () je v gréckej mytológii syn boha Dia a Mairy.
Lokros bol synom najvyššieho boha Dia a Mairy, dcéry argejského kráľa Proita (podľa Pausania bola vnučkou Thersandra a pravnučkou Sizyfa)). Maira sa stala spoločníčkou bohyne lovu Artemidy a zaviazala sa tak žiť v panenstve. Keď sa jej narodil syn Lokros ukázalo sa, že svoje panenstvo stratila a Artemis ju preto usmrtila.
Lokros, Amfión a Zéthos boli v gréckej mytológii považovaní za zakladateľov boiótskych Théb. 

</doc>
<doc id="624911" url="https://sk.wikipedia.org/wiki?curid=624911" title="Ľudoopovité">
Ľudoopovité

Ľudoopovité môže byť:

</doc>
<doc id="624912" url="https://sk.wikipedia.org/wiki?curid=624912" title="Človekovité">
Človekovité



</doc>
<doc id="624913" url="https://sk.wikipedia.org/wiki?curid=624913" title="Hominidné">
Hominidné



</doc>
<doc id="624916" url="https://sk.wikipedia.org/wiki?curid=624916" title="Kormorán okuliarnatý">
Kormorán okuliarnatý

Kormorán okuliarnatý ("Phalacrocorax perspicillatus") je vyhynutým druhom kormorána. Druh opísal nemecký prírodovedec Peter Simon Pallas pod stále platným menom "Phalacrocorax perspicillatus". Kormorán okuliarnatý sa vyskytoval na Beringovom ostrove (Komandorské ostrovy, Aleuty) a pravdepodobne aj v iných blízkych oblastiach, kde obýval skalnaté pobrežia. Jediným prírodovedcom, ktorý vtáka pozoroval, bol Georg Steller, člen poslednej expedície Vita Beringa (1741), pri ktorej Bering zomrel. Exempláre kormorána sú uložené výhradne v Európe: v Petrohrade, Tringu, Leidene, Helsinkách a Drážďanoch (týchto päť vzoriek pochádza z rokov 1840 až 1850). Niektoré subfosilné pozostatky sú ale okrem Petrohradu tiež vo Washingtone. Vzorky vajec neexistujú.
Kormorán okuliarnatý meral asi 97 cm a vážil asi 6 až 6,8 kg (12 až 14 libier). Kvôli krátkym krídlam nevedel dobre lietať. Sfarbenie bolo bronzovo-zelené so žltými perami na hlave a krku, čelo a koža okolo zobáka neboli pokryté perím. Okolo očí sa iba u samcov vyvinuli „okuliare“, biela perím neporastená koža. Kormorán okuliarnatý sa živil na otvorenom mori. Hniezdil pravdepodobne na blízkych pobrežných ostrovčekoch, lebo na Beringovom ostrove sa vyskytovala populácia líšok polárnych. Dĺžka generácie bola 8,9 rokov.
Keď Steller kormorána objavil, išlo o bežný druh. Osadníci, ktorí Aleuty neskôr kolonizovali, ale začali vtáky loviť. Na zemi bol vták neohrabaný a dal sa ľahko uloviť, navyše kormorán, veľký asi ako hus, vraj nasýtil až troch ľudí. Steller sa zmieňuje, že zvláštne chutnú pečienku človek získal, keď vtáka obalil hlinou a piekol vo vyhrievanej jamke; čo bol tradičný spôsob prípravy. V roku 1882 sa na ostrov vydal ornitológ Leonhard Stejneger a kormorána nenašiel. Podľa miestnych obyvateľov vyhynul asi okolo roku 1852. Podľa teórie nemeckého ornitológa Ernsta Harterta posledné zvyšky kormoránov vyhubila až epidémia medzi rokmi 1876 až 1877, ktorá sa významne podpísala aj na tunajšej populácii kormorána morského ("Phalacrocorax pelagicus"). Medzinárodná únia na ochranu prírody a prírodných zdrojov (IUCN) hodnotí druh ako vyhynutý a prikláňa sa k vyhynutiu v 50. rokoch.
Okrem kormorána na ostrovoch kvôli lovu vyhynul aj kôrokožec bezzubý.

</doc>
<doc id="624920" url="https://sk.wikipedia.org/wiki?curid=624920" title="Ľudoopi">
Ľudoopi



</doc>
<doc id="624921" url="https://sk.wikipedia.org/wiki?curid=624921" title="Antropoidné opice">
Antropoidné opice



</doc>
<doc id="624922" url="https://sk.wikipedia.org/wiki?curid=624922" title="Antropomorfné opice">
Antropomorfné opice



</doc>
<doc id="624923" url="https://sk.wikipedia.org/wiki?curid=624923" title="Sedliacky rozum">
Sedliacky rozum



</doc>
<doc id="624925" url="https://sk.wikipedia.org/wiki?curid=624925" title="Gibon lar">
Gibon lar

Gibon lar (iné názvy: lar, gibon bieloruký; lat. "Hylobates lar") je najznámejší predstaviteľ čeľade gibonovité. 
Obýva tropický dažďový prales na juhovýchode Thajska, Mjanmarsku, na juhu Číny (Jün-nan), v západnej Malajzii, Laose a na ostrove Sumatra (Indonézia). Polovicu stravy tvorí ovocie, živí sa aj kvetmi a hmyzom.
Má hustú srsť v rôznych sfarbeniach od čiernej až po hnedú a plavú. Na hlave má krátky nos a tvár lemuje biely kruh. Ruky aj chodidlá sú biele. Po zemi chodí na nohách ale v korunách stromu sa pohybuje rúčkovaním (brachiácia). Samce majú veľkosť 44 až 59 cm a vážia 5 až 7,6 kg, samice sú menšie 42 až 58 cm s váhou 4,4 až 6,8 kg.
Pohlavne dospieva v 9 roku. Samica rodí jedno mláďa každé 2 až 3 roky. Dožíva sa 25 až 30 rokov..
Poddruhy.
Existuje päť poddruhov:

</doc>
<doc id="624926" url="https://sk.wikipedia.org/wiki?curid=624926" title="Hylobates lar">
Hylobates lar



</doc>
<doc id="624927" url="https://sk.wikipedia.org/wiki?curid=624927" title="Gibon bieloruký">
Gibon bieloruký



</doc>
<doc id="624928" url="https://sk.wikipedia.org/wiki?curid=624928" title="Antropoid">
Antropoid

Antropoid (plurál: antropoidi alebo antropoidy) alebo antropoidná opica môže byť:
Antropoid môže byť aj:

</doc>
<doc id="624929" url="https://sk.wikipedia.org/wiki?curid=624929" title="Antropoidi">
Antropoidi



</doc>
<doc id="624930" url="https://sk.wikipedia.org/wiki?curid=624930" title="Antropoidy">
Antropoidy



</doc>
<doc id="624935" url="https://sk.wikipedia.org/wiki?curid=624935" title="LOHAS">
LOHAS

Lifestyle of Health and Sustainability (skr. LOHAS) môžeme voľne preložiť ako udržateľný zdravý životný štýl alebo životný štýl vyznávajúci hodnoty zdravia a trvalej udržateľnosti. Vo všeobecnosti ide o skupinu vysoko vzdelaných spotrebiteľov, ktorí kladú vysoké požiadavky na kvalitu a zároveň sa snažia žiť udržateľne s ohľadom na ekológiu, životné prostredie, zameriavajú sa na udržateľný zdravý životný štýl a neustály osobný rozvoj. 
Vo všeobecnosti možno povedať, že ide o segmet na trhu, ktorý má veľký potenciál a predpokladá sa, že v budúcnosti ešte porastie. Podľa štatistík už v roku 2007 bolo 13% Američanov vyznavačmi tohto životného štýlu a spotrebiteľmi LOHAS, v roku 2017 toto číslo v USA narástlo na viac ako 25 % spotrebiteľov. 
LOHAS spotrebiteľov môžeme nájsť predovšetkým v Spojených štátoch amerických, v západnej Európe a v Ázii v krajinách ako Japonsko, Taiwan či Singapur. 
Produkty a služby.
Trh LOHAS zahŕňa napríklad tieto tovary a služby: 

</doc>
<doc id="624936" url="https://sk.wikipedia.org/wiki?curid=624936" title="Antropoidná opica">
Antropoidná opica



</doc>
<doc id="624937" url="https://sk.wikipedia.org/wiki?curid=624937" title="Kovi-Kameňany">
Kovi-Kameňany



</doc>
<doc id="624938" url="https://sk.wikipedia.org/wiki?curid=624938" title="Eustathios">
Eustathios

Eustathios ("Eustathios", ) môže byť:

</doc>
<doc id="624939" url="https://sk.wikipedia.org/wiki?curid=624939" title="Eustathius">
Eustathius



</doc>
<doc id="624940" url="https://sk.wikipedia.org/wiki?curid=624940" title="George Frost Kennan">
George Frost Kennan



</doc>
<doc id="624945" url="https://sk.wikipedia.org/wiki?curid=624945" title="Vyššie primáty">
Vyššie primáty

Vyššie primáty (lat. Anthropoidea; iné slovenské a vedecké názvy pozri nižšie) sú veľký taxón primátov, presnejšie celistvonosoblížnych (Haplorrhini). 
Vyššie primáty v systéme zodpovedajú pravým primátom (Euprimates) okrem poloopíc (Prosimii); inými slovami: zodpovedajú celistvonosoblížnym (Haplorrhini) okrem okáľoidných (Tarsiiformes).
Názvy.
Slovenské názvy sú: vyššie primáty, opice, antropoidné (primáty), antropoidy, antropoidi, antropoidné opice, opice vlastné, pravé opice, človekorodé.
Vedecké (latinské) názvy sú: Anthropoidea (Mivart 1864), Simiiformes, Simiae, Simioidea, Pitheci, Pithecales, Pithecoidea, Anthropoideae
Niekedy sa to, čo dnes označujeme ako vyššie primáty, označovalo názvom primáty (Primates) v užšom zmysle; inak povedané, do primátov sa nezaraďovali poloopice.
O latinskom názve Anthropoidea treba poznamenať, že hoci je zakončený koncovkou -oidea, ktorá je typická pre nadčeľaďe, dnes nemá postavenie nadčeľade, ale nejakej vyššej taxonomickej úrovne (typicky podradu a podobne).
Charakteristika.
Výskyt a pohyb.
Ak odhliadneme od ľudí, vyskytujú sa vyššie primáty v širokom páse okolo rovníka, t. j. v strednej Amerike a približne severnej polovici Južnej Ameriky, v celej Afrike okrem Sahary a v Ázii od 41° severnej šírky až po Malé Sundy (tu asi po 10° južnej šírky), okrem Blízkeho Východu.
Žijú na stromoch alebo zriedkavejšie sú sekundárne prispôsobené životu na zemi (človek žije primárne na zemi; americké vyššie primáty žijú len na stromoch). Pohybom sú štvornohé alebo dvojnohé. Štandardne sa na dvoch nohách pohybuje len človek, niektoré druhy (najmä ľudoopice) sa dokážu pohybovať na dvoch nohách, ale robia to zriedkavo, inak je štandardných pohyb vyšších primátov po štyroch nohách. Mnohé druhy nevedia plávať, iné plávajú dobre.
Opis tela.
Niektoré druhy sú bez chvosta, mnohé (najmä všetky americké) druhy naopak majú veľký chvost, ktorý americké druhy neraz používajú na prichytávanie (obkrúcajú ho okolo konára zvrchu). Palce na končatinách stoja proti ostatným prstom. Na zadných končatinách sú vždy nechty, na predných končatinách sú buď nechty alebo pazúry. Predné končatiny sú pri niektorých druhoch značne predĺžené. 
Lebka je veľká, orbity majú postavené frontálne a od sluchovej jamy oddelené a zatvorené. Mozog je veľký, s rudimentárnymi ňuchovými lalokmi. Stoličky sú hrboľkavé, spodné stoličky majú niekedy hrboľkov viac než vrchné. Očné zuby sú dosť veľké. 
Maternica je jednoduchá. Na prsiach sú dve mliečne bradavice. Americké druhy nemajú skrótum, ani menštruačný cyklus (alebo je neúplný); rodia jedno alebo dve mláďatá. Ostatné druhy majú skrótum, majú menštruačný cyklus a rodia jedno mladé. 
Po celom tele je bohaté osrstenie; nezarastená je tvár, dlane a niekedy aj sedacie vankúše. Srsť je niekedy miestami dlhšia, hrivovitá. 
Potrava.
Sú to všežravce, jedia napr. ovocie, semená, hľuzy, cibule, listy, púčiky, hmyz, vajcia, vtáčie mláďatá a pod. Od ľudí zjedia aj čokoládu, sucháre a iné potraviny.
Ostatné.
Vyššie primáty sú spoločenské tvory. Medzi jedincami existuje v spoločnosti určitá hierarchia. Na rozdiel od ostatných cicavcov vykazujú vyššie primáty vlastnosti ako čulosť, pohyblivosť, bezočivosť, odvážnosť, zúrivosť a podobne. Opičia napodobivosť nezodpovedá skutočnosti. Úzkonosovce sú psychicky vyvinitejšie než ploskonosovce.
Systematika.
Rozsah taxónu.
Vyššie primáty (Anthropoidea, Simiiformes) môžu byť v porovnaní s ich dnes bežným rozsahom v niektorých textoch obmedzené dvoma základnými spôsobmi:
1. Prvá, zriedkavá možnosť je, vyššie primáty nezahŕňajú niektoré alebo všetky kmeňové taxóny ("stem groups"), konkrétne:
2. Druhá možnosť je, že vyššie primáty nezahŕňajú ľuďí a im podobné taxóny, konkrétne:
Pokiaľ ide špeciálne len o vedecký (latinský) názov Anthropoidea, ten môže mať alternatívne nasledujúce odchylné významy:
Ďalšie významy slovenského (resp. medzinárodného) názvu vyššie primáty pozri vyššie primáty (rozlišovacia stránka).
Ďalšie významy latinského názvu Simiae pozri v článku Simiae.
Vnútorná systematika.
Súhrnný systém.
Najbežnejší súčasný systém vyšších primátov je takýto:
polopodrad [či podrad] vyššie primáty/opice (Anthropoidea):
Staršie sa do vyšších primátov zaraďovali aj napr. rody †"Algeripithecus", †"Tabelia", †"Djebelemur", †"Omanodon", †"Shizarodon", †"Bugtilemur", †"Gatanthropus" a †"Muangthanhinius", ktoré sa podľa novších zistení zaraďujú na iné miesta v systéme primátov.
Z ploskonosovcov sa staršie občas odčleňoval ako samostatná skupina vyšších primátov taxón Callithricidae (kosmáčovité). 
Z úzkonosovcov sa staršie odčleňovala ako samostatná skupina vyšších primátov buď nadčeľaď hominoidovce (Hominoidea) alebo aspoň čeľaď ľudia (Hominidae) (myslí sa Hominidae v zmysle: rody "Homo", "Australopithecus" v širšom zmysle, prípadne dávnejšie aj rody "Ramapithecus" a "Oreopithecus"). Tieto dva taxóny (hominoidovce alebo Hominidae) sa alternatívne vôbec nezaraďovali do vyšších primátov - pozri vyššie v kapitole Rozsah taxónu. Ojedinele sa z úzkonosovcov odčleňuje ako samostatná skupina vyšších primátov nadčeľaď †propliopitekoidovce (Propliopithecoidea).
V detailoch sa konkrétne systémy od seba pomerne značne odlišujú. Nasledujú ukážky konkrétnych systémov:
Príklady systémov z literatúry.
Seiffert et al. 2020 a 2018:
Anthropoidea:
Jaeger et al. 2020 a 2019:
podrad Anthropoidea:
Benton 2014/2015
podrad Anthropoidea:
Soukup 2014:
Antropoidea/Simiae (sk: vyššie primáty/opice/pravé opice):
Fleagle 2013:
podrad Anthropoidea:
Poznámka: Rody †"Afrotarsius" a †"Ekgmowechashala" sú zaradené do Tarsiiformes.
Delson 2012 a Delson et el. 2000:
hyprad Anthropoidea:
Poznámka: V Delson et al. 2000 sú čeľaď †Eosimiidae ako aj rody †"Afrotarsius", †"Ekgmowechashala", †"Altanius" a †"Altiatlasius" zaradené do hypradu Tarsiiformes a to, čo iní autori označujú ako čeľaď †Amphipithecidae, je zaradené do podradu Strepsirhini. 
Vančata 2012
minirad Anthropoidea (sk: vyššie primáty):
Poznámka: Systém uvedený v úvode publikácie sa vo viacerých bodoch líši od systému uvedeného v (pôvodne staršom) texte vo zvyšku publikácie.
Cartmill 2011
podrad [alebo pomocný taxón] Anthropoidea:
Poznámka: Rod Afrotarsius je (s otáznikom) zaradený do Tarsiiformes.
Williams et al. 2010
Anthropoidea:
Seiffert et al. 2010:
podrad Anthropoidea [uvedené sú len africké taxóny]:
Rose 2006:
parvrad Anthropoidea:
Geissman 2003:
infrarad Anthropoidea:
Primate Fossil Record 2002
podrad Anthropoidea:
Thurzo 1998:
polopodrad Anthropoidea (sk:antropoidné/antropoidné primáty/vyššie primáty):
Poznámka (*): Eosimiidae sú síce v základnom delení uvedené vedľa Oligopithecidae, ale na inom mieste o Eosimiidae autor uvádza, že „nájdené exempláre, pripomínajúce niektorými znakmi predstaviteľov omomyovitých, pokladáme za bazálne antropoidné primáty s nateraz nejasným fylogenetickým pôvodom“.
Ross-Kay 1998
podrad Anthropoidea:
McKenna a Bell 1997
parvrad Anthropoidea:
Shoshani - Groves 1996
podrad Anthropoidea:
Van Valen 1994
infrarad Anthropoidea:
Carroll 1988:
podrad Anthropoidea:
Poznámka: Rod †"Afrotarsius" je zaradený (s otáznikom) do čeľade Tarsiidae. 
MČE 1986:
podrad Anthropoidea/Simiae (sk: vyššie primáty/opice):
Thurzo 1985:
podrad Anthropoidea (sk: vyššie primáty/človekorodé):
Pyramída 1982 a Thurzo 1973:
podrad Anthropoidea/Simioidea (sk: opice):
Poznámka: Uvedené sú len recentné taxóny.
Szalay a Delson 1979:
rad Primata:
Poznámka: Autori síce v systéme taxón Anthropoidea (ako vidno) neuvádzajú explicitne, ale spomínajú ho v texte knihy ako súhrnné označenie pre Platyrrhini a Catarrhini. Jeho vynechanie zo systému zdôvodňujú čisto technicky, keďže uvádzajú, že keby ho použili, mal by ich systém príliš veľa úrovní delenia.
Schwartz 1978:
podrad Anthropoidea:
Delson 1977
hyprad Simiiformes/Anthropoidea:
Simons 1972:
podrad Anthropoidea:
Simpson 1945:
podrad Anthropoidea:
SNS 1932:
rad Primates (sk: "primáti") v užšom zmysle:
Poznámka: "Primáti" v širšom zmysle sú primáty vymedzené tak, ako ich chápeme dnes (čiže primáti v užšom zmysle + poloopice).
MSN 1931:
rad Primates:
Maurer 1928:
Primates:
MGKL 1905-1909:
rad Primates v širšom zmysle:

</doc>
<doc id="624946" url="https://sk.wikipedia.org/wiki?curid=624946" title="Antropoidné">
Antropoidné



</doc>
<doc id="624947" url="https://sk.wikipedia.org/wiki?curid=624947" title="Antropoidné primáty">
Antropoidné primáty



</doc>
<doc id="624948" url="https://sk.wikipedia.org/wiki?curid=624948" title="Človekorodé">
Človekorodé



</doc>
<doc id="624949" url="https://sk.wikipedia.org/wiki?curid=624949" title="Šimpanz malý">
Šimpanz malý



</doc>
<doc id="624950" url="https://sk.wikipedia.org/wiki?curid=624950" title="Pravé opice">
Pravé opice



</doc>
<doc id="624951" url="https://sk.wikipedia.org/wiki?curid=624951" title="Hominoidi">
Hominoidi



</doc>
<doc id="624952" url="https://sk.wikipedia.org/wiki?curid=624952" title="Hominoidné">
Hominoidné



</doc>
<doc id="624953" url="https://sk.wikipedia.org/wiki?curid=624953" title="Vlastné opice">
Vlastné opice



</doc>
<doc id="624954" url="https://sk.wikipedia.org/wiki?curid=624954" title="Hominoid">
Hominoid



</doc>
<doc id="624955" url="https://sk.wikipedia.org/wiki?curid=624955" title="Lar">
Lar

Lar môže byť:

</doc>
<doc id="624956" url="https://sk.wikipedia.org/wiki?curid=624956" title="Agatharchos zo Samu">
Agatharchos zo Samu

Agatharchos ("Agatharchos") bol grécky maliar v 5. storočí pred Kr. 
Grécky maliar Agatharchos, syn Eudéma zo Samu, tvoril v Aténach. Prvá správa o jeho tvorbe je z čias dramatika Aischyla a žil ešte v čase aténskeho štátnika Alkibiada. Jeho činnosť preto prebiehala medzi rokmi 460 až 420 pred Kr. Vieme, že vymaľoval steny Alkibiadového domu a že namaľoval scénu pre jednu Aischylovu hru. Napísal pojednanie o maľovaní divadelných dekorácii, ktoré inšpirovalo Démokrita a Anaxagora k vypracovaniu pravidiel perspektívy. 

</doc>
<doc id="624958" url="https://sk.wikipedia.org/wiki?curid=624958" title="Sup červenohlavý">
Sup červenohlavý

sup červenohlavý (iné názvy "sup stepný, sup holohlavý") ("Sarcogyps calvus") je druh z čeľade jastrabovité a jediný predstaviteľ rodu sup (Sarcogyps). 
Obýva Indický subkontinent a lokálne aj Juhovýchodnú Áziu.
Je to stredne veľký sup, je dlhý 76 až 86 cm a váži 3,5 až 6,3 kg s rozpätím krídel 1,99 až 2,6 m Má holú hlavu, červenej až oranžovej farby u dospelých a svetločervenej u mladých jedincov. Telo je čierne so svetlými škvrnami a svetlými koncami krídel. Pohlavia majú rozdielne farby dúhoviek, samce majú bledé, bielej farby a samice tmavohnedé. 
V súčasnosti (2018) je kriticky ohrozený. Dôvodom je rapídny úhyn spôsobený tým, že sa kŕmia zdochlinami liečenými látkou diklofenak (a inými nesteroidnými antiflogistikami).

</doc>
<doc id="624959" url="https://sk.wikipedia.org/wiki?curid=624959" title="Sarcogyps calvus">
Sarcogyps calvus



</doc>
<doc id="624960" url="https://sk.wikipedia.org/wiki?curid=624960" title="Sup stepný">
Sup stepný



</doc>
<doc id="624961" url="https://sk.wikipedia.org/wiki?curid=624961" title="Sup holohlavý">
Sup holohlavý



</doc>
<doc id="624962" url="https://sk.wikipedia.org/wiki?curid=624962" title="Jeseter ruský">
Jeseter ruský

Jeseter ruský (staršie aj ako "jeseter Güldenstädtov") ("Acipenser gueldenstaedtii") je ryba z čeľade jeseterovité.
Žije v Azerbajdžane, Bulharsku, Gruzínsku, Iráne, Kazachstane, Rumunsku, Rusku, Turecku, Turkménsku a na Ukrajine. Nachádza sa tiež v Kaspickom mori. Táto ryba môže narásť až do 235 cm s váhou 115 kg. Ruský jeseter sa pomaly rozmnožuje a dospieva, čo ho robí veľmi zraniteľným v dôsledku rybolovu. Od ostatných druhov rodu "Acipenser" sa rozlišuje krátky pyskom so zaobleným koncom a ústami, ktoré sú v spodnej časti prerušené v strede.
Loví kôrovce, mäkkýše a malé ryby. Keď je v mori je samotársky, ale pri migrácii sa združuje. Je to anadrómny druh, migruje v apríli, máji a júni proti prúdu riek aby sa rozmnožil.

</doc>
<doc id="624963" url="https://sk.wikipedia.org/wiki?curid=624963" title="Jeseter Güldenstädtov">
Jeseter Güldenstädtov



</doc>
<doc id="624964" url="https://sk.wikipedia.org/wiki?curid=624964" title="Acipenser gueldenstaedtii">
Acipenser gueldenstaedtii



</doc>
<doc id="624965" url="https://sk.wikipedia.org/wiki?curid=624965" title="Jeseter obyčajný">
Jeseter obyčajný



</doc>
<doc id="624967" url="https://sk.wikipedia.org/wiki?curid=624967" title="Governmentalita">
Governmentalita

Koncept governmentality bol predstavený Michelom Foucaltom v roku 1978, počas jeho prednášky na univerzite v Paríži. Termín governmentalita - „gouvernementalité“ pôvodne vznikol odvodením slova gouvernement sufixom „al“ (prídavné meno), pridaním „ité“ (abstraktné podstatné meno). Pre mnohých je governmentalita neologizmom slov „government“ (vláda) a „mentality“ (mentality). Vláda je definovaná ako aktivita, ktorá sa snaží meniť a tvarovať naše správanie rôznymi technikami, normami a vedomosťami. Vláda je chápaná ako „vedenie vedúcich“, a teda vládnutie je jav, ktorý nie je len úzkospätý so štátom ako celku, ale hovorí ako samotné indivíduá a skupiny tvarujú vládnutie ich samých a iných. Mentality naznačujú, že naše myslenie je ponorené do vedomostí, názorov, nášho jazyka, a preto sa často považuje za „prirodzenú“ samozrejmosť.  Sú spôsobom akým rozmýšlame o autoritách, čerpajúcim z expertízy, jazyka, teórií, ideí, filozofií a iných foriem vedomostí, ktoré sú nám dostupné. Naviac myslenie sa považuje ako skupinová činnosť a nie ako individuálna aktivita. A teda nie je záležitosťou individuálnej mysle a svedomia, ale vedy, viery a názoru, v ktorých sme ponorení.
Racionality a technológie.
Kľúčovú úlohu pri governmentalite zohrávajú racionality a technológie. Racionality v tomto kontexte znamenajú spôsob odôvodňovania, rozmýšľania, kalkulovania a zodpovedania problému, či už viac alebo menej systematického. Avšak to neznamená, že určujú hegemóniu ako musíme myslieť a zdôvodňovať. Spolu s technológiami sú prostriedkom ako sa dajú uskutočniť predom stanovené ciele, a teda ako vytvoriť správne vládnutie. Rozlišujeme pritom technológie produkcie, znakových systémov, moci, a seba samej. Pre pojem governmentalita sú dôležité najmä posledné dve zmienené. Technológie moci pritom určujú správanie sa jednotlivcov a podraďujú ich istým účelom alebo nadvláde, objektivizácii subjektu. Technológia sama o sebe odkazuje na praktiky a stratégie, ktorými jednotlivci prezentujú ich vlastné sebachápanie. Foucalt o týchto technológiách hovorí: „Technológia moci a technológia sama o sebe pritiahli moju pozornosť najviac. Spojenie technológie moci (nadvlády nad ostatnými) a technológie seba samej  nazývam governmentalitou. Foucalt teda nazerá na governmentalitu z personálneho hľadiska. Nehovorí o vládnutí ktorého súčasťou je len suverenita, no naopak prihliada na indivíduá a ich sebachápanie. A teda pochopenie súhry medzi technológiou seba samej a technológiou ovládania ľudí, štátu, spoločnosti je jedna z vlastností, ktorá robí z governmentality absolútne odlišnú a originálnu formu politickej analýzy.
Foucalt na prednáške o technológii sebe samej tiež hovorí, že je dôležité rozvíjať vedomosti o sebe samých, či už v oblasti ekonómie, biológie, psychiatrie, medicíny alebo penológie. Hlavným zmyslom však nie je tieto vedomosti prijímať v ich nominálnej hodnote, ale analyzovať tieto vedy ako špecifické „hry pravdy“ vzťahujúce sa ku špecifickým technológiám, ktoré ľudia používajú k porozumeniu seba samých. A teda prehĺbenie vedomosti o sebe samom pri dodržaní istých postupov je kľúčom k pochopenia seba samého.
Prínos governmentality.
Napriek tomu, že governmentalita neponúka užívateľovi kauzálne vysvetlenie zmien spoločnosti a neumožňuje ani predpovedať budúcnosť, prináša progres v chápaní vládnutia. Môžeme ju prirovnať k akémusi „analytickému boxu prostriedkov“ a teda zhluku konceptov, ktoré môžu byť použité na zvýšenie schopnosti rozmýšľať a kritizovať minulé a súčasné formy vládnutia. Tento box prostriedkov nám umožňuje urobiť niečo dôležité, nikdy predtým nespomínané: nechápať vládu ako set inštitúcií, ale ako aktivitu, ktorá môže byť študovaná, historizovaná a špecifikovaná na úrovni racionalít, programov, technológií, a subjektivít, ktoré ju podopierajú a dávajú jej formu.

</doc>
<doc id="624968" url="https://sk.wikipedia.org/wiki?curid=624968" title="Johan Olsen">
Johan Olsen

Johan Gotthardt Olsen (* 25. marec 1969, Østerbro, Kodaň, Dánsko) je dánsky rockový spevák, biológ, moderátor, herec, výskumný pracovník a vysokoškolský pedagóg na Kodanskej univerzite.
Životopis.
Študoval na Kodanskej univerzite a s niekoľkými ďalšími študentmi v roku 1995 založil skupinu Magtens Korridorer, čo je jedna z najúspešnejších dánskych rockových skupín. Olsen so skupinou vydal šesť štúdiových albumov, z ktorých dva v Dánsku získali platinu. V roku 2006 skupina získala ocenenie za najlepšiu novú skupinu v Danish Music Awards. Objavil sa tiež niekoľkokrát ako hosťujúci spevák, vrátane skupín Red Warszawa, Revoltage, L.O.C. a Sonja Hald.
Mimo svojej vlasti sa stal známym najmä vďaka spolupráci so skupinou Volbeat. V roku 2007 spieval v skladbe „The Garden's Tale“ a o deväť rokov neskôr v skladbe „For Evigt“ duet so spevákom skupiny Volbeat, Michaelom Poulsenom, kde Poulsen spieval po anglicky a Olsen po dánsky.
Olsen má titul Ph.D. v molekulárnej biológii a pracuje ako proteinový kryštalografik na Kodanskej univerzite. Je ženatý a má štyri deti.

</doc>
<doc id="624969" url="https://sk.wikipedia.org/wiki?curid=624969" title="Giuseppe Fortunino Francesco Verdi">
Giuseppe Fortunino Francesco Verdi



</doc>
<doc id="624976" url="https://sk.wikipedia.org/wiki?curid=624976" title="Agatharchos (sochár)">
Agatharchos (sochár)

Agatharchos ("Agatharchos") bol grécky sochár v 4. storočí pred Kr. 
Agatharchos, grécky sochár neznámeho pôvodu, tvoril v 4. storočí pred Kr. Nezachovali sa od neho žiadne sochy, ale na ostrove Thasos sa našiel jeho menom signovaný podstavec zo sochy, ktorého nápis hlása, že svoje sochárske dielo venoval Panovi a Afrodite:
- text v starogréčtine
Podstavec je z bieleho mramoru. Znalci jeho nápis výlučne na základe typu písma datujú do štvrtého storočia pred Kr. Ak Agatharchos pochádzal z ostrova Thasos, alebo z neďalekého Paru, mohol sa inšpirovať prácami svojho súčasníka slávneho sochára Skopa.

</doc>
<doc id="624982" url="https://sk.wikipedia.org/wiki?curid=624982" title="Nižšie primáty">
Nižšie primáty

Nižšie primáty je označenie opaku vyšších primátov; konkrétne to môžu byť:

</doc>
<doc id="624983" url="https://sk.wikipedia.org/wiki?curid=624983" title="Smart Wings">
Smart Wings



</doc>
<doc id="624987" url="https://sk.wikipedia.org/wiki?curid=624987" title="Členitonosé">
Členitonosé



</doc>
<doc id="624989" url="https://sk.wikipedia.org/wiki?curid=624989" title="Celistvonosé">
Celistvonosé



</doc>
<doc id="624996" url="https://sk.wikipedia.org/wiki?curid=624996" title="Agatharchos (syn Dionysia)">
Agatharchos (syn Dionysia)

Agatharchos ("Agatharchos") bol grécky sochár na rozhraní 3. a 2. storočia pred Kr. 
Agatharchos, syn a zrejme aj žiak sochára Dionysia z Boiótie, tvoril na prelome 3. a 2. storočia pred Kr. Nezachovali sa od neho žiadne sochy, ale v archeologickej lokalite starovekej boiótskej veštiarne Amfiareion v Órópose (medzi Atikou a Boiótiou) sa našiel mramorový podstavec zo sochy s nápisom, ktorý hlása:
- text v starogréčtine
Sochárske dielo, na ktoré sa nápis vzťahuje, bolo vykonané pre kňazstvo zvané "Órópodóros", ktoré je doložené i na nápisoch (IG VII 27 a 308) datovaných do rokov 225 až 192 pred Kr.
Je nepochybné, že Agatharchos bol synom sochára Dionysia, ktorý v 2. polovici 3. storočia pred Kr. pôsobil aj v Órópose a bratom sochára Aristóna (jeho signatúru našli na podstavci zo sochy v Tébach). 

</doc>
<doc id="624997" url="https://sk.wikipedia.org/wiki?curid=624997" title="Plesiadapovce">
Plesiadapovce



</doc>
<doc id="624998" url="https://sk.wikipedia.org/wiki?curid=624998" title="Kuvičok obojkový">
Kuvičok obojkový

Kuvičok obojkový (lat. "Taenioptynx brodiei", staršie: "Glaucidium brodiei") je najmenší druh sovy v Ázii. 
Od tohto druhu bol nedávno odčlenený samostatný druh kuvičok dvojtvárový ("Taenioptynx sylvatica"). Nasledujúci text článku opisuje druh kuvičok obojkový vrátane kuvička dvojtvárového.
Opis.
Meria iba 15 - . Krídlo 80 - , chvost 56 - . Hmotnosť dvoch samcov bola 52 a 53 g, samica 63 g. Hlavu má sivohnedú s radmi drobných svetlých bielych a žltobielych škvrniek. Má výrazné svetlé obočie a bielu škvrnu na hrdle. Na zadnej časti hlavy má škvrny usporiadané tak, že vyzerajú ako oči (okcipitálna tvár). Základná farba vrchnej časti tela je buď sivohnedá alebo červenohnedá s výraznými svetlými a tmavými priečnymi čiarami, spodok je svetlý so škvrnami, hruď s priečnymi čiarkami. Chvost je tmavý, má úzke svetlé alebo červenkasté priečne prúžky. Dúhovka je citrónovožltá alebo zlatožltá, zobák zelenkavo-žltý, pri koreni tmavší, nohy a prsty bledozelenožlté až olivovo-šedé, pazúry tmavohnedé. Samec a samica sa navzájom zafarbením nelíšia, mláďatá sú iba tmavšie s hustejšími škvrnami. Samica je väčšia a ťažšia ako samec..
Hlas.
Samec kuvička obojkového sa ozýva 4 slabičným opakovaným "wu wuwu wup, wu wuwu wup", alebo "wü wüwü wüp" či "hü hü-hü hü". Medzi prvou a štvrtou slabikou uplynie 0,5 alebo 0,8 sekundy. Spev začína ticho a postupne zosilňuje. Zo začiatku pôsobí dojmom, že hlas prichádza z veľkej diaľky a sťažuje tak lokalizáciu volajúceho jedinca.
Výskyt a rozšírenie.
Obýva pestrú paletu lesov Východnej Ázie (od horských a podhorských lesov mierneho pásma až subtrópy).
Kuvičok obojkový je stály vták, nemigruje. Svoju západnú hranicu rožšírenia dosahuje v Himalájach, v severnej oblasti Pakistanu. Východným smerom sa jeho areál rozprestiera cez Čínu až po ostrov Taiwan. Južným smerom siaha cez Malajziu na ostrovy Sumatra a Borneo. 
Biotop.
Kuvičok obojkový je lesný druh sovy, žije v ihličnatých a zmiešaných lesoch s dubom, rododendrónom a jedľou. Vyžaduje staré stromy s dutinami, kde hniezdi ale aj otvorený priestor v lese, rozvoľnené okraje s krovinami, krovinaté lesy, prieseky a vyťažené plochy. Na týchto miestach loví. 
Najnižšie zaznamenané nadmorské výšky sú alebo v Číne, zvyčajne od 1350 - (). 
Spôsob života.
Kuvičok obojkový je aktívny najmä cez deň a za šera. Často ho možno nájsť sedieť na riedko olistených konároch vysokých stromoch v lese, loví aj volá uprostred dňa za plného svetla. V porovnaní s inými druhmi sov je veľmi málo aktívny v noci. Lieta striedaním kĺzavého letu s intenzívnym letom za silného mávania krídlami.
Na imitáciu reaguje aktívne. Drobné spevavce na neho neustále cez deň reagujú, približujú sa a varovnými hlasmi sa ho snažia zahnať. 
"Pozri aj:" sekciu "Správanie" u kuvička vrabčieho, z viacerých pohľadov sa neho podobá. 
Hniezdenie.
Hniezdi v podhorských a horských lesoch v dutinách stromov, prirodzených alebo vysekaných ďatlovitými, napríklad barbetovité (Megalaimidae), od 2 - 10 m výšky v pňoch stromov. Často to bývajú veľmi práchnivé pne volne stojace v lese alebo na čistine. Najčastejšie znášajú 3 - 5, často 4 biele okrúhle vajíčka (29 x 24 mm).
Potrava.
Živia sa najmä drobnými vtákmi, okrem toho aj hlodavcami, jaštericami, cikádami, rovnokrídlovcami, chrobákmi a iným väčším hmyzom. Vzhľadom ku jeho drobnej postave je to odvážny lovec, uloví vtáky rovnakej veľkosti ako je on sám. Korisť drží v pazúroch, odnáša ju na vyššie položené miesto a trhá ju zobákom.
Systematika.
Prvý ho taxonomicky zaradil Burton v roku 1836 ako "Noctua Brodiei".
Podľa jednej molekulárnej analýzy mitochondriálnej DNA z roku 2016 sa predpokladal užší vzťah tohto druhu s druhmi kuvičok džungľový ("Glaucidium radiatum"/"Taenioglaux radiata") a kuvičok jarabý ("Glaucidium cuculoides"/"Taenioglaux cuculoides").
Rozlišujú sa tieto poddruhy:
Nasledujúce bývalé ďalšie dva poddruhy sa dnes zaraďujú spolu ako samostatný druh kuvičok dvojtvárový ("Taenioptynx sylvatica"):
Ohrozenosť.
Podľa Medzinárodnej únie na ochranu prírody a prírodných zdrojov kuvičok obojkový patrí medzi najmenej ohrozené druhy, populácia ale pravdepodobne klesá kvôli deštrukcii biotopov.

</doc>
<doc id="624999" url="https://sk.wikipedia.org/wiki?curid=624999" title="Glaucidium brodiei">
Glaucidium brodiei



</doc>
<doc id="625000" url="https://sk.wikipedia.org/wiki?curid=625000" title="Anthropoidea">
Anthropoidea



</doc>
<doc id="625001" url="https://sk.wikipedia.org/wiki?curid=625001" title="Simiiformes">
Simiiformes



</doc>
<doc id="625002" url="https://sk.wikipedia.org/wiki?curid=625002" title="Simiae">
Simiae

Simiae (po slovensky: opice, opice pravé, pravé opice, vlastné opice, opice vlastné) je v niektorých (najmä v starších) systémoch taxón primátov, ktorý môže znamenať:

</doc>
<doc id="625003" url="https://sk.wikipedia.org/wiki?curid=625003" title="Prosimii">
Prosimii



</doc>
<doc id="625004" url="https://sk.wikipedia.org/wiki?curid=625004" title="Strepsirhini">
Strepsirhini



</doc>
<doc id="625005" url="https://sk.wikipedia.org/wiki?curid=625005" title="Haplorhini">
Haplorhini



</doc>
<doc id="625006" url="https://sk.wikipedia.org/wiki?curid=625006" title="Strepsirrhini">
Strepsirrhini



</doc>
<doc id="625007" url="https://sk.wikipedia.org/wiki?curid=625007" title="Haplorrhini">
Haplorrhini



</doc>
<doc id="625009" url="https://sk.wikipedia.org/wiki?curid=625009" title="Westmoreland">
Westmoreland

Westmoreland alebo Westmorland môže byť:
sídlo:
priezvisko:

</doc>
<doc id="625010" url="https://sk.wikipedia.org/wiki?curid=625010" title="Westmorland">
Westmorland



</doc>
<doc id="625011" url="https://sk.wikipedia.org/wiki?curid=625011" title="Aristón (syn Dionysia)">
Aristón (syn Dionysia)

Aristón ()"Aristón") bol grécky sochár na rozhraní 3. a 2. storočia pred Kr. 
Aristón, syn a pravdepodobne aj žiak sochára Dionysia z Boiótie, bol činný na prelome 3. a 2. storočia pred Kr. Svedectvom niekdajšej tvorby tohto umelca je v Tébach objavený fragmentárny nápis na podstavci zo sochy:
- text v starogréčtine
Aristón pochádzal zo sochárskej rodiny. Jeho otec Dionysios a brat Agatharchos pôsobili v Órópose, čo potvrdzujú nápisy na podstavcoch zo sôch nájdené v archeologickej lokalite starovekej boiótskej veštiarne Amfiareion.

</doc>
<doc id="625013" url="https://sk.wikipedia.org/wiki?curid=625013" title="Pernille Rosendahlová">
Pernille Rosendahlová

Pernille Rosendahlová Larsenová (neprechýlene Pernille Rosendahl Larsen; * 22. marec 1972, Hasseris, Aalborg, Dánsko) je dánska speváčka a skladateľka. Okrem sólovej kariéry je známa ako bývalá speváčka skupiny Swan Lee a rockovej skupiny The Storm.
Životopis.
Spolu s bubeníkom Emilom Kuchom Jørgensenom založila v roku 1985 reggae skupinu Rocka. Po tom, čo skončila vysokú školu bola od roku 1991 do roku 1994 speváčkou v skupinách Savage Rose, Erann DD a Majbritte Ulrikkeholm. V nasledujúcom roku nahrala album s producentom Timom Simenonom v Londýne. Napriek tomu nebol nikdy publikovaný.
V roku 1996 založila skupinu spolu s gitaristom Jonasom Struckom, bubeníkom Emilom Jørgensenom a priateľom Timom Christensenom. V roku 1999 dostala názov Swan Lee a pôsobila bez Tima Christensena. Pod menom Pernille Rosendahl skupina v roku 1997 vydala EP "Dream Away" prostredníctvom Cannibal Records. Celkovo však nikdy vyšlo kvôli hudobným nezhodám s režisérom nahrávacej spoločnosti Kimom Hyttelom, ktorý bol žalovaný za porušenie zmluvy a musel uzavrieť dohodu o vyrovnaní. Potom trojica strávila dva roky hľadaním nahrávacej spoločnosti, čo vyústilo do odmietnutia, pretože videli potenciál len v Pernille Rosendahlovej. Táto výzva bola podnetom pre skupinu založiť vlastnú nahrávaciu spoločnosť, GoGo Records, a vo februári 2001 vydali debutový album "Enter". Albumu sa predalo 20 000 kópií a jeho súčasťou bola aj skladba „Tomorrow Never Dies“, ktorá bola napísaná spolu s Timom Christenenom. Skupina vydala v roku 2004 album "Swan Lee", predtým, ako sa v septembri 2005 rozpadla.
Rosendahlová spievala na albumoch skupín Puddu Varano (2001), Claus Hempler (2004) a v 2002 so skupinou Filur na skladbe „You &amp; I“, ktorú potom zremixoval Trent Møller. V roku 2008 sa objavila v skladbe „Mary Ann's Place“ dánskej heavy metalovej skupiny Volbeat z ich albumu "Guitar Gangsters &amp; Cadillac Blood".
V roku 2005 získala ocenenie Danish Music Awards za dánsku speváčku roka pôsobiac v tej dobe v skupine Swan Lee. 
V júni 2006 porodila syna Tristana, ktorého otcom je Johan Wohlert. Je to prvé dieťa páru a Wohlert opustil skupinu Mew, kde bol basgitaristom. Pernille Rosendahlová a Johan Wohlert boli spolu 11 rokov, ale 8. októbra 2013 povedali tlači, že sa majú rozísť. Na konci leta 2007 vytvorila rockovú skupinu The Storm. 
Je sestrou filmovej režisérky Christiny Rosendahlovej, ktorá okrem iného režírovala film "Supervoksen", pre ktorý Pernille znovu nahrala pieseň skupiny D-A-D „Laughing 'n' a Half“. Je tiež sestrou hip-hopového producenta Vagn Luva.
V januári 2010 bola porotkyňou v talentovej šou "X Factor" na dánskej televíznej stanici DR1, kde nahradila Linu Rafnovú. Bola mentorom sólistov nad 25 rokov a priviedla Thomasa Ringa k víťazstvu. Napísala tiež víťaznú skladbu „My Dream“, ktorá bola Ringovým prvým singlom.
Dňa 1. apríla 2016 sa jej prvý sólový album "Dark Bird" objavil pod jej vlastnou značkou. Album predal 273 kópií v prvom týždni a dosiahol číslo 33 na rebríčkoch.
V roku 2019 randila s bývalým ministrom financií Kristianom Jensenom.

</doc>
<doc id="625015" url="https://sk.wikipedia.org/wiki?curid=625015" title="Funkia">
Funkia

Hosta alebo funkia je rod rastlín.
Je často kultivovaná a pestovaná ako okrasná tieňomilná rastlina s veľkými listami. V súčasnosti sa klasifikuje do čeľade "Asparagaceae", podčeľaď "Agavoideae". Je to pôvodný rastlina zo severovýchodnej Ázie (Čína, Japonsko, Kórea a ruský ďaleký východ).
V minulosti bola klasifikovaná do čeľade "Liliaceae". Rod pomenoval rakúsky botanik Leopold Trattinnick v roku 1812, na počesť rakúskeho botanika Nicholasa Thomasa Hosta. V roku 1817 nemecký botanik Kurt Sprengel použil názov rodu "Funkia" a to na počesť Heinricha Funka, zberateľa rastlín; tento názov bol neskôr používaný ako bežný názov rodu.
Opis.
Sú to bylinné a trváce rastliny. Rastú z podzemku alebo zo stolonu. Majú veľké listy, s variabilnou šírkou (3 – 45 cm) a dĺžkou (2 – 30 cm). Kvety sú na drevnatých stvoloch, ktoré na rastline ostávajú aj cez zimu. Stvol je nad listami a je ukončený súkvetným strapcom ("racemus").
Druhy.
Akceptované druhy (2014):

</doc>
<doc id="625016" url="https://sk.wikipedia.org/wiki?curid=625016" title="Karóši">
Karóši

Karóši (v kandži 過 労 死) možno preložiť z japončiny ako "smrť z prepracovania". Znamená smrť v dôsledku mnohých odpracovaných hodín nadčas. Lekársku príčinou býva väčšinou infarkt myokardu alebo cievna mozgová príhoda ako dôsledok nadmerného stresu (nadlimitného napätia, resp. prepätia) z prepracovania. V Japonsku sa karóši v štatistikách uvádza ako samostatná kategória. Nie je zhoda na tom, či sa sem majú započítavať aj prácou spôsobené depresie a úzkosti vedúce k samovražde.

</doc>
<doc id="625019" url="https://sk.wikipedia.org/wiki?curid=625019" title="Strapec">
Strapec

Strapec môže byť

</doc>
<doc id="625022" url="https://sk.wikipedia.org/wiki?curid=625022" title="Dionysios (syn Aristóna)">
Dionysios (syn Aristóna)

Dionysios ()"Dionysios") bol grécky sochár v 3. storočí pred Kr. 
Dionysios, syn Aristóna z Boiótie, tvoril v polovici 3. storočia pred Kr. Svedectvom tvorby tohto umelca je nápis na mramorovom podstavci (z dvoch kusov) zo sôch objavený v archeologickej lokalite starovekej boiótskej veštiarne Amfiareion v Órópose:
- text v starogréčtine
Ako uvádza nápis, na podstavci stáli zrejme dve portrétne sochy, a to otca a syna Boióťanky menom Démokrité. Dionysios bol otcom sochárov Agatharcha, ktorý tiež pracoval v Órópose a Aristóna pôsobiaceho v Tébach. 

</doc>
<doc id="625026" url="https://sk.wikipedia.org/wiki?curid=625026" title="Sarah Blackwoodová (kanadská speváčka)">
Sarah Blackwoodová (kanadská speváčka)

Sarah Nicole Blackwoodová (neprechýlene Sarah Nicole Blackwood; * 15. október 1980, Burlington, Ontário, Kanada), známa aj ako Sarah Sin, je kanadská pesničkárka.
Životopis.
Narodila sa v kanadskej provincii Ontário, v meste Burlington. V roku 2006 sa pridala k indie rockovej skupine Walk Off The Earth. Skupina je spolu od roku 2006 a podpísali zmluvu s Columbia Records v roku 2011. 
V roku 2007 vystúpila s psychobilly skupinou The Creepshow, nahrádzajúc svoju sestru Jennifer, ktorá bola vtedy tehotná. Spočiatku sa Jennifer chcela vrátiť do skupiny, kým nezistila, že sa Sarah stala plnohodnotným členom skupiny. V roku 2008 Sarah vydala svoj debutový album "Way Back Home", a prvý album "Run For Your Life" so skupinou The Creepshow. V roku 2010 pokračovala so svojím sólovým albumom "Wasting Time" a albumom "They All Fall Down" so skupinou The Creepshow. V roku 2012 opustila skupinu The Creepshow po dosiahnutí medzinárodnej slávy videom na YouTube kde spolu so skupinou Walk Off The Earth, prespievala skladbu „Somebody That I Used to Know“ od austrálskeho speváka Gotyeho. V roku 2013 vydala album "R.E.V.O." so skupinou Walk Off The Earth.
V roku 2013 spievala v skladbe „Lonesome Rider“ z piateho albumu dánskej heavy metalovej skupiny Volbeat "Outlaw Gentlemen &amp; Shady Ladies". Frontman skupiny Michael Poulsen povedal stránke Ultimate-Guitar.com: "„Bola známa ako popredná osoba v skupine Creepshow, čo je kanadská rockabilly skupina, a teraz je v skupine s názvom Walk Off The Earth. Poznáme ju z čias, keď sme chceli priviesť skupinu Creepshow na turné.“"

</doc>
<doc id="625027" url="https://sk.wikipedia.org/wiki?curid=625027" title="Cyanoliseus patagonus">
Cyanoliseus patagonus



</doc>
<doc id="625030" url="https://sk.wikipedia.org/wiki?curid=625030" title="Sarah Blackwood">
Sarah Blackwood



</doc>
<doc id="625031" url="https://sk.wikipedia.org/wiki?curid=625031" title="HLM">
HLM

 HLM (skratka z habitation à loyer modéré, v preklade: „byty s nízkym nájomným“) je formou súkromného alebo verejného bývania vo Francúzsku, Alžírsku, Senegale a Quebecu.
HLM predstavuje 16 % zo všetkých bytov vo Francúzsku. To zahŕňa približne štyri milióny bytov a odhadom asi 10 miliónov ľudí. Životný štandard bytových projektov HLM je často najnižší v krajine.
72% HLM projektov bolo postavených pred rokom 2001. A 95% projektov postavených v rokoch 2001 až 2011 sú malé budovy alebo jednotlivé domy. Priemerná veľkosť budov je 20 bytov. Výstavba HLM je prevažne financovaná z prostriedkov získaných cez tzv. Livret A, tento typ sporiaceho účtu riadi sporiteľňa "Caisse des dépôts et consignations". V roku 2011 Francúzi uložili 280 miliárd eur na tento typ sporiaceho účtu.
HLM by sa nemalo zamieňať s verejným bývaním vo Francúzsku; mnoho organizácií HLM je úplne súkromných, aj keď mnohé sú tiež verejné.

</doc>
<doc id="625032" url="https://sk.wikipedia.org/wiki?curid=625032" title="Órópos">
Órópos

Órópos alebo Oropos ("Órópos", ) môže byť:

</doc>
<doc id="625033" url="https://sk.wikipedia.org/wiki?curid=625033" title="Oropos">
Oropos



</doc>
<doc id="625046" url="https://sk.wikipedia.org/wiki?curid=625046" title="Doprava v Kuvajte">
Doprava v Kuvajte

Doprava v Kuvajte je založená na cestnej doprave, keďže Kuvajt je krajina s bohatými ropnými zásobami. Na jedného človeka pripadajú v priemere 2 autá. Železničná doprava tu neexistuje a tak hromadnú dopravu zabezpečujú autobusy. Niektoré železničné trate boli naplánované, vrátane metra v Kuvajte, no žiadne z nich neboli realizované. Kuvajt má námorné prístavy v Perzskom zálive. Nachádza sa tu 7 letísk, z ktorých najväčšie a výhradne určené na civilné použitie je Kuwait International Airport.
Železničná doprava.
Prehľad.
Napriek tomu, že Kuvajt nemá žiadne železnice, zvyšujúci sa počet kolón na cestách viedol k navrhnutiu pár projektov. Hlavné mesto Kuvajt by malo byť konečnou stanicou navrhovanej železnice Gulf Railway. Táto 2 000 kilometrov dlhá železnica má viesť z Kuvajtu do Ománu cez mestá pozdĺž Perzského zálivu.
Metro.
Metro v Kuvajte je plánované pod názvom The Kuwait Metropolitan Rapid Transit System Project a má mať 4 linky, ktoré budú dokopy merať 160 km. Zastávok bude 69. Projekt mešká a výstavba zatiaľ nezačala.
Cestná doprava.
Kuvajt sa ako krajina, v ktorej pripadajú približne 2 autá na jedného človeka, vysoko spolieha na cestnú dopravu. Celková dĺžka cestnej infraštruktúry je 6 608 km. Dopravné zápchy sú časté počas dňa hlavne v Kuvajte.
Kedže tu neexistujú žiadne železnice, hromadná doprava je založená výhradne na autobusoch. Štátnym dopravcom je spoločnosť Kuwait Public Transportation Company, založená v 1962. Zabezpečuje miestne linky v rámci Kuvajtu ako aj diaľkové linky do ostatných štátov pri Perzskom zálive. Hlavným súkromným dopravcom je CityBus. Ďalším súkromníkom je Kuwait Gulf Link Public Transport Services.
Letecká doprava.
V Kuvajte sa nachádza 7 letísk a 4 heliporty. Národné aerolínie sú Kuwait Airways.
Vodná doprava.
Kuvajt má v Perzskom zálive tieto prístavy (tu uvedené v anglickom prepise): Ash Shu'aybah, Ash Shuwaykh, Kuwait, Mina' 'Abd Allah, Mina' al Ahmadi, Mina' Su'ud.

</doc>
<doc id="625049" url="https://sk.wikipedia.org/wiki?curid=625049" title="Zoznam ocenení a nominácií získaných skupinou Volbeat">
Zoznam ocenení a nominácií získaných skupinou Volbeat

Zoznam ocenení a nominácií získaných skupinou Volbeat predstavuje zoznam cien dánskej heavy metalovej skupiny Volbeat.
Skupina získala 10 nominácií v Danish Metal Awards a vyhrala tri trofeje. Mali tiež štyri nominácie v Danish Music Awards, ale cenu nezískali. Vyhrali tiež cenu Steppeulven v roku 2006, cenu P3 Guld v roku 2007 a cenu Zulu v roku 2008. 
Volbeat je štvorčlenná dánska heavy metalová skupina, ktorá vznikla v Kodani v roku 2001. Od roku 2016, ich formácia pozostáva z vokalistu a gitaristu Michaela Poulsena, gitaristu Roba Caggiana, basgitaristu Kaspara Boye Larsena a bubeníka Jona Larsena. Skupina vydala šesť štúdiových albumov, dvadsaťtri singlov, päť DVD a dva demo albumy.
Danish Metal Awards.
Danish Metal Awards je každoročné odovzdávanie cien založené v roku 2004 rôznymi dánskymi metalovými časopismi and TV reláciami. Skupina Volbeat získala päť cien zo šestnástich nominácií.
Danish Music Awards.
Danish Music Awards je každoročné odovzdávanie cien založené v roku 1989 dánskym oddelením IFPI. Skupina Volbeat získala päť nominácií, ale cenu nezískala.
Grammy Awards.
Ceny Grammy sú každoročne udeľované organizáciou National Academy of Recording Arts and Sciences v Spojených štátoch. Skupina Volbeat bola nominovaná na Najlepší metalový výkon.
GAFFA-Prisen.
Ceny GAFFA sú každoročne udeľované časopisom "GAFFA" v Dánsku. Skupina Volbeat vyhrala cenu v kategórii Dánska hudobná skupina roka.
MTV Europe Music Awards.
MTV Europe Music Awards je každoročné odovzdávanie cien založené v roku 1994 televíznou stanicou MTV Europe. Skupina Volbeat bola nominovaná ako Najlepší dánsky akt.
P3 Guld.
Ceny P3 Guld je každoročné odovzdávanie cien založené dánskou rozhlasovou stanicou DR P3. Skupina Volbeat vyhrala dve ceny.
Steppeulven.
Ceny Steppeulven sú každoročné odovzdávanie cien Asociáciou dánskych hudobných kritikov. Skupina Volbeat vyhrala jednu cenu zo štyroch nominácií.
Zulu Awards.
Ceny Zulu sú každoročné odovzdávanie cien najväčšou dánskou komerčnou TV stanicou TV 2. Skupina Volbeat vyhrala jednu cenu. 

</doc>
<doc id="625050" url="https://sk.wikipedia.org/wiki?curid=625050" title="Stephen Hillenburg">
Stephen Hillenburg

Stephen McDannell Hillenburg (* 21. august 1961, Lawton, Oklahoma, USA – † 26. november 2018, San Marino, Kalifornia, USA) bol americký biológ a animátor.

</doc>
<doc id="625051" url="https://sk.wikipedia.org/wiki?curid=625051" title="Prozaička">
Prozaička



</doc>
<doc id="625052" url="https://sk.wikipedia.org/wiki?curid=625052" title="Stephen McDannell Hillenburg">
Stephen McDannell Hillenburg



</doc>
<doc id="625053" url="https://sk.wikipedia.org/wiki?curid=625053" title="Sarah Blackwoodová">
Sarah Blackwoodová

Sarah Blackwoodová môže byť:

</doc>
<doc id="625054" url="https://sk.wikipedia.org/wiki?curid=625054" title="Gloria Frances Stuartová">
Gloria Frances Stuartová



</doc>
<doc id="625055" url="https://sk.wikipedia.org/wiki?curid=625055" title="Gloria Stuart">
Gloria Stuart



</doc>
<doc id="625056" url="https://sk.wikipedia.org/wiki?curid=625056" title="Gloria Frances Stuart">
Gloria Frances Stuart



</doc>
<doc id="625057" url="https://sk.wikipedia.org/wiki?curid=625057" title="Pedro Almodóvar (kniha)">
Pedro Almodóvar (kniha)

Petro Almodóvar je slovenská monografia, ktorú v roku 2005 vydal Slovenský filmový ústav a Asociácia slovenských filmových klubov"." Jej autorkami sú Petra Hanáková a Viktória Matáková. Vyšla v edícií Camera Obscura a má 303 strán.
Recenzie a hodnotenia.
Slovenská filmová kritička Mária Ferenčuhová v recenzii pre "Knihy a spoločnosť" píše: „Viktória Matáková sa síce zameriava prevažne na autobiografické údaje o živote a práci režiséra, načrtnutie historického kontextu španielskej kinematografie a na chronologicky usporiadané komentáre jednotlivých filmov, zatiaľ čo Petra Hanáková k režisérovi a jeho filmom pristupuje syntetickejšie (rozoberá témy, rekurentné motivické i štylistické prvky, čo dokazuje textúra jej podkapitoly), v konečnom dôsledku sa však obe autorky dopracúvajú k veľmi podobným zisteniam.“
Ferenčuhová prirovnáva Matákovú k maratónkyni a Hanákovú k šprintérke. Matáková postupuje síce poctivo, ale občas príliš deskripktívne. Hanáková si z filmov režiséra vyberá to najpríznačnejšie, presne to pomenuje a rozanalyzuje. Pričom mnoho informácií je zdvojených.
„Odhliadnuc od problému-neproblému dvojautorstva kniha spĺňa svoj účel. Vydaná v koprodukcii s Asociáciou slovenských filmových klubov, s filmografickými a bibliografickými údajmi a s výborným výberom fotografií z filmov, je totiž jednoznačne bohatým informačným zdrojom pre aktuálnych i budúcich divákov Almodovárových filmov. Napokon, nevenuje sa iba Almodóvarovi, ale siaha za hranice režisérovej tvorby, objasňuje kontext i podstatu madridského kultúrneho hnutia Movida, ale postmoderných východísk súčasnej európskej a svetovej kinematografie,“ uzatvára Ferenčuhová.
Ildikó Pongó v recenzii s názvom „Značka ´Almodóvar´“ pre Film.sk charakterizuje Matákovej časť ako veľmi detailnú analýzu a ocení viacero aspektov:. „Sleduje, za akých podmienok tieto snímky vznikali, ako ich prijímala kritika a diváci, pričom prízvukuje odlišnosť prijímania jeho diela v zahraničí a doma. Matáková si všíma premeny autorského rukopisu, jeho stávanie sa „značkou“, pojmom. Jej analýzu sa pritom do veľkej miery orientujú na detailnú charakterizáciu postáv, ktoré v Almodovárových filmoch akoby často žili v nesprávnom tele a preto sa sexualita stáva neoddeliteľnou súčasťou režisérovho diela. Autorka popisuje vzťahy medzi jednotlivými postavami, čo vzhľadom na komplikovanosť dejových línií nie je jednoduchá úloha. Všíma si tiež ako sa Almodóvarove životné skúsenosti – napríklad fakt, že vyrastal v silne ženskom kolektíve alebo prísna katolícka výchova na internáte – odzrkadľujú v jeho tvorbe.“[
K Hanákovej spôsobu práce sa vyjadrí len v stručnosti: „Hanákovej záverečná ahistorická esej je skôr interpretačného charakteru. Režisérovo dielo sa snaží uchopiť z hľadísk ako žáner, postavy, topos, téma a podobne.“
Recenziu uzatvára uistením, že kniha si svojho čitateľa nájde, nakoľko Almodóvar je pojmom a značkou aj na Slovensku.

</doc>
<doc id="625058" url="https://sk.wikipedia.org/wiki?curid=625058" title="Lykios">
Lykios

Lykios ("Lykios") môže byť:

</doc>
<doc id="625059" url="https://sk.wikipedia.org/wiki?curid=625059" title="František Srna">
František Srna

 
 
 
 
 
 
 
František Srna (* 15. máj 1932, Svätý Jur – † 6. október 1973, Bratislava) bol slovenský cestný motocyklový pretekár. Vo svojej generácii bol najlepším slovenským pretekárom. V roku 1964 získal titul majstra športu, v roku 1969 titul zaslúžilý majster športu. Bol posledným československým pretekárom, ktorý bodoval v majstrovstvách sveta na československom motocykle – v Brne v roku 1972 7. miesto s motorkou Jawa pri Veľkej cene Československa v pretekoch do 350 cm³.
Životopis.
Pretekať začal v roku 1949 po kúpe motocykla Puch 125 cm³. K prvým okruhovým pretekom ho priviedol jeho celoživotný priateľ pretekár František Kročka. V roku 1951 sa vyučil v Bratislave za automechanika. Bol známy ako zručný mechanik a konštruktér.
Patril medzi najlepších československých pretekárov v triede 250 a 350 kubických centimetrov. Postupne sa vypracoval až do reprezentačného družstva. Štyrikrát sa postavil na majstrovstvách republiky na najvyšší stupeň. V roku 1959 v triede do 250 cm³. Tento úspech zopakoval aj v roku 1961 a 1971. V roku 1972 sa stal majstrom v triede do 350 cm3. Bol víťazom Veľkej ceny ČSSR v Brne a Veľkej ceny Juhoslávie v Opatiji.
Tragicky zahynul na medzinárodných majstrovstvách ČSSR v rýchlostných pretekoch v Bratislave. Na okruhu "Slavín" pred stanicou Nové Mesto narazil do stĺpa. Tieto preteky sám navrhol a pripravoval, mali byť ohlasovaným vyvrcholením jeho športovej kariéry. Pochovaný je na cintoríne v Pezinku.
Dňa 13. mája 2018 bola na mieste tragédie odhalená Pamätná tabuľa Františka Srnu.
Športové aktivity.
Pretekal za Autoklub Bratislava (1949 – 1952), za motocyklový odbor Dukly Praha (1953 – 1955) a za Zväzarm Bratislava (1955 – 1973). Od roku 1957 bol reprezentantom Československa a dosiahol mnoho medzinárodných úspechov.
Ocenenia.
V roku 1973 bol vyznamenaný in memoriam Za vynikajúcu prácu.

</doc>
<doc id="625064" url="https://sk.wikipedia.org/wiki?curid=625064" title="Veľkohrivec bradavičnatý">
Veľkohrivec bradavičnatý

Veľkohrivec bradavičnatý ("Caloenas nicobarica") je holubovitým vtákom. Druh opísal švédsky prírodovedec Carl Linné r. 1758 vo svojom diele "Systema naturae" (ed. 10 s. 164). Pôvodne ho zaradil do rodu "Columba", v súčasnosti veľkohrivec patrí do rodu "Caloenas" (jediný žijúci druh z roda). Podľa štúdie DNA (Shapiro &amp; kol., 2002) bol postavený vedľa kladu dront nelietavý ("Raphus cucullatus")/pustovník krátkokrídly ("Pezophaps solitaria") a je teda najbližším žijúcim príbuzným týchto vyhynutých vtákov.
Veľkohrivec bradavičnatý sa vyskytuje v hustých vždyzelených lesoch do nadmorskej výšky . Je dobrý letec, a preto má pomerne rozsiahly areál rozšírenia. Osídlil prevažne menšie ostrovčeky v juhovýchodnej Ázii a čiastočne v Pacifiku (Andamany, Nikobary, Mergui, Filipíny, Palau…). V celom svojom rozsahu sa ale vyskytuje vzácne, Medzinárodná únia na ochranu prírody a prírodných zdrojov hodnotí druh ako takmer ohrozený. Nebezpečenstvo predstavujú prevažne ľudské aktivity: lov zo strán ľudí aj zavlečených predátorov a strata prirodzeného prostredia. Veľkohrivec bradavičnatý patrí na zoznam CITES I.
Veľkohrivec bradavičnatý meria asi 40 cm, samice sú menšie. Druh má pestré sfarbenie, ktoré sa vyvinulo pravdepodobne kvôli absencii predátorov na ostrovčekoch, kde sa vyskytuje. Perie je tmavo zelené s čisto bielym chvostom a červenými končatinami, na chrbte doplnené o „plášť“ zo zelenožltého peria. Pohlavie dospelcov možno rozpoznať podľa farby dúhovky, ktorá je u samíc biela a u samcov tmavá.
Veľkohrivec bradavičnatý tvorí skupinky. Je obyčajne tichým druhom, počas sporov sa ale ozýva chrochtavými zvukmi. Potravu zbierajú veľkohrivci prevažne za úsvitu a súmraku na podraste. Ich veľké oči im v tomto pološere umožňujú dobre vidieť. Konzumujú semená, ovocie, orechy alebo hmyz. Rozmnožovanie môže nastať počas celého roka a často prebieha v hustých kolóniách. Druh je monogamný, pár si stavia hniezdo z konárov niekoľko metrov nad zemou, typicky na stromoch alebo v krovinatých porastoch. Samica kladie iba 1 vajce. Inkubácia trvá 2,5 týždňa a o mláďa sa rodičia starajú až štvrť roka. Je spočiatku kŕmené takzvaným holubím mliekom. Dospelé perie mláďatá získajú za 5 až 14 mesiacov.

</doc>
<doc id="625073" url="https://sk.wikipedia.org/wiki?curid=625073" title="Adolfo Rodríguez Saá">
Adolfo Rodríguez Saá

Adolfo Rodríguez Saá (* 25. júl 1947, San Luis) je argentínsky politik, právnik a pedagóg. 23. decembra 2001 sa stal 43. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 48. prezidenta krajiny. Rezignoval už po 7. dňoch vo funkcii. Pred tým pôsobil ako guvernér provincie San Luis, neskôr bol federálnym poslancom a senátorom, ktorým je aj v súčasnosti.
Životopis.
Narodil sa v meste San Luis v rovnomennej provincii v centrálnej časti Argentíny do jednej z politicky najvýznamnejších rodín provincie. Jeho predkami boli bývalí guvernéri provincie San Luis Juan Saá, Adolfo Rodríguez Saá a Carlos Juan Rodríguez. Študoval právo na Univerzite v Buenos Aires. Počas vysokoškolského štúdia sa stal zástancom Peronizmu, no skôr jeho pravicového krídla. Následne pracoval ako učiteľ vo svojom rodnom meste. Po tom, čo vojenská chunta umožnila v roku 1973 konanie slobodných volieb, bol zvolený do provinčného parlamentu. Po ďalšom vojenskom prevrate v marci 1976 začal pracovať ako advokát v advokátskej kancelárii svojho brata. Do politiky sa vrátil až po návrate krajiny k demokratickým pomerom v roku 1983, kedy bol zvolený za guvernéra provincie San Luis. V tejto pozícii si počínal pomerne dobre, dokázal prilákať veľa investícii a zvýšiť prísun finančných prostriedkov do rozpočtu provincie, vďaka čomu mohla táto začať financovať rôzne rozvojové a stavebné projekty. Znížila sa tiež nezamestnanosť a kriminalita. Za svoju činnosť získal v marci 1987 ocenenie guvernér roka. Na druhej strane však bol obviňovaný z autoritárskeho vedenia provincie a korupčného správania. Napriek tomu vyhral voľby v roku 1987 a obhájil tak post guvernéra. Stal sa tiež hlavným iniciátorom neformálneho spojenectva menších provincii, ktoré spolu vystupovali vo vzťahu k federálnej vláde. Stal sa tak známym politikom a v rokoch 1989, 1995 a 1999 sa dokonca v primárnych voľbách uchádzal o kandidatúru k prezidentským voľbám za Justicialistickú stranu, no neúspešne. V októbri 1993 bol unesený, prinútený nakrútiť pornografické video a zaplatiť 3 milióny amerických dolárov. Následne bol prepustený, no video, ktoré musel nakrútiť nebolo nikdy zverejnené. O dva roky neskôr boli jeho únoscovia zadržaní a v následnom súdnom konaní odsúdení. Jedna z členov skupiny, ktorá ho uniesla na súde vyhlásila, že mala s Adolfom Rodríguezom Saá pomer posledných osem rokov.
Zlom v jeho politickej kariére nastal počas veľkej ekonomickej krízy v Argentíne z decembra 2001, kedy po veľkých násilných nepokojoch musel 21. decembra vtedajší prezident Fernando de la Rúa rezignovať. Keďže viceprezident odstúpil rok pred krízou, prevzal právomoci prezidenta dočasný predseda senátu Ramón Puerta. Tento následne vymenil niektorých členov vlády a nechal bez meškania zvolať zasadnutie legislatívneho zhromaždenia, ktoré malo zvoliť nového prezidenta. Toto 23. decembra zvolilo za nového prezidenta práve Adolfa Rodrígueza Saá, ktorý mal vo funkcii prezidenta zotrvať až do nových volieb. Jeho zvolenie do funkcie prezidenta však automaticky znamenalo koniec vo funkcii guvernéra, ktorú zastával od roku 1983. Saá urobil hneď po príchode do funkcie očakávaný, no veľmi dôležitý krok, vyhlásil štátny bankrot, ktorý prekvapivo privítali demonštranti v uliciach, ale aj politici naprieč politickým spektrom. Ďalším krokom, ktorý mal riešiť krízu, bolo zavedenie druhej meny zvanej Argentino, ktorá mala by využívaná spolu s Pesom. Saá ešte predložil do kongresu návrh štátneho rozpočtu pre nasledujúci rok. Plány prezidenta na obsadenie niektorých postov vo vláde však vyvolali ďalšie protesty. Saá stratil podporu aj vo vlastnej strane a tak sa iba po 7. dňoch vo funkcii rozhodol 30. decembra rezignovať. S tým skončili aj jeho plány na riešenie krízy. Právomoci prezidenta tak mal znova prevziať Ramón Puerta, no ten v rovnaký deň ohlásil rezignáciu na post dočasného predsedu senátu zo zdravotných dôvodov. Právomoci prezidenta tak prevzal predseda poslaneckej snemovne Eduardo Camaño až do 2. januára 2002, kedy bol za prezidenta zvolený Eduardo Duhalde, ktorý mal vo funkcii zotrvať do volieb.
Predčasný koniec vo funkcii ale neznamenal koniec politickej kariéry Saá v rámci veľkej politiky. Rozhodol sa kandidovať v prezidentských voľbách v roku 2003. Na začiatku roka 2003 si Justicialistická strana vyberala kandidáta do prezidentských volieb, hlavnými kandidátmi sa stali bývalý prezident Carlos Menem, Adolfo Rodríguez Saá a Néstor Kirchner. Strana sa však rozdelila na dve veľké skupiny, jedna podporovala Menema a druhá vtedajšieho prezidenta Eduarda Duhaldeho, ktorý však nechcel kandidovať a naopak podporoval Néstora Kirchnera, ktorý sa tak stal s Menemom hlavným favoritom. Primárne voľby nakoniec členovia strany obišli a do volieb išli všetci traja hlavní kandidáti samostatne. Každý kandidoval súčasne za Justicialistickú stranu, no tiež za vlastný volebný koaličný front. Na konci apríla 2003 sa uskutočnilo prvé kolo prezidentských volieb, toto vyhral Carlos Menem s viac ako 24% hlasov, druhý Kirchner získal 22%, Saá skončil až na štvrtom mieste so ziskom 14%. Druhé kolo sa malo konať v máji, ale predvolebné prieskumy naznačovali, že Kirchner drvivo vyhrá, keďže mal získať všetky hlasy, ktoré získali zvyšní kandidáti. Znova sa začali objavovať obvinenia z korupcie a tak sa Menem rozhodol odstúpiť z volieb, prezidentom sa tak automaticky bez druhého kola stal Kirchner. V roku 2005 bol Saá zvolený do senátu za svoju domovskú provinciu, pričom svoju funkciu potvrdil aj vo voľbách v rokoch 2011 a 2017. V roku 2015 sa pokúsil kandidovať v prezidentských voľbách, no získal iba 1,67 % a skončil posledný.

</doc>
<doc id="625075" url="https://sk.wikipedia.org/wiki?curid=625075" title="Kuvičok džungľový">
Kuvičok džungľový

Kuvičok džungľový alebo kuvik džungľový (lat. "Glaucidium radiatum" alebo "Taenioglaux radiata") je malý druh sovy z Ázie žijúci na Indickom polostrove. Podľa Medzinárodnej únie na ochranu prírody a prírodných zdrojov kuvičok džungľový patrí medzi najmenej ohrozené druhy, populácia je pravdepodobne stabilná.
Opis.
Meria iba 20 - . Krídlo 120 - , chvost 62 - . Hmotnosť 84 - 114 g. Samec a samica nie sú tak výrazne veľkostne rozdielne ako u iných druhoch sov, samička je len o málo väčšia. Základná farba vrchnej časti tela a hlavy je tmavohnedá alebo hnedosivá (jedince s odchýľkou do siva) s výraznými svetlými priečnymi čiarami. Na hlave má len nezreteľný závoj tvárovej časti, len krátke biele obočie, bielu bradu a bielu škvrnu na hrudi. Na záhlaví chýba "okcipitálna tvár". Hruď je svetlá s prímesou hrdzavohnedej. Spodná časť tela je biela, na bokoch sú sivohnedé priečne pásy. Beháky má operené. Pazúry tmavohnedé..
Oči sú výrazne citrónovožlté, zobák zelenkavo-žltý..
"Pozri aj:" Glaucidium.
Hlas.
Samec kuvička džungľového sa ozýva viacslabičným opakovaným trilkom "praorr-praorr-praorr-praorr.." Spev začína ticho a postupne zosilňuje. Jedna fráza pozostáva z 3 - 10 slabík. Frázy opakuje v niekoľko sekundových intervaloch.
Vydáva aj trilok "kwürr kwürr kwürr kwürr ..". Mláďatá sa počas dňa ozývajú hlasom "tik", znejúcim veľmi podobne ako hlas bobuliara hájového ("Dicaeum erythrorhynchos").
Rozšírenie.
Kuvičok džungľový je stály vták, nemigruje. Svoju západnú hranicu rozšírenia dosahuje v Dalhousie, severnú v Himalájach maximálne Východným smerom sa jeho areál rozprestiera až po Bhután. Južným smerom až po Srí Lanku, kde obýva aj horské oblasti do 
Biotop.
V predhoriach Himalájí obýva vlhké listnaté aj krovinaté lesy, v sekundárnych lesoch sa vyskytuje ak je tam veľký podiel bambusov.
Spôsob života.
Kuvičok džungľový je aktívny najmä večer a ráno za šera. Ak je pod mrakom, loví aj cez deň inak je skrytý v horných častiach korún veľmi vysokých stromov hlavne na strmých svahoch. Za jasných dní sa rád slní, pozorovaný najmä v ranných a popoľudňajších hodinách. Žije samotársky alebo v pároch. Pri vyrušení zaujme nehybnú a strnulú polohu, napodobňuje suchý konár. Keď vydáva zvuky, má nízko hlavu a má hrbatých postoj. Pritom kýve chvostom ale nezdvíha ho, ako napríklad kuvičok vrabčí.
Hniezdenie.
Kuvičok džungľový hniezdi v mesiacoch marec až máj v prirodzených stromových dutinách alebo vysekaných ďatlovitými, napríklad barbetovité (Megalaimidae). Vletový otvor býva v 3 - 8 m výške. Zvyčajne znáša 3 - 4 biele okrúhle vajíčka (priemer 28 zmeraných vajec bol 31,5 x 26,8 mm).
Potrava.
Kuvičok džungľový sa živý najmä veľkým hmyzom ako sú kobylky, koníky a cikády. Okrem toho uloví aj slimáky, malé stavovce ako jašterice, drobné vtáky a hlodavce.
Poddruhy.
Poddruh "Glaucidium radiatum malabarica" sa líši hlasovým prejavom, vyžaduje ďalší výskum. V minulosti bol za poddruh považovaný dnes už samostatný druh kuvičok hnedochrbtý ("Glaucidium castanonota"/ "Glaucidium castanota"/"Taenioglaux castanota").

</doc>
<doc id="625076" url="https://sk.wikipedia.org/wiki?curid=625076" title="Glaucidium radiatum">
Glaucidium radiatum



</doc>
<doc id="625077" url="https://sk.wikipedia.org/wiki?curid=625077" title="Kuvik džungľový">
Kuvik džungľový



</doc>
<doc id="625078" url="https://sk.wikipedia.org/wiki?curid=625078" title="Taenioglaux radiata">
Taenioglaux radiata



</doc>
<doc id="625079" url="https://sk.wikipedia.org/wiki?curid=625079" title="Taenioglaux radiatum">
Taenioglaux radiatum



</doc>
<doc id="625082" url="https://sk.wikipedia.org/wiki?curid=625082" title="Sociologický obzor">
Sociologický obzor

Sociologický obzor (1987-1989, 1992-1995) je samizdatový sociologický časopis, ktorý vznikol na konci 20. storočia. Bol vydávaný Jozefom Allanom a Miloslavom Petruskom, ktorí do veľkej miery prispeli k rozvoju sociológie ako vedy vo vtedajšom Československu. Sociologický obzor zachytával dôležité sociálne problémy v dobe neskorej modernizácie. K jeho vzniku prispela daná situácia na území komunistického Československa a nespokojnosť s normalizačnou marxisticko-leninskou sociológiou, ktorej lídri z „oficiálneho“ odboru a pracovísk systematicky vytláčali väčšinu schopných priekopníkov, alebo im prinajmenšom bránili v práci rozvíjať sociológiu ako vedu. Takáto výrazná odborová deštrukcia sa vyskytla spomedzi všetkých socialistických krajín iba na území Československa. 
Dejiny.
"Sociologický obzor" začal vychádzať v roku 1987 na koncepcií alternatívnej sociológie, ktorá slúžila iba poznaniu, bez akéhokoľvek diktátu režimu. Je pravdepodobne jediným samizdatovým sociologickým časopisom, ktorý bol kedy vo svete vydávaný. Vychádzal štyrikrát ročne v rozsahu 50-140 strojopisných strán. Popri kritike oficiálnej českej sociológie informoval aj o pokroku a nových poznatkoch v oblasti sociológie v ostatných krajinách. Narozdiel od vtedy oficiálneho "Sociologického časopisu", v ktorom prevažovalo „idealisticko-dogmatické klišé oficiálneho marxizmu-leninizmu“, uvádzal viac skutočných informácií, ktoré boli oslobodené o ideologicky vedenú sociológiu. Vydávanie časopisu skončilo s pádom komunistického režimu.
V roku 1992 nadviazal na "Sociologický obzor" časopis "S-Obzor" s podtitulom „Čtvrtletník pro kritickou sociologii“. "S-Obzor" si dával za cieľ byť prívetivejšou alternatívou k stávajúcim akademický časopisom. Jeho vydávanie bolo ukončené v roku 1995 pre vysokú finančnú nákladnosť a časovú vyťaženosť šéfredaktorov (Jozef Allan a Miloslav Petrusek).
Obsah a štruktúra.
Žánrové rozloženie textu Sociologického obzoru vyjadrovalo skutočnosť, že "Sociologický obzor" sa snažil výrazne odlíšiť od štandardných akademických časopisov a pôsobil ako protiklad najmä ku vtedajšiemu oficiálnemu "Sociologickému časopisu". Podobal sa najmä na české sociálno-kritické revue písané v šesťdesiatych rokoch dvadsiateho storočia, ako napríklad "Literární noviny", "Světová literatura", "Tvář", kde autori čerpali hlavne zo svojich sociologických, ale aj filozofických a historických vedomostí.
"Sociologický obzor" mal približne desať pravidelných rubrík a celkovo bolo publikovaných 155 článkov. Čísla pozostávali zo samostatného úvodníka, každé číslo taktiež obsahovalo jeden až dva esejistické texty (Stati), túto časť doplňovali taktiež tematicky vymedzené články s rôznymi pomenovaniami (napr. Filosofie společnosti, K Masarykovu výročí, Potřebujeme program?).
Dielo ďalej obsahovalo kratšie texty a bloky recenzií a reflexií k aktuálnym literárnym, divadelným a filmovým dielam s náväznou spoločenskou tematikou. Súčasťou bola taktiež časť venovaná fejtónom na aktuálnu tému a informáciám, a recenziám o zahraničných a domácich sociálnovedných publikáciách (napríklad rubrika: Tu knihu bych chtěl číst ).
Významný prispievateľ.
Miloslav Petrusek (1936–2012), bol zakladateľom a najväčším prispievateľom do "Sociologického obzoru". Je považovaný za jednu z najdôležitejších postáv českej sociológie. Vyštudoval filozofiu a históriu na Masarykovej Univerzite v Brne. V rokoch 1964-1967 sa podieľal na koncepcii a realizácii najväčšieho sociologického výskumu tej doby – výskumu sociálnej stratifikácii československej spoločnosti. Patril k zakladateľom Fakulty sociálnych vied na Karlovej univerzite v Prahe, kde neskôr vykonával funkciu dekana, ako aj vedúceho katedry sociológie.

</doc>
<doc id="625084" url="https://sk.wikipedia.org/wiki?curid=625084" title="Matúš Čupka">
Matúš Čupka

Mgr. Matúš Čupka (* 28. február 1987, Bratislava) je slovenský občiansky aktivista a komunálny politik, v roku 2022 zvolený za starostu mestskej časti Bratislava-Nové Mesto. V roku 2011 založil občiansku iniciatívu Zelená hliadka, s ktorou organizoval brigády na zber odpadu a obnovu verejných priestorov. Reprezentoval Slovensko ako junior v bejzbale. 
Životopis.
V roku 2011 absolvoval Fakultu sociálnych a ekonomických vied Univerzity Komenského, odbor európske štúdiá a medzinárodné vzťahy, jeden semester študoval na Uppsala universitet vo Švédsku.
Pracoval pre Inštitút pre dobre spravovanú spoločnosť a pre Dell. Za blogy o reklamných trojnožkách získal Novinársku cenu v roku 2014.
V komunálnych voľbách 2018 kandidoval za starostu bratislavskej mestskej časti Nové Mesto ako nezávislý, podporila ho pravicová koalícia, Team Vallo a strany Progresívne Slovensko a SPOLU. So ziskom 37,54 % platných hlasov sa umiestnil druhý za úradujúcim Rudolfom Kusým (58,49 %).
V nasledujúcich komunálnych voľbách v roku 2022 kandidoval opäť, za trojkoalíciu Team Bratislava, Progresívne Slovensko, SaS a so ziskom 55,39 % platných hlasov bol zvolený za starostu m. č. Nové Mesto (pred Zuzanou Rattajovou so ziskom 19,82 %) a súčasne za poslanca mestského zastupiteľstva. Koalícia zároveň získala dominantné postavenie v novomestskom miestnom zastupiteľstve, kde obsadila 23 miest z 25.

</doc>
<doc id="625088" url="https://sk.wikipedia.org/wiki?curid=625088" title="Pernille Rosendahl">
Pernille Rosendahl



</doc>
<doc id="625089" url="https://sk.wikipedia.org/wiki?curid=625089" title="Pernille Rosendahlová Larsenová">
Pernille Rosendahlová Larsenová



</doc>
<doc id="625090" url="https://sk.wikipedia.org/wiki?curid=625090" title="Čchang-e 4">
Čchang-e 4

Čchang-e 4 (čínsky: 嫦娥 四号; pinyin: Cháng'é sìhào, anglicky: Chang'e 4) je čínska lunárna prieskumná misia, ktorá ako prvá mesačná sonda v histórii uskutočnila mäkké pristátie na odvrátenej strane Mesiaca. Štart prebehol 7. decembra 2018, k pristátiu došlo 3. januára 2019. Komunikačný prenosový satelit Čchüe-čchiao, nutný pre zabezpečenie retranslácie dát z odvrátenej strany Mesiaca na Zem, bol vypustený na obežnú dráhu v blízkosti libračného bodu sústavy Zem-Mesiac L2 ešte v máji 2018.
Misia nadväzuje na sondu Čchang-e 3, ktorá ako prvá čínska sonda mäkko pristála na Mesiaci. Kozmická sonda bola pôvodne postavená ako záloha pre Čchang-e 3 a po jej úspešnom pristátí bola k dispozícii. Konfigurácia Čchang-e 4 bola upravená tak, aby spĺňala nové vedecké ciele. Podobne ako jeho predchodcovia, sonda je pomenovaná po Čchang-e, bohyni Čínskeho Mesiaca.
Lander a rover.
Veľká časť dizajnu Čchang-e 4 vychádza z Čchang-e-3 a jeho roveru Jü-tchu. V skutočnosti bol Čchang-e 4 postavený ako záloha pre Čchang-e 3, ale bol prispôsobený špecifikám novej misie. Lander a rover štartovali šesť mesiacov po satelite Čchüe-čchiao, 7. decembra 2018, 18:23 UTC.
Celková pristávacia hmotnosť je 1200 kg. 
Stacionárny pristávací modul - lander - je vybavený rádioizotopovým ohrievacím zdrojom (RTG) na vykurovanie svojich subsystémov počas dlhých lunárnych nocí a napájanie jeho prevádzky spolu s niekoľkými solárnymi panelmi počas plánovanej jednoročnej misie.
Po pristátí lander spustil rampu, po ktorej zišlo lunárne vozidlo, rover pomenovaný Jü-tchu-2, na mesačný povrch. Jü-tchu-2 meria 1,5 × 1,0 × 1,0 m a má hmotnosť 140 kg. Šesťkolesový rover bol vyrobený v Dongguan, provincia Guangdong. Je poháňaný solárnou energiou a všetky kolesá sú hnacie. Predpokladaný čas prevádzky sú tri mesiace.
Energia je zabezpečená dvoma solárnymi panelmi, ktoré umožňujú prevádzku roveru počas lunárnych dní, ako aj nabíjanie batérií. V noci sa chráni pred príliš chladným prostredím použitím niekoľkých rádioizotopových vykurovacích jednotiek (RHU) s plutóniom-238. RHU poskytujú len tepelnú energiu, nie elektrickú energiu.
Vedecké prístroje.
Lander, Rover, Čchüe-čchiao a mikrosatelity nesú vedecké užitočné zaťaženie. Prenosový satelit zabezpečuje komunikáciu, zatiaľ čo Lander a Rover skúmajú geofyziku pristávacej zóny. Tieto užitočné zaťaženia čiastočne zabezpečujú medzinárodní partneri vo Švédsku, Nemecku, Holandsku a Saudskej Arábii.
Lander.
Lander a rover nesú vedecké užitočné zaťaženie na štúdium geofyziky pristávacej zóny s veľmi obmedzenou schopnosťou chemickej analýzy.
Pristávací modul je vybavený nasledujúcimi prístrojmi:
Lander nesie kontajner s obsahom 3 kg semien a hmyzu, aby otestoval, či rastliny a hmyz môžu synergizovať a rásť spolu. Experiment zahŕňa semená zemiakov a Arábkovky Thalovej, ako aj vajíčka ovocných mušiek ("Drosophila"). Miniatúrna kamera sníma rast a zviditeľňuje ho. V roku 1982 posádka sovietskej vesmírnej stanice Saľut 7 odrodila niektoré druhy "Arabidopsis", čím sa stala prvou rastlinou, ktorá kvitla vo vesmíre a produkovala semená. Majú životnosť 40 dní. Semiačka úspešne vyklíčili a išlo o prvý rast rastliny na povrchu Mesiaca.
Miesto pristátia.
Miesto pristátia je kráter Von Kármán, ktorý sa nachádza v blízkosti južného pólu, v panve South Pole - Aitkien. Táto panva je najväčším impaktným kráterom na Mesiaci a dokonca najväčším známym v Slnečnej sústave. Má priemer približne 2 500 km a hĺbku až 12 km. Je tiež najstarším a mohol by tak obsahovať informácie o najhlbšej histórii sústavy Zem-Mesiac. Ide naozaj o veľmi atraktívny cieľ, jeden z najzaujímavejších, ktoré na Mesiaci existujú.
Theodore von Kármán bol doktorandom Qian Xuesena, zakladateľa čínskeho vesmírneho programu.
Pokiaľ ide o jeho zloženie, obsahuje asi 10 % hmotnostných oxidu železitého (FeO) a 4 až 5 častí na milión tória, ktoré sa použilo ako náhrada za urán ako jadrové palivo na niekoľkých tóriových reaktoroch.
Pristátie.
Pristávací modul s vozidlom Jü-tchu-2 dosadol na povrch Mesiaca 3. januára 2019 o 02:26 UTC na súradniciach 45.457° južnej šírky a 177.588° východnej dĺžky. Stala sa prvou sondou, ktorá pristála na odvrátenej strane Mesiaca.
O 14:22 UTC po rampe z pristávacieho modulu na povrch Mesiaca zišiel aj rover Jü-tchu-2.
Miesto pristátia dostalo názov schválený Medzinárodnou astronomickou úniou (IAU) Statio Tianhe .

</doc>
<doc id="625091" url="https://sk.wikipedia.org/wiki?curid=625091" title="Pernille Rosendahl Larsen">
Pernille Rosendahl Larsen



</doc>
<doc id="625092" url="https://sk.wikipedia.org/wiki?curid=625092" title="Zuzana Kusá">
Zuzana Kusá

PhDr. Zuzana Kusá, CSc. (* 17. apríl 1957) je slovenská sociologička, venujúca sa verejnému akademickému výskumu a výuke v oblasti sociológie. Pôsobila ako poradkyňa prezidentky Zuzany Čaputovej pre sociálnu oblasť.
Štúdium.
V roku 1976 začala študovať na Filozofickej fakulte Univerzity Komenského v Bratislave odbor sociológia. Štúdium úspešne ukončila v roku 1980 získaním titulu promovaný sociológ a ďalej pokračovala v rigoróznom štúdiu odboru všeobecná sociológia, ktorý úspešne ukončila v roku 1982. O päť rokov neskôr nadviazala na štúdium internou ašpirantúrou na Ústave filozofie a sociológie Slovenskej akadémie vied v Bratislave, kde následne v roku 1991 získala hodnosť kandidáta vied kandidátskou dizertačnou prácou „"Biografický prístup v sociológii"“. 
Pôsobenie.
Počas štúdia na Univerzite Komenského v rokoch 1983 až 1985 absolvovala študijný pobyt ako asistentka pri verejných výskumoch na Oddelení sociológie vidieka v Ústave filozofie a sociológie Slovenskej akadémie vied v Bratislave. V tomto ústave po ukončení štúdia začala Zuzana Kusá v rokoch 1991 až 1992 pôsobiť už ako vedecká pracovníčka. Od roku 1992 pôsobí na Sociologickom ústave SAV. Venuje sa kvalitatívnemu výskumu, spoločenskej solidarite, sociálnej politike a verejnému diskurzu. Organizuje vedecké semináre a konferencie, analyzuje a vyjadruje sa k sociálnej legislatíve a zúčastňuje sa verejných vedeckých debát. V súčasnosti sa venuje témam vzdelávania, chudoby a sociálneho vylúčenia. Okrem iného pôsobí aj ako univerzitná lektorka a vedie univerzitné prednášky. 
Tvorba.
Spoluautorka monografie Politická zmena v spoločenskej rozprave, Bratislava: VEDA (1997), editorka viacerých zborníkov a autorka štúdií publikovaných najmä v časopise "Sociológia" a v domácich a zahraničných zborníkoch, vrátane:
Monografie.
Škola nie je pre všetkých – Sociologický ústav SAV (2017)
Opiera sa o etnografické pozorovanie v triedach a rozhovory so žiakmi, s učiteľmi, rodičmi a ďalšími osobami. Kniha ukazuje prekážky premeny škôl na inkluzívne inštitúcie prijímajúce a podporujúce každé dieťa.
Za ostrou hranicou – Absynt/Kalligram (2018)
Je neviditeľná, no o to citeľnejšia. Autorka píše o hranici záujmu a vnímavosti voči potrebám iných, balansuje na tomto ostrom reze a snaží sa zistiť, nakoľko je táto neviditeľná hranica priepustná. Vo vnútri hraníc vládne ohľaduplnosť a vzájomná starostlivosť, obývajú ju totiž naši ľudia – morálne prijímaní a začlenení. Za hranicou nášho morálneho kruhu sú však ľudia žijúci mimo našej schopnosti empatie a zmyslu pre spravodlivosť. Topia sa v chudobe, nemožnosti začleniť sa, sú morálne vylúčení.
Referencie.
 

</doc>
<doc id="625093" url="https://sk.wikipedia.org/wiki?curid=625093" title="Magtens Korridorer">
Magtens Korridorer

Magtens Korridorer (doslovne "Koridory Moci") je dánska rocková hudobná skupina založená v roku 1995 v Kodani. Hrá kombináciu rocku a poetického post-punku. Skupina pozostáva z Johana Olsena (vokály), Rasmusa Kerna (gitara, syntetizátor, samplery a iné klávesy), Niklasa Schneidermanna (gitara), Terkela Møhla (basgitara) a Andersa Ramhedea (bicie).
História.
V roku 1996 skupina vytvorila demo-CD obsahujúce pieseň „Hestevisen“, ktorú v roku 1997 predstavili vo veľmi populárnej relácii "Tæskeholdet" stanice Dánskeho rozhlasu P3 a preslávila ich v Dánsku. Zostavu vtedy tvoril Johan Olsen (spev), Jacob Ihlemann (gitara), Rasmus Kern (gitara), Peter Bregnsbo (bicie) a Henrik Dylmer (basgitara).
V roku 1998 skupina nahrala svoj debutový album "Bagsiden af medaljen", ale albumu sa nepodarilo preraziť na trhu. Nasledujúcich sedem rokov nebolo o zostave počuť. V roku 2005 Magtens Korridorer pritiahli pozornosť programu "Karrierekanonen" na objavovanie nových hudobných talentov v Dánsku. Toho roku skupina vydala album "Friværdi", ktorý bol úspešný komerčne aj kriticky. Bolo vydaných niekoľko singlov ako napríklad „Lorteparforhold“, „Picnic (på Kastellet)“, „Nordhavn Station“ a „Sara har...“.
Frontman skupiny Johan Olsen má tiež titul Ph.D. v molekulárnej biológii a učí na Kodanskej univerzite.
Magtens Korridorer otvárali Orange Stage na Roskilde Festivale v roku 2006.
Skupina vydala 31. októbra 2011 svoj piaty štúdiový album, "Imperiet falder". Po troch zlatých a platinových albumoch vydaných cez Universal sa skupina rozhodla predĺžiť zmluvu s nahrávacou spoločnosťou. V roku 2012 nasledoval šiesty štúdiový album "Spil noget vi kender!", v roku 2014 album "Før alting bliver nat" a 23. februára 2018 vydali ôsmy štúdiový album "Halvt til helt".

</doc>
<doc id="625096" url="https://sk.wikipedia.org/wiki?curid=625096" title="Perirrhantérion">
Perirrhantérion

 
Perirrhantérion ()"perirrhantérion") bolo starogrécke umývadlo slúžiace na rituálnu očistu. 
Perirrhantéria ("περί'peri", okrúhly, "ῥαίνειν'rhainein", striekať okolo) boli vyvýšené okrúhle plytké umývadlá (nádoby) s vodou k rituálnej očiste, ktoré sa bežne nachádzali pri náboženských svätyniach (aj vo svätyniach) alebo pred vstupom do posvätného okrsku (ľudia sa v nich mohli rituálne očistiť pred vstupom). Boli vyrobené väčšinou z kameňa, najmä z mramoru, zriedkavejšie z hliny. Ich podstavce mohli mať rôzne tvary, napr. stvárnené z troch či štyroch ľudských figúrok (najmä karyatíd), v tvare jednoramennom a inak.
Na aténskej Akropole bolo objavených až 50 perirrhatérionov i s venovacími nápismi. Ľudia zaťažení niektorými formami náboženskej poškvrny ("miasma") nemohli vstúpiť do posvätných okrskov aj dlhšiu dobu, čo mohlo obmedziť ich účasť na politickom živote. V starovekom Grécku sa očistné obrady konali i v rámci príprav na konkrétne udalosti, ale nikdy nie ako reakciu na poškvrnu (napr. na aténske zhromaždenie - "ekklésia"). Súčasťou takýchto symbolických obradov mohlo byť pokropenie alebo omytie vodou, obetovanie zvieraťa alebo očistné dymenie.

</doc>
<doc id="625099" url="https://sk.wikipedia.org/wiki?curid=625099" title="Paľo Bielik a slovenská filmová kultúra">
Paľo Bielik a slovenská filmová kultúra

Paľo Bielik a slovenská filmová kultúra je slovenská monografia filmovej historičky Petry Hanákovej, vydaná roku 2010 pod hlavičkou Slovenského filmového ústavu v edícií Orbis Pictus.
Recenzie.
Český filmový kritik Jaromír Blažejovský vo svojej dvojrecenzii (recenzoval zároveň monografiu "Ján Kadár" od Václava Maceka) pre časopis "Cinepur" Hanákovej text opisuje ako „temperamentní, ´swingující´, sebareflexivní a relaxovaný“, nakoľko autorka využíva anglické filmové výrazy, čím je text príťažlivejší pre mladšieho čitateľa. Aplikuje tiež feministické teórie, komentuje vlastný vývoj písania o Bielikovi, jeho písomný prejav, reflektuje vzdialenosť  - generačnú, rodovú i vzdelanostnú, ktorá ju od Bielika delí.
Blažejovský monografii vytýka niektoré nesprávne, sporné či málo konkrétne tvrdenia; „například Slovenský štát je vžité, avšak nepřesné označení pro útvar, který se po většinu své existence jmenoval Slovenská republika.“[3] Dva Bielikom režírované filmy o Jánošíkovi vraj neboli distribuované s jednoročným odstupom a oba mali festivalovú premiéru v roku 1963. Šancu na Bielikovu inšpiráciu filmom "Rím, otvorené mesto" pri "Vlčích dierach" vidí Blažejovský ako malú; Rosselliniho film v Československu uvedený nebol. „Hanáková se zmíni o ´legendárním skandálu´ na festivalu v Benátkach 1936, ale když si dychtivý čtenář nalistuje příslušnou vysvětlivku, nedočte se víc, než že ´maďarské reakce jsou všeobecně známé. A kritike sa nevyhlo používanie adjektív typu „plickovské“, „bielikovské“
„Text Petry Hanákové má proměnlivější puls; je senzitivní, místy udivený, jindy pobavený. Někdy jako by se autorka sama zalekla, co objevila, a raději rychle změní téma,“ charakterizuje ďalej Blažejovský. V záverečnom verdikte napokon píše: „Macekův "Ján Kadár" a Hanákové "Paľo Bielik" reprezentují úroveň, k níž dozrála dvacetiletá systematická dobře koordinovaná práce žáků a učitelů, přičemž polemické, osobní zaujetí zústavá."
"Autorka vo svojej monografii síce Bielika z niekdajšieho piedestálu zhadzuje, ale zároveň k jeho dielu pristupuje láskavo. Občas dokonca s prekvapujúcou úctou,“ opisuje prístup Hanákovej k Bielikovi filmový vedec Martin Ciel.
Interpretácie Bielikových filmov Ciel považuje za „korektné a dôsledne.“[5] A hoci Hanákovej monografiu označuje ako „štandardnú“ či „bez väčších inovácií“, na rozdiel od väčšiny monografii Ciela nenudí. Chváli autorkine písanie, prácu s archívmi i prejavenie vlastného názoru so schopnosťou argumentácie.
„Monografia o ´veľkom´ Paľovi Bielikovi, ktorá v mnohom redefinuje dobové názory na jeho tvorbu, vyvracia (ale nevytvára) mýty o ňom je elegantnou ukážkou nového subverzného pohľadu na dlho zakonzervovaný oficiálny obraz,“ uzatvára Ciel.

</doc>
<doc id="625102" url="https://sk.wikipedia.org/wiki?curid=625102" title="Team Vallo">
Team Vallo



</doc>
<doc id="625103" url="https://sk.wikipedia.org/wiki?curid=625103" title="Ondrej Zadori">
Ondrej Zadori



</doc>
<doc id="625109" url="https://sk.wikipedia.org/wiki?curid=625109" title="Eduardo Camaño">
Eduardo Camaño

Eduardo Oscar Camaño (* 17. jún 1946, Buenos Aires) je argentínsky politik a právnik. Od 30. decembra 2001 do 2. januára 2002 vykonával ako predseda poslaneckej snemovne Argentínskej republiky právomoci výkonnej moci prezidenta, keď rezignoval prezident Adolfo Rodríguez Saá. Pred tým pôsobil ako intendant partida Quilmes a federálny poslanec, neskôr pôsobil ešte v provinčnej vláde provincie Buenos Aires.
Životopis.
Narodil sa vo federálnom hlavnom meste Buenos Aires. V politike začal byť činný na regionálnej úrovni za Justicialistickú stranu, následne v roku 1983 začal dva roky pôsobiť v rade partida Quilmes v provincii Buenos Aires. Následne začal pôsobiť ako poslanec v parlamente svojej domovskej provincie a už v roku 1987 sa stal intendantom partida Quilmes, čím sa dostal na čelo tejto časti provincie. Na tejto pozícii zotrval do roku 1991, kedy bol zvolený do federálnej poslaneckej snemovne a stal sa tak poslancom. Tu bol niekoľkokrát opätovne znovuzvolený v ďalších voľbách, až sa 10. decembra 2001 stal predsedom poslaneckej snemovne. Predsedom zotrval do roku 2005. Na konci roka 2001 však Argentínu naplno zasiahli dôsledky ekonomickej krízy, krajina sa dostala do veľkých ekonomických problémov. Tieto následne vyvolali masové celonárodné násilné protesty, po ktorých 21. decembra rezignoval prezident Fernando de la Rúa. Keďže krajina v tej dobe nemala viceprezidenta, ktorý rezignoval rok pred tým, právomoci prezidenta prevzal dočasný predseda senátu Ramón Puerta. Ten okamžite zvolal zasadnutie legislatívneho zhromaždenia, ktoré 23. decembra zvolilo za nového prezidenta Adolfa Rodrígueza Saá, ktorý mal zostať prezidentom až do volieb. Prezident Saá vyhlásil očakávaný štátny bankrot, no jeho ostatné opatrenia na riešenie krízy iba vystupňovali protesty a tak aj Saá o krátky čas odstúpil.
30. decembra sa tak právomocí prezidenta mal opätovne ujať dočasný predseda senátu Ramón Puerta, ktorý však v tento deň ohlásil svoju rezignáciu zo zdravotných dôvodov. Ďalším v poradí, ktorý podľa ústavy mal prevziať právomoci prezidenta bol predseda poslaneckej snemovne, ktorým bol práve Eduardo Camaño. Aj Camaño, podobne ako pred tým Puerta, okamžite zvolal legislatívne zhromaždenie, ktoré 2. januára 2002 zvolilo nového prezidenta, ktorým sa stal Eduardo Duhalde. Camaño tak následne pokračoval ďalej vo svojej funkcii predsedu poslaneckej snemovne. Po odchode z poslaneckej snemovne v roku 2005 pôsobil vo vedení niekoľkých štátnych spoločností a v roku 2009 sa stal členom provinčnej vlády svojej domovskej provincie.

</doc>
<doc id="625110" url="https://sk.wikipedia.org/wiki?curid=625110" title="Kuvičok hnedochrbtý">
Kuvičok hnedochrbtý

Kuvičok hnedochrbtý ("Glaucidium castanotum" alebo "Glaucidium castanonotum" alebo "Taenioglaux castanota") je malý druh lesnej sovy z Ázie, endemit žijúci na Srí Lanke ako stály vták. V minulosti bol považovaný za poddruh kuvička džungľového. Podľa Medzinárodnej únie na ochranu prírody a prírodných zdrojov kuvičok hnedochrbtý patrí medzi takmer ohrozené druhy, trend celkovej populácie je klesajúci kvôli ničeniu biotopov. Rýchlosť poklesu nie je taká rýchla, pretože druh sa dokáže prispôsobiť aj prostrediu zmenenému človekom.
Opis.
Meria iba 17 - . Krídlo 122 - . Hmotnosť 100 g. 
Základná farba chrbtovej časti tela je gaštanovo hnedá s tmavohnedým priečnym vlnkovaním. Na tmavohnedej hlave má husté úzke žltkavé priečne čiary. Má bielu bradu a bielu škvrnu na hrudi. Hruď je priečne vlnkovaná. Spodná časť tela je biela a škvrnitá. Pazúry tmavohnedé..
Oči sú výrazne žlté, zobák zelenkavo-žltý..
Hlas.
Samec kuvička hnedochrbtého sa ozýva dlhým trilkom "kwurrkwurrkwurrkwurr.." Spev začína ticho a postupne zosilňuje a náhle skončí. Jedna fráza pozostáva z 4 - 9 slabík. Frázy opakuje v niekoľko sekundových intervaloch.
Biotop.
Obýva vlhké lesy Srí Lanky na západných svahoch hôr približne do 
Spôsob života.
Kuvičok hnedochrbtý je aktívny najmä cez deň. Loví aj volá cez deň, je plachý, často sedí na vrcholkoch vysokých stromoch na strmých svahoch.
Hniezdenie.
Kuvičok hnedochrbtý hniezdi v mesiacoch marec až máj v stromových dutinách alebo v dutiných kokosovníkov vysekaných ďatlovitými, napríklad barbetovité (Megalaimidae). Vletový otvor býva v 3 - 8 m výške. Zvyčajne znáša 2 biele oválne vajíčka (35 x 28 mm).
Potrava.
Živý najmä veľkým hmyzom ako sú chrobáky. Okrem toho uloví aj drobné hlodavce, vtáky a jašterice. Väčšie stavovce loví v období kŕmenia mláďat.

</doc>
<doc id="625111" url="https://sk.wikipedia.org/wiki?curid=625111" title="Glaucidium castanotum">
Glaucidium castanotum



</doc>
<doc id="625112" url="https://sk.wikipedia.org/wiki?curid=625112" title="Glaucidium castanonotum">
Glaucidium castanonotum



</doc>
<doc id="625113" url="https://sk.wikipedia.org/wiki?curid=625113" title="Taenioglaux castanota">
Taenioglaux castanota



</doc>
<doc id="625114" url="https://sk.wikipedia.org/wiki?curid=625114" title="Taenioglaux castanotum">
Taenioglaux castanotum



</doc>
<doc id="625115" url="https://sk.wikipedia.org/wiki?curid=625115" title="Glaucidium radiatum castanonotum">
Glaucidium radiatum castanonotum



</doc>
<doc id="625116" url="https://sk.wikipedia.org/wiki?curid=625116" title="The Storm (dánska skupina)">
The Storm (dánska skupina)

The Storm je bývalá dánska rocková skupina, založená v roku 2006 Pernille Rosendahlovou (bývalou hlavnou speváčkou skupiny Swan Lee) a Johanom Wohlertom (bývalým basgitaristom skupiny Mew), ktorí sú doteraz jediní stáli členovia skupiny.
Johan Wohlert v roku 2014 ohlásil, že skupina pozastavila činnosť na dobu neurčitú.
História.
2006 – 09: "Where the Storm Meets the Ground".
Bývalý pár, Pernille Rosendahlová a Johan Wohlert, založili v roku 2006 skupinu The Storm, po tom, ako mali spolu dieťa a opustili svoje predchádzajúce skupiny. V decembri 2006 podpísali zmluvu s Universal Music v Dánsku.
Skupina sa prvýkrát verejne predstavila 11. januára 2008, keď naživo vystúpili na cenách P3 Guld. Skupina vydala skladbu „Drops in the Ocean“ ako debutový singel. Pôsobili s Rosendahlovou ako vokalistkou, Wohlertom a Madsom Wegnerom ako gitaristami, Michelom Swanom ako bubeníkom, Jakobom Millungom ako basgitaristom a klávesistom. Nasledoval ich debutový štúdiový album "Where the Storm Meets the Ground", ktorý bol vydaný 11. februára 2008. Album bol produkovaný slávnym producentom Royom Thomasom Bakerom, ktorý okrem iného pracoval so skupinami Queen, The Cars a s dánskou skupinou Gasolin'. Richard Fortus zo skupiny Guns N' Roses tiež prispel k albumu. Skupina The Storm bola obvinená za používanie materiálu iných umelcov, napriek tomu sa album stal komerčne úspešným s 25 000 predanými kópiami, čo im vynieslo zlatú platňu.
2009 – 10: "Black Luck".
V roku 2009 sa skupina vrátila do štúdia nahrať druhý štúdiový album. Album "Black Luck" bol produkovaný Jacobom Hansenom, s ktorým sa Pernille zoznámila až cez skupinu Volbeat. Album bol vydaný 12. októbra 2009 spoločnosťou skupiny WR Production v spolupráci s Target Records. Za prvý týždeň bolo predaných 1150 kópií a debutoval na čísle 7 na albumovom rebríčku. Album strávil štyri týždne v top 40 a k marcu 2010 predal 10 000 kópií. V auguste 2010 skupina podpísala medzinárodnú zmluvu s fínskym vydavateľstvom Spinefarm Records. Dňa 27. októbra 2010 bol album "Black Luck" vydaný v Spojenom kráľovstve, Nemecku, Švajčiarsku, Rakúsku a Fínsku cez Spinefarm.
2011 – súčasnosť: "Rebel Against Yourself".
Dňa 7. marca 2011 vydala skupina skladbu „Lost in the Fire“ ako úvodný singel pre svoj tretí štúdiový album "Rebel Against Yourself". Singel sa stal veľkým hitom skupiny s umiestnením na čísle tri v rebríčkoch a platinovou platňou za viac ako 30 000 predaných kusov. Album "Rebel Against Yourself" bol vydaný 29. augusta 2011 a medzi inšpirácie albumu patria skupiny ABBA, Dire Straits a Pet Shop Boys. V porovnaní s dvojicou predošlých albumov je tretí viac nordický popový. Skupina The Storm spolupracovala so švédskou rockovou skupinou Kent na dvoch z albumovych skladieb. Album "Rebel Against Yourself" sa umiestnil na čísle päť v albumovom rebríčku s predajom 955 kópií v prvom týždni. Album strávil len štyri týždne v rebríčku.
V októbri 2013 ohlásili Pernille Rosendahlová a Johan Wohlert rozvod, v hudobnej oblasti však spolupracovali ďalej.
Členovia.
Skupina pozostávala z dvoch stálych členov: Pernille Rosendahlovej, vokalistky skupiny a Johana Wohlerta, gitaristu skupiny. Naprieč históriou skupiny boli rôzni podporujúci členovia.
Johan Wohlert.
Johan Wohlert (* 10. marec 1976) je basgitarista dánskej indie skupiny Mew. Skupinu opustil z rodinných dôvodov 11. apríla 2006 a následne sa oženil s Pernille Rosendahlovou, vokalistkou skupiny Swan Lee.
Pernille Rosendahlová.
Pernille Rosendahlová Larsenová (* 22. marec 1972) je dánska speváčka, ktorá okrem svojej sólovej kariéry bola hlavnou speváčkou skupiny Swan Lee. V roku 1985 založila reggae skupinu s bubeníkom Emilom Jørgensenom, nazvanú Rocka. Spievala v zbore a v roku 1995 nahrala album s producentom Timom Simenonom, ktorý však napokon nebol vydaný. Je vokalistkou skupiny.

</doc>
<doc id="625118" url="https://sk.wikipedia.org/wiki?curid=625118" title="Lykios (syn Ktésidéma)">
Lykios (syn Ktésidéma)

Lykios ("Lykios") bol grécky sochár v 1. storočí.
Sochár Lykios, syn Ktésidéma z Atén, tvoril v Ríme za vlády rímskeho cisára Augusta. Od starovekých autorov o ňom nemáme správy, ale svedectvom tvorby tohto sochára je v Ríme (v centrálnej oblasti Corsa) objavený podstavec zo sochy s jeho signatúrou:
- text v starogréčtine 
Bodka umiestnená pod písmenom (napr. "ἐποί̣ε̣ι̣.""epoịẹị.") označuje, že nie celkom čitateľné kvôli poškodeniu či vymazaniu, ale jeho identifikácia je pomerne istá.

</doc>
<doc id="625122" url="https://sk.wikipedia.org/wiki?curid=625122" title="Majstrovstvá sveta vo florbale mužov 2018">
Majstrovstvá sveta vo florbale mužov 2018

Majstrovstvá sveta vo florbale mužov 2018 bol v poradí 12. turnaj majstrovstiev sveta vo florbale mužov, ktoré organizovala Medzinárodná florbalová federácia (IFF). Konali sa 1.9. decembra 2018 v Prahe, v Česku, za účasti 16 tímov. Dejiskom zápasov boli 2 arény: O2 arena a Arena Sparta. Svoj tretí titul obhájilo .
Nasadenie do výkonnostných košov.
Družstvá boli pred žrebovaním do skupín nasadené podľa umiestnenia vo svetovom rebríčku do nasledovných výkonnostných košov:
Číslo v zátvorke udáva umiestnenie vo svetovom rebríčku IFF.

</doc>
<doc id="625123" url="https://sk.wikipedia.org/wiki?curid=625123" title="Dioskurides (mozaikár)">
Dioskurides (mozaikár)

Dioskourides alebo Dioskurides () bol grécky mozaikár na rozhraní 2. a 1. storočia pred Kr. 
Dioskurides z ostrova Samos sa považuje za umeleckého mozaikára, ktorý bol činný koncom 2. a na začiatku 1. storočia pred Kr. Od starovekých autorov sa o ňom nezachovali správy, ale svedectvom tvorby tohto umelca sú zrejme dve jeho menom signované mozaiky objavené v tzv. "Cicerovej vile v Pompejách" v roku 1763 (táto vila patrila medzi prvé odkryté stavby v Pompejách):
- text v starogréčtine 
Podľa znalcov zo signatúr však nie je celkom zjavné, či tu ide o Dioskurida, zhotoviteľa týchto mozaiok (kópií) alebo o umelca, ktorý pôvodné predlohy týchto diel zhotovil a signoval, možno v helenistickom období približne na začiatku 3. stor. pred Kr. 
Prvá mozaika zobrazuje potulných muzikantov, ktorí majú na tvárach divadelné masky. Druhá, tri okolo stola sediace ženy s divadelnými maskami. Hneď po objavení týchto mozajok bolo isté, že zobrazujú postavy z divadelných hier, keďže v Pompejách a Herculaneu (aj inde) boli objavené i iné staroveké zobrazenia divadelných diel na freskách, mozaikách či reliéfoch. Ďalší výskum preukázal, že tieto mozaiky zobrazujú postavy z divadelných diel novej atickej komédie zo 4. stor. pred Kr., a to zrejme od Menandra, najznámejšieho dramatika tohto žánru. Znalosti o ňom a o jeho divadelných hrách sa donedávna opierali len o niekoľko zmienok v spisoch starovekých autorov. Takmer všetky jeho hry boli už stratené, avšak začiatkom 20. storočia bolo o týchto hrách objavených niekoľko fragmentov na papyrusových rukopisoch.

</doc>
<doc id="625124" url="https://sk.wikipedia.org/wiki?curid=625124" title="Eduardo Duhalde">
Eduardo Duhalde

Eduardo Alberto Duhalde Maldonado (* 5. október 1941, Lomas de Zamora) je argentínsky politik a právnik. 2. januára 2002 sa stal 44. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 49. prezidenta krajiny. Pred tým pôsobil ako guvernér provincie Buenos Aires, viceprezident, federálny senátor, poslanec a intendant (starosta) svojho rodného mesta Lomas de Zamora.
Životopis.
Mladosť a profesionálne začiatky.
Narodil sa v meste Lomas de Zamora v provincii Buenos Aires, už v mladom veku vstúpil do Justicialistickej strany. V roku 1970 úspešne absolvoval štúdium práva na Univerzite v Buenos Aires. Už o štyri roky neskôr bol po politických dohodách vybraný za intendanta, teda starostu svojho rodného mesta. Jeho úradovanie však bolo poznačené útokom krajne pravicovej teroristickej organizácie Triple A, ktorá pri útoku 21. marca 1975 zabila viacero členov a podporovateľov jeho strany. V marci 1976 však bol Duhalde zbavený funkcie po vojenskom prevrate, ktorý zosadil vtedajšiu perónistickú prezidentku Maríu Estelu Martínezovú Perónovú. V ďalších rokoch pracoval ako realitný maklér, pričom do politiky sa vrátil až po návrate k demokratickým pomerom v decembri 1983, kedy sa stal znova starostom svojho rodného mesta. Podľa neskôr zverejnených informácii mal byť krátko potom Duhalde navštívený neznámym vojenským predstaviteľom, ktorý jeho, ako aj iných politikov presviedčal, aby podporili vojenský prevrat voči demokraticky zvolenému prezidentovi Raúlovi Alfonsínovi. To však mal Duhalde odmietnuť a o plánoch časti ozbrojených síl informoval prezidenta. V decembri 1987 sa skončil jeho mandát intendanta mesta Lomas de Zamora a bezprostredne potom bol zvolený do federálnej poslaneckej snemovne a stal sa poslancom.
V roku 1989 bol vybraný za kandidáta na viceprezidenta v rámci prezidentskej kampane Carlosa Menema, ktorý prezidentské voľby vyhral. Duhalde sa tak stal viceprezidentom Argentíny, no nebol s týmto postom úplne spokojný, keďže preferoval skôr prácu na regionálnej úrovni. Prezident Menem tak o krátky čas navrhol Duhaldemu, aby kandidoval za guvernéra provincie Buenos Aires, čo tento prijal za podmienky, že provincia dostane finančnú pomoc od federálnej vlády. Duhalde voľby bez problémov vyhral, následne rezignoval na funkciu viceprezidenta a stal sa guvernérom provincie. Vďaka zvýšenej finančnej podpore od centrálnej vlády začal Duhalde s veľkými infraštruktúrnymi a stavebnými projektmi, to mu umožnilo v ďalších voľbách jeho funkciu obhájiť. Ďalšiu kandidatúru mu ale umožnila až neskoršia novela ústavy, ktorú presadil prezident Menem v snahe získať možnosť opätovného znovuzvolenia pre seba. Duhalde sa postupne stal kritikom prezidenta Menema a jeho politiky, pretože ju nepovažoval za dostatočne perónistickú. Duhalde už krátko po voľbách v roku 1995 oznámil, že by chcel kandidovať v roku 1999 za prezidenta. Aj z tohto dôvodu sa začal vyhraňovať voči prezidentovi Menemovi, ktorý bol z rovnakej strany ako Duhalde. V ďalších rokoch však musel Duhalde čeliť viacerým podozreniam z korupcie a iných trestných činov, ktoré postupne odhaľovali novinári. Bol dokonca spájaný s vraždou fotografa Josého Luisa Cabezasa, ktorý bez stopy zmizol v januári 1997. V tomto roku oznámil prezident Menem, že by sa chcel uchádzať o možnosť znovuzvolenia aj v roku 1999, čo však nakoniec zablokoval najvyšší súd. Duhaldemu sa tak podarilo získať podporu Justicialistickej strany a na prezidenta kandidoval on. Proti nemu sa postavil Fernando de la Rúa z Radikálnej občianskej únie, ktorý aj pre nepopularitu vtedajšieho prezidenta Menema voľby vyhral a stal sa prezidentom.
Funkcia prezidenta.
V októbri 2001 bol Duhalde zvolený do senátu. Na konci tohto roka však Argentínu naplno zasiahli dôsledky ekonomickej krízy, krajina sa dostala do veľkých ekonomických problémov. Tieto následne vyvolali masové celonárodné násilné protesty, po ktorých 21. decembra rezignoval prezident De la Rúa. Práve Duhaldeho obviňoval odchádzajúci prezident, že mal na burcovaní demonštrantov veľký podiel. Keďže krajina v tej dobe nemala viceprezidenta, ktorý rezignoval rok pred tým, právomoci prezidenta prevzal dočasný predseda senátu Ramón Puerta. Ten okamžite zvolal zasadnutie legislatívneho zhromaždenia, ktoré 23. decembra zvolilo za nového prezidenta Adolfa Rodrígueza Saá, ktorý mal zostať prezidentom až do volieb. Prezident Saá vyhlásil očakávaný štátny bankrot, no jeho ostatné opatrenia na riešenie krízy iba vystupňovali protesty a tak aj Saá o krátky čas odstúpil. 30. decembra sa tak právomocí prezidenta mal opätovne ujať dočasný predseda senátu Ramón Puerta, ktorý však v tento deň ohlásil svoju rezignáciu zo zdravotných dôvodov. Ďalším v poradí, ktorý podľa ústavy mal prevziať právomoci prezidenta bol predseda poslaneckej snemovne, ktorým bol Eduardo Camaño. Aj Camaño, podobne ako pred tým Puerta, okamžite zvolal legislatívne zhromaždenie, ktoré 2. januára 2002 zvolilo nového prezidenta, ktorým sa stal práve Eduardo Duhalde. Ten mal byť v úrade až, kým funkciu neprevezme prezident, ktorý vyhrá voľby v roku 2003.
Duhalde sa obával, že nepokoje môžu prerásť do občianskej vojny, ohlásil preto vytvorenie vlády národnej jednoty a ohlásil ozdravné opatrenia. Argentínska mena sa mala devalvovať, ukončiť sa mal tiež pevný výmenný kurz s americkým dolárom a vláda zamýšľala mierniť dopad očakávaných zmien na obyvateľstvo. Obyvatelia Argentíny už neboli ochotní čakať na ďalší vývoj a začali cestovať do susedných štátov a vyberať peniaze tam. Kríza sa tak rozšírila dokonca i do susedného Uruguaja. Duhalde následne zrušil pevný kurz s dolárom, čo umožnilo devalváciu národnej meny, no súčasne nastala aj inflácia a Argentínčania začali vo veľkom strácať svoje úspory bez ohľadu na to, či ich mali v pese alebo dolároch. Výsledok bol katastrofálny. Na konci roka 2002 bola viac ako polovica obyvateľov Argentíny pod hranicou chudoby a nezamestnanosť sa vyšplhala na rekordných 21%. Prvýkrát v histórii Argentíny začalo obyvateľstvo z krajiny odchádzať a nie do nej prichádzať. Znova sa začali rozširovať násilné protesty. Zároveň sa výrazne zvýšila kriminalita, ktorá Argentínu trápila vo veľkej miere aj v ďalších rokoch. Duhaldemu sa však napriek všetkému poradilo aspoň zastaviť zhoršovanie situácie, aj keď nie ju výraznejšie zlepšiť. Pozitívne účinky Duhaldeho opatrení sa začali prejavovať až v polovici roka 2003, kedy však už nebol v úrade. Kvôli tzv. Avellanedskému masakru z júna 2002, pri ktorom boli pri demonštrácii tzv. piqueteros zabití dvaja demonštranti a ďalších 33 bolo zranených sa Duhalde rozhodol zvolať prezidentské voľby skôr o šesť mesiacov. Na začiatku roka 2003 si Justicialistická strana vyberala kandidáta do prezidentských volieb, hlavnými kandidátmi sa stali bývalí prezidenti Carlos Menem a Adolfo Rodríguez Saá a menej známy guvernér chudobnej južnej provincie Santa Cruz Néstor Kirchner. Strana sa však rozdelila na dve veľké skupiny, jedna podporovala Menema a druhá prezidenta Eduarda Duhaldeho, ktorý však nechcel kandidovať a naopak podporoval Néstora Kirchnera, ktorý sa tak stal s Menemom hlavným favoritom. Primárne voľby nakoniec členovia strany obišli a do volieb išli všetci traja hlavní kandidáti samostatne. Každý kandidoval súčasne za Justicialistickú stranu, no tiež za vlastný volebný koaličný front. Na konci apríla 2003 sa uskutočnilo prvé kolo prezidentských volieb, toto vyhral Carlos Menem s viac ako 24% hlasov, druhý Kirchner získal 22%, Saá skončil až na štvrtom mieste so ziskom 14%. Druhé kolo sa malo konať v máji, ale predvolebné prieskumy naznačovali, že Kirchner drvivo vyhrá, keďže mal získať všetky hlasy, ktoré získali zvyšní kandidáti. Znova sa začali objavovať obvinenia z korupcie voči Menemovi a tak sa Menem rozhodol odstúpiť z volieb, prezidentom sa tak automaticky bez druhého kola stal Kirchner.
Život po odchode z funkcie prezidenta.
25. mája 2003 sa funkcie prezidenta ujal Néstor Kirchner, ktorý sa začal napriek podpore od Duhaldeho počas volieb od tohto po nástupe do úradu dištancovať. Medzi oboma tak začali vznikať spory, no súčasne napriek tomu spolupracovali v záujme dosiahnutia dobrého volebného výsledku. Spor sa ale vyhrotil v roku 2005 pri voľbách do časti kongresu, kedy prezident Kirchner na post senátorky za provinciu Buenos Aires navrhol svoju manželku Cristinu a Duhalde zas svoju manželku Hildu. Voľby nakoniec vyhrala Fernándezová Kirchnerová, ale do senátu sa dostala aj Gonzálezová Duhaldeová. V roku 2009 sa Duhalde rozhodol, že bude kandidovať v prezidentských voľbách v roku 2011, kde ho však jednoznačne porazila Cristina Fernándezová Kirchnerová, ktorá už v roku 2007 nahradila vo funkcii svojho manžela. Duhalde získal iba 5,86 % hlasov, následne sa stiahol z politického života.

</doc>
<doc id="625126" url="https://sk.wikipedia.org/wiki?curid=625126" title="Peacekeeping">
Peacekeeping

Peacekeeping alebo udržovanie mieru označuje aktivity na vytvorenie podmienok, ktoré prospievajú mieru. Výsledky výskumov potvrdzujú, že peacekeeping redukuje civilné a vojnové obete a znižuje riziko obnovenia konfliktov.
Vlády a organizácie členských štátov OSN všeobecne rozumejú, že udržovatelia mieru na medzinárodnej úrovní monitorujú mierové procesy v post-konfliktných oblastiach a môžu asistovať pri implementácii mierových dohôd, ktoré boli uzavreté. Táto pomoc môže mať mnoho foriem:
V súlade s tým udržovatelia mieru OSN (často označovaní ako "Modré barety" alebo "Modré prilby" pre bledomodrú farbu ich oblečenia) môžu mať funkcie ako vojak, policajt alebo civilný personál.

</doc>
<doc id="625127" url="https://sk.wikipedia.org/wiki?curid=625127" title="Stockholm International Peace Research Institute">
Stockholm International Peace Research Institute

Stockholm International Peace Research Institute (SIPRI) bol založený v roku 1966 v hlavnom meste Švédska Štokholme a venuje sa mierovému výskumu konfliktov, kontrole zbrojenia a odzbrojeniu. Poskytuje dáta, analýzy a doporučenia založené na open source pre politikov, výskumníkov, média a verejnosť.
V reporte University of Pennsylvania "Global Go To Think Tanks Report" z roku 2016 sa SIPRI medzi svetovými think tankami umiestnil na 28. mieste.

</doc>
<doc id="625128" url="https://sk.wikipedia.org/wiki?curid=625128" title="Hessische Stiftung Friedens- und Konfliktforschung">
Hessische Stiftung Friedens- und Konfliktforschung

Hessische Stiftung Friedens- und Konfliktforschung (HSFK; – PRIF; ) bol založený v roku 1970 v nemeckom spolkovom štáte Hesensko. Je to najstarší a najväčší nemecký mierový inštitút a v roku 2011 mal približne 70 zamestnancov.
Inštitút skúma prípady medzinárodných kríz a konfliktov, organizuje výskum zameraný na štúdium konfliktov a politiku odzbrojenia. Medzi vybrané regióny výskumu patrí Balkán, Stredný východ a Ázia, kde skúma potrebné podmienky na zvýšenie práva a zníženie násilia. Veľký dôraz kladie na kontrolu zbrojenia, nešírenie zbraní a odzbrojenie.

</doc>
<doc id="625129" url="https://sk.wikipedia.org/wiki?curid=625129" title="Geneva International Peace Research Institute">
Geneva International Peace Research Institute

Geneva International Peace Research Institute (GIPRI, ) je mimovládna organizácia založená v Ženeve vo Švajčiarsku v roku 1980. Vydáva rôzne štúdie a publikácie pre udržanie mieru.

</doc>
<doc id="625130" url="https://sk.wikipedia.org/wiki?curid=625130" title="United Nations Peacebuilding Fund">
United Nations Peacebuilding Fund

United Nations Peacebuilding Fund (PBF) je viacročný trustový fond na post-konfliktné budovanie mieru, ktorý v roku 2006 založil generálny tajomník OSN na pokyn Valného zhromaždenia s počiatočným cielom vyzbierať 250 miliónov USD. 
Fond založili po zistení, že pre úspešné budovanie mieru sú dôležité finančné prostriedky. Preto sa fond sústredí na základnú podporu počas počiatočných etáp mierového procesu. Podstatné princípy jeho štruktúry:

</doc>
<doc id="625133" url="https://sk.wikipedia.org/wiki?curid=625133" title="Alan Suchánek">
Alan Suchánek

MUDr. Alan Suchánek (* 22. november 1953, Martin, ČSR, dnes Slovensko) je slovenský lekár chirurg a politik, bývalý poslanec Národnej rady Slovenskej republiky (NR SR) zvolený vo voľbách do NR SR v roku 2016 za politické hnutie Obyčajní ľudia a nezávislé osobnosti (OĽaNO).
Vysokoškolské vzdelanie získal na Lekárskej fakulte Univerzity Komenského v Bratislave (MUDr. 1978). Ako lekár chirurg pôsobí na Chirurgickom oddelení v Nemocnici Alexandra Wintera v Piešťanoch. Od 26. mája 2011 je členom Správnej rady Nemocnice Alexandra Wintera.
Vo voľbách do NR SR v roku 2016 kandidoval na kandidátnej listine politického hnutia OĽaNO a do NR SR bol zvolený so ziskom 45 170 prednostných hlasov (15,70 %, teda 4. miesto na kandidátnej listine OĽaNO). Bol podpredsedom Výboru NR SR pre zdravotníctvo a členom Výboru NR SR pre európske záležitosti.
V parlamentných voľbách vo februári 2020 kandidoval na 41. mieste kandidátky koalície PS/SPOLU. Vo voľbách získal 1 069 hlasov, po zohľadnení preferenčných hlasov sa umiestnil na 48. mieste kandidátky. Kvôli výsledku koalície sa do parlamentu nedostal.

</doc>
<doc id="625134" url="https://sk.wikipedia.org/wiki?curid=625134" title="Rent">
Rent

Rent je rockový muzikál. Autorom hudby, textov piesní a libreta je Jonathan Larson.
Muzikál bol najskôr uvedený v roku 1993 v prípravnej verzii v New York Theatre Workshop. V tomto off-broadway divadle našiel svoj prvý domov po oficiálnej premiére v roku 1996. Jonathan Larson, tvorca muzikálu, umrel neočakávane v predvečer off-Broadway premiéry. 29. apríla 1996 sa muzikál presunul do väčšieho Nederlander Theatre na Broadwayi.
Na Broadwayi "Rent" získal pochvalu kritikov a vyhral niekoľko cien. Derniéra na Broadwayi sa uskutočnila 7. septembra 2008 po 12 rokoch a 5 123 predstaveniach. 14. februára 2016 predstavením o 14:00 muzikál "Wicked" predbehol tento počet a "Rent" tak klesol na 11. miesto najdlhšie hraných muzikálov na Broadwayi. Naštudovanie prinieslo viac než 280 miliónov dolárov.

</doc>
<doc id="625135" url="https://sk.wikipedia.org/wiki?curid=625135" title="RENT">
RENT



</doc>
<doc id="625138" url="https://sk.wikipedia.org/wiki?curid=625138" title="Peace Research Institute Frankfurt">
Peace Research Institute Frankfurt



</doc>
<doc id="625142" url="https://sk.wikipedia.org/wiki?curid=625142" title="Pevnost poznání">
Pevnost poznání

Pevnost poznání je interaktívne múzeum vedy v Olomouci. Bolo otvorené 16. apríla 2015. Múzeum založila Prírodovedecká fakulta Univerzity Palackého. Múzeum je súčasťou univerzity čo je v Česku výnimkou. Väčšina zamestnancov pevnosti sú odborníci z Prírodovedeckej fakulty univerzity. Riaditeľom je Matěj Dostálek.
Dejiny.
Pevnosť poznání vznikala tri roky a stála viac než 150 miliónov českých korún, resp. skoro 200 miliónov. Vznikla na mieste bývalého delostreleckého skladu z roku 1897. Budovu korunnej pevnosti prebrala univerzita a zachránila ju tak pred rozpadnutím.
Expozície.
Medzi expozície múzea patria:
Súčasťou pevnosti je aj planetárium.
V roku 2017 múzeum navštívilo 84 tisíc platiacich návštevníkov. Do počtu sa nerátajú akcie zdarma ako Noc vedcov alebo návštevy v rámci Academia Film Olomouc.

</doc>
<doc id="625146" url="https://sk.wikipedia.org/wiki?curid=625146" title="Druhý Fickov zákon">
Druhý Fickov zákon



</doc>
<doc id="625147" url="https://sk.wikipedia.org/wiki?curid=625147" title="Pedagogická fakulta Univerzity Palackého v Olomouci">
Pedagogická fakulta Univerzity Palackého v Olomouci

Pedagogická fakulta Univerzity Palackého v Olomouci (skr. PdF UPOL) je jedna z ôsmych fakúlt Univerzity Palackého v Olomouci. Dekankou je prof. PaedDr. Libuše Ludíková, CSc.
Dejiny fakulty.
27. októbra 1945 bol prezidentom Česko-Slovenska vydaný dekrét o zavedení vysokoškolského štúdia pre učiteľov všetkých stupňov a druhom škôl. V nadväznosti na to bolo dekrétom Dočasného Národného zhromaždenia republiky československej založené pedagogické fakulty, ktoré sa v mieste sídla univerzít stali ich súčasťami. V reforme v roku 1953 sa zmenilo vyučovanie učiteľov a od roku 1954 sa z fakulty stáva Vysoká škola pedagogická. Učitelia druhého stupňa sa v rokoch 1954 a 1960 pripravovali na vyšších pedagogických školách, táto škola v Olomouci nebola. Od roku 1960 sa učitelia pre prvý a druhý stupeň učili na pedagogických inštitútoch, ktoré boli v roku 1964 opäť včlenené do univerzít. Od toho roku tak fakulta opäť pripravuje učiteľov pre všetky stupne a typy škôl. V najnovšom období dochádza k špecializaci ostatných fakúlt na prípravu učiteľov a Pedagogická fakulta sa sústredí na prípravu učiteľov a pedagogických pracovníkov pre nižšie stupne škôl. Od roku 1990 Pedagogická fakulta pripravuje pedagogickú kvalifikáciu pre študentov učiteľstva všetkých fakúlt.
V novembrí 2017 bola za dekanku zvolená PaedDr. Libuše Ludíková, CSc. Jej predchodcom bol Čestmír Serafín, ktorý fakultu viedol po dvoch funkčných obdobiach Ludíkovej. Po schválení rektorom sa funkcie ujala 1. februára 2018.
Štúdium.
V roku 2016 mala fakulta 4 583 študentov, ktorých učilo 12 profesorov a 45 docentov. Fakulta ponúka bakalárske študijné programy "Ekologie a ochrana prostředí", "Filologie", "Pedagogika", "Vychovatelství", "Speciální pedagogika", "Specializace v pedagogice" a magisterské programy "Pedagogika", "Učitelství pro základné školy", "Učitelství pro střední školy", "Vychovatelství", "Speciální pedagogika", "Specializace v pedagogice". "Učitelství pro střední a vyšší odborné školy" a 5-ročné programy "Učitelství pro základní školy" a "Speciální pedagogika". Fakulta ponúka tiež doktorandské štúdium v odboroch: "'Pedagogika", "Speciální pedagogika", "Antropologie", "Hudební teorie pedagogika". Niektoré bakalárske, magisterské a doktorandské programy je možné študovať aj v angličtine a v ruštine.
Katedry.
Fakulta má tieto katedry, ústavy a centrá:

</doc>
<doc id="625183" url="https://sk.wikipedia.org/wiki?curid=625183" title="Kristína Cibulková">
Kristína Cibulková

Mgr. Kristína Cibulková (* 15. august 1981, ČSSR) je slovenská televízna scenáristka, dramaturgička, kreatívna producentka a režisérka. V minulosti pôsobila ako šéfdramaturgička divadla Aréna. Momentálne pracuje pre televíziu JOJ, najčastejšie v spolupráci so scenáristom Stanom Guštafíkom a režisérom Ivanom Predmerským.

</doc>
<doc id="625187" url="https://sk.wikipedia.org/wiki?curid=625187" title="Lykios (syn Myróna)">
Lykios (syn Myróna)

Lykios ("Lykios") bol grécky sochár v 5. storočí pred Kr.
Lykios, syn a žiak sochára Myróna, pochádzal z Eleuthery. Svoje diela, zhotovené najmä z bronzu, tvoril v Aténach približne v druhej polovici 5. stor. pred Kr. Nezachovali sa od neho žiadne sochy (len niekoľko podstavcov zo sôch s jeho signatúrou) ale Pausanias, ktorý v 2. storočí precestoval veľkú časť Grécka, si ešte mohol obzrieť niekoľko jeho diel a písať o nich.
Medzi tieto diela patril napr. bronzový chlapec s perirrhantérionom (χαλκοῦν παῖδα, ὃς τὸ περιῤῥαντήριον ἔχει - Paus. I, 23, 7), ktorého videl na aténskej Akropole alebo niekoľko votívnych darov od Apollónčanov v Olympii, o ktorých zaznamenal: „"Vedľa takzvaného Hippodameia je polkruhový podstavec z kameňa, na ktorom sú tieto sochy: Zeus, Thetis a Hémera, prosiaca Dia za svoje deti. To je teda uprostred podstavca. Synovia sami potom v podobe bojujúcich stoja vedľa, totiž každý z jedného konca podstavca, Achilleus a Memnón. Práve tak stoja proti sebe Grék a Negrék, Odyseus proti Helenovi, pretože títo najviac vynikli vynaliezavosťou vo svojom vojsku; proti Menelaovi zo starej nevraživosti Alexandros (Paris), proti Diomédovi Aineias a proti Telamónovmu Aiantovi Déifobos. Sú to diela Lykia, syna Myrónovho, a venovali ich Apollónčania od Iónskeho mora. Pri nohách Dia je starými písmenami napísané toto štvorveršie:
"Z Apollónie vzácny sme dar, ktorej vlasatý Foibos"
"od mora Iónskeho pred vekmi základy dal."
"Tí, ktorí abantský kraj zabrali, s pomocou božou"
"z thronijskej koristi dali na toto tu, desiaty diel." "“
Rímsky polyhistor Plínius Starší ho zaradil medzi bronziarov a jeho tvorbu datoval do čias 90. olympiády (t. j. do roku 420 pred Kr.).

</doc>
<doc id="625188" url="https://sk.wikipedia.org/wiki?curid=625188" title="Hostina">
Hostina

Hostina môže byť:

</doc>
<doc id="625192" url="https://sk.wikipedia.org/wiki?curid=625192" title="Dom umenia Arteska">
Dom umenia Arteska

Dom umenia Arteska je súkromná galéria umenia v meste Detva, zamerané na prezentáciu moderného a súčasného vizuálneho umenia. Usporadúva a ponúka priestory na usporiadanie umeleckých výstav, workshopov, vzdelávacích a tvorivých aktivít v oblasti kultúry a umenia. Hlavným zameraním Domu umenia Arteska je poskytnúť priestor študentom a umelcom v oblasti fotografie, vizuálneho umenia a dizajnu na prezentáciu svojej tvorby.
Dom umenia Arteska sa zameriava na vzdelávanie v oblasti vizuálneho umenia širokej verejnosti vo forme kurzov, poskytuje poradenskú činnosť pre umelcov a umelecké organizácie. zameriava sa na propagáciu a prezentáciu kultúry a umenia.
Dom umenia Arteska sídli na Partizánskej ulici 63, v Detve na 1. poschodí budovy bývalej základnej školy. V blízkosti galérie sa nachádza rímskokatolícky kostol sv.Františka z Assissi, Podpolianske múzeum a Kultúrny dom Chudobienec.
Vznik.
Dom umenia Arteska vznikol v roku 2018, keď budovu uvoľnilo najprv Podpolianske múzeum a neskôr Mestská knižnica. V roku 2018 sa začalo so stavebnými úpravami a otvorenie pre verejnosť je v apríli 2019.
Priestory.
Dom umenia disponuje štyrmi výstavnými priestormi, priestorom pre vzdelávanie, fotografickým ateliérom a výtvarným ateliérom. Súčasťou je čitáreň, kde si návštevníci môžu prečítať knihy o umení.
Spolupráca.
Dom umenia Arteska spolupracuje s pedagógmi umeleckých škôl (Vysoká škola výtvarných umení v Bratislave, Súkromná stredná umelecká škola dizajnu v Bratislave, Škola úžitkového výtvarníctva Josefa Vydru, Stredná umelecká škola Ladislava Bielika v Leviciach ...)
Medzi hlavných spolupracovníkov patria: Mgr. Art. Petra Cepková, ArtD. (fotografka, maliarka, kurátorka a vysokoškolský pedagóg) a PaedDr. Gabriel Kosmály (fotograf a stredoškolský pedagóg)
Poslanie.
Dom umenia Arteska je miesto, kde si svoje nájdu umelci a fotografi rovnako ako nadšenci umenia, či bežní ľudia. Hlavným cieľom je v prvom rade ponúknuť kvalitné výstavy vizuálneho umenia, predstaviť tvorbu menej známych a neznámych autorov a vytvoriť zážitkové výstavy.
Dom umenia Arteska ponúka kvalitné kurzy, workshopy a prednášky, poskytuje priestor na stretávanie umelcov s verejnosťou, kde ľudia môžu priniesť svoju tvorbu, porozprávať sa s umelcami, vypočuť si ich názory a rady. Poskytuje poradenstvo pre amatérov a študentov pri získavaní financií pre svoje projekty a pomáha im pri usporiadavaní výstav.

</doc>
<doc id="625203" url="https://sk.wikipedia.org/wiki?curid=625203" title="Nadácia Charty 77">
Nadácia Charty 77



</doc>
<doc id="625205" url="https://sk.wikipedia.org/wiki?curid=625205" title="Aleš Svoboda">
Aleš Svoboda

Ing. Aleš Svoboda, CSc. (* 13. júl 1930, Bratislava – † 18. marec 2016, Bratislava) bol slovenský vodohospodár, hydrológ a priekopník matematického modelovania v odbore hydrológia.
Patrí do malej, ale významnej slovenskej skupiny generácie odborníkov – hydrológov, žiakov Prof. Ing. Dr. Oto Duba, Dr.Sc. Venoval sa predovšetkým hydrológii riečnych systémov, maximálnych vodných prietokov a ich matematickým predpovediam.
Rodisko, štúdiá, vzdelanie.
Narodil sa v Bratislave v rodine Františka Svobodu, remeselníka moravského pôvodu.
V rokoch 19491954 vyštudoval Stavebnú fakultu Slovenskej vysokej školy technickej v Bratislave (SF SVŠT, teraz Slovenská technická univerzita).
V rokoch 19541960 bol odborným asistentom na Katedre hydromeliorácií. Na uvedenej katedre začal postgraduálne štúdium pod vedením akademika Ota Duba.
V roku 1960 prešiel z SF SVŠT na Ústav hydrológie a hydrauliky v Bratislave (ÚHH SAV), kde pôsobil až do svojho odchodu do dôchodku (teraz Ústav hydrológie SAV). V roku 1964 ukončil postgraduálne štúdium obhajobou dizertačnej práce: „"Klasifikácia československých riek podľa variability priemerných ročných prietokov a prietokov vegetačného obdobia"“.
V období 19691970 absolvoval postdoktorandskú stáž na Torontskej univerzite v Kanade, na Katedre mechanického inžinierstva. Predmetom stáže bolo použitie matematických modelov na vyjadrenie vzťahov medzi štatistickými parametrami extrémnych hodnôt vstupu a výstupu z modelu. Počas stáže sa zdokonalil v programovaní, ktoré neskôr využil v matematickom modelovaní zrážkovo-odtokových riečnych modelov. Vytvoril predpovedný model NLC, ktorý využíva transformáciu odtoku vody v riečnej sieti tzv. kaskádou nelineárnych nádrží. Tento model sa dodnes používa ako alternatívny predpovedný model pre extrémne povodňové prietoky slovenského úseku rieky Dunaj.

</doc>
<doc id="625207" url="https://sk.wikipedia.org/wiki?curid=625207" title="Hémera">
Hémera

Hémera ("Hémera") je v gréckej mytológii bohyňa jasného dňa.
Hémera, jedna z prvotných gréckych božstiev, bola zosobnením jasného dňa. Jej otcom bol boh temnoty Erebos a matkou bohyňa noci Nyx. V mýtoch sa zvyčajne objavuje v spoločnosti svojho brata Aithéra, boha jasného svetla, s ktorým ju ale nespájajú nejak pozoruhodné príbehy. 
Hésiodos v básni "Theogonia" (Zrodenie bohov) narodenie Hémery opisuje takto: „"Najprv zo všetkého bol Chaos, potom ale Zem širokoprsá (Gaia), vždy bezpečné sídlo pre všetkých tých nesmrteľných, ktorí temeno snežného Olympu hostia; v útrobách krajiny širokých dráh potom mrákotný Tartar a potom Eros, ktorý z večných bohov je najspanilejší, údy oslobodzuje a všetkým bohom i ľuďom myseľ v prsiach si podmaňuje aj márnotratný rozum. Z Chaosu čierna Noc (Nyx) a Erebos počiatok vzali; z Noci sa zase narodil Aithér a Hémera (jasný deň), ktorých v láske z objatia s Erebom počala matka a priviedla na svet..."“
Hémera v neskorších mýtoch splývala s bohyňou ranných zôr Éóiou (rímskou Aurorou).

</doc>
<doc id="625208" url="https://sk.wikipedia.org/wiki?curid=625208" title="Lili Reinhartová">
Lili Reinhartová

Lili Reinhartová (; * 13. september 1996, Cleveland, Ohio, Spojené štáty) je americká herečka známa zo seriálu "Riverdale", kde hrá postavu Betty Cooperovú.
Životopis.
Narodila sa v Clevelande, ale vyrastala v neďalekom meste Bay Village. Odmalička mala veľmi blízko k spevu, herectvu a tancu a ako desaťročná prosila matku, aby ju odviezla do New Yorku na konkurz. Presťahovala sa ako osemnásťročná do Los Angeles, aby sa mohla naplno venovať herectvu.
Kariéra.
Jej prvá herecká rola bola v seriáli "Law &amp; Order: Special Victims". V roku 2012 bola zvažovaná na úlohu Cosette z muzikálu "Bedári".
Dňa 9. februára 2016 bola obsadená ako Betty Cooperová v tínedžerskej dráme "Riverdale".
10. februára 2017 bolo oznámené, že si zahrá jednu z postav vo filme "Galveston" (2018) spoločne s Benom Fosterom a Elle Fanningovou.

</doc>
<doc id="625210" url="https://sk.wikipedia.org/wiki?curid=625210" title="Funkčný diagram">
Funkčný diagram



</doc>
<doc id="625211" url="https://sk.wikipedia.org/wiki?curid=625211" title="Štruktúrny obraz">
Štruktúrny obraz



</doc>
<doc id="625212" url="https://sk.wikipedia.org/wiki?curid=625212" title="Kolónos">
Kolónos

Kolónos alebo Kolonos ("Kolónos") môže byť:

</doc>
<doc id="625213" url="https://sk.wikipedia.org/wiki?curid=625213" title="Kolonos">
Kolonos



</doc>
<doc id="625216" url="https://sk.wikipedia.org/wiki?curid=625216" title="Sojuz MS-12">
Sojuz MS-12

Sojuz MS-12 bola ruská kozmická loď typu Sojuz. Dňa 14. marca 2019 vyštartovala z kozmodrómu Bajkonur k Medzinárodnej vesmírnej stanici (ISS), kam dopravila troch členov Expedície 59. Potom zostala u ISS ako záchranná loď až do októbra 2019, kedy sa s ňou vrátili späť na Zem kozmonaut Alexej Ovčinin, astronaut Tyler Hague a účastník kozmického letu Hazzá al-Mansúrí, astronaut zo Spojených arabských emirátov.
Priebeh letu.
Sojuz MS-12 úspešne vyštartoval dňa 14. marca 2019 o 19:14:08,175 svetového času (UTC) pomocou nosnej rakety Sojuz-FG z kozmodrómu Bajkonur. Približne po deviatich minútach od štartu bola kozmická loď navedená na počiatočnú obežnú dráhu Zeme. Pri tomto lete bol použitý rýchly letový profil k Medzinárodnej vesmírnej stanici (ISS), ktorý trvá 6 hodín. Dňa 15. marca o 01:01:40 UTC sa loď pripojila k k spojovaciemu uzlu modulu Rassvet na ISS. Posádka potom prešla na stanicu a zapojila sa do práce Expedície 59.
Dňa 3. októbra 2019 o 07:37:32 UTC sa Alexej Ovčinin, Tyler Hague a Hazzá al-Mansúrí odpojili od Medzinárodnej vesmírnej stanice a ešte v ten istý deň o 10:59:21,4 UTC úspešne pristáli v kazašskej stepi neďaleko Džezkazganu.

</doc>
<doc id="625218" url="https://sk.wikipedia.org/wiki?curid=625218" title="Sojuz MS-13">
Sojuz MS-13

Sojuz MS-13 bola ruská kozmická loď typu Sojuz. Dňa 20. júla 2019 vyštartovala z kozmodrómu Bajkonur k Medzinárodnej vesmírnej stanici (ISS), kam dopravila troch členov Expedície 60. Potom zostala u ISS ako záchranná loď až do februára 2020, kedy sa s ňou vrátili späť na Zem Alexandr Skvorcov ml., Luca Parmitano a Christina Kochová, ktorá štartovala v lodi Sojuz MS-12 v marci 2019 a pristála po takmer 11-mesačnom pobyte vo vesmíre.
Priebeh letu.
Sojuz MS-13 úspešne vyštartoval dňa 20. júla 2019 o 16:28:21,238 svetového času (UTC) pomocou nosnej rakety Sojuz-FG z kozmodrómu Bajkonur. Kozmická loď bola približne po deviatich minútach od štartu navedená na počiatočnú obežnú dráhu vo výške 198,8 – 228,5 km. Pri tomto lete bol použitý rýchly letový profil k Medzinárodnej vesmírnej stanici (ISS), ktorý trvá 6 hodín. Ešte v ten istý deň o 22:47:50 UTC sa kozmická loď pripojila k zadnému spojovaciemu uzlu modulu Zvezda na ISS. Posádka potom prešla na stanicu a zapojila sa do práce Expedície 60.
Dňa 26. augusta 2019 o 03:35 UTC sa Sojuz MS-13 s posádkou odpojil od modulu Zvezda a v ten istý deň o 03:59 UTC sa pripojil k modulu Poisk, čím sa uvoľnilo miesto pre nepilotovaný Sojuz MS-14.
V Sojuze MS-13 sa 6. februára 2020 o 05:50:28 UTC definitívne odpojili od stanice Alexandr Skvorcov ml., Luca Parmitano a Christina Kochová, pričom ešte v ten istý deň o 09:12:21 UTC úspešne pristáli v zasneženej kazašskej stepi, juhovýchodne od Džezkazganu. Astronautka Christina Kochová štartovala ešte v kozmickej lodi Sojuz MS-12 v marci 2019 a vo vesmíre tak strávila až 328 dní.

</doc>
<doc id="625221" url="https://sk.wikipedia.org/wiki?curid=625221" title="Kurinec (Rimavská Sobota)">
Kurinec (Rimavská Sobota)

Kurinec je mestská časť Rimavskej Soboty.
Nachádza sa približne na juh od stredu mesta a prístup je po ceste cez mestskú časť Včelinec. Z mesta sem vedie aj cyklotrasa a v letnom období tu premáva turistický vláčik. 
Na južnom okraji leží na riečke Ľukva rovnomenná vodná nádrž, na brehoch ktorej je rekreačné stredisko. Pre návštevníkov sú k dispozícii aj bazény s pitnou a termálnou vodou, detský bazén, troj tobogán, ubytovanie v súkromných chatách a kemping. Sú tu vybavené športoviská a pri vodnej nádrži je možnosť požičania si člnov a vodných bicyklov. Bohatú ponuku uzatvára možnosť rybolovu a jazdy na koni a široké okolie je popretkávané sieťou turistických chodníkov. V blízkosti priehrady je na jej pravom brehu prírodná rezervácia Kurinecká dubina.
Turistika.
Cez mestskú časť a jej okolie vedie niekoľko vyznačených turistických chodníkov, ktoré sa pripájajú na Chodník Márie Széchy.

</doc>
<doc id="625222" url="https://sk.wikipedia.org/wiki?curid=625222" title="Gemersko-malohontské múzeum">
Gemersko-malohontské múzeum

Gemersko-malohontské múzeum v Rimavskej Sobote je piatym najstarším múzeom na Slovensku. Jeho vznik siaha do roku 1882. Hlavným zameraním múzea je dokumentácia prírody a spoločnosti historických regiónov Gemer a Malohont. Špecializáciou múzea od roku 1996 je dokumentácia hmotnej a duchovnej kultúry Rómov v širšom regióne.
Múzeum sa špecializuje na dokumentáciu, výskum a získavanie zbierok v odboroch história, archeológia, etnológia, výtvarné umenie, prírodné vedy a rómska kultúra regiónu Gemer–Malohont. Bohaté zbierkové fondy múzea, zo spoločenských a prírodných vied, dopĺňa rozsiahly historický knižný fond múzea. Celkový zbierkový fond presahuje 93 000 zbierkových predmetov.
História.
Snahy o založenie múzea v Rimavskej Sobote vyvrcholili 3. septembra 1882, kedy bola v meste otvorená Umelecko-archeologická výstava Gemerskej župy. Výstava sa konala v opustenej klasicistickej budove kasární, kde sa napokon v roku 1910 presťahovalo i múzeum. V meste bol zriadený Gemersko-malohontský muzeálny spolok a na výstavu bolo zhromaždených 568 predmetov. Tieto, zväčša darované exponáty sa stali základom zbierkového fondu a po ukončení výstavy sa stali exponátmi novovzniknutého múzea. Za jeho vznikom sú prvý riaditeľ Ján Fábry a trojica nadšencov Viliam Groó, Ľudovít Hüvossy a Štefan Terray. Zaujímavosťou bola prezentácia muzeálnych zbierok na Všeobecnej výstave v Paríži v roku 1900, čoho dokladom je diplom, prezentovaný pri príležitosti osláv 120. výročia založenia Gemersko-malohontského múzea.
Po presťahovaní bola prvá stála expozícia pre verejnosť sprístupnená 18. mája 1913. Po zastavení činnosti muzeálneho spolku boli jeho aktivity obnovené v roku 1925, o rok neskôr bol reorganizovaný. Jeho úlohou bola predovšetkým starostlivosť o múzeum, jeho rozvoj a sprístupňovanie jeho zbierok verejnosti. Po Viedenskej arbitráži sa mesto i múzeum stávajú súčasťou Maďarska a činnosť spolku je zastavená. Budova múzea bola na konci vojny ťažko poškodená a mnohé vzácne exponáty odcudzené. V súčasnosti je budova múzea opravená a je zapísaná v Ústrednom zozname pamiatok, ako Národná kultúrna pamiatka.
Po roku 1996 začalo múzeum vytvárať komplexnú dokumentáciu hmotnej a duchovnej kultúry Rómov z regiónov Gemer a Malohont. O dekádu neskôr, v roku 2005 sa v chorvátskom Bjelovare konala výstava „Ľudová architektúra a spôsob bývania Rómov v Gemeri a Malohonte“, ktorej súčasťou bola prezentácia diel rómskeho rezbára Dezidera Fertöa (1921 – 1996). Neskôr bola prezentovaná aj v Muzeu romské kultury v Brne, v Novohradskom múzeu a galérii v Lučenci a v martinskom Múzeu kultúry Rómov na Slovensku. Okrem brnianskeho, spolupracuje tiež s múzeami v poľskom Tarnove, maďarskom Miškovci, Balážských Ďarmotách a Šalgotarjáne.
Expozície.
Stála vlastivedná expozícia bola vytvorená 18. mája 1913, v súčasnej podobe bola sprístupnená 20. decembra 1979. Jej súčasťou je geologicko-mineralogická, zoologická, archeologická, historická, etnologická, výtvarná a expozícia protifašistického odboja, čím poskytuje pomerne komplexný pohľad na región Gemer a Malohont. Zbierkový fond tejto časti tvorí (v roku 2018) 70 076 zbierkových predmetov, cca 62 000 fotografií, negatívov a diapozitívov, ako aj 15 325 archívnych dokumentov a súborov archívnych dokumentov.
Zaujímavosti.
Návštevnícky príťažlivým exponátom je múmia ženy menom Tasheritnetiak z Abusír el-Meleku, pochádzajúca z obdobia 21.-25. dynastie (1087 – 664 p.n.l.). Na územie Slovenska ju v roku 1910 priviezol advokát, statkár a cestovateľ István Süteö-Munkácsi.

</doc>
<doc id="625229" url="https://sk.wikipedia.org/wiki?curid=625229" title="S-75">
S-75

S-75 Desna, Dvina, Volchov (; v kóde NATO: "SA-2" "Guideline") je sovietsky mobilný protilietadlový raketový komplex. Od konca 50. rokov patrí k najpoužívanejším protilietadlovým raketovým systémom. Vo viacerých armádach slúžia tieto systémy dodnes.
Určenie.
Protilietadlový raketový komplex (PLRK) S-75 Volchov je určený na ničenie lietadiel, striel s plochou dráhou letu, balónov a ďalších prostriedkov vzdušného napadnutia. V prípade potreby je ho možné použiť aj na ničenie pozemných (hladinových) cieľov.
Základný popis.
Raketový systém pozostáva z nasledovných komponentov: 
Navádzací rádiolokátor.
je určený na zisťovanie vzdušných cieľov, sledovanie cieľa určeného na zničenie, odpálenie a navádzanie PLRS na sledovaný cieľ a vydanie povelov na roznet bojovej nálože PLRS.
SNR-75V vyhľadáva a zisťuje ciele, umožňuje zachytiť a presne sledovať stanovený cieľ, určiť okamih odpálenia PLRS a odpáliť ju na zvolený cieľ, navádzať ju do bodu stretnutia po vypočítanej dráhe podľa zvolenej metódy navedenia, vydať povel pre roznet bojovej nálože PLRS a zistiť výsledky streľby
Skladá sa z:
Hlavné takticko-technické udaje SNR:
Protilietadlové riadené strely.
sú určené na ničenie cieľa črepinami bojovej nálože.
PLRS je dvojstupňová s aparatúrou zabezpečujúcou jej let, stabilizáciu a riadenie letu a bojovou náložou s rádiozapaľovačom. Po odpálení je poháňaná prachovým motorom, ktorý približne vo vzdialenosti 1 800 m po spotrebovaní prachovej náplne odpadá a začína sa činnosť kvapalinového raketového motora. V počiatočnej fáze letu je jej let stabilizovaný pomocou stabilizátorov. Od vzdialenosti asi 1 300 m je ovládaná kormidlami. Po vyčerpaní paliva je ešte počas zotrvačného letu ovládateľná a je ju možné navádzať na cieľ (streľba na pasívnom úseku letu).
Prepravníky.
Prepravníky sú určené na prepravu PLRS, ich plnenie okysličovadlom, nabíjanie a vybíjanie PLRS na odpaľovaciu rampu
Odpaľovacia rampa.
Odpaľovacia rampa je určená na kontroly PLRS pred odpálením, na jej prípravu na odpálenie a na jej šikmé odpálenie smerom na cieľ
Napájacie zdroje.
Napájacie zdroje sú určené na napájanie aparatúry PLRK elektrickou energiou 3 x 220V/50 Hz a 3 x 200V/400 Hz. Patrí do nich rozvodná kabína a elektrocentrály
Protilietadlový raketový komplex SA-75 "Dvina".
V prvých rokoch používania komplexov boli zavádzané do výzbroje plukov pozostávajúcich zo štábu, troch protilietadlových raketových (palebných) a jednoho technického oddielu.
Do zostavy prostriedkov stanice navedenia rakiet RSNA-75 (alebo bojových prostriedkov rádiotechnickej batérie komplexu SA-75) patrili nasledovné prostriedky:
- prijímaco-vysielacia kabína PA (anténny post), ktorá predstavovala kontajner s vysielacou aj vysokofrekvenčnou časťou prijímacej aparatúry, stanicou vysielania povelov (RPK - radioperedatčik komand) s anténnym systémom umiestneným na streche kontajnera
Kabína PA bola umiestnená na kolesovom delostreleckom podvozku KZU-16 a ostatných päť kabín bolo umiestnených v KUNG "(КУНГ кузов унифицированный нулевого (нормального) габарита или Кузов УНифицированный Герметизированный)"  na piatich automobilových podvozkoch.
Príprava anténneho postu na transport vyžadovala žeriav, pomocou ktorého bola vykonaná demontáž antén a ich uloženie do dvoch špeciálnych prívesov ťahaných automobilmi ZIS-150 alebo ZIS-151 "(ЗИС-150 или ЗИС-151").
Podvozok KZU-16 aj s kabínou PA bol ťahaný pásovým delostreleckým ťahačom ATS-59. Do kabíny ťahača sa ukladal káblový komplet rádiolokátora.
Jednotný ZIP (náhradné súčiastky) a prostriedky na malé opravy v poľných podmienkach sa uchovávali v kabíne PRM (peredvižnaja remontnaja masterskaja - mobilná opravárenská dielňa) v karosérii na podvozku prívesu 2-PN-2 (2-ПН-2).
Skenovanie priestoru anténami kabíny PA bolo vykonávané v dvoch vzájomne kolmých plochách tenkými lúčmi “lopatkovitého” tvaru. Antény boli spriahnuté s vysielacími a prijímacím prostriedkami. polohová anténa bola vertikálne umiestnená na boku kabíny a azimutálna nad ňou. Presun sektoru skenovania  bol zabezpečený otáčaním kabíny v azimute a pohybom anténneho systému v polohovom uhle.
V PLRK S-75 bolo používaných niekoľko režimov sledovania cieľa:
Dvojstupňová raketa V-750 "(изделие 1Д)" so štartovacím urychľovačom na tvrdé palivo a letovým kvapalinovým raketovým motorom druhého stupňa bola vyvinutá v OKB-2 pod vedením hlavného konštruktéra P. D. Grušina "(П.Д. Грушииа)". Rakety 1D, rovnako ďalšie verzie rakety pre S-75, mali normálnu schému s plochami v tvare X.
Do zostavy pozemných prostriedkov palebnej batérie "РБ-75" patrilo maximálne 6 odpaľovacích rámp SM-63-1 "(СМ-63-1)" a 6 až 12 TZM "(транспортно-заряжающих машин)" prepravníkov PR-11 "(ПР-11)" a prostriedky na ich transport. Šesť odpaľovacích rámp v zostave palebnej batérie bolo umiestnených vo vzdialenosti od 50 do 75 metrov od SNR.
TZM PR-11A zložený z návesu a ťahač ZIL-151V "(ЗИЛ-151В)" zabezpečovali možnosť práce s raketou 1D a jej zdokonalenou verziou 11D. Bol vybavený nádržou s objemom 346 litrov na transport okysličovadla. Počas prevádzky a zdokonaľovania techniky boli k útvarom dodávané TZM PR-11B "(ПР-11Б)"  zložené z návesu a ťahača ZIL-157KV "(ЗИЛ-157КВ)", ktoré sa používali spoločne s odpaľovacími rampami SM-63-II, SM-63-IIA a SM-90 "(СМ-63-II, CM-63-IIA, СМ-90)".
Pre oddiely určené pre činnosť v severných oblastiach alebo v oblastiach s piesočným podložím boli namiesto automobilových ťahačov dodávané delostrelecké stredné pásové ťahače ATS-59 "(АТС-59)".
Protilietadlový raketový komplex S-75 “Desna”.
Vývoj systému S-75 sa začal v podmienkach použitia aparatúry 6 cm pásma. Uznesením Rady ministrov ZSSR z 25. augusta 1956 stanovujúcim urýchlený vývoj zjednodušenej verzie komplexu s aparatúrou 10 cm pásmom (pásmom “V”), predpokladalo sa aj pokračovanie prác na komplexe 6 cm pásma. Spoločné skúšky komplexu sa mali začať v októbri 1957.
V máji 1957 bol prototyp PLRK 6 cm pásma (pásm “N”) s kabínami umiestnenými na podvozkoch automobilov ZIL odoslaný na polygón Kapustin Jar na plochu No.32 kvôli vykonaniu skúšok. Doplňujúcim Uznesením Rady ministrov z 31. mája 1957 bolo stanovené ukončiť skúšky nového protilietadlového raketového systému do konca roka 1957. Avšak kvôli zdržaniam v osvojení nových zariadení  a preťažení skúšajúcich dolaďovaním komplexu s aparatúrou 10 cm rozsahu boli v decembri 1957 ukončené len továrenské skúšky a začaté skúšky komplexu s rozsahom “N” na polygóne. Pri prijatí SA-75 do výzbroje bola určená nová lehota na ukončenie spoločných skúšok S-75 s rozsahom “N” s raketou V-750VN…máj 1958. 
Rozhodnutím vládnej komisie pre vojensko-priemyselné otázky "(ВПК)" No.20 z 3. apríla 1958 s príkazom zabezpečiť do 20. apríla dokončenie komplexu S-75 rozsahu “N” bola stanovená úloha zníženia počtu transportných prostriedkov určených pre jeho umiestnenie.
Spočiatku bol komplex projektovaný v “päťkabínovej” verzii, no počas prác na vývoji sériovej podoby bola prijatá a realizovaná “trojkabínová” verzia s umiestnením aparatúry nie v kabínach automobilov ZIL-150 ale na podvozkoch automobilových prívesov. To že vývojári komplexu zvolili umiestnenie aparatúry komplexu v automobilových prívesoch na úkor, ako by sa zdalo progresívnejšieho, umiestnenia v kabínach KUNG na automobilových podvozkoch malo svoje opodstatnenie. Skúsenosti z prevádzky SA-75 ukázali, že čas zvinutia oddielu do pochodovej polohy ako aj rozvinutia z pochodovej polohy do bojovej podstatne prevyšoval čas zostykovania prívesu k ťahaču a bol určený časom demontáže či montáže antén na anténnom poste a tiež montážou a demontážou podvozkov na odpaľovacej rampe.  Okrem toho umiestnenie aparatúry v piatich kabínach aj na anténnom poste vyžadovalo zdĺhavé pripájanie a odpájanie veľkého počtu káblov. Aj rýchlosť presunu oddielu bola ohraničená rýchlosťou transportu odpaľovacích rámp a anténneho postu. Pri prevádzke protilietadlových raketových komplexov SA-75 pri obrane stacionárnych objektov sa zmena ich pozície vykonávala nie častejšie ako raz-dvakrát do roka (spravidla počas vykonávania cvičení). Umiestnenie aparatúry v kabínach na automobilových podvozkoch viedlo k nutnosti stálej obsluhy automobilov  a ich pohotovosti na prípadnú zmenu pozície v praxi využívanej len niekoľko hodín v roku. Kabíny na automobilových podvozkoch sa pri tom spravidla nchádzali pod holým nebom, podliehajúc všetkým faktorom počasia. Vo verzii umiestnenia aparatúry na prívesoch mohli automobilové ťahače byť umiestnené v stálych parkoch automobilovej techniky. Kabíny na prívesoch boli priestrannejšie ako KUNGy na automobilových podvozkoch, čo dovolilo zmenšiť počet kabín. V súvislosti s tým sa zmenšil aj počet automobilov potrebných pre transport komplexu…tahačov bolo potrebných menej ako vozidiel s kabínami KUNG na automobilových podvozkoch.
V porovnaní s komplexom SA-75 bola v komplexe S-75 podstatne modernizovaná aparatúra vysielacej kabíny P, nové boli kabíny velenia U a aparatúrna kabína A. Systém zásobovania elektrickou energiou (rozvodná kabína a dieslové elektrocentrály) boli inštalované v automobilových prívesoch. Do zostavy stanice navedenia rakiet nakoniec bol inštalovaný (už na začiatku vývoja predpokladaný) systém selekcie pohyblivých cieľov, čo dovolilo uľahčiť zistenie nízkoletiacich cieľov i činnosť v podmienkach použitia pasívneho rušenia protivníkom. Pre činnosť proti rušičom bolo zavedené automatické preladenie frekvencie navádzacieho RL. Aparatúru stanice navedenia rakiet doplnil automatizovaný prístroj štartu APP-75, ktorý umožňoval automatizovať výdaj rozhodnutia na odpálenie rakety v závislosti od parametrov trajektórie letu cieľa pri jeho priblížení k priestoru účinnej pôsobnosti komplexu.
Komplexy S-75 boli vybavené odpaľovacími rampami SM-63-I a SM-63-II, TZM prepravníkmi PR-11BM (na základe špeciálneho návesu a automobilového ťahača ZIL-157KV), ktoré zabezpečovali možnosť práce s novou verziou rakety 13D a v budúcnosti s jej neskoršími verziami. Spočiatku sa mala ako “hlavná raketa” komplexu S-75 používať raketa V-750N, odlišujúca sa od rakety V-750 palubnou aparatúrou 6 cm rozsahu. Ešte pred ukončením skúšok ju však nahradila raketa V-750VN (13D) s “výškovým” motorom S2.711V1, ktorá bola aj dodávaná útvarom od konca päťdesiatych rokov. Celková dĺžka rakety s prijímačom vzdušného tlaku dosahovala 10841 mm, dĺžka druhého stupňa 8139 mm. Hmotnosť neskompletovaného druhého stupňa 629 kg, hmotnosť skompletovaného (natankovaného) druhého stupňa 1251 kg.
Uznesením Rady ministrov ZSSR No.561-290 z 22.mája 1959 a Rozkazom Ministra obrany ZSSR No.0056 bol komplex S-75 “Desna” (S-75N) s raketou V-750VN (13D) prijatý do výzbroje. Takto bol završený vývoj prvého domáceho mobilného protilietadlového komplexu s aparatúrou pracujúcou v 6 centimetrovom pásme, ktoré bolo predpokladané v počiatočnom variante “systému-75”.
Po prijatí komplexu S-75 “Desna” do výzbroje sa rozbehla rozsiahla výroba PLRK S-75. Avšak ťažkosti výroby aj činnosti novej techniky ešte zďaleka neboli prekonané. Od októbra 1958 do mája 1959 bolo pri kontrolných štartoch rakiet V-750V a V-750VN komplexov SA-75 a S-75 zaznamenaných 25 neúspešných pokusov: 6 kvôli poruche motora, 5 kvôli nedostatočnej dĺžke aktívneho úseku letu, 8 kvôli poruche aparatúry riadenia a 6 kvôli poruche rádiozapaľovača. Bola zaznamenaná nízka kvalita motorov dodávaných závodom No.66. Vojenská preberacia komisia z rôznych dôvodov neprevzala vyše 1000 rakiet V-750V a V-750VN. Výsledkom bolo, že 279 rakiet ostalo v závode No.464, 391 v závode No.41, 185 v závode No.292, 83 v závode No.8 a 190 v závode No.272.
V roku 1958 v súlade s nariadením Štátnej komisie pre leteckú techniku No.162 z 27. marca boli zo závodov No.41 a No.464 vyslané skupiny technikov do závodov No.272 a No.8 kvôli urýchleniu zavedenia sériovej výroby rakiet a do závodu No.32 Kirovského SNCh kvôli odovzdaniu skúseností s autopilotom AP-283. Zavedenie, na svoju dobu, moderného PLRK umožnilo začať plánované rozmiestnenie komplexov na obranu po celom území krajiny v rozličných klimatických podmienkach. Kvôli potvrdeniu bojaschopnosti techniky pri použití v polárnych podmienkach boli vykonané “studené” skúšky PLRK S-75 “Desna” na polygóne Telemba pri Čite.
Protilietadlový raketový komplex S-75 "Volchov".
Vývoj novej verzie komplexu začal v roku 1957, keď sa skúmala možnosť a účelnosť modernizácie SNR S-75 kvôli zabezpečeniu charakteristík porovnateľných s charakteristikami  rádiolokačných prostriedkov vtedy konštruovaného systému S-175. Práce na systéme S-175, ako drahšom a zložitejšom na výrobný proces, bolo navrhnuté prerušiť a hlavné úsilie KB-1 sústrediť na novej veľkej práci: systéme ďalekého dosahu s vyššími parametrami…teda budúcom S-200.
Pre zabezpečenie nutného odľahčenia KB-1 A. A. Raspletin navrhol vykonať modernizáciu SNR PLRK S-75 pri jej umiestnení v KUNGoch na automobilových prívesoch silami OKB sériového závodu No. 304 vedeného L. I. Gorškovom.
Spolu s možnosťou zdokonalenia SNR a ďalších pozemných prostriedkov komplexu bola v modernizovanom S-75 navrhnutá možnosť použitia zdokonalených rakiet s vylepšenými bojovými možnosťami pri zachovaní hmotnostných a veľkostných parametrov podobných V-750.
Modernizácia komplexu S-75 - PLRK S-75M bola zadaná Uznesením ÚV KSSZ a Rady ministrov ZSSR z 4. júna 1958 No.608-293 a následným Uznesením Rady ministrov ZSSR z 16. septembra 1959 No.1048-499.
Ako hlavné smery zdokonalenia komplexu aj rakiet sa predpokladali zväčšenie priestoru účinnej pôsobnosti, zvýšenie ochrany proti rušeniu a presnosti navedenia PLRS.
Bolo dohodnuté vyvinúť komplex s raketami dvoch typov:
- V-755 (20D) s štartovacím urychľovačom na pevné palivo a kvapalinovým letovým motorom druhého stupňa dodanú na skúšky v 3. kvartáli roku 1959
- V-757 (17D) s obidvomi motormi na tuhé palivo dodanú na skúšky v 2. kvartáli roku 1960.
Úpravy SNR RSN-75 kvôli zabezpečeniu použitia nových rakiet boli úlohou SKB-304. Nový variant SNR dostal označenie RSN-75MV.
Ako hlavný konštruktér nového systému bol určený A. A. Raspletin, hlavným konštruktérom SNR L. I. Gorškov a práce na rakete viedla OKB-2 hlavného konštruktéra P. D. Grušina.
Kvôli zvýšeniu ochrany pred rušením a zvýšeniu diaľky odhalenia cieľa bez zvýšenia výkonu vysielača navrhlo OKB-304 použiť dve doplnkové tanierovité antény “úzkeho lúča”. Súčasne boli navrhnuté aj iné riešenia na zdokonalenie aparatúry SNR aj vytvorenie rádiopovelového systému odolného voči rušeniu.
Raketa V-755 mala vzniknúť ako základná modernizácia rakety V-750VN výmenou všetkých základných systémov a agregátov. Predpokladalo sa použitie rádiozapaľovača odolného voči rušeniu, blokov palubnej aparatúry prispôsobených novej SNR, nového autopilota, zdokonaleného dvojzložkového kvapalinového raketového motora s regulovaných ťahom a výkonnejšieho štartovacieho urychľovača. Výkonnejší štartovací urychľovač vyvolal nutnosť sprojektovania novej odpaľovacej rampy schopnej vydržať silnejší prúd odtokových plynov nového motora.
Vývoj V-757 bol v podstate konštrukciou principálne nového výrobku a za cieľ si dal vylúčenie kvapalného paliva, ktoré bolo podľa prvých skúseností z bojového použitia príliš nebezpečné. Uroveň vývoja raketových motorov s tuhým palivom osvojená domácim priemyslom v období konca 50-tych rokov prakticky vylučovala možnosť skonštruovania rakety s potrebnými parametrami na základe tradičných konštruktérskych riešení. Preto sa v OKB-2 ozhodli použiť úplne odlišnú schému pri vývoji letového motora V-757. Ako ukázal vývoj prác na tejto rakete a tiež na raketách pre komplexy PVO PV “Krug” a “Kub” bola táto úloha zložitejšia a vyžadovala mnoho rokov ladenia v procese skúšok. Výsledkom bolo že práce na rakete V-757 beznádejne zaostávali za vývojom rakety V-755 a V-757 sa zmenila na experimentálnu raketu ktorá prenechala začiatkom 60-tych rokov miesto rakete V-758, ktorá tiež nebola zavedená do výzbroje.
Avšak ani práce na PLRK s raketou V-755, ktorý bol vyvíjaný na základe už osvojených technických riešení nepokračovali podľa plánov. V lehote stanovenej na dodávku prostriedkov komplexu na spoločné skúšky v 3. kvartáli roka 1959 ešte nebola dokončená ani jedna kabína PV, dokončovali sa SNR a jej súčasti. Pre palubnú aparatúru rakety neboli dodané vákuové súčiastky ( elektrónky ). Neboli začaté autonómne skúšky rakety V-755. Namiesto v OKB-2 plánovaných 20 rakiet V-755 bolo dokončených len 12, v závode No. 41 namiesto 40 rakiet iba  5.  Zaostával vývoj aparatúry riadenia rakety aj autopilota AP-755 (závod No. 393). Rozhodnutím VPK "ВПК" z 20. októbra 1959 No. 108 boli stanovené lehoty na dodanie kabíny PV na polygon ( 20. októbra ) a celej SNR ( 30. októbra ). Boli určené nové lehoty skončenia prác na novej odpaľovacej rampe SM-90 ( CKB-34 ) "(ЦКБ-34)" aj novej bojovej nálože rakety DVR-755 ( závod No. 804). Fakticky až v decembri 1953 boli na polygón dodané skúšobné vzory SNR. Podnikové skúšky pokračovali do polovice roka 1960, ale ani k tomuto termínu sa nepodarilo ukončiť podnikové skúšky nového magnetrónu “Biser-M” (NII-160) (НИИ-160) pre vysielač kabíny PV. Bolo zhotovených 26 PLRS V-755 namiesto plánovaných 75 rakiet. Na polygón boli dodané len dva TZM prepravníky PR-11B. Uznesením ÚV KSSZ a Rady ministrov ZSSR z 20. apríla 1961 No. 356-130 a Rozkazom MO ZSSR No. 0054 bol PLRK S-75M s PLRS V-755 prijatý do výzbroje PVO štátu a v roku 1962 ním boli vyzbrojované aj útvary PVO pozemných vojsk. PLRK zabezpečoval zničenie cieľov letiacich rýchlosťou do 2300 km/h v rozsahu výšok od 3 do 30 km a vo vzdialenosti od 12 do 40 km. Vzdialenosť streľby na balóny bola zväčšená na 43 km.
Kabína PV určená pre S-75M bola vybavená prijímacou aparatúrou P-40V (vývoj OKB-304, výroba závod No. 304), vysielacou aparatúrou P-20V s magnetrónom “Biser”, anténami P-11V, P-12V, P-13V, P-14V. Pre transport demontovaných antén pri zmene pozície boli používané automobilové prívesy s prepracovanými nákladnými platformami, ktoré zabezpečovali rovnomerné rozloženie hmotnosti na nápravy aj upevnenie antén počas transportu. V jednom prívese boli transportované antény “úzkeho lúča” spolu s anténou rádiovysielača povelov RPK a v ostatných dvoch prívesoch boli transportované antény “širokého lúča”. Spolu s anténami boli v špeciálnych debnách s úchytmi transportované aj vlnovody. Demontáž antén bola vykonávaná pomocou žeriavu s nosnosťou 6 ton. Kabína PV aj anténne prívesy boli pri zmene pozície ťahané automobilmi pridelenými automobilovou službou brigády (pluku). Aparatúra kabín UV a AV bola inštalovaná v KUNGoch (КУНГах) na podvozkoch automobilových prívesov (návesov). Aparatúra RSN-75V umožňovala streľbu na ciele v podmienkach použitia pasívneho aj aktívneho rušenia protivníkom.
Vývoj rakety V-755 (20D) bol vykonávaný  filiálkou OKB-2 (MKB “Fakel”) v závode No. 41 pod vedením hlavného konštruktéra V. V. Koljaskina "В.В Коляскина" na základe konštrukcie rakety V-750VN (13D). Bola použitá nová aparatúra riadenia a rádiolokácie FR-15M, autopilot AP-755, rádiozapaľovač 5E11 “Ovod”, bojová nálož V-88M, raketový motor na kvapalné palivo a štartovací urychľovač.
Odpaľovacia rampa SM-90 s premenlivým uhlom štartu rakety bola vyvinutá v CKB-34 pod vedením hlavného konštruktéra B. S. Korobova. Bola vybavená synchrónnym sledovacím pohonom ESP-90. Čas prechodu odpaľovacej rampy z pochodovej do bojovej polohy bol 2 hod 30 min. Pri rozbaľovaní na pozícii po rozvinutí bočných opôr bola OR uložená na podložie, odpojili sa predný a zadný podvozok, vykonalo sa uvodorovnenie (prípustný náklon plochy bol 1,5 stupňa, čiže menej ako u SM-63) a vzájomná orientácia s anténnym postom, položili sa nájazdové mostíky pre TZM a OR sa zamaskovala.
OR SM-90 bola do roku 1965 vyrábaná v závode “Boľševik” a neskôr bola výroba odovzdaná Permskému strojárenskému závodu V. I. Lenina "Пермский машиностроительный завод им. В.И.Ленина," v OKB ktorého bola vypracovaná dokumentácia na následné úpravy OR.
Okrem toho boli v CKB-34 vykonané práce na OR SM-63-II pre zabezpečenie jej činnosti s RSN-75V v zostave batérie RB-75V.  OR SM-63-II mala však obmedzené použitie rakiet…nebola zabezpečená činnosť s PLRS s novým štartovacím urychľovačom. Časová norma na nabíjanie bola 2 až 4 minúty (v závislosti na vzdialenosti OR od úkrytu TZM), pričom bolo zabezpečené tempo streľby z jednej OR 10 - 12 minút. S rampou SM-90 boli používané TZM prepravníky PR-11BM ( na základe návesu a ťahača ZIL-131KV "ЗИЛ-151КВ"), ktoré zabezpečovali možnosť práce s raketami 20D a jej neskoršími verziami.
Do zostavy komplexu sa pridával riadiaci rádiolokátor P-12M “Desert” (neskôr P-18) a rádiolokačný výškomer s autonómnymi dieselovými elektrostanicami. RRL P-12M sa umiestňoval do 500m od RSN-75V a bol vybavený spojovacou aparatúrou “Vasilek”. Antény a ZIP boli transportované automobilom ZIL-131. Do zostavy S-75 boli pridávané aj pozemné systémy “svoj-cudzí” “Kremnij-2M”, “Paroľ-1” a od polovice 80-tych rokov “Paroľ-3” (75E6) alebo “Paroľ-4” (1L22). Ďalej boli vybavené väzobnými kabínami 5F20 (neskôr 5F24 alebo 5Ch56), ktoré zabezpečovali činnosť SNR v režime príjmu telekódovej informácie o cieli z automatizovaných systémov velenia “ASURK-1”, “ASURK-1M”, “Vektor” a “Senež”. Na zabezpečenie spojenia s automatizovanými systémami velenia a inými palebnými oddielmi boli používané aparatúry rádioreléového spojenia 5Ja61 “Cikloida” (5Ja62, 5Ja63 - podľa počtu antén) umiestnená v návese OdAZ-328, pričom anténny systém so zariadením na uvedenie antén do bojovej či pochodovej polohy a ZIP boli umiestnené návese ťahanom vozidlom ZIL-131.
Rakety boli vyrábané závodom No. 41 (“Avangard” ako hlavným), závodom No. 272 (Severný závod) a od roku 1960 aj No.8 (Strojárenský závod M. I. Kalinina, Sverdlovsk).
Komponenty rakiet boli dodávané nasledovnými  organizáciami:
Počas prevádzky komplexu boli vykonané úpravy SNR, ktoré umožňovali zmenšiť minimálnu výšku priestoru účinnej pôsobnosti do 1 km.
V roku 1961 počas prác na určení možnosti boja s balistickými raketami boli vykonané opatrenia na sledovanie balistických rakiet systémami S-75 a S-200 pričom boli získané povzbudivé výsledky.
V procese použitia sa nahromadila štatistika dovoľujúca určiť rad “slabých miest” rakety a prijať opatrenia na ich odstránenie. Pri štartoch v roku 1962 bolo zistených 13% zlyhaní PLRS vyrobených závodom No.41, 13,8% závodom No.464, 21% závodom No. 272 a 9,1% závodom No. 8. Medzi príčinami zlyhaní PLRS bola aj tvorba usadenín v nádrži okysličovadla AK-20K. Do jesene 1963 bolo pri skúškach na polygónoch a štartov rakiet V-755 zaznamenaných 9,9% zlyhaní autopilota AP-755 vyrobených závodom No. 849, 8,8% zlyhaní aparatúry FR-15M vyrobených závodom No. 663 a 32% zlyhaní rádiozapaľovača 5E11.
Počas prevádzky PLRK S-75M boli pre ne vyvinuté modernizované PLRS 20D:
PLRK S-75M “Volchov” s raketou V-760.
Uznesením ÚV KSSZ a Rady ministrov ZSSR z 30. decembra 1960 No. 1234-528 bola zadaná úloha pre systém S-75M vyvinúť PLRS V-760 (15D) so špeciálnou bojovou náložou (jadrovou) určenú pre ničenie skupinových vzdušných cieľov.
Vývoj rakety bol zadaný filiálke OKB-2 (MKB “Fakel”) v závode No.41 pod vedením hlavného konštruktéra V. V.Koljaskina. Vývoj špeciálnej bojovej nálože bol podľa uznesenia zadaný NII-1011.
Kvôli zvýšeniu spoľahlivosti bola raketa 15D vybavená dvomi kompletmi palubnej aparatúry riadenia FR-15M, autopilotom AS-1N. Aby bol vylúčený výbuch bojovej nálože od náhodných alebo klamných signálov nebola do rakety inštalovaná aparatúra rádiozapaľovača a roznet bojovej nálože bol vykonaný na povel zo stanice navedenia rakiet. Zmeny boli aj v systéme samolikvidácie rakety. Vonkajšou odlišnosťou rakiet 15D boli destabilizátory, ktoré na tejto rakete chýbali kvôli osobitostiam konštrukcie ako aj preto lebo sa od rakety nevyžadovali také prudké manévre vzhľadom na veľký dosah zničenia cieľov.
Rozhodnutie VPK No.109, upresňujúce rozvrh prác na rakete V-760, vykonávaných v súlade s Uznesením ÚV KSSZ a Rady ministrov ZSSR z 28. júna 1962 No.660-270 bolo prijaté 11. júla 1962. Raketa V-760 mala byť poskytnutá na spoločné skúšky v 4.kvartáli 1962, al závodom No.41 bolo vyrobených len 22 PLRS namiesto plánovaných 49. Na základe dvoch prvých štartov rakiet na polygóne boli odhalené nedostatky spôsobené zmenou aerodynamiky druhého stupňa rakety, čo si vyžiadalo okamžité vykonanie úprav. Po úspešnom ukončení skúšok bola raketa V-760 (15D) so špeciálnou bojovou náložou pre systém S-75M prijatá do výzbroje Rozhodnutím z 15. mája 1964 No.421-166 a Rozkazom Ministra obrany ZSSR No.0066 1964. Svojimi chrakteristikami v podstate zodpovedala rakete V-755 a odlišovala sa zvýšenou minimálnou výškou zóny ničenia cieľa s ohľadom na zabezpečenie bezpečnosti bránených objektov. V roku 1964 začalo vyzbrojovanie útvarov raketami V-760, ktoré mohli byť použité aj v neskorších verziach komplexov. Pre prácu s raketou 15D bol sprojektovaný prepravník PR-11DA s blokom ohrevu bojovej nálože rakiet 15D a 5V29. “Stavba No.7A” - úkryt špeciálnych rakiet bol určený na chránenie troch prepravníkov PR-11D (PR-11DA) s raketami 15D (neskôr 5V29) v izolovaných boxoch a bol vybavený systémom pre udržiavanie teploty vzduchu a regulovanie vlhkosti a staval sa oddelene od “stavieb No.7”. Na kontrolu vlhkosti a teploty vzduchu v úkryte slúžila kontrolná a registračná aparatúra. Kvôli zabezpečeniu spoľahlivého navedenia rakety so špeciálnou bojovou náložou na ciele rušiče i na skupinové ciele a presnému určeniu diaľky cieľa bol v OKB-304 vyvinutý radiolokačný diaľkomer RD-75 “Amazonka”, ktorý bol doplnený do zostavy komplexu. Navedenie antén rádiolokačného diaľkomera v azimute aj polohovom uhle na cieľ bolo vykonávané synchronizovaním s anténnym postom SNR. Frekvenčný rozsah rádiolokačného diaľkomera bol asi 1000 MHz, čo dovoľovalo pri pokuse protivníka aktívne rušiť na pracovnj frekvencii vykonať skokové preladenie frekvencie v širokom rozsahu. Rádilokačný diaľkomer RD-75 “Amazonka” bol vybavený autonómnou dieselovou elektrostanicou.
Komplexy S-75 “Desna” dislokované na území ZSSR sa postupne modernizovali priamo na pozíciach alebo pri vykonávaní plánovaných opráv v závodoch Ministerstva obrany. Modernizácia aparatúry dovoľovala udržiavať bojové možnosti a charakteristiky komplexov S-75 “Desna” prakticky na úrovni neskôr postavených komplexov S-75M “Volchov”. Projektovanie systému s rozšírenými bojovými možnosťami na základe systému “Desna” bolo začaté v súlade s Uznesením Rady ministrov ZSSR z 4. júna 1963 No.0621-207. Uznesenie predpokladalo zabezpečenie možnosti streľby na ciele letiace rýchlosťou do 2000 km/h, vo výške nad 300 m (namiesto 3 km), rozšírenie kurzových uhlov priestoru účinnej pôsobnosti cieľov letiacich do rýchlosti 1500 km/h na 90 stupňov a na celokruhovú zónu pri streľbe na podzvukové ciele.
Práce vykonané v polovici 60-tych rokov dovolili zaviesť do výzbroje komplexov S-75 “Desna” rakety typu V-755 rôznych verzií, čo podstatne zvýšilo jeho bojové možnosti a dovolilo predlžiť použitie tejto bojovej techniky. Aparatúra rádiotechnickej batérie a palebnej batérie bola upravená tak aby mohli byť použité rakety V-755U so skráteným cyklom predštartovej prípravy. Použitie odpaľovacích rámp SM-63-IIA v zostave palebnej batérie dovolilo použiť rakety typov V-750VN (13D), V-755 (20D) všetkých verzií bez obmedzení. Komplex bol s označením S-75D s raketami V-755, V-755U (a ich verzií)  prijatý do výzbroje v roku 1969 Rozkazom Ministra obrany ZSSR No.0046.
V polovici 60-tych rokov bolo prijaté rozhodnutie o začiatku exportu komplexov s aparatúrou “6 cm pásma”. Komplex S-75 “Desna” bol v roku 1965 upravený pre dodávky do zahraničia. Koncom 60-tych rokov bola do zostavy komplexov určených na export zavedená aj raketa V-755 (20D).
PLRK S-75M1 “Volchov”.
V súlade s Uznesením Rady ministrov ZSSR z 4. júna 1963 No.621-207 sa začali práce na vývoji systému s rozšírenými bojovými možnosťami na základe systémov “Desna” a “Volchov”. Uznesenie určovalo zväčšenie maximálnej diaľky štartu rakiet komplexu na ciele letiace podzvukovou rýchlosťou s efektívnou odrazovou plochou na úrovni Il-28 z 40 km na 55 km, zníženie minimálnej výšky priestoru účinnej pôsobnosti z 3000 m na 300 m, rozšírenia kurzového uhla (parametra) cieľov letiacich rýchlosťou do 1500 km/h na 90 stupňov a na kruhovú zónu pri streľbe na ciele letiace podzvukovou rýchlosťou. Počas modernizačných prác bola skonštruovaná stanica navedenia rakiet RSN-75V1, anténny post P1V, zdokonalená odpaľovacia rampa SM-90 s elektrickým pohonom ESP-90. Systémy napájania (rozvodná kabína RV a tri elektrocentrály ESD-100 - 5E93) zabezpečovali napájanie elektrickou energiou pre rádiotechnickú aj palebnú batériu v poľných podmienkach. Pre transport rakiet a nabíjania (vybíjanie) odpaľovacích rámp boli používané prpravníky PR-11B a PR-11D. Práce na zdokonalení systémov S-75 a S-25 v roku 1965 boli ocenené Leninskou cenou. Laureátmi sa stali R. A. Valiev "(Р.А. Валиев)", L. I. Gorškov"(Л.И. Горшков), K. K. Kapustjan (К.К. Капустян), V. V. Koljaskin (В.В. Коляскин), G. S. Legasov (Г.С. Легасов), K. V. Lendzian (К.В. Лендзиан), N. I. Oganov (Н.И. Оганов), J. L. Fridman (Я.Л. Фридман), F. M. Šumilov (Ф.М. Шумилов) a I. A. Šuškov  (И.А. Шушков)".
PLRK S-75M2 “Volchov”.
Modernizovaný PLRK S-75M2 sa od predchodcov odlišoval zavedením PLRS 5Ja23 a úpravami aparatúry komplexu pre použitie rakiet 20DP (aj neskorších verzií: 20DS, 20DU, 20DSU) s navádzaním na pasívnom úseku letu, čo dovolilo zväčšiť maximálnu diaľku streľby na jednotlivý cieľ letiaci rýchlosťou do 500 m/s v situácii bez rušenia na 56 km. Zdokonalený variant anténneho postu bol označený P2V.
Raketa V-759 (5Ja23) bola jednou z posledných verzií rakiet pre komplexy systémov S-75 a bola vyvinutá v OKB MMZ “Avangard”. Vývoj začal na základe Nariadenia z 22. septembra 1967. Dĺžka rakety dosahovala 10,91 (10,806) m, hmotnosť plne skompletovanej a natankovanej rakety bola 2406 kg, hmotnosť bojovej nálože 5Ž98 s predpripravenými črepinami v tvare useknutej pyramídy bola 201 kg (podľa iných údajov 197 kg), hmotnosť trhaviny 90 kg, počet črepín 29000. Druhá verzia bojovej nálože určenej pre 5Ja23 s predpripravenými guľatými črepinami mala hmotnosť 197 kg vrátane 90 kg trhaviny. Zavedením tejto verzie PLRS bol zabezpečený priestor účinnej pôsobnosti: vo vzdialenosti 6 (7) - 56 (76) km,  vo výške 0,1 (0,05) - 30 km. Maximálna rýchlosť ničeného cieľa bola 3700 km/h.
Systém PLRK S-75M2 s raketou V-759 (5Ja23) bol zavedený do výzbroje v roku 1971 Rozkazom Ministra obrany ZSSR No.0023.
PLRK S-75M3 “Volchov”.
Komplex S-75M3 predstavoval vylepšenie komplexu S-75M2 zavedením rakiet V-760V (5V29) so špeciálnou bojovou náložou a zodpovedajúcim vybavením systému riadenia a navedenia rakety. Upravený anténny post dostal označenie P3V. Kvôli potlačeniu značiek šumového rušenia na indikátoroch stanice navedenia rakiet bola do systému zavedená aparatúra GŠV (generátor šumov). Vývoj PLRS V-760V (5V29) vykonávala OKB MMZ “Avangard”. Na rakete 5V29, rovnako ako na raketách 15D, sa používal pozmenený a čiastočne zdvojený komplet palubnej aparatúry. V súvislosti s rozšírením nomenklatúry PLRS bol v modernizovanom variante zavedený zdokonalený variant TZM prepravníka PR-11DA zabezpečujúci možnosť vykonávania prác s raketami 13D, 20D, 5Ja23, 15D a 5V29.
Systém PLRK S-75M3 s raketou V-760V (5V29) bol do výzbroje prijatý v roku 1975 Rozkazom Ministra obrany ZSSR No.0067.
PLRK S-75M4 “Volchov”.
V polovici sedemdesiatych rokov začali byť systémy komplexu doplňované aparatúrou televízno-optického vyhľadávania (9Š33A) so zavedením kanála optického sledovania cieľa, čo dovolilo v podmienkach optickej viditeľnosti vzdušného cieľa vykonávať jeho sledovanie aj streľbu naň bez použitia radiolokačných prostriedkov v režime vyžarovania. Na staniciach neskoršej výroby bola tiež použitá nová konštrukcia antén “úzkeho lúča”. Bola tiež doplnená aparatúra “Dubler” s výnosnými indikátormi stanice navedenia rakiet (dostali ju aj iné verzie komplexu S-75M zavedené do výzbroje). Minimálna výška priestoru účinnej pôsobnosti bola znížená na 200 (100) m. Rýchlosť letu ničeného cieľa bola zvýšená do 3600 km/h. Bol zavedený režim streľby na pozemné ciele. Spoločné skúšky novej verzie systému boli ukončené v novembri 1978.
Počas vykonávania generálnych opráv boli komplexy S-75M “Volchov” nižších verzií modernizované na úrovne posledných verzií dodávaných útvarom.
Úpravy aparatúry komplexov boli v rade prípadov vykonávané v mieste stálej dislokácie silami závodných výjazdových skupín. Väčšie úpravy boli vykonávané v stacionárnych podmienkach v opravárenských podnikoch Ministerstva obrany počas vykonávania plánovaných opráv.
Rjazanský výrobno-technický podnik vykonával dodávku náhradných dielov, opravu a modernizáciu PLRK systému S-75 vrátane exportných verzií S-75 “Volga”.
Oprava a modernizácia PLRK S-75 “Volga” vyradených z výzbroje a príprava komplexov na export (typizovaných aj podľa konkrétnych požiadaviek zákazníka) bola vykonávaná Závodom No.1019 pre opravu vojenského materiálu (Onochoj, Zaigrajevský rajón, Buriatsko).
Oprava a modernizácia PLRK S-75M vybavených rádiodiaľkomerom a PLRK S-75 “Volga” (typizovaných aj podľa konkrétnych požiadaviek zákazníka) bola vykonávaná Závodom No.1015 pre opravu vojenského materiálu (Nižnije Sergi, Sverdlovská oblasť).
Oprava aj modernizácia PLRK S-75 “Volga” bola vykonávaná závodom No.2566 pre opravu rádioelektronickej výzbroje (Bielorusko).
PLRK S-75 “Volga”.
Komplexy S-75 “Volchov” niektorých verzií boli s mierne pozmenenou aparatúrou a s raketami 20D od začiatku sedemdesiatych rokov dodávané na export pod označením S-75 “Volga”. Od roku 1973 do roku 1987 bolo do Sýrie dodaných 53 komplexov S-75 “Volga” a od roku 1975 do roku 1985 do Líbye 39 komplexov.
PLRK S-75 “Volga-M”.
Informácia o možnom vykonaní modernizácie komplexov S-75M “Volga” bola predstavená na výstave “MAKS-95”.
V porovnaní s východiskovým systémom, mal byť zdokonalený systém charakterizovaný zväčšeným priestorom účinnej pôsobnosti, zvýšenou efektivitou, vyššou odolnosťou voči rádioelektronickému rušeniu a zlepšenými prevádzkovými charakteristikami. Mala sa analógová súčiastková základňa čiastočne nahradiť polovodičovou, zaviesť automatický proces odpálenia rakety, zaviesť indikácia garantovanej zóny zničenia cieľa. Pri strate sledovania cieľa následkom použitia prostriedkov REB protivníkom mal byť zavedený režim automatickej extrapolácie jeho vypočítanej trajektórie. Minimálna výška zničenia cieľa mala byť 100 m a maximálna 30 km, maximálna vzdialenosť ničenia cieľa mala byť 67 km.
PLRK S-75M3A "Volga-A".
Ukrajinská firma Aerotechnica ponúka modernizáciu PLRK S-75M "Volchov" na verziu S-75M3A v zostave:
Smery modernizácie:
- schopnosť PLRK odhaliť a zničiť vzdušné ciele vrátane malorozmerných a "STEALTH", zvýšenie ochrany PLRK pred rušením zavedením nových technológií ochrany,metód ochrany aj spôsobov spracovania signálov, autimatizácia procesov (riadenia z vyššieho automatizovného systému velenia 9S500U "Moduľ", zberu a spracovania radiolokačnej informácie, odhalenia a sprevádzania cieľov, prípravy a odpálenia rakiet, kontroly technického stavu prostriedkov PLRK, dokumentácie bojovej činnosti a výcviku obslúh), zväčšenie priestoru účinnej pôsobnosti a zvýšenie pravdepodobnosti zničenia cieľa použitím novej metódy navedenia, algorytmu spracovania radiolokačných signálov a zvýšenia vzdialenosti odhalenia a sprevádzania cieľa, zavedenie možnosti súčasného sprevádzania a ostreľovania troch cieľov, skrátenie reakčného času a cyklu streľby, možnosť umiestniť kabínu UV-A až do vzdialenosti 1000 m od PV-A (ochrana obsluhy pri zásahu RS kategórie HARM), obnovenie prevádzkovej doby na 15 rokov služby, zvýšenie spoľahlivosti modernizovaných súčiastok komplexu na 1500 hodín činnosti na poruchu cestou zámeny 99% analogickej aparatúry za súčasnú polovodičovú, zavedenie prostriedkov GPS na topografické pripojenie PLRK, zavedenie modernej hlasovej komunikácie aparatúrou viacúčelového veliteľského spojenia AKOS-M, modernizácia telekódového systému spojenia s nadriadeným systémom velenia aj medzi prostriedkami komplexu, možnosť spolupráce s širokým spektrom zdrojov radiolokačnej informácie, hodnotenie výsledkov bojovej činnosti prostriedkami registrácie informácie a jej spracovania, možnosť výcviku úplnej obsluhy s nastavením ľubovoľnej vzdušnej situácie a stavu prostriedkov PLRK, zníženie počtu častí komplexu a zavedenie modulového systému konfigurácie aparatúry PLRK, podstatné zjednodušenie technickej obsluhy, zníženie energetickej spotreby PLRK a zlepšenie ergonómie.
V zahraničných publikáciach boli uvedené údaje o zostave bojových a technických prostriedkov a tiež o počte obsluhy protilietadlového raketového pluku vyzbrojeného tromi palebnými a jedným technickým oddielom systému S-75.
Zostava pluku zahrňala 51 dôstojníkov a 466 podriadených vojakov.
Štáb pluku 8 dôstojníkov a 60 podriadených.
Každý z troch palebných oddielov mal:
Technický oddiel pluku mal 10 dôstojníkov a 115 podriadených vojakov.  Kvôli zabezpečeniu každodennej obsluhy rakiet a bojovej činnosti palebných oddielov mal vo výzbroji 2 systémy elektrického napájania, 12 TZM, 2 automobilové žeriavy, 6 cisterien, 38 automobilov a inú techniku.
Nasadenie.
Dňa 7. októbra 1959 bolo výškové prieskumné lietadlo RB-57D taiwanských vzdušných síl zničené komplexom S-75 pri Pekingu v nadmorskej výške 20 600 m. Jednalo sa historický prvý potvrdený zostrel protilietadlovou riadenou strelou zem-vzduch. Vo svojej dobe však čínska strana deklarovala, že k zostrelu došlo pomocou stíhacieho lietadla, aby bola prítomnosť rakiet udržaná v tajnosti.
16. novembra 1959 bol v blízkosti Stalingradu zostrelený systémom S-75 americký prieskumný balón lietajúci v nadmorskej výške 28 000 m.
1. mája 1960 bol nad Sverdlovskom zostrelené americké prieskumné lietadlo U-2, pilot Gary Powers bol zajatý. Pri tomto incidente bol v dôsledku chyby navádzania inej vypálenej rakety omylom zasiahnutý aj sovietsky MiG-19, ktorý sledoval americké lietadlo. Pilot pri tomto incidente zahynul.
27. októbra 1962, počas karibskej krízy nad Kubou, bol pomocou S-75 zostrelený americký U-2 pilotovaný majorom R. Andersonom, ktorý pri incidente zahynul.
V polovici 60. rokov uskutočňovalo taiwanské letectvo viacero preletov U-2 ponad pevninskú Čínu. Podľa taiwanských údajov zničil čínsky systém protivzdušnej obrany S-75 najmenej päť prieskumných strojov U-2.
Vojna vo Vietname
S-75 boli aktívne používané počas Vojny vo Vietname Vietnamská vojna od júla 1965, keď hneď v prvom boji 24. júla boli podľa sovietskych zdrojov zostrelené tromi raketami tri lietadlá Phantom . Podľa amerických zdrojov bolo zostrelené jedno lietadlo Phantom, čo zodpovedá informácii uvedenej v americkej oficiálnej verzii histórie vojny. Podľa údajov ministerstva obrany ZSSR zostrelilo 60 oddielov komplexu S-75 nad Severným Vietnamom asi 2000 lietadiel vrátane vyše 60 strategických bombardérov B-52; náčelník štábu skupiny sovietskych vojsk vo Vietname Boris Voronov  uvádza o niečo nižšie čísla: 1293 lietadiel vrátane 54 bombardérov B-52.  Jedným z pilotov, zostrelených PLRS komplexu S-75, bol aj John Sidney McCain III. Pri hodnotení efektivity použitia S-75 vo Vietname je potrebné brať do úvahy, že hlásenia o zostrelených amerických lietadlách boli podstatne nadnesené: ako ukazuje porovnanie hlásení "rakeťákov" s dokumentačne potvrdenými stratami (existencia úlomkov s výrobnými číslami), v rade prípadov bol počet zostrelených lietadiel navýšený 5 až 9 krát.
Podľa amerických údajov bolo paľbou z PLRK zničených len asi 200 strojov, no tento počet nie je úplný nakoľko nezahŕňa bezpilotné lietadlá zostrelené PLRK.
Najúspešnejším sovietskym "rakeťákom" bol Fjodor Iľjinych "Фёдор Ильиных", ktorého oddiel zostrelil približne 25 nepriateľských lietadiel. Druhým "rakeťákom - esom" sa stal V. Ščerbakov, ktorý vo funkcii dôstojníka navedenia zostrelil 11 nepriateľských lietadiel. Väčší počet lietadiel bol zostrelený protilietadlovým delostrelectvom. To priamo ukazuje na postačujúcu efektivitu použitého typu PLRK na to, aby bol nepriateľ prinútený lietať vo výškach, v ktorých bol ohrozovaný protilietadlovým delostrelectvom pri veľkých stratách, no napriek tomu nelietať vo výškach kde by bol ohrozovaný streľbou S-75.
Arabsko-izraelské vojny
Počas "Šesťdňovej vojny egyptské PLRK zostrelili 2 - 9 izrelských lietadiel a tiež jedno egyptské. Izraelci získali rad komponentov S-75 vrátane PLRS.
V roku 1969 egyptské PLRK zostrelili 7 izraelských lietadiel spotrebujúc pri tom 74 PLRS. Jedno izraelské lietadlo bolo zostrelené obsluhou, ktorej velil sovietsky vojenský poradca: 8. marca izraelské lietadlo Do.27 nad Suezom zostrelila obsluha PLRK S-75 pod velením pplk. G. I. Šariškina (jeden izraelský letec zahynul, druhý bol zachránený).
V roku 1970 egyptské PLRK S-75 zostrelili 15 izraelských lietadiel pri spotrebe 155 rakiet.
17. septembra 1971 egyptský PLRK S-75 zostrelil vo vzdialenosti KC-97G s číslom 4X-FPR/"033," pričom zahynulo 7 z 8 členov osádky. Obsluha pri tom spotrebovala 2 PLRS. V niektorých západných zdrojoch je ako typ zostreleného stroja chybne uvádzaný RF-4E.
V čase od júla 1969 po marec 1970 bolo izraelským letectvom vyradených 18 oddielov S-75.
Počas Jomkipurskej vojny na Blízkom Východe v roku 1973 bolo 44% cieľov zničených PVO Egypta priznaných PLRK S-75 "Dvina". Úspešne pôsobili aj PLRK S-75 v Sýrii.
6. mája 1974 bolo nad pohorím Hermon sýrskou obsluhou PLRK S-75 zostrelený izraelské stíhacie lietadlo Mirage III.
13. júna 1982 bol nad územím Libanonu sýrskou obsluhou PLRK S-75 poškodený izraelský prieskumný "Kfir". Poškodené lietadlo sa zrútilo na letisku Ramat - David.

</doc>
<doc id="625230" url="https://sk.wikipedia.org/wiki?curid=625230" title="Emil Ágoston">
Emil Ágoston

Emil Ágoston (pôvodne "Adler") (* 7. december 1876, Zlaté Moravce† 15. jún 1921, Berlín, Nemecko) bol maďarský architekt.
Životopis.
V roku 1899 ukončil štúdium na Budapeštianskej technickej univerzite a ďalej pokračoval v štúdiu v Taliansku. Istý čas strávil v Berlíne a Paríži. Za jeho najproduktívnejšie obdobie možno považovať obdobie 1906 – 1911, kedy bol v Budapešti vyhľadávaným architektom obytných budov. Jeho štýl bol ovplyvnený romantizmom, obzvlášť v severonemeckom štýle. Po roku 1919 začal spolupracovať s bratom Gejzom. Spoločne postavili rímske kúpele v Budapešti a podobný projekt v Holandsku.
Vybrané stavby.
Budapešť:
zahraničie:

</doc>
<doc id="625231" url="https://sk.wikipedia.org/wiki?curid=625231" title="Bombardier CSeries">
Bombardier CSeries



</doc>
<doc id="625234" url="https://sk.wikipedia.org/wiki?curid=625234" title="Súhvezdie Veľký voz">
Súhvezdie Veľký voz



</doc>
<doc id="625235" url="https://sk.wikipedia.org/wiki?curid=625235" title="Bell UH-1Y Venom">
Bell UH-1Y Venom

UH-1Y Venom je americký dvojmotorový viacúčelový vrtuľník, ktorý bol vyvinutý pre United States Marine Corps s ohľadom na podporu globálnych misií nasledujúce štyri desaťročia. 
Venom je najmladším členom rodiny vrtuľníkov Huey a následovník veterána z vietnamskej vojny UH-1 Iroquois. Predstavuje v súčasnosti najvýznamnejšie vylepšenie bojom preverených vrtuľníkov rodiny Huey. Srdcom modernizácie je nový štvorlistý, kompozitný rotorový systém, ktorý sa vyznačuje balistickou odolnosťou proti palným zbraniam až do kalibru . Má tiež vylepšené motory a prevodovky, integrovaný digitálny kokpit s viacúčelovými displejmi. V porovnaní s UH-1N má Venom väčšie užitočné zaťaženie, takmer o 50% väčší operačný dolet, vyššiu cestovnú rýchlosť a znížené vibrácie. Zdieľa až 84% svojich súčiastok (vrátane avioniky) s bojovým vrtuľníkom AH-1Z Viper.
UH-1Y je známy aj pod prezývkou "Yankee". Dokáže operovať aj v tých najnáročnejších klimatických podmienkach, od arktického chladu až po púštne horúčavy. V americkej námornej pechote nahradil zastaraný typ UH-1N Twin Huey.
Konštrukcia.
V prednej časti kokpitu sedia dvaja piloti vedľa seba a vďaka rozmerným čelným sklám majú výborný výhľad. V zadnej časti kabíny je priestor pre prepravu cestujúcich alebo materiálu. 
Dvojica turbohriadeľových motorov T700-GE-401C s výkonom 1800 koní poháňa hlavný štvorlistý rotor ako aj menší chvostový rotor. Venom dosahuje maximálnu rýchlosť /h a cestovnú rýchlosť /h. Vrtuľník vydrží vo vzduchu 3,3 hodiny, má dostup viac ako a stúpavosť /s.
Optický senzor sa nachádza v prednej časti pod trupom stroja a na boku vrtuľníka sú dva závesné body pre výzbroj. Venom môže byť vyzbrojený dvojicou guľometov M240 kalibru , GAU-21 kalibru alebo GAU17/A Gatling kalibru . Pozemné ciele však dokáže veľmi účinne eliminovať aj neriadenými raketami vzduch-zem Hydra70 alebo raketami s laserovým navádzaním APKWS.
Používatelia.
 USA

</doc>
<doc id="625236" url="https://sk.wikipedia.org/wiki?curid=625236" title="Néstor Kirchner">
Néstor Kirchner

Néstor Carlos Kirchner (* 25. február 1950, Río Gallegos – † 27. október 2010, El Calafate) bol argentínsky politik a právnik. 25. mája 2003 sa stal 45. prezidentom Argentínskej republiky. Vzhľadom na rôzne štátne zriadenia Argentíny v minulosti je považovaný za 50. prezidenta krajiny. Pred tým pôsobil ako guvernér provincie Santa Cruz, intendant (starosta) mesta Río Gallegos, neskôr pôsobil ako federálny poslanec, predseda Justicialistickej strany, generálny tajomník Únie Juhoamerických národov a prvý pán Argentíny, keďže jeho manželka sa stala prezidentkou.
Ako prezident prevzal krajinu po veľkej ekonomickej kríze, ktorá sa naplno prejavila v decembri 2001 a spôsobila rezignáciu niekoľkých prezidentov v krátkom čase. Napriek tomu dokázal Argentínu stabilizovať. Spolu so svojou manželkou a tiež neskoršou prezidentkou Cristinou Fernándezovou Kirchnerovou založil v rámci Peronizmu nový politický smer nazývaný Kirchnerizmus. Na druhej strane musel čeliť kritike, pretože vládol prostredníctvom prezidentských dekrétov, ktorými obchádzal kongres, súčasne bol obviňovaný z populizmu. Tiež sa objavovali obvinenia z korupcie a iných finančných machinácii, vďaka čomu mal narásť majetok manželov Kirchnerovcov.
Prvé obdobie života.
Mladosť a profesionálne začiatky.
Narodil sa v meste Río Gallegos v provincii Santa Cruz takmer na úplnom juhu Argentíny ako "Néstor Carlos Kirchner Ostoić". Jeho otec mal švajčiarsky a nemecký pôvod a jeho matka bola Čiľanka z mesta Punta Arenas chorvátskeho pôvodu. Obaja sa venovali telegrafnej činnosti, prostredníctvom ktorej sa aj spoznali. Otec bol Perónista, matka bola konzervatívna. Rodina mala okrem Néstora ešte dve dcéry, Aliciu (ktorá sa v súčasnosti taktiež venuje politike) a Maríu Cristinu. Néstor sa v mladom veku nakazil čiernym kašľom, v dôsledku čoho sa u neho vyvinul strabizmus, teda škuľavosť. Na jednom oku musel v rámci liečby nosiť dva roky obväz, no napriek vzhľadu si vedel podľa pamätníkov získať sympatie okolia. Základnú školu navštevoval vo svojom rodnom meste, strednú školu ale musel určitý čas navštevovať v meste Río Grande na úplnom juhu krajiny, keďže na pôvodnej škole mal problémy s uznávaním autority svojich učiteľov. Stredoškolské štúdium ale ukončil v Río Gallegos, počas tohto obdobia sa chcel stať učiteľom, ale kvôli neschopnosti vysloviť správne niektoré hlásky sa musel tejto kariéry vzdať. Venoval sa tiež aktívne basketbalu, pričom hral za svoje rodné mesto. Počas stredoškolských štúdii sa začal tiež politicky angažovať, bol zvolený za prezidenta študentského centra na svojej škole. Tu podporoval štrajky a protesty proti vtedajšiemu vojenskému diktátorovi Juanovi Carlosovi Onganíovi. Následne sa rozhodol pre štúdium práva v meste La Plata, ktoré bolo jedným z centier perónistického odporu voči vojenskej diktatúre. Vďaka tomu sa aj Kirchner stal súčasťou perónistického revolučného hnutia.
V roku 1969 tak začal študovať právo na tamojšej Národnej univerzite v La Plate. Okrem štúdia sa aktívne zapájal do politickej činnosti perónistických študentských hnutí. Domov sa vracal iba raz ročne a vôbec sa v tejto dobe nezapájal o regionálnu politiku vo svojom rodisku. Bol tiež v kontakte s členmi ľavicovej perónistickej gerilovej (teroristickej) skupiny Montoneros, ale nikdy sa nezapojil do jej činnosti. V marci 1973 umožnila vojenská chunta konanie slobodných volieb, ktoré jednoznačne vyhral Perónista Héctor José Cámpora, keďže Juan Perón bol stále v nútenom exile a chunta mu nedovolila kandidovať. Perón sa o niekoľko mesiacov vrátil do krajiny, vyhral nové voľby a v októbri sa stal prezidentom.
To zintenzívnilo činnosť krajne pravicovej teroristickej organizácie Triple A, ktorá sa zameriavala na ľavicovo zmýšľajúcich ľudí. Triple A tak zavraždila aj niekoľko priateľov Kirchnera, dokonca pri príchode Peróna do Argentíny sa na letisku, kde Perón pristál a vítalo ho tam množstvo ľudí, udial teroristický útok, známy ako ezeizský masaker, kde pravicoví Perónisti zavraždili 13 ľudí a stovky ďalších zranili. Na letisku vtedy Peróna vítal aj Kirchner. V septembri 1974 sa stretol s Cristinou Elisabet Fernándezovou, ktorá taktiež študovala právo a podporovala perónistické hnutia. V tej dobe sa mnoho Perónistov zo strachu pred Triple A a komandami ozbrojených síl uchýlilo do ilegality, ale Kirchner a Fernándezová nie, keďže nesúhlasili s ozbrojeným odporom. V tomto období sa už naplno začínala tzv. špinavá vojna. V máji 1975 sa Kirchner a Fernándezová po pomerne krátkom vzťahu zosobášili. Manželia sa dohodli, že sa presťahujú do Kirchnerovho rodného mesta Río Gallegos, no kým žili ešte v La Plate, ukrývali u seba členov Montoneros, ktorým hrozil únos a zavraždenie. V januári 1976 navštívili Kirchner a Fernándezová Río Gallegos, kde boli na krátko uväznení, následne sa o mesiac vrátili do La Platy. V marci 1976 ozbrojené sily zosadili prezidentku Maríu Estelu Martínezovú Perónovú, čím začala nová vojenská diktatúra. Manželia sa tak radšej presťahovali hneď do Río Gallegos, kde si Kirchner založil advokátsku kanceláriu, ktorej súčasťou sa o niekoľko rokov neskôr stala aj Cristina, ktorá bola podľa pamätníkov lepšia právnička ako jej manžel. Ich klientmi boli najmä banky, ktoré chceli zabavovať majetok neplatiacich klientov. Zastupovali dokonca vojakov, ktorí boli obvinení zo zločinov v rámci špinavej vojny. Práve táto ich činnosť neskôr vyvolala veľkú kritiku z nedostatočného boja proti diktatúre a obviňovala ich z pokrytectva. Na druhej strane však bol Kirchner na krátko na začiatku roka 1977 uväznený, iba mesiac po narodení jeho prvého dieťaťa.
Funkcia starostu a začiatok reálnej politickej činnosti.
Možnosti pre advokátov na juhu Argentíny neboli veľké, napriek tomu sa Kirchnerovcom v ich činnosti pomerne darilo. Postupne začali skupovať nehnuteľnosti a v roku 1983 ich už mali 22 po celom Río Gallegos. Vo februári 1977 sa presťahovali späť do La Platy, lebo Cristina mala o krátky čas rodiť. Mesto však už bolo v tom čase silne militarizované, armáde sa podarilo úplne potlačiť niekdajšie revolučné hnutia. Po narodení ich prvého dieťaťa sa tak radšej vrátili späť do Río Gallegos. Napriek tomu bol Kirchner na tri dni uväznený, keďže ho chunta podozrievala z podpory Montoneros. Kirchner začal ako advokát zastupovať aj disidentov, jedného dokonca išiel obhajovať až do rodného mesta svojej matky v Čile mesta Punta Arenas. Tu sa rozhodovalo o jeho vydaní do Argentíny. To vyvolalo odpor vojenskej vlády a jej prívržencov, v roku 1978 niekto umiestnil výbušné zariadenie do advokátskej kancelárie v snahe túto zničiť, Kirchner však už na druhý deň opäť pracoval. Už v tej dobe začal uvažovať o politickej činnosti, jeho cieľom bolo stať sa guvernérom svojej rodnej provincie Santa Cruz. Začal preto rozširovať svoj majetok (preto kupoval už spomenuté nehnuteľnosti) a nadväzovať kontakty s významnými a vplyvnými osobami. Na druhej strane navštevoval svojich priateľov z mladosti, ktorí boli ako členovia Montoneros uväznení na juhu Argentíny. V roku 1981 čelila jeho advokátska kancelária druhému pokusu o zničenie výbuchom, ktorý však bol taktiež neúspešný. Vďaka manželovi svojej sestry Alicie Armandovi Mercadovi získal možnosť právne zastupovať odborový zväz pracovníkov v ropnom priemysle. Tým získal prístup k odborárom, ktorých sympatie si začal postupne získavať.
V roku 1982 začal Kirchner spolu so sestrou Aliciou zakladať komunitné centrá, čím sa snažil pomáhať chudobným obyvateľom. Založil tiež združenie "Ateneo Juan Domingo Perón", ktoré malo za úlohu podporovať zosadenú prezidentku Martínezovú Perónovú a rokovať s vojenskou vládou. V roku 1983 už začalo byť jasné, že postavenie vojenskej vlády je neudržateľné, následne chunta povolila konanie slobodných volieb a návrat k demokratickým pomerom. Kirchner sa začal snažiť o získanie nominácie za Justicialistickú stranu do volieb guvernéra, stal sa dokonca lídrom jednej z miestnych frakcii strany. Nomináciu nakoniec získal Arturo Puricelli, ktorý sa aj stal guvernérom provincie Santa Cruz. Puricelli v snahe zjednotiť stranu vymenoval neúspešných kandidátov na iné politické pozície, Kirchner bol menovaný do Fondu sociálneho zabezpečenia provincie. V tejto funkcii zotrval šesť mesiacov, no kvôli názorovým nezhodám s guvernérom odstúpil a stal sa fakticky súčasťou opozície napriek tomu, že bol z tej istej strany, ako guvernér. Po neúspechu pri kandidatúre na guvernéra a súčasne nemožnosti presadzovať svoje názory v rámci provinčnej politiky, sa Kirchner zameral na post intendanta, teda starostu, rodného mesta Río Gallegos. Kampaň začal v roku 1986 a financoval si ju sám predajom dvoch zo svojich domov. Jeho volebný tím tvorilo veľmi málo ľudí vrátane jeho manželky Cristiny a sestry Alicie. 7. septembra 1987 sa konali komunálne voľby, ktoré Kirchner veľmi tesne vyhral a stal sa intendantom. Začal s mnohými rozvojovými a stavebnými projektmi, no jeho hlavným cieľom bolo znižovanie dlhov. Jeho manželka Cristina sa stala vedúcou právneho a technického sekretariátu mesta, sestra Alicia bola zas tajomníčkou pre sociálne veci. V mestskom zastupiteľstve však nemal väčšinu, navyše jeho vzťah s novým guvernérom provincie Ricardom Jaimem del Valom bol veľmi napätý.
Guvernér provincie Santa Cruz.
Kirchner sa však stále nevzdával ambície stať sa guvernérom. Lenže tým sa stal po posledných voľbách v roku 1987 jeho stranícky kolega Ricardo Jaime del Val, s ktorým tiež nemal Kirchner dobrý vzťah. Kirchner začal na prezentáciu svojich politických názorov a úspechov vo funkcii intendanta Río Gallegos využívať štátne regionálne média. Guvernéra neskôr Kirchner obvinil, že zneužil provinčné prostriedky na vyčistenie prístupovej cesty k jeho domu, následne ho obvinil aj z nezrovnalostí pri hospodárení s verejnými financiami. V provinčnom parlamente pôsobila v tej dobe ako poslankyňa aj Cristina Fernándezová Kirchnerová. V júli 1990 guvernér Del Val kvôli veľkej finančnej kríze provincie rezignoval, jeho funkciu prevzal viceguvernér José Ramón Granero, ktorý patril ku Kirchnerovým spojencom. Kirchner mal už v tej dobe v Río Gallegos pomerne silnú podporu obyvateľstva. V ďalších voľbách znova kandidoval na guvernéra a získal veľkú podporu, keď ho volilo viac ako 61% voličov. Kirchner si získal dobré meno ako intendant dobrou ekonomickou politikou, ktorá bola v úplnom protiklade s katastrofálnou ekonomickou politikou provincie. Funkcie guvernéra sa ujal 10. decembra 1991 a provinciu prevzal s deficitom vo výške 1,2 miliardy dolárov, kedy nemala peniaze ani na výplaty pre vlastných zamestnancov. Po desiatich rokoch vo funkcii dokázal ekonomiku provincie stabilizovať a na konci jeho úradovania dokonca vykazoval rozpočet provincie prebytok. Počas jeho vlády narástol počet obyvateľov provincie, nezamestnanosť sa znížila iba na 3%, iba 8,7% obyvateľov žilo pod hranicou chudoby a školská dochádzka dosahovala takmer 100%.
Kirchner hneď na začiatku nechal znížiť mzdy a zaviedol úsporné opatrenia. Na druhej strane zaviedol program podpory pre lekárov a ďalších zdravotníckych pracovníkov, vďaka čomu do provincie prilákal veľa nových zdravotníkov. Jeho manželka a sestra s ním úzko spolupracovali aj na tejto úrovni. Nová provinčná vláda začala podporovať tiež cestovný ruch, napríklad v El Calafate, nechala rozvíjať prístav v mestečku Caleta Olivia, aby diverzifikovala ekonomiku provincie, ktorá sa do vtedy sústredila hlavne na vývoz ropy. Rozvíjali sa tiež prístavy v Río Gallegos, Puerto San Julián a Puerto Deseado. Pre tieto opatrenia získal Kirchner aj finančnú podporu federálnej vlády prezidenta Carlosa Menema. Kirchnerovi sa podarilo dosadiť na najvyšší súd provincie dostatočný počet lojálnych sudcov, čím si súd naklonil vo svoj prospech. V roku 1993 tak súd rozhodol v prospech provincie v súdnom konaní voči federálnej vláde kvôli nesprávnemu prerozdeľovaniu ropných poplatkov. Provincia tak získalo 570 miliónov dolárov a časť akcii štátnej ropnej spoločnosti YPF. Za získané peniaze kúpila provincia ďalšie akcie ropnej spoločnosti YPF v hodnote 290 miliónov dolárov, tieto uložila do zahraničia a získala tak dlhové cenné papiere a akcie iných spoločností. Dobré vzťahy s prezidentom Menemom však netrvali dlho, už na konci roka 1993 odmietol Kirchner podpísať tzv. fiškálny pakt s centrálnou vládou. Menem následne znížil finančnú podporu pre provinciu Santa Cruz a Kirchner zas kritizoval nadmernú finančnú pomoc federálnej vlády pre provinciu La Rioja, kde bol pred tým Menem guvernérom. Napriek tomu pokračoval Kirchner v stavebných projektoch, vďaka čomu ho začala podporovať aj časť jeho bývalých politických odporcov. Do roku 1995 sa viditeľne zlepšila infraštruktúra provincie a cestový ruch zažíval nebývalý rozmach. Spor s Menemom pokračoval, keď Kirchner odmietol navrhované zmeny ústavy v snahe, aby mohol Menem opätovne kandidovať. Na celoštátnej úrovni však bol hlavným vnútrostraníckym konkurentom prezidenta Menema guvernér provincie Buenos Aires Eduardo Duhalde, ktorý založil, podobne ako Kirchner, protimenemovskú frakciu. O spoluprácu s Kirchnerom však nejavil v tej dobe záujem.
V roku 1995 sa konali nové voľby, v ktorých získal Kirchner až 66,5 % hlasov a obhájil tak post guvernéra. Kandidovať mohol paradoxne vďaka zmenám v ústave, ktoré presadil prezident Menem. Spory s prezidentom ale pokračovali ďalej, Menem dokonca zrušil pre tri prístavy v provincii Santa Cruz ich štatút slobodnej obchodnej zóny. Kirchnerova manželka Cristina sa v roku 1995 stala federálnou senátorkou, no kvôli sporom s prezidentom Menemom, bola odvolaná zo všetkých výborov. Aj napriek tlaku federálnej vlády bol Kirchner zvolený za guvernéra aj tretíkrát po sebe, keď vyhral voľby v roku 1999. Kirchner však už vtedy vyhlásil, že toto bude jeho posledné funkčné obdobie, keďže už pomýšľal na prezidentskú kandidatúru. Kirchner v tej dobe už trávil veľa času vo federálnom hlavnom meste Buenos Aires, pretože hľadal podporu pre svoje prezidentské ambície.
Prezident Argentíny.
Veľká ekonomická kríza a prezidentské voľby v roku 2003.
Už počas druhého funkčného obdobia prezidenta Menema sa ekonomická situácia štátu začala postupne zhoršovať. Na konci roka 2001 už Argentínu naplno zasiahli dôsledky ekonomickej krízy, krajina sa dostala do veľkých ekonomických problémov. Tieto následne vyvolali masové celonárodné násilné protesty, po ktorých 21. decembra rezignoval prezident Fernando de la Rúa, ktorý vo voľbách v roku 1999 nahradil Menema. Keďže krajina v tej dobe nemala viceprezidenta, ktorý rezignoval rok pred tým, právomoci prezidenta prevzal dočasný predseda senátu Ramón Puerta. Ten okamžite zvolal zasadnutie legislatívneho zhromaždenia, ktoré 23. decembra zvolilo za nového prezidenta Adolfa Rodrígueza Saá, ktorý mal zostať prezidentom až do volieb. Prezident Saá vyhlásil očakávaný štátny bankrot, no jeho ostatné opatrenia na riešenie krízy iba vystupňovali protesty a tak aj Saá o krátky čas odstúpil. 30. decembra sa tak právomocí prezidenta mal opätovne ujať dočasný predseda senátu Ramón Puerta, ktorý však v tento deň ohlásil svoju rezignáciu zo zdravotných dôvodov. Ďalším v poradí, ktorý podľa ústavy mal prevziať právomoci prezidenta bol predseda poslaneckej snemovne, ktorým bol Eduardo Camaño. Aj Camaño, podobne ako pred tým Puerta, okamžite zvolal legislatívne zhromaždenie, ktoré 2. januára 2002 zvolilo nového prezidenta, ktorým sa stal Eduardo Duhalde. Ten mal byť v úrade až kým funkciu neprevezme prezident, ktorý vyhrá voľby v roku 2003.
Kvôli tzv. Avellanedskému masakru z júna 2002, pri ktorom boli pri demonštrácii tzv. piqueteros zabití dvaja demonštranti a ďalších 33 bolo zranených sa Duhalde rozhodol zvolať prezidentské voľby skôr o šesť mesiacov. Na začiatku roka 2003 si Justicialistická strana vyberala kandidáta do prezidentských volieb, hlavnými kandidátmi sa stali bývalí prezidenti Carlos Menem a Adolfo Rodríguez Saá a práve Néstor Kirchner. Strana sa však rozdelila na dve veľké skupiny, jedna podporovala Menema a druhá prezidenta Eduarda Duhaldeho, ktorý však nechcel kandidovať a naopak podporoval Néstora Kirchnera, ktorý sa tak stal s Menemom hlavným favoritom. Pôvodne však chcel Duhalde podporiť iných kandidátov, no viacerí túto ponuku odmietli. Duhalde nebol podporovateľom Kirchnera, skôr naopak, ale Menema nechcel vôbec za prezidenta, preto Kirchnera podporil. Primárne voľby nakoniec členovia strany obišli a do volieb išli všetci traja hlavní kandidáti samostatne. Každý kandidoval súčasne za Justicialistickú stranu, no tiež za vlastný volebný koaličný front, v prípade Kirchnera sa jednalo o Front za víťazstvo (Frente para la Victoria). Kirchner si za kandidáta na viceprezidenta vybral Daniela Scioliho, aby posilnil svoju pozíciu v Buenos Aires, keďže Scioli pôsobil práve v tomto regióne. Na konci apríla 2003 sa uskutočnilo prvé kolo prezidentských volieb, toto vyhral Carlos Menem s viac ako 24% hlasov, druhý Kirchner získal 22%, Saá skončil až na štvrtom mieste so ziskom 14%. Druhé kolo sa malo konať v máji, ale predvolebné prieskumy naznačovali, že Kirchner drvivo vyhrá, keďže mal získať všetky hlasy, ktoré získali zvyšní kandidáti. Znova sa začali objavovať obvinenia z korupcie voči Menemovi a tak sa Menem rozhodol odstúpiť z volieb, prezidentom sa tak automaticky bez druhého kola stal Kirchner. Kirchner sa počas kampane profiloval ako sociálny demokrat, vďaka čomu postupne získal širokú podporu.
Prezident.
25. mája 2003 zložil Kirchner prísahu a stal sa prezidentom. Kirchner sa profiloval ako ľavičiar, jeho inaugurácie sa tak zúčastnil dokonca aj kubánsky prezident Fidel Castro, z bývalých prezidentov Argentíny iba Raúl Alfonsín. Časť vlády predchádzajúceho prezidenta Duhaldeho ponechal, ministrom financií zostal Roberto Lavagna, ktorý už za Duhaldeho začal s ekonomickými reformami. Na mieste ponechal tiež ministra zdravotníctva Ginésa Gonzáleza Garcíu, zostali aj minister vnútra a minister obrany. Na ďalšie významné ministerstvá dosadil predovšetkým ľudí, s ktorými spolupracoval už ako starosta, alebo guvernér, vrátane jeho sestry Alicie, ktorá sa stala ministerkou sociálneho rozvoja. Minister zahraničných vecí bol dokonca z inej strany. Skutočnosť, že časť ministrov ponechal ešte z predchádzajúcej vlády bola okrem snahy o pokračovanie reforiem aj dôsledkom slabého volebného výsledku, keďže Kirchner v podstate nevyhral ani prvé kolo volieb a prezidentom sa stal iba pre odstúpenie svojho protikandidáta. Kirchner tak musel hľadať politických spojencov. Podporu našiel aj u časti Radikálnej občianskej únie. Postupne sa ale spolupráca Kirchnera s Duhaldem narušila, keď prezident z vlády odvolal Duhaldeho prívržencov. Duhaldeho vplyv v strane bol stále silný a tak sa Kirchner od Duhaldeho dištancoval a snažil sa o získanie dominancie pre seba. Napriek tomu v záujme dobrého volebného výsledku spočiatku ešte spolupracovali, no pri voľbách v roku 2005 sa už ich vzájomné spory prejavili naplno. Prezident Kirchner vtedy na post senátorky za provinciu Buenos Aires navrhol svoju manželku Cristinu a Duhalde zas svoju manželku Hildu. Voľby nakoniec vyhrala Fernándezová Kirchnerová, ale do senátu sa dostala aj Gonzálezová Duhaldeová.
Okrem riešenia ekonomickej situácie štátu, čo bol najdôležitejší bod programu sa vláda zamerala aj na ďalšie oblasti. V oblasti vzdelávania boli vedy prijaté opatrenia, ktoré mali za cieľ zvýšiť financovanie týchto oblastí tak, aby v roku 2010 bolo ich financovanie na úrovni až 6% HDP. Nárast financovania určeného na vzdelávanie sa ale podaril iba čiastočne. Vláda sa tiež snažila o návrat vedcov do krajiny v rámci plánu "Raíces". Povinná školská dochádzka bola stanovená na minimálne 13 rokov od 5 rokov veku. V roku 2007 došlo tiež k založeniu novej univerzity v chudobnej oblasti Chaco a súčasne došlo k výraznému navýšeniu rozpočtu pre univerzity.
Kirchner sa tiež snažil rokovať s odbormi a rôznymi záujmovými združeniami, tie chcel presvedčiť, aby neprotestovali, ale zapojili sa do politickej činnosti. Sľúbil im preto aj potrebné finančné prostriedky, aby si mohli vytvoriť politické štruktúry. Ďalšou oblasťou, na ktorú sa vláda zamerala bola justícia. Najvyšší súd bol dlhodobo kritizovaný za svoju previazanosť na výkonnú moc, keďže často rozhodoval v prospech aktuálnej vlády. Už krátko po nástupe Kirchnera do funkcie časť sudcov najvyššieho súdu radšej sama odstúpila zo svojich funkcii, keďže sa obávali svojho odvolania. Jeden sudca bol nakoniec skutočne prostredníctvom žaloby odvolaný. Bol prijatý zákon, podľa ktorého museli všetci kandidáti na sudcov najvyššieho súdu prejsť transparentným výberom. Ten najprv vykonajú mimovládne organizácie, univerzity a organizácie na ochranu ľudských práv, potom ministerstvo spravodlivosti zhromaždí všetky poklady v prospech aj neprospech kandidátov, ktoré zverejní na internete a až následne ich môže prejednať kongres.
Ekonomická politika.
V ekonomických otázkach pokračovali úsporné opatrenia ministra financií Roberta Lavagnu, ktorý zostal vo funkcii. Pokračovala tak devalvácia meny, čo pomáhalo exportu, vďaka čomu sa postupne zvyšovalo HDP Argentíny, ktoré začalo každoročne rásť o 10%. Vláda sa snažila zvýšiť priemyselnú produkciu, rokovala tiež so spoločnosťami vykonávajúcimi verejné služby, ktoré pred tým privatizoval prezident Menem, aby posilnili svoju činnosť. Napriek tomu sa nedarilo dlho znížiť mieru chudoby. Spolu s ministrom financií sa snažil vyjednávať o reštrukturalizácií národného dlhu tak, aby ho znížili o jednu tretinu. Vláda tiež odmietla stabilizačný program a miesto toho vykonala platbu splátky pôžičky od Medzinárodného menového fondu z rezerv centrálnej banky. Pozitívne sa pre Argentínu vyvíjali ceny niektorých tovarov na medzinárodných trhoch a keďže tieto patrili medzi hlavné exportné komodity Argentíny, malo to na ekonomiku krajiny pozitívny dopad. Postupne sa však zvýšil aj domáci dopyt, čo bolo tiež pozitívne, keďže vláde sa nedarilo získavať zahraničné investície. Tieto neprichádzali aj pre negatívny postoj argentínskej vlády a spoločnosti k Medzinárodnému menovému fondu a niektorým krajinám. Cieľom vlády bolo čo najrýchlejšie splatenie dlhu voči Medzinárodnému menovému fondu, aby ukončila podriadenosť jeho rozhodnutiam. Dlh voči nadnárodným medzinárodným organizáciám sa nakoniec argentínskej vláde poradilo znížiť až o skoro 80%.
O krátky čas sa ale prejavili rozdielne postoje ministra financií a prezidenta. Kým minister chcel spomaliť rast HDP, aby mohol kontrolovať infláciu, prezident s tým nesúhlasil a chcel podporovať zvyšovanie miezd v záujme znižovania ekonomickej nerovnosti obyvateľstva. Verejné služby, ceny energii a potravín začala vláda dotovať, aby zachovala ich nízku hladinu. To síce zvýšilo ekonomickú aktivitu, no súčasne aj infláciu. Keďže vláda nedokázala infláciu kontrolovať, začala skresľovať štatistické údaje vo svoj prospech. Prezidentovi sa tiež podarilo rozdeliť odborové hnutie, ktorého časť Kirchnera podporovala a druhá chcela štrajkovať. S poslednými vládnymi opatreniami ale nesúhlasil minister financií Lavagna, ktorý v novembri 2005 rezignoval.
Nahradila ho prezidentka národnej banky Felisa Miceliová. Napriek všetkému sa vláde postupne darilo zvyšovať priemernú mzdu, ktorá do konca volebného obdobia vzrástla skoro štvornásobne. Miera chudoby aj nezamestnanosti sa tiež výrazne za danú dobu znížili. Finančné rezervy krajiny sa zvýšili zo 14 miliárd dolárov v roku 2003 na 47 miliárd dolárov v roku 2007. 3. januára 2006 Argentína úplne vyplatila svoj dlh Medzinárodnému menovému fondu. Celkovo sa ale dá hodnotiť vláda prezidenta Kirchnera z ekonomického hľadiska pozitívne. Miera rastu HDP dosahovala pravidelne až 10% ročne, zvyšovala sa spotreba domácností, export sa zvýšil dokonca až štvornásobne, nezamestnanosť sa naopak znížila zo 17% na 7% na konci jeho vlády. Vláde sa podarilo znížiť sociálnu nerovnosť, aj mieru chudoby.
Vláda tiež ohlásila plán na reaktiváciu jadrovej energetiky v Argentíne. Plán zahŕňal dokončenie druhého bloku jadrovej elektrárne Atucha, ktorého stavba mala byť dokončená v roku 2011. Predĺžiť sa mala tiež životnosť jadrovej elektrárne Embalse, ktorá mala skončiť taktiež v roku 2011. Po rekonštrukcii sa fungovanie elektrárne malo predĺžiť o 25 rokov. Vybudovať sa mal tiež najmodernejší reaktor v provincii Neuquén.
Ľudské práva.
Medzi priority vlády patrila tiež podpora ochrany ľudských práv, podporovala preto aj organizácie, ktoré sa ochrane ľudských práv venovali. Zvlášť sa prezident Kirchner zasadzoval o pokračovanie stíhania predstaviteľov poslednej vojenskej chunty a krajne pravicovej teroristickej organizácie Triple A za ich zločiny počas poslednej vojenskej diktatúry. Tieto stíhania boli totiž z dôvodu rozhodnutí predchádzajúcich prezidentov Alfonsína a Menema zastavené, resp. amnestované. To spôsobovalo veľkú traumu pre celú spoločnosť a prezident tak považoval tento problém za nevyriešený. Jeho úplne prvým krokom v tejto oblasti bolo nariadenie núteného odchodu do penzie pre čelných predstaviteľov ozbrojených síl, ktorí pôsobili aj v čase špinavej vojny. V kongrese následne v auguste 2003 vláda presadila zrušenie rozhodnutí, ktoré bránili pokračovaniu stíhaní, no toto rozhodnutie bolo iba symbolické. Až najvyšší súd v roku 2005 definitívne zrušil sporné zákony ako neústavné a umožnil obnovenie stíhaní a súdnych procesov. 24. marca 2004, teda presne na výročie zosadenia prezidentky Maríe Estely Martínezovej Perónovej vojenským prevratom, nechal Kirchner symbolicky odstrániť portréty vojenských predstaviteľov poslednej vojenskej chunty zo stien vojenskej akadémie. Súčasne požiadal ľud za štát o odpustenie za zločiny, ktoré chunta v mene štátu počas svojej vlády vykonala.
V rámci politiky ochrany ľudských práv vláda presadzovala aj odvolanie sudcov, ktorí mohli mať podiel na zločinoch vojenskej chunty. Okrem toho nechala vybudovať Národnú banku genetických údajov, aby bolo možné v budúcnosti identifikovať pozostatky obetí. Bývalé zadržiavacie centrá vojenskej chunty nechala vláda zmeniť na pamätníky obetí. Kirchner tiež presadil odškodnenie obetí po teroristickom útoku na argentínko-izraelské nevládne židovské centrum AMIA v Buenos Aires z roku 1994, kedy zahynulo až 45 ľudí. O niečo neskôr podpísal prezident nariadenie, ktoré nariaďovalo odškodnenie aj obetí útoku na izraelské veľvyslanectvo, ktorý sa odohral v roku 1992. Vláda tiež zmenila legislatívu v oblasti vydávania osôb. Tie mohli byť vydané na stíhanie za určitý trestný čin do Argentíny bez toho, aby sa dopustili daného trestného činu v Argentíne alebo na jej občanovi. Krajina tiež v roku 2003 prijala dohovor OSN o neuplatniteľnosti zákonných obmedzení na postihovanie vojnových zločinov a zločinov proti ľudskosti. Vďaka tomu začali argentínske súdy stíhať aj zločiny z minulosti, ktoré v čase existencie poslednej vojenskej diktatúry ani nemuseli byť trestnými činmi. V novembri 2005 vymenoval symbolicky bývalú politickú väzenkyňu Nildu Garréovú za ministerku obrany, táto sa súčasne stala prvou ženou v tejto funkcii. Aj kvôli tomu však boli vzťahy medzi prezidentom Kirchnerom a ozbrojenými silami napäté. Na druhej strane však vláda čelila kritike, že úmyselne prehliadala teroristickú činnosť ľavicových gerilových skupín ako Montoneros, či Ľudová revolučná armáda (Ejército Revolucionario del Pueblo, v skratke ERP). Obete útokov týchto skupín neboli odškodnené, vláda totiž presadzovala politickú líniu, že v špinavej vojne bola vinná iba jedna strana. Ešte počas vlády prezidenta Kirchnera sa súdne procesy s predstaviteľmi chunty naplno rozbehli. Na konci jeho vlády už boli stovky bývalých predstaviteľov chunty stíhaných, niektorí už boli dokonca aj odsúdení.
Vláda sa však tiež zamerala na ochranu žien pred týraním a zneužívaním. V roku 2006 spustila vláda program na boj proti obchodovaniu s ľuďmi, súčasne boli stanovené zákonné normy upravujúce starostlivosť o ženy, ktoré sú obeťami znásilnení. Boli tiež vytvorené špeciálne jednotky na boj proti detskej prostitúcii.
Zahraničná politika.
V medzinárodnej politike sa Kirchner zaradil k ďalším ľavicovým prezidentom, ktorí v tej dobe v Južnej Amerike vládli. To vytvorilo veľké predpoklady na možnosť úzkej spolupráce, vďaka ktorej by štáty regiónu mohli prvýkrát vo svojej histórii tvoriť skutočne nezávislú politiku. Na druhej strane však bol Kirchner v prvom rade pragmatickým politikom, čo ho odlišovalo od radikálnejších lídrov, akým bol napríklad venezuelský prezident Hugo Chávez. Aj preto bola Argentína spočiatku v snahe o užšiu spoluprácu s ďalšími štátmi regiónu skôr zdržanlivejšia. Pragmatizmus Kirchnera sa prejavil, keď jeho vláda nesúhlasila s vytvorením tzv. Americkej zóny voľného obchodu, v skratke FTAA, ktorú presadzovali Spojené štáty, keďže tu sa malo rozhodovať väčšinovým systémom, kde Argentína nevedela dostatočne presadzovať svoje záujmy. Naopak presadzovala obchodnú spoluprácu v rámci projektu Mercosur s inými juhoamerickými krajinami, pretože v rámci proporčného zastúpenia, ktorý sa uplatňoval v rámci projektu Mercosur, mohla mať Argentína väčší vplyv.
Kirchner tiež podporoval boj proti terorizmu, no súčasne odmietal americkú vojnu proti terorizmu. Presadzoval iba nevyhnutné vojenské intervencie a to iba po schválení Bezpečnostnej rady Organizácie Spojených národov. Odmietol dokonca prijať amerického ministra obrany Donalda Rumsfelda, následne začal presadzovať užšiu spoluprácu s inými štátmi regiónu. Zameral sa preto na Mercosur, ktorý začal podporovať. Aby tento projekt mohol naplno fungovať, pokúsil sa zlepšiť vzťahy so susednou Brazíliou, kde bol v tej dobe taktiež ľavicový prezident Luiz Inácio Lula da Silva. Kirchner tak začal úzko spolupracovať s ďalšími ľavicovými lídrami regiónu ako brazílsky prezident Lula da Silva, venezuelský Hugo Chávez, čilský Ricardo Lagos a neskôr Michelle Bacheletová, bolívijský Evo Morales, uruguajský Tabaré Vázquez, či ekvádorský Rafael Correa. Napriek tomu, že Cháveza považoval až za príliš protiamerického, vybudoval s ním obchodnú alianciu, vďaka čomu sa argentínsky export do Venezuely zvýšil do konca Kirchnerovho funkčného obdobia štvornásobne. Napriek zmene zamerania Argentíny sa Kirchner nestal nepriateľským voči USA, ako napríklad Chávez. Naopak si so Spojenými štátmi udržiaval pomerne dobré vzťahy.
Voľby v roku 2007 a koniec v úrade.
Napriek tomu, že vláde sa pomerne darilo, rozhodol sa Kirchner, že vo voľbách v roku 2007 nebude kandidovať. Už v júni 2007 naznačovali niektorí členovia vlády, že Kirchner podporí kandidatúru svojej manželky Cristiny Fernándezovej Kirchnerovej na funkciu prezidentky. Už v tej dobe sa uvažovalo, že Kirchner sa rozhodol nekandidovať a naopak podporiť svoju manželku, aby obišiel limity na počet prezidentských mandátov po sebe, keďže manželia sa mali pravidelne v prezidentskej funkcii striedať. Voľby sa konali v októbri, Fernándezová Kirchnerová získala viac ako 45% hlasov pri účasti 76% oprávnených voličov, čo iba potvrdilo popularitu Kirchnera a jeho vlády. Fernándezová Kirchnerová síce nebola prvou prezidentkou Argentíny, keďže ňou bola v roku 1974 María Estela Martínezová Perónová, no táto sa stala prezidentkou po smrti prezidenta Juana Peróna z pozície viceprezidentky. Až Fernándezová Kirchnerová bola do úradu zvolená, ako vôbec prvá žena v dejinách Argentíny.
Život po odchode z funkcie.
Výmenou na poste prezidenta sa Kirchner stal prvým pánom Argentíny. Naďalej ale pokračoval v politických aktivitách. Definitívne sa mu podarilo získať kontrolu nad Justicialistickou stranou, keď sa v apríli 2008 stal jej predsedom. Veľký vplyv si zachoval aj na chod vlády, keďže väčšina jej členov zostala ešte z jeho funkčného obdobia. Dokonca sa objavovala kritika, že Fernándezová Kirchnerová je iba formálna hlava štátu, no vládu reálne ďalej riadi Kirchner. Vo voľbách do oboch komôr kongresu v roku 2009 síce Front za víťazstvo vyhral, ale iba veľmi tesne, pričom Kirchner bol zvolený za federálneho poslanca. V reakcii na slabý volebný výsledok Kirchner odstúpil v júni z postu predsedu strany, no už v novembri bol opätovne zvolený za jej predsedu.
Vplyv si zachoval aj na medzinárodnej úrovni. Francúzsky prezident Nicolas Sarkozy požiadal o pomoc práve Néstora Kirchnera v súvislosti s vyjednávaním prepustenia kolumbijsko-francúzskej političky Ingrid Betancourtovej, ktorú uniesli členovia marxisticko-leninistickej revolučnej guerilovej organizácie FARC ešte v roku 2002. Kirchner mal byť ručiteľom delegácie, ktorá mala dohliadať na prepustenie Betancourtovej a ďalších troch rukojemníkov v rámci operácie Emmanuel. FARC však rukojemníkov vo chvíli, kedy bol na mieste prítomný aj Kirchner neprepustil, Kirchner sa tak vrátil do Argentíny. K prepusteniu rukojemníkov došlo o niekoľko dní neskôr 2. júla 2008. 4. mája 2010 bol Kirchner jednomyseľne zvolený za historicky prvého generálneho tajomníka juhoamerickej organizácie UNASUR. Už ako prezident presadzoval na medzinárodnej úrovni pomoc pre Haiti, ktoré pred časom postihlo silné zemetrasenie. V tejto činnosti pokračoval aj ako generálny tajomník UNASUR. Podarilo sa mu tiež úspešne vyjednávať o ukončení diplomatickej krízy medzi Venezuelou a Kolumbiou.
Smrť.
Už počas roka 2010 sa začal zdravotný stav Néstora Kirchnera zhoršovať. Vo februári musel podstúpiť operáciu srdca, kvôli čomu musel na nejaký čas prerušiť svoju činnosť. Už v septembri musel podstúpiť angioplastiku, pričom mu bol zavedený do hrudníka tzv. stent. Lekári mu odporučili výrazne zmeniť životný štýl kvôli stresu. Na konci októbra 2010 odišli manželia Kirchnerovci do do svojho bydliska v meste El Calafate v provincii Santa Cruz kvôli plánovanému sčítaniu ľudu. Tu náhle Néstor Kirchner 27. októbra 2010 zomrel vo veku 60 rokov. Bol ešte rýchlo prevezený do miestnej nemocnice, kde však bola v čase 9:15 hod. konštatovaná smrť z dôsledku zástavy srdca. Napriek srdcovým problémom však bola pre verejnosť smrť bývalého prezidenta veľmi neočakávaná. Neskôr bolo upresnené, že prezident zomrel v dôsledku infarktu myokardu.
Telo Néstora Kirchnera bolo následne letecky prevezené do prezidentského paláca v Buenos Aires, kde sa mal uskutočniť štátny pohreb. Vláda vyhlásila súčasne tri dni štátneho smútku, rovnako aj Brazília a Venezuela vyhlásili rovnaký počet dní štátneho smútku. Spolu vyhlásilo štátny smútok až sedem krajín Južnej Ameriky. Pozostatky bývalého prezidenta Kirchnera prišla uctiť väčšina juhoamerických prezidentov. Po vykonaní štátneho pohrebu v Buenos Aires za účasti tisícov ľudí, boli telesné pozostatky Néstora Kirchnera prevezené do jeho rodného mesta Río Gallegos, kde bol pochovaný. Už krátko po smrti Kirchnera sa vo veľkom začali po celej krajine na jeho počesť premenovávať ulice a námestia, niektoré časti vládnej strany sa snažili z jeho osoby vytvoriť kult v snahe posilniť postavenie vlády. V roku 2011 bolo v Río Gallegos vybudované veľké mauzóleum, kde boli uložené telesné pozostatky Néstora Kirchnera a jeho rodičov.

</doc>
<doc id="625245" url="https://sk.wikipedia.org/wiki?curid=625245" title="Martin Šrámek">
Martin Šrámek

Martin Šrámek (* 25. september 1983, Bratislava) alias Maxo je slovenský hudobný producent, skladateľ a spevák pôsobiaci na Slovensku.
Hudobná kariéra.
Začiatky.
Narodil sa v Bratislave. Komponovaniu hudby sa venuje od svojich 15 rokov. Neskôr začal navštevovať súkromné hodiny gitary u Andreja Hrušku, ktorý sa stal jeho hudobným mentorom a neskôr spoluproducentom v ich spoločnom nahrávacom štúdiu. V rokoch 2002 až 2005 študoval na Konzervatóriu v Bratislave odbor spev, tonálnu a jazzovú harmóniu. V roku 2004 absolvoval externé štúdium v Holandsku. Je absolventom Vysokej školy múzických umení v Bratislave odbor herectvo.
2009 - súčasnosť.
V roku 2009 spoločne s Andrejom Hruškom založili štúdio Littlebeat. Pre film Slovenský film Čerešňový chlapec (2011) spoluprodukoval hudbu. V roku 2014 bol v show X Factor (Slovensko) súčasťou produkčného tímu porotkyne Celeste Buckingham. V rokoch 2015/2016 absolvoval kompletné koncertné turné White Show s Majkom Spiritom ako hlavný vokalista, aranžér sprievodných vokalistov, producent a spoluaranžér živého prevedenia koncertného repertoáru. V roku 2016 absolvoval koncertné turné 50 Fifty Fifty s Luciou Bílou ako hlavný vokalista, doprovodný vokalista, aranžér doprovodných vokalistov, producent a spoluaranžér časti prevedenia koncertného repertoáru. Koncertné turné 50 Fifty Fifty videlo počas 3 dní na Slovensku 21 000 divákov. V roku 2016 absolvoval koncertné turné Primetime s Majkom Spiritom ako hlavný vokalista, aranžér doprovodných vokálov, producent a spoluaranžér prevedenia koncertného repertoáru. V roku 2017 sa do kín dostal Slovenský film Piata Loď / Little harbour, v ktorom je možné počuť aj zremixovanú verziu Martinovej autorskej skladby I Was Wrong v jeho speváckom prevedení.
Spolupráce.
Medzi interpretov, s ktorými na Slovensku a v Česku spolupracoval, patria: Celeste Buckingham, Lucie Bílá, Majk Spirit, Zdenka Predná, Tina, Monika Bagárová, Rytmus, Ego, Igor Kmeťo ml., Ego, Vladis, Separ, Čis T, Klára Vytísková, Martin Madej, Lavagance, Katarína Knechtová, Adam Mišík, Buranowski, Peter Cmorík a iní. Medzi zahraničné spolupráce patrí spolupráca so speváčkou Maysa Leak (členka funkovej formácie Inkognito a žiačka Stevieho Wondera) z roku 2013 vo Westlake Studios v LA a v tom istom roku aj spolupráca so skladateľom Alanom Ray Scottom (15 rokov pracoval ako skladateľ pre vydavateľstvo Motown, spolupracoval aj s Celine Dion, Luther Vandross, Cyndi Lauper, Gloria Estefan, Roberta Flack, The Allman Brothers, Sheena Easton, The Neville Brothers, Pat Benatar, Patti LaBelle, The Pointer Sisters, Rick Springfield a Johnny Mathis).

</doc>
<doc id="625246" url="https://sk.wikipedia.org/wiki?curid=625246" title="Wildstylez">
Wildstylez

Joram Metekohy (* 7. január 1983, Veenendaal, Holandsko), známejší pod menom Wildstylez je holandský hardstylový DJ a hudobný producent. Predtým, než začal používať svoj súčasný alias, vydával hudbu ako Seizure a neskôr Outsiders. Tvoreniu hudby sa venuje od roku 2004 až do súčasnosti. Na konte má jeden sólo album "Lose Control", dve EP a množstvo singlov a remixov. Počas svojej kariéry sa dostal na najväčšie hardstylové festivaly ako Defqon.1, Qlimax, či Intents a spolupracoval s menami ako Hardwell, Ran-D a Noisecontrollers. No jeho najúspešnejšia spolupráca je s Headhunterz s ktorým v roku 2008 vytvoril superskupinu Project One.
Hudobná kariéra.
Joram začal tvoriť hudbu v roku 2004 spolu s Rubenom Hooyerom pod menom Seizure. Okrem ich vlastnej tvorby v nasledujúcich rokoch niekoľkokrát spolupracovali s holandským duom Alpha Twins. V roku 2007 Joram spolu s Alpha Twins sformoval trio Outsiders a pod týmto menom vydali cez vydavateľstvo Scantraxx dve piesne. Neskôr v tom istom roku vydal Joram aj svoje prvé sólové piesne ako Wildstylez. Začiatkom roka 2008 v spolupráci s Headhunterz, vychádzajúcou hviezdou hardstyle scény, vydal piesne "Blame It On The Music" a "Project 1". Ich úspech sa stal impulzom pre vznik superskupiny Project One a ich spoločného albumu. Za menej než tri mesiace stihli vytvoriť 13 piesní pre ich debutový album "Headhunterz and Wildstylez Present: Project One". Do obchodov sa dostal ešte v júli toho istého roku. Medzi fanúšikmi sa stal veľmi populárnym a výrazne ovplyvnil smer, ktorým sa v nasledujúcich rokoch vydal celý žáner hardstyle. Ako Project One vystupovali do roku 2009, kedy Wildstylez superskupinu opustil a zameral sa na vlastnú tvorbu. 
Po odchode zo Scantraxxu v roku 2010, založil spolu s Noisecontrollers nové vydavateľstvo Digital Age. V tomto roku tiež vytvoril hymnu pre hardstylový festival Defqon.1 s názvom "No Time To Waste". V roku 2012 došlo k rozpadu vydavateľstva, preto svoju tvorbu uverejňoval cez rôzne vydavateľstvá, ako Q-Dance Records, A² Records alebo Brennan Heart Music. V tomto roku vytvoril hymny pre austrálsku aj holandskú edíciu festivalu Defqon.1 a v spolupráci s Brennan Heartom vydal singel "Lose My Mind." Táto pieseň sa rýchlo stala populárnou a patrí medzi najznámejšie hardstylové piesne tohto desaťročia. Na jeho kanáli na YouTube má viac než 28,5 milióna zhliadnutí a ďalších 12,5 milióna na kanáli Brennan Hearta. 
O rok neskôr založil svoje vlastné vydavateľstvo Lose Control Music a vytvoril ďalšiu hymnu, tentokrát pre festival Intents s názvom "Back To History." V roku 2015 mu cez jeho vydavateľstvo vyšiel prvý album "Lose Control" a v tom istom roku vytvoril v poradí už štvrtú hymnu festivalu Defqon.1, tentokrát pre jeho čilskú edíciu, s názvom "Unleash the Beast". O rok neskôr spolu s Headhunterz obnovili ich superskupinu Project One a vrátili sa na scénu s novými piesňami pod týmto menom. V roku 2017 Wildstylez vytvoril hymnu pre ďalší známy hardstylový festival Qlimax s názvom "Temple of Light". 
V roku 2018 v spolupráci so známym DJ-om Hardwellom vydal pieseň "Shine a Light" a spolu s Headhunterz založil nové vydavateľstvo Art Of Creation. Tu vydal svoje druhé EP s názvom "Children Of Drums EP" a remix piesne "Broken" od Evil Activities &amp; Endymion. Ako Project One v tom roku vytvoril aj hymnu pre festival Defqon.1 s názvom "Maximum Force." 
Pri príležitosti 25. výročia vzniku žánru hardstyle organizácia Q-Dance na konci roku 2019 spustila hlasovanie o najlepšie piesne tohto žánru. Do top 25, ktorá odznela na špeciálnom festivale vo februári 2020 venovanom tomuto výročiu, sa dostali 3 piesne od Wildstyleza: "Lose My Mind" (5.), "World of Madness" (17.) a "Timeless" (19.). V top 100 sa ešte umiestnili ďalšie dve piesne, a to "Year of Summer" (74.) a "The Human Soul" (88.).

</doc>
<doc id="625248" url="https://sk.wikipedia.org/wiki?curid=625248" title="Apelles (maliar)">
Apelles (maliar)

Apelles ("Apellés") bol grécky maliar z 2. polovice 4. storočia pred Kr. Je považovaný za najvýznamnejšieho maliara celej antiky.
Apelles, zrejme rodák z maloázijského Kolofónu (alebo z ostrova Kos), sa základom maliarskeho umenia učil v Efeze. Neskôr dlhé roky študoval v slávnej maliarskej škole v Sikyóne na severe Peloponézu (v starovekom Grécku táto škola poskytovala svojim žiakom nielen praktické vedomosti, ale i kvalitné teoretické vedomosti). Tvoril hlavne v Aténach a na macedónskom kráľovskom dvore v Pelle (pracoval pre Filipa II. a neskôr sa stal oficiálnym portrétistom Alexandra Veľkého).
V Aténach mal vraj spolu s o niečo starším sochárom Praxitelom tú istú modelku, krásnu hetéru "Frynu", ktorú Aténčania obvinili z bezbožnosti, pretože sa odvážila stáť ako modelka pre sochu bohyne. Praxiteles sa potom preslávil sochárskym dielom nahej Afrodity, ktorú zhotovil pre chrám v meste Knidos a Apelles prekrásnou maľbou Afrodity pre Kos. Táto jeho tzv. "Afrodita anadyomené" (Afrodita vynárajúca sa z mora) uvádzala jeho súčasníkov i neskoršie generácie do nadšenia. Zhotovenie tejto práce bolo tak dokonalé (hlavne zobrazenie vlasov bohyne), že ani neskorší majstri nemohli už nič nové pridať. Tento obraz oslávilo aj niekoľko starogréckych básnikov. Jeden z nich (z 2. stor. pred Kr.) nám ho predstavuje takto:
"Pohľaď na Afroditu, dielo Apellovho štetca,"
"ako sa práve vynorila zo svojej matky – morskej vody,"
"rukou zviera svoje zmáčané vlasy,"
"aby vymačkala penu z orosených kaderí."
"Samotná Aténa i Héra teraz hovoria:"
„"Už s tebou nepodstúpime súboj o prvenstvo v kráse."“
Apella preslávili aj portréty, medzi ktoré patril Alexandrov autoportrét (prvý, ktorý bol kedy zaznamenaný) a maľba Alexandra s bleskom (pri tejto maľbe mal divák dojem, že blesk i prsty, ktoré ho zvierajú, vystupujú z obrazu.). Na portrétoch Alexandra, namaľovaných Apellom, vyvolávalo najväčší úžas a nadšenie neobyčajne jemné modelovanie postáv a realistický výraz. Hovorilo sa, že keď skutočné kone videli Apellom namaľovaného Alexandrovho koňa, erdžali, považovali ho za živého koňa. Apelles však nepohrdol ani menej slávnymi modelmi. Namaľoval i podobizeň herca Gorgosthena alebo hetéru Pankapu. Pre Asklépiov chrám na ostrove Kos okrem slávnej Afrodity namaľoval aj obraz znázorňujúci obetný obrad, ale tiež jeden zo svojich troch portrétov Antigona Jednookého.
Staroveké písomné zdroje ho chválili aj za jeho záľubu v živých expresívnych farbách. Apelles maľoval na drevenú dosku, zásadne používal štyri farby, zvlášť sa vyžíval v jemnostiach šerosvitu. Zdokonalil maľovanie voskom, techniku zvanú enkaustika. Bolo to umenie zvláštnym spôsobom pripravovať a nanášať na podklad voskové farby. Enkaustická technika robila farby tvrdšími a dodávala im zvláštny kovový lesk. Jeho diela sa predávali za vysoké ceny a krášlili bohaté príbytky. Sláva mu však nestúpla do hlavy, svoje diela ukazoval verejnosti, prijímal kritiku a na mieste ich opravoval. Ale podľa Plutarcha keď si raz k nemu v prítomnosti jeho žiakov prisadol akýsi zbohatlík menom "Megabyzos" a dával mu výklad o líniach a otieňoch tak povedal: „"Pozri na tých chlapcov tu, ktorí roztierajú farbu! Pokiaľ si mlčal, pozorovali ťa veľmi vážne a obdivovali tvoj odev a zlaté ozdoby, ale len čo si začal hovoriť o veciach, ktorým nerozumieš, posmievajú sa ti."“
Apelles napísal pojednanie o maliarstve. Zomrel okolo roku 300 pred Kr. Ani jedno jeho písomné ako aj maliarske dielo sa nezachovalo. 

</doc>
<doc id="625250" url="https://sk.wikipedia.org/wiki?curid=625250" title="Apelles">
Apelles

Apelles ("Apellés") môže byť:

</doc>
<doc id="625255" url="https://sk.wikipedia.org/wiki?curid=625255" title="Skyfos">
Skyfos

Skyfos ("skyfos") je typ starogréckej keramickej nádoby. 
Skyfos (mn. č. "skyfoi"), šálka (dvojuchý hrnček) na pitie, patril medzi základné, často používané keramické nádoby v starovekom Grécku. Bol hlbší ako kylix, mal dve horizontálne uchá, nízky podstavec alebo bol aj bez neho. Používal sa najmä pri pití vína na symposiách, obľúbených súkromných zábavách mužov (ďalšími šálkami na popíjanie boli kylix a kantharos) Víno sa do neho čerpalo s pomocou akejsi naberačky zvanej kyathos.

</doc>
<doc id="625260" url="https://sk.wikipedia.org/wiki?curid=625260" title="Budulov">
Budulov

Budulov (v minulosti "Bodolov", maď. "Bodolló") bol samostatnou obcou na Slovensku v okrese Košice-okolie v Košickom kraji. Od roku 1986 je mestskou časťou Moldavy nad Bodvou.
Dejiny.
Prvá písomná zmienka o Budulove sa pochádza z roku 1317, kde sa obec spomína pod názvom "Bodolou". Obec sa rozdelila na Malý-Budulov a Veľký-Budulov niekedy koncom stredoveku. Obce sa zlúčili v druhej polovici 19. storočia. 
Politika.
Mestské zastupitelstvo.
Budulov má jedného poslanca v mestskom zastupitelstve Moldavy nad Bodvou. Prímátorom celého mesta je Slavomír Borovský (2014 - ).
Kultúra a zaujímavosti.
Pamiatky.
Rímskokatolícky kostol navštívenia Panny Márie bol postavený v rokoch 1991 až 1996 na mieste starého kostola. V roku 1996 ho vysvätil vtedjaší košický arcibiskup Mons. Alojz Tkáč. Architektom stavby bol Košičan Michal Baník.

</doc>
<doc id="625263" url="https://sk.wikipedia.org/wiki?curid=625263" title="Adolf Artúr Drexler">
Adolf Artúr Drexler

Adolf Artúr Drexler (* 1905, Zlaté Moravce† 1955, Kindlington, Spojené kráľovstvo) bol slovenský architekt.
Životopis.
Pochádzal z rodiny židovského pôvodu v Zlatých Moravciach. Jeho otec bol majiteľom miestneho majeru. Architektúru študoval na Technische Hochschule v Berlíne u profesorov Hansa Poelziga, Heinricha Tessenowa a Hermanna Jansena. Taktiež strávil na študijnom pobyte v Paríži niekoľko mesiacov. Neskôr realizoval v Zlatých Moravciach, Nitre a Leviciach viacero stavieb vo funkcionalistickom štýle. Pred vypuknutím 2. svetovej vojny emigroval do Anglicka, aby sa vyhol rasovému prenasledovaniu. Tu sa usadil v Kidlingtone pri Oxforde, kde žil ako farmár. Po vojne už Zlaté Moravce nenavštívil. Zomrel v roku 1955 ako slobodný a bezdetný. Ako architekt je aj v odborných kruhoch málo známy, hoci kvalitu jeho diela možno považovať za vysokú.
Znehodnotená stavba.
Lukáčiho vila v Zlatých Moravciach bola dlho vo vlastníctve cirkvi. Neskôr ju predala Krajskému školskému úradu v Nitre, ktorý ju plánoval využívať na centrum pedagogicko-psychologického poradenstva. Rekonštrukcia však bola realizovaná nevhodne, pričom interiér bol zničený. Prípadom sa zaoberala aj prokuratúra, nakoľko vila leží v pamiatkovej zóne mesta.

</doc>
<doc id="625266" url="https://sk.wikipedia.org/wiki?curid=625266" title="Róbert Gragger">
Róbert Gragger

Róbert Gragger (* 7. november 1887, Zlaté Moravce† 10. november 1926, Berlín, Nemecko) bol maďarský literárny historik, univerzitný pedagóg a filológ. Väčšinu svojej vedeckej práce vytvoril v Berlíne. Je popredným predstaviteľom maďarskej literárnej histórie a maďarskej kultúrnej diplomacie
Životopis.
Študoval na univerzite v Budapešti, v Paríži (Sorbonna) a na Friedrich-Wilhelms-Universität v Berlíne s Erichom Schmidtom a Gustavom Roethem. Štúdium ukončil v roku 1909. Potom pôsobil ako učiteľ na strednej škole a neskôr na univerzite pre pedagógov. S podporov etnológa Johannesa Bolteho, ktorý ho zahrnul do výskumu zdrojov rozprávok bratov Grimmovcov, literárneho historika Maxa Roedigera a Ulricha von Wilamowitz-Moellendorffa (rektora) bol napriek vojnovým obmedzeniam ako výnimočný expert maďarsko-nemeckých vzťahov v oblasti jazyka a literatúry vymenovaný za pridruženého profesora maďarského jazyka a literárnej histórie na Friedrich-Wilhelms-Universität 1. októbra 1916. Zároveň bol vymenovaný za prvého riaditeľa Maďarského inštitútu v Berlíne. Tento pôvodne seminár s 84 študentmi je dnes najdlhšie fungujúcim maďarským inštitútom v zahraničí bez prerušenia. Zároveň pri seminári založil knižnicu, ktorá na začiatku obsahovala 10 000 zväzkov kníh. Do jeho smrti v roku 1926 tento počet narástol na 25 000 zväzkov. V roku 1921 bol vymenovaný za riadneho profesora. O rok neskôr v rámci inštitútu zriadil Ugro-Fínske oddelenie.
Vďaka svojim skúsenostiam bol v roku 1922 Georgom Leidingerom, vedúcim oddelenia rukopisov Bavorskej štátnej univerzity, poverený preskúmaním cudzieho textu z Latinského kódexu z 13. storočia, ktorý bol turkológom Franzom Babingerom identifikovaný ako písaný v maďarčine. Po jeho preskúmaní zistil, že ide o jeden z prvých maďarských rukopisov vôbec, takzvaný "Staromaďarský nárek Panny Márie".
Graggerova hlavná oblasť výskumu bola komparatívna literatúra. Taktiež skúmal vplyvy Moliéra v Maďarsku a venoval sa spisovateľom Theodorovi Stormovi, Theodorovi Fontanemu a Nikolausovi Lenauovi.
V roku 1925 bol vymenovaný za čestného profesora na univerzite v Pécsi. Po veľkom úsilí, keď sa mu podarilo v októbri 1926 zabezpečiť kúpu bývalého Herz-Palais ako nového sídla pre Collegium Hungaricum, nečakane zomrel 10. novembra 1926. Je pochovaný na cintoríne v Dahleme. Jeho vedecké pozostalosti zostali na Univerzite v Berlíne.
Cena Róberta Graggera.
Od roku 2006 udeľuje "Spoločnosť maďarských germanistov" cenu Róberta Graggera za výnimočný výskum v oblasti germanistiky.

</doc>
<doc id="625268" url="https://sk.wikipedia.org/wiki?curid=625268" title="SanSan (megalopolis)">
SanSan (megalopolis)

Hlavnými kalifornskými mestskými oblasťami sú považované dva veľké megalopolisy: jeden v Severnej Kalifornii a jeden v Južnej Kalifornii, ktoré sú od seba oddelené približne 382 míľ alebo 615 km (vzdialenosť od Los Angeles k San Franciscu) s riedko osídleným centrálnym pobrežím, s Veľkým Kalifornským údolím a Transverse Ranges medzi nimi. Iné názory počítajú s jediným megalopolisom skladajúcim sa zo severnej aj južnej časti, alebo rozdelenie pobrežnej Kalifornie proti vnútrozemskej Kalifornii. Tieto regionálne predstavy sú zvyčajne založené na geografických, kultúrnych, politických a environmentálnych rozdieloch, než ako na dopravnej a infraštruktúrnej prepojenosti a hraniciach.
Poňatie Kalifornského megalopolisu (SanSan).
Futuristi Herman Kahn a Anthony Wiener vytvorili názov SanSan ako narážku na mestá San Diego a San Francisco (ako aj BosWash a Chipitts) v práci "The Year 2000" pre tento megalopolis pozdĺž pobrežia. Dôraz na pobrežie v tomto prípade ale nespĺňa jeho postupný rastový vzorec rozširujúc sa do oblasti Metropolitného Sacramenta a Inland Empire. 
Odborná práca Beyond Megalopolis, vytvorená inštitútom Virginia Tech, definuje dve megaregióny, ktoré siahajú z Kalifornie až do Nevady, nazvanej NorCal. To zahŕňa metropolitnú oblasť Reno v Nevade, a Južnú Kaliforniu pokrývajúc oblasť Veľkého Los Angeles, San Diego a metropolitnú oblasť Las Vegas.
Organizácia America 2050, sponzorovaná Rockefellerovou a Fordovou nadáciou popisuje 11 megaregiónov v Spojených štátoch a Kanade.  To zahŕňa aj Severnú a Južnú Kaliforniu, v ktorej Južnú Kaliforniu tvorí oblasť Veľkého Los Angeles, San Diego – Tijuana, oblasť Inland Empire a Las Vegas Valley.
Žiadne z vytvorených termínov pre megalopolis v Kalifornii nedosiahli významné využitie, keďže verejnosť nepotrebovala rozlišovať medzi Kalifornským megalopolisom od Kalifornie ako takej alebo jej určité čiastkové metropolitné oblasti ako napríklad San Francisco Bay Area ("Bay Area") alebo Veľké Los Angeles ("L.A.").
Región.
Kalifornia je prepojená diaľnicou 5, diaľnicou 101, diaľnicou 99 a Tichomorskou pobrežnou diaľnicou, ktorá začína na americko-mexickej hranici, Los Angeles, v blízkosti Bakersfield a južného Orange County, a končí na Oregonskej hranici (medzi Yrekou a Ashland), Oregonskej hranici (medzi Crescent City a Brookings), Red Bluff a v severnom Mendocino County. Kalifornská vysokorýchlostná železnica, ktorá je prvou skutočnou vysokorýchlostnou železničnou sieťou v Severnej a Južnej Amerike, ktorá spája Sacramento a Bay Area s Los Angeles a San Diegom s vysokorýchlostnými vlakmi schopnými dosahovať rýchlosť 220 mph (350 km/h) a tým spojovať San Francisco a Los Angeles za dve a pol hodiny. Výstavba sa začala v auguste 2010 výstavbou nového Transbay terminálu v San Franciscu. Od sčítania obyvateľov v roku 2010 je celková populácia všetkých metropolitných regiónov Kalifornie takmer 28,9 milióna (nepočítajúc San Diego, Reno a Las Vegas), čo predstavuje približne 9,37 % celkovej populácie USA, zatiaľ čo celý štát Kalifornia mal v roku 2017 odhadovanú populáciu  44,2 milióna.
Koncept megalopolisu zahŕňa kombináciu megaregiónov severnej Kalifornie (pozostávajúcej z väčšiny oblasti okrem extrémnej severnej Kalifornie a krajov východnej Kalifornie - Modoc, Lassen, Plumas, Mono a Inyo) a južnej Kalifornii (zloženej z celého regiónu okrem kraja Imperial) a rozlieva sa do Baja California a Nevady s každým navrhovaným megaregiónom vrátane metropolitnej oblasti Reno, metropolitnej oblasti Las Vegas a metropolitnej oblasti Tijuana.
Severná Kalifornia má 21 krajov, ktoré sú súčasťou metropolitných oblastí, vrátane jednej v Nevade a zahŕňa dodatočných 17 susedných krajov a štyri kraje Nevady. V súčasnosti sú všetky tri mestské regióny severnej Kalifornie (Bay Area, Veľké Sacramento a Metropolitan Fresno) prepojené, ale sú oddelené od Veľkého Los Angeles s Kings, Tulare a Kern County v najužšej medzere. Avšak jeden z metropolitných regiónov každej časti štátu hraničí s jedným z dvoch metropolitných regiónov Nevady, Sacramento hraničí s Reno a Veľké Los Angeles s Las Vegas.
Južná Kalifornia má 8 okresov a obcí vo Veľkom Los Angeles, Inland Empire a San Diego-Tijuana. Kern county a dva Nevadské kraje patria do sféry vplyvu Veľkého Los Angeles, zatiaľ čo Imperial County a Mexicali patria do sféry vplyvu San Diego-Tijuana.
Kalifornský megalopolis so severnými aj južnými megaregiónmi obsahuje 3 z desiatich najväčších miest v USA, z ktorých každé dosahuje viac ako 1 milión obyvateľov, a 9 z 50 najväčších amerických miest, čo je najviac zo všetkých megaregiónov v krajine. V celosvetovom meradle megapolitná oblasť obsahuje tri z päťdesiatich najväčších miest v Severnej a Južnej Amerike. Najväčšími mestami v zostupnom poradí sú: Los Angeles, San Diego, Tijuana, San Jose, San Francisco, Mexicali, Las Vegas, Fresno, Sacramento, Long Beach, Oakland, Bakersfield, Anaheim a Santa Ana.
Severná Kalifornia.
Ekonómia Kalifornie dokopy, je najväčšou spomedzi všetkých štátov Spojených štátov amerických a je štvrtou najväčšou v rámci celého sveta. Tento megaregión je domovom pre oblasť Silicon Valley, v ktorých sa nachádzajú spoločnosti ako: Cisco Systems, AppleInc., Oracle, EBay, Yahoo!, Facebook, YouTube, Google a Hewlett Packard. Taktiež sa tu nachádza the San Francisco Financial District (domov pre vedenie viacerých finančných a biznis firiem ako napríklad VISA, Wells Fargo, Union Bank of California a je najväčším finančným okrskom mimo mesta New York). V oblasti je aj známa vinárska oblasť Wine Country a väčšina územia Veľkého kalifornského údolia, ktoré je jedno zo svetových, najviac produktívnych poľnohospodárskych oblastí, produkujúc 8 % z celkovej národnej úrody. Svoje pobočky hlavných vládnych úradov tu taktiež majú Žalobný súd Spojených štátov pre Deviaty Obvod, Federálny rezervný systém San Francisca, mincovňa Spojených štátov, ako aj Kapitol štátu Kalifornia a Kalifornský najvyšší súd. Oblasť zálivu má najväčšiu koncentráciu sídliacich multimilionárov spomedzi metropolitných oblasti v Kalifornii a najväčšiu koncentráciu miliardárov v rámci všetkých metropolitných oblasti v celých Spojených štátoch, takmer viac než ďalšie tri oblasti dokopy.
Južná Kalifornia.
Megaregión Južnej Kalifornie je tiež veľmi dôležitým ekonomickým centrom v Spojených štátoch. Zahŕňa v sebe prístavy v Los Angeles, Long Beach (prvý a druhý najvyťaženejší kontajnerový prístav v USA) a prístav v San Diegu. Nachádza sa tu globálne centrum zábavného priemyslu, kde je na popredí svetových priečok vo filmovom, televíznom a hudobnom priemysle so sídlom v Hollywoode so štúdiami ako The Walt Disney Company, ABC, Sony Pictures, Warner Bros., Universal Studios, MGM, Paramount Pictures, a 20th Century Fox. Spoločnosti ako Fox Sports Net, Guess, In-n-Out Burger, ARCO, Farmers a iné logistické finančné a bankovné spoločnosti tu majú taktiež svoje sídla. Južna Kalifornia je taktiež dlhší čas vedúcim regiónom v oblasti letectva a kozmického inžinierstva, a je jedným z piatich regiónov v Spojených štátoch s najvyšším podielom high- tech priemyslu. 
Južná Kalifornia je tiež jedným z najväčších svetových centier priemyslu turizmu vďaka ich známym plážam, zábavnými štvrťami ako je L.A. Live a Sunset Boulevard, a zábavné tematické parky zahŕňajúc Disneyland, Knott's Berry Farm a Universal Studios Hollywood. San Diego je dôležitým prístavným mestom, priemyselným, komerčným a lodiarenským centrom. Má prosperujúci priemysel turizmu, veľa výskumných ústavov, obrovský biomedicínsky/biotechnologický priemysel a pokrýva jednu z najväčších koncentrácií amerických vojenských základní spomedzi väčších amerických miest. Las Vegas je najväčším mestom v Nevade, druhé najväčšie gamblingové/hráčske centrum po Macau, a jedno z najrýchlejšie rastúcich miest a metropolitných oblasti v Spojených štátoch.
Pobrežná a vnútrozemská Kalifornia.
Obrovská, relatívne riedko zaľudnená oblasť Centrálnej Kalifornie oslabuje jej návrh, že Kalifornia tvorí jeden megalopolis. Severný a južný región postupne narastajú naproti sebe. Ale väčšina tejto nedávnej urbanizácie sa neodohráva v okolí drahého a prehusteného samotného pobrežia – či popri nejako vyvinutej prvej úrovne vnútorných pobrežných údolí – ale nastalo ďalej vo vnútrozemí popri severojužnej osi cez strednú oblasť štátu vo Veľkom Kalifornskom údolí, Antellope Valley, Inland Empire a San Joaquin Valley. Ide o pomerne dostupnejšie oblasti, ktoré sa stávajú veľmi rýchlo viac a viac suburbanizované, pretože sú v dochádzajúcej vzdialenosti( aj keď ide o často dlhú vzdialenosť) do miesta práce, či školy v najväčších pobrežných mestách štátu.

</doc>
<doc id="625270" url="https://sk.wikipedia.org/wiki?curid=625270" title="Hetéra">
Hetéra

Hetéra ("hetairai") bola v starovekom Grécku slobodná žena s voľným spôsobom života, žena oddávajúca sa prostitúcii.
Výraz hetéra bol starovekom Grécku eufemizmom pre ženu podnikajúcu v oblasti sexu. Hetéry boli dostupné ako na uliciach, tak v nevestincoch alebo ako uznávané kurtizány. Mali slobodnejší život než iné ženy a mohli vlastniť majetok. Museli však platiť dane (boli zrejme vyššie tak ako aj u iných profesiách s nadpriemernou mzdou) a v mnohých mestských štátoch mali i legálnych telesných strážcov. V archaickom období (v časoch Homéra) alebo v Sparte boli neznáme. Väčšinu informácii o nich máme z 5. – 3. stor. pred Kr. (hlavne z Atén).
Mnohé hetéry pochádzali z vysokých vrstiev. Tie si väčšinou (i vzdelaní) muži najímali na hostiny a večierky (na tzv. symposia, kde sa muži niekedy oddávali aj erotickým hrám). Hetéry boli často vysoko uznávané, pestované a vzdelané ženy, schopné diskutovať o politike, poézii či filozofii. Ovládali umenie tanca, spevu i hudby, ale mužom sa (takmer vždy) oddávali za peniaze. Tieto hetéry (kultivované spoločníčky) však stáli v obchode s láskou na najvyššom stupni.
Hetéra sa mohla stať i milenkou muža, takou bola napr. aj Aspasia, milenka aténskeho politika Perikla. Aténska hetéra Thais, milenka Alexandra Veľkého sa po jeho smrti (323 pred Kr.) presunula ku stratégovi Ptolemaiovi a po jeho boku sa dostala na egyptský trón. Zostarnuté hetéry mohli spravovať nevestince.
Prostitúciu vykonávali aj posvätné chrámové otrokyne (hieroduloi hetairai - chrámové hetéry), hlavne v chrámoch bohyne Afrodity. Ich pôvod siaha zrejme na Blízky východ.

</doc>
<doc id="625276" url="https://sk.wikipedia.org/wiki?curid=625276" title="Kylix">
Kylix

Kylix môže byť:

</doc>
<doc id="625302" url="https://sk.wikipedia.org/wiki?curid=625302" title="Skokan zelený">
Skokan zelený

Skokan zeleny("Pelophylax" kl. "esculentus") je európska žaba. Ide o kríženca (nie je druhom v pravom slova zmysle ale podľa taxonómie ide o kleptón) skokana rapotavého a skokana krátkonohého.
Celoročne sa zdržiava vo vode alebo v jej blízkosti. Vystupuje aj do vyšších polôh, do Jeho veľkosť je od 5 do 11 cm (iný zdroj 6 až 9 cm), samce sú menšie ako samice. Zvyčajne má zelenú farbu, ale vyskytujú sa aj hnedé a sivé jedince. Počet škvŕn na chrbte sa tiež mení.
Od apríla do júna sa pári. Pári sa vzájomne medzi sebou aj s druhmi z ktorých vznikol krížením (s. rapotavý a s. krátkonohý). Výsledkom je však vždy obnovenie genómu skokana zeleného. Ide o proces s názvom hybridogenéza.
Ekosozologický status na Slovensku od roku 2001 je "LR:nt" - menej ohrozený.
Je zákonom chránený, spoločenská hodnota je 230 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Druh je zaradený do Bernského dohovoru (Príloha III) a smernici o biotopoch (Príloha V).
Hlasové prejavy.
Skokan zelený vydáva podobný drnčivý hlas ako skokan krátkonohý. Skokan krátkonohý má drnčanie zliate skoro do súvislého zvuku a u skokana zeleného sa dajú ľudským uchom od seba odlíšiť jednotlivé tóny. Skokan rapotavý má jednotlivé volania úplne oddelené a znejú ako chechot. 

</doc>
<doc id="625303" url="https://sk.wikipedia.org/wiki?curid=625303" title="Pelophylax esculentus">
Pelophylax esculentus



</doc>
<doc id="625304" url="https://sk.wikipedia.org/wiki?curid=625304" title="Rana esculenta">
Rana esculenta



</doc>
<doc id="625305" url="https://sk.wikipedia.org/wiki?curid=625305" title="Generálny tajomník OSN">
Generálny tajomník OSN



</doc>
<doc id="625306" url="https://sk.wikipedia.org/wiki?curid=625306" title="Wasted Penguinz">
Wasted Penguinz

Pontuz Bergman známejší pod menom Wasted Penguinz je švédsky hardstylový DJ a hudobný producent. Pôvodne išlo o duo, ktorého členom bol aj Jon Brandt-Cederhäll, ale ten projekt vo februári 2020 kvôli psychickým problémom opustil. Pod týmto menom obaja tvorili hudbu od roku 2008. Spolu vydali tri albumy, dve EP a množstvo singlov. Ich posledná spoločná pieseň bola FML z roku 2019. Štýl ich tvorby sa dá charakterizovať ako emocionálny hardstyle. Aj po odchode Jona Pontuz pokračuje v tvorení piesní v rovnakom štýle. 
Hudobná kariéra.
Pontuz aj Jon tvorili hudbu už predtým, než sa stretli a vytvorili duo. Obaja robili piesne žánru eurodance. Po stretnutí, ktoré v roku 2008 inicioval Pontuz sa obaja stretli v štúdiu a hľadali svoj vlastný hudobný štýl. K tvorbe hardstylu ich inšpirovala pieseň "Scantraxx Rootz" od Headhunterz &amp; Abject. Názov, ktorý dali svojmu projektu vznikol z ich veľkej obľuby alkoholických nápojov. Rok potom sa rozhodli so svojou tvorou kontaktovať niekoľko vydavateľstiev. Odpoveď dostali z vydavateľstva Bazz Implants, kde vyšlo ich prvé EP s názvom "We Live For The Day!" Koncom roka 2009 dostali ponuku na podpísanie zmluvy s vydavateľstvom Scantraxx, ktorá bola veľkým míľnikom v ich kariére. Tu vydali svoje druhé EP s názvom "Lost in Eternity". Počas dvoch rokov spolupráce sa dostali na festivaly Defqon.1, Intents či Q-Base a fanúšikovia si veľmi obľúbili ich štýl. V tom čase boli považovaní za kráľov melodického hardstylu. V roku 2010 získali cenu "Best New Face" od holandského rádia Fear.FM
V roku 2012 opustili Scantraxx a začali vydávať cez vydavateľstvo Toff Music. Tu vydali svoj prvý album "Wistfullness" a singel "Raindropz". O dva roky neskôr opäť zmenili vydavateľstvo a svoju tvorbu začali uverejňovať cez belgické Dirty Workz. Tu vydali ďalšie dva albumy, Clarity v roku 2016 a Elysian v roku 2018. V ich treťom albume vyšlo okrem ich typickej tvorby aj niekoľko viac experimentálnych hardstyle piesní. Vo februári 2020 sa Jon rozhodol opustiť duo kvôli psychickým problémom. Už dlhšiu dobu bolo známe, že trpí depresiou, čo sa pretavilo aj do ich tvorby. Príkladom sú piesne "FML", či "Make It One Day". Od tohto momentu pod menom Wasted Penguinz tvorí a vystupuje len Pontuz.
Pri príležitosti 25. výročia vzniku žánru hardstyle organizácia Q-Dance na konci roku 2019 spustila hlasovanie o najlepšie piesne tohto žánru. Do top 100 sa dostala na 33. miesto pieseň Melancholia, ktorú vytvorili ešte ako duo v roku 2011

</doc>
<doc id="625307" url="https://sk.wikipedia.org/wiki?curid=625307" title="TAP Portugal">
TAP Portugal



</doc>
<doc id="625309" url="https://sk.wikipedia.org/wiki?curid=625309" title="Nikias (maliar)">
Nikias (maliar)

Nikias ("Nikias") bol grécky maliar v 4. storočí pred Kr. 
Maliar Nikias, syn Nikoméda z Atén, tvoril v 2. polovici 4. storočia pred Kr., a to hlavne v Aténach a v Efeze. Nikias sa učil u maliara Antidota a ako jeho žiak ďaleko predstihol svojho majstra. Bol prvým maliarom, ktorý skúšal svoje obrazy maľovať trojrozmerne s tieňovaním, maľoval tiež voskom, technikou zvanou enkaustika.
Zo starovekých písomných zdrojov je známych približne 12 jeho obrazov (ani jeden z nich sa nezachoval). Boli to hlavne maľby postáv z gréckej mytológie ako napr. obraz Nemey (Nemea sediaca na levovi Plin. 35, 27), Homérovej Nekyomanteie (veštba, orákulum mŕtvych), Alexandros, Io, Persea a Andromedy a Kalypso. Z posledných troch obrazov boli zrejme namaľované rímske kópie objavené v Pompejách. Nikias tiež maľoval mramorové sochy vytesané Praxitelom (starogrécke sochy boli polychromované). 
Rímsky spisovateľ Plínius jeho tvorbu datuje do obdobia 112. olympiády (t. j. približne do rokov 332 až 328 pred Kr., na čom sa zhodujú aj znalci)., Uvádza tiež, že vyfarbil sochárske diela Praxitela, ktorý na otázku, že ktoré zo svojich diel si najviac cení, odpovedal: „"Tie, ktorých sa dotkli ruky Nikia."“
Grécky cestovateľ Pausanias zaznamenal, že Nikias bol dobrým maliarom zvierat a že bol pochovaný v Aténach: „"Tam leží tiež Zenón Mnaseov syn, Chrysippos zo Soloi, Nikias, syn Nikomédov, najlepší maliar zvierat svojej doby, a Harmiodos a Aristogeitón... "“
V staroveku sa hovorilo, že keď mu egyptský vládca Ptolemaios ponúkol 60 talentov (čo bola závratná suma peňazí) za obraz „"Odysea hovoriaceho v podsvetí,"“ Nikias tento obraz radšej daroval svojim rodným Aténam.

</doc>
<doc id="625310" url="https://sk.wikipedia.org/wiki?curid=625310" title="Nemea (rozlišovacia stránka)">
Nemea (rozlišovacia stránka)

Nemea môže byť:

</doc>
<doc id="625317" url="https://sk.wikipedia.org/wiki?curid=625317" title="Guillainov-Barrého syndróm">
Guillainov-Barrého syndróm

Guillainov-Barrého syndróm "(GBS)" je akútne zápalové postihnutie periférnych nervov, vrátane miechových koreňov. Charakterizovaný je parézou, parestéziami a areflexiou. Typická forma má ascendentný, progresívny priebeh. U závažných stavov dochádza v dôsledku obrny dýchacích svalov k respiračnému zlyhaniu s nutnosťou umelej pľúcnej ventilácie..
História.
Prvý popis ochorenia pochádza od Landryho z roku 1859. V roku 1916 Guillain, Barré a Strohl rozšírili klinický popis ochorenia a ako prví odhalili typický laboratórny nález - proteinocytologickú disociáciu v mozgomiechovom moku ("zvýšený počet proteínov pri normálnom počte ostatných buniek").
Epidemiológia.
GBS je vzácne ochorenie s incidenciou 0,81–1,89 (medián 1,11) na 100 000 obyvateľov ročne. Častejšie sa vyskytuje u mužov ako u žien v pomere 3:2. Výskyt vo svete je variabilný, menej postihuje deti a pravdepodobnosť vzniku ochorenia vzrastá s vekom.
V Česku vznikol v roku 2012 register autoimunitných nervovosvalových ochorení AINSO a práve GBS bol prvým sledovaným ochorením. Od 1.1.2012 do 17.8.2016 bolo v registri zaznamenaných celkom 272 prípadov GBS. Pomer mužov a žien bol (1,3:1). Register poskytuje prospektívne zbierané dáta - epidemiologické, klinické, liečebné i ekonomické.
Etiológia.
U 2/3 pacientov nachádzame v anamnéze údaje o gastrointestinálnych  alebo respiračných infekciách, ktoré boli zaznamenané približne 2 až 3 týždne pred manifestáciou GBS. Infekcia baktériou Campylobacter jejuni je jedným z najčastejších rizikových faktorov pre vznik GBS. U ľudí sa taktiež môže objaviť GBS po prekonaní mykoplazmovej infekcie, chrípky alebo iného vírusového ochorenia (napríklad cytomegalovírus alebo Epstein-Barrov vírus, Zika vírus, vírus osýpok).
Patofyziológia.
Poškodenie periférnych nervov je histopatologicky rozdelené do dvoch typov:
a) demyelinizácia
b) axonálna degenerácia
Vlákna motorických nervov sú viac citlivé ako senzorické vlákna. Mnoho autorov vychádza z predpokladu, že ochorenie je spôsobené abnormálnou T-bunkovou odpoveďou v súvislosti s predchádzajúcou infekciou. Hlavné špecifické endogéne antigény sú myelin P-2, gangliosid GQ1b, GM1, GD1 a GT1a. Molekulárne mimikry týchto antigénov môžu byť terčom imunitnej odpovede sprostredkovanej T-lymfocytmi a makrofágmi. Výsledkom je poškodenie vláken periférnych nervov.
Rozdelenie podľa histopatologických nálezov a neurofyziologických štúdií.
Od roku 1995 sa GBS rozdeľuje do 4 hlavných subtypov podľa histopatologických nálezov a neurofyziologických štúdií:
Akútna zápalová demyelizujúca polyradikuloneuropatia "(AIDP)".
Ide o demyelizujúcu formu, pri ktorej nachádzame segmentárnu demyelizáciu periférnych nervov v spojení s infiltráciou zápalových buniek (lymfocyty, makrofágy). EMG vykazuje pomalú rýchlosť neurálneho vedenia a predĺženie F vlny.
Akútna motorická axonálna neuropatia "(AMAN)".
Táto forma je charakterizovaná axonálnou degeneráciou, kde sú axóny terčom imunopatologickej reakcie. Špecifické protilátky sa viažu na axonálnu membránu, aktivujú komplement. Dochádza k infiltrácii makrofágov do periaxonálneho priestoru, infiltrácia lymfocytov je vzácna. Výsledkom je deštrukcia motorických axónov. U tohto typu GBS sú pozitívne protilátky proti gangliosidom, častý je vzťah s infekciou Campylobacter jejuni. EMG vykazuje redukciu svalových akčných potenciálov, relatívne zachovanú rýchlosť neurálneho vedenia, normálne senzorické akčné potenciály a F vlny.
Akútna motorická a senzorická axonálna neuropatia "(ASMAN").
Táto forma je podobná AMAN, ale viac postihuje senzorické nervy.
Miller-Fisherov syndróm.
Dochádza k postihnutiu okohybných nervov, histopatologické štúdie prakticky chýbajú, neurálne biopsie sa neprevádzajú. EMG vykazuje obvykle normálnu rýchlosť vedenia.
Klinický priebeh.
Hlavným príznakom je chabá paréza  s hypo až areflexiou, ktorá typicky začína na dolných končatinách a postupuje na trup a horné končatiny. Nakoniec môže dôjsť i k postihnutiu očných a dýchacích svalov. Tento typický priebeh nazývame Landryho ascendentná paralýza. Pacienti s GBS sa sťažujú na slabosť, parestézie  a poruchy rovnováhy. Progresia prichádza v hodinách, dňoch i týždňoch. Bolesť a parestézie sa častejšie vyskytujú u detí ako u dospelých. U 10–15 % detí býva popisovaná retencia moču v dôsledku poruchy sfinkterov.
Súčasťou Miller – Fisheroveho syndrómu môžu byť ataxie, oftalmoplégie a areflexie. Pacienti s týmito príznakmi majú nižšie riziko respiračného zlyhania, nie je tu prítomná paréza končatín.
Ďalšími možnými symptómami ochorenia sú  polyneuritis cranialis, najčastejšie postihnuté sú hlavové nervy VII., IX., X., XI. Klinickým korelátom sú parézy na tvári, dysartrie, dysfázie, diplopie. 
Medzi príznaky autonómnej  dysfunkcie patrí ortostatická hypotenzia alebo hypertenzia, pupilárna dysfunkcia, porucha funkcie potných žliaz, arytmia, paralytický ileus, hypotermia alebo hypertermia.
Medzi  komplikácie GBS môžeme zaradiť pneumóniu, syndróm akútnej dychovej tiesne (ARDS), sepsu, obstipáciu, gastritídu a pľúcnu embóliu. Zriedkavo sa môže vyvinúť intrakraniálna hypertenzia s edémom papíl, kedy postihnutí pacienti vykazujú symptomatológiu pseudotumoru cerebri.
Diagnostika.
Diagnostika je postavená na typickom klinickom náleze, laboratórnom vyšetrení likvoru a v indikovaných prípadoch aj MRI a EMG vyšetrení. Protilátky proti gangliozidom GM1 a GD1, sú typické pre formy s axonálnou degeneráciou, pozitivita ani-GM1 znamená často horšiu prognózu ochorenia. Na dôkaz baktérie Campylobacter jejuni ako vyvolávateľa GBS je  vhodný sérologický dôkaz protilátok, lebo v dobe manifestácie je Campylobacter v stolici väčšinou už negatívny. Lumbálna punkcia podporuje diagnózu demyelinizácie, pri náleze proteinocytologickej disociácie. Takmer za 2 týždne od začiatku problémov lumbosakrálny MRI scan preukazuje zvýšené vychytávánie gadolinia. EMG vyšetrenie preukazuje rad zmien: patologickú F odpoveď, zvýšenie distálnych latencí, blok vedení a zníženú rýchlosť vedenia motorických a senzorických nervov. EMG je tiež prínosné  v diagnostike axonálnej  formy postihnutia. EMG zmeny sa objavujú až po týždni od nástupu symptomatológie, preto je vhodné s vyšetrením počkať aspoň 7–10 dní, aby bol výsledok čo najviac validný. Veľmi včasné prevedenie EMG môže byť podobne ako v prípade lumbálnej punkcie negatívne. Pre zachytenie  počiatočnej respiračnej insuficience je nutné realizovať spirometrické vyšetrenie.
Liečba.
Liečba GBS je primárne zameraná na imunomoduláciu a zahŕňa dve základné možnosti – podanie vysokodávkovaných intravenóznych imunoglobulínov "(HDIVIG)" alebo plazmaferézu. Skôr doporučované kortikoidy sa dnes už nepodávajú, pretože sa nepreukázal ich pozitívny vplyv na priebeh ochorenia.
Prevencia.
Primárna prevencia.
Za najrizikovajší faktor vzniku GBS môžeme považovať baktériu Campylobacter jejuni a následnú patologickú imunitnú odpoveď ľudského organimzu na infekciu, zapríčinenú touto baktériou.
V rámci primárnej prevencie je dôležité zamerať sa na všeobecné zásady prevencie pred vznikom infekčných ochorení. Ide najmä o dodržiavanie zdravého životného štýlu, podporovanie imunitného systému otužovaním, pravidelnú pohybovú aktivitu a psychohygienu, dodržiavanie zásad osobnej hygieny a zásad správnej výrobnej praxe v potravinárstve. Je potrebné sa vyhýbať konzumácii zdravotne nevyhovujúcich a nekvalitných potravín.
Očkovanie je dnes vo všeobecnosti považované za najúčinnejší prostriedok prevencie infekčných ochorení.  Očkovaním sa podarilo eliminovať a eradikovať viaceré ochorenia. Aby bolo očkovanie efektívne, je potrebné aby zaočkovanosť v populácii bola aspoň 95%.V realizovaných štúdiách sa nepotvrdil štatistický významný vzťah medzi očkovaním a vznikom GBS. Dôležitým aspektom v rámci očkovania je odhadnutie rizika, správny výber vakcíny, aplikácia, zdravotný dohľad aspoň 30 minút po vakcinácii a hlásenie nežiadúcich účinkov. Viac informácií o vakcnácii je možné získať v poradniach na podporu očkovania, zriadených na jednotlivých regionálnych úradoch verejného zdravotníctva na Slovensku.
Sekundárna prevencia.
Včasné rozpoznanie príznakov a liečba.
Terciárna prevencia.
Pokiaľ to zdravotný stav jedinca dovoľuje, je dôležité začať čím skôr s rehabilitáciou. Zaujímavá je otázka so zdravím súvisiacej kvality života (health related quality of life, HRQL) u pacientov s GBS v akútnom štádiu a v období zotavovania. Systematické spracovanie literárnych údajov  ukázalo, že pacienti sa po prekonaní akútnej fázy GBS cítia byť limitovaní vo svojej fyzickej kondícii, a to aj roky po vzniku akútnych ťažkostí. Výsledky v parametroch bolesti, únavnosti a všeobecnej mentálnej pohody boli nekonzistentné.

</doc>
<doc id="625320" url="https://sk.wikipedia.org/wiki?curid=625320" title="Šľachta Bratislavskej stolice">
Šľachta Bratislavskej stolice

Šľachta Bratislavskej stolice je slovenská jednozväzková špecializovaná encyklopédia, ktorá sa zaoberá históriou šľachtických rodov v Bratislavskej stolici a ich erbami. Vyšla vo vydavateľstve Agentúra LUIGI v roku 2004 v edícii Series Nobilium.
Štruktúra.
Encyklopédia má rovnakú štruktúru ako "Lexikón erbov šľachty na Slovensku I : Trenčianska stolica" z roku 2000 (nie je však s touto sériou zhodný vonkajším dizajnom). Východiskom pre spracovanie je súpis šľachty z roku 1650, pričom encyklopédia obsahuje mimobratislavské rody, bratislavské majú mať samostatné spracovanie.
Po Úvode nasleduje stať „Niektoré významné rody Bratislavskej stolice neuvedené v súpise“, edičná poznámka a ďalej nasledujú abecedne zoradených 591 hesiel o jednotlivých rodoch. Štruktúra hesla: tučne vysádzaný názov rodu, prepis rodu podľa súpisu z roku 1650 a miesto, kde v stolici žil. Nasledujú poznatky o pôvode rodu, významných príslušníkoch, ich majetkových pomeroch a zamestnaní. Záver tvoria údaje o erbe, jeho zachovaných variantoch a ak je zachovaná predloha tak aj miniatúra s opisom.
Po heslách nasleduje farebná príloha, ktorá obsahuje vyobrazenia vybraných 159 erbov. Následne zoznam použitej literatúry a prameňov a encyklopédiu ukončuje zhrnutie v nemčine a angličtine.
Recepcia.
Ján Lukačka v recenzii najviac vytýkal encyklopédii spôsob zápisu rodových mien „Celkom jasná je snaha o návrat k maďarskej ortografii, ktorá sa v odbornej spisbe zafixovala už v druhej polovici 19. stor.“ Okrem uvedenej (maďarskej/nemeckej) podoby mena chýba slovenská. Autori pravdepodobne nepočítali s možnosťou, že niektoré z nich by mohli byť slovenského pôvodu.&lt;br&gt;Celkovo hodnotí: „…autori sa vo svojej práci poctivo usilovali o prehĺbenie doterajších vedomostí o šľachte žijúcej na území Bratislavskej župy v 16.-19. stor. Oceniť treba najmä skutočnosť, že pri svojich výskumoch využili mnohé doteraz nepublikované pramene. Pri niektorých rodoch sa bez zdráhania priznávajú, že súčasný stav výskumu im neumožňuje sprístupniť konkrétnejšie údaje o skúmanom rode. V budúcnosti by sa však žiadalo, aby sa o takýchto zásadných otázkach, ako je napr. prepis rodových mien, poradili so staršími a skúsenejšími odborníkmi.“
"Knižná revue": „Dielo je cenným edičným počinom v oblasti slovenskej heraldickej a genealogickej tvorby, užitočným pre profesionálov historických a iných vied, ako aj pre vnímavých laických čitateľov, ktorí sa zaujímajú o dejiny svojej vlasti a majú cit pre kultivované a obsažné knihy.“

</doc>
<doc id="625322" url="https://sk.wikipedia.org/wiki?curid=625322" title="Reumatoidná artritída">
Reumatoidná artritída

Reumatoidná artritída (RA) je chronické systémové a autoimunitné zápalové ochorenie s postihnutím kĺbov. RA predstavuje model chronického ochorenia, ktoré vedie k negatívnemu ovplyvneniu kvality života osoby v širokom meradle. Odbor zaoberajúci sa reumatoidnou artritídou sa nazýva reumatológia. Tento odbor nadväzuje na príbuzné odbory, ako je ortopédia, neurológia, interná medicína, onkológia.
Epidemiológia RA.
Incidencia RA vo svete je 15 – 40 prípadov na 100 000 obyvateľov, prevalencia kolíše od 0,5 do 1,0 % populácie. Vyššia prevalencia je v niektorých etnických skupinách v Amerike, nízka je u vidieckeho obyvateľstva v Afrike. V kaukazskej populácii v Európe sa pohybuje väčšinou okolo 1 %.
RA sa vyskytuje najčastejšie medzi 20. – 50. rokom, môže sa však začať v ktoromkoľvek veku. Maximálny výskyt je u mladých ľudí a premenopauzálnych žien.
Ochorenie postihuje ženy až 3-krát častejšie ako mužov (vo vyššom veku je to 1,5-krát častejšie).
Klinický obraz.
Pri RA môže byť postihnutý ktorýkoľvek diartrodiálny kĺb. Postihnutie kĺbov je najčastejšie symetrické. Po ústupe zápalových príznakov pretrváva zhrubnutie kĺbov, deformácie s osovou odchýlkou, obmedzená pohyblivosť, instabilita a subluxácie postihnutých kĺbov.
Priebeh RA.
Príčina ochorenia v súčasnosti nie je známa, no pri jeho vzniku zohrávajú dôležitú úlohu vrodené dispozície a niektoré faktory vonkajšieho prostredia. Reumatoidná artritída začína vznikať v zimných mesiacoch až 2 razy častejšie ako v lete. Začiatok ochorenia býva najčastejšie plazivý (50 – 70 %), menej často akútny (15 %), asi 20 % chorých má začiatok subakútny.
Priebeh RA je rozmanitý a ťažko predvídateľný. Pri stredne závažných a závažných formách RA dochádza k progredujúcej deštrukcii kĺbov, ktorej dôsledkom je disabilita a zníženie kvality života pacientov. Ochorenie má celkovo progresívny priebeh a často vedie k invalidite. Taktiež skracuje život o 7 až 10 rokov.
Priebeh najčastejšie charakterizuje striedanie období zhoršenia s obdobiami zníženej zápalovej aktivity. Približne u pätiny pacientov sa ochorenie zhoršuje aj napriek liečbe.
Priebeh RA môže byť:
Liečba.
Nemedikamentózna liečba RA.
Hlavné ciele liečby RA sú:
Režimové opatrenia – pokoj na lôžku a rehabilitácia.
Pokoj na lôžku znižuje systémovú zápalovú odpoveď, lokálne upokojenie. Na zmiernenie bolesti v akútnych stavoch je vhodné dlahovanie. Osvedčujú sa najmä termoplastické dlahy zhotovené na mieru pre pacienta, ktoré sú ľahké a umývateľné. Pokoj na lôžku alebo znehybnenie kĺbov však musí sprevádzať adekvátny rehabilitačný program, aby nevznikali flekčné kontraktúry. Aj pri pokoji na lôžku sa vykonáva polohovanie, izometrické cvičenia a pod. Dlahy treba aspoň raz denne zložiť a kĺb v plnom rozsahu pohybu precvičiť.
Fyzikálna liečba.
Fyzikálna liečba mala pri RA historický význam a vedecká reumatológia sa vyvinula v oblasti fyziatrie a balneológie. Dnes sa fyzikálna liečba pokladá za pomocnú, pričom dôležitejšie je farmakoterapeutické zvládnutie zápalu. Tepelné procedúry sa pri RA veľmi často nepoužívajú. V akútnom štádiu sa však v poslednom čase rozšírila tzv. kryoterapia. Aplikujú sa buď špeciálne vrecká z mrazničky (–18 °C) 1 – 3-krát denne na 10 – 20 minút, alebo sa kryoterapia podáva chladeným plynom pomocou špeciálnych prístrojov. Tepelné procedúry (napr. parafín) sa aplikujú pri úplne neaktívnych kĺboch, pri prítomnosti sekundárnych osteoartrotických zmien. Z ďalších prostriedkov fyzikálnej liečby sa používajú rôzne formy elektroterapie, ako je ionoforéza, galvanizácia, interferenčné prúdy.
Protetické pomôcky.
V poslednom období prebieha rýchly vývoj v oblasti protetických pomôcok pre reumatikov. Okrem už spomenutých dlahovacích systémov sa vyvinuli početné ortézy (napr. na kolenné kĺby), ktoré veľmi pomáhajú pri nestabilných kĺboch. Pri postihnutí váhonosných kĺbov je stále využívané odľahčenie pomocou oporných pomôcok (francúzske palice, vysoké barly a pod.). Veľmi dôležitá je správna obuv – či už ušitá na mieru, alebo špeciálne upravená (vložky na korekciu plochej nohy, korekcia nerovnakej dĺžky dolných končatín podpätkom, zvýšenie laterálneho okraja stupaje nohy a pod.).
Medikamentózna liečba pri RA.
Nesteroidové antireumatiká (NSA).
Podávajú sa spravidla ako liek v kombinácii s inými liekmi, v celom priebehu aktívnej fázy RA. Ide o symptomatickú liečbu, ktorá prináša úľavu od bolesti, zmenšenie stuhnutosti a sekundárne i lepšiu funkciu. Neovplyvňuje základné ochorenie, t. j. nepotlačí reaktanty akútnej fázy, ani nespomalí rtg progresiu. Pri ich aplikácii treba neustále myslieť na potenciálne a niekedy závažné nežiaduce účinky.
Biologická liečba RA.
Biochemická charakteristika cytokínov bola zistená v roku 1970. Naklonovaná bola cDNA pre interferón alfa, beta a gama, pre IL-6, TNF alfa a lymfotoxín. Tieto cytokíny sú trvalo exprimované v synoviálnej membráne pacientov s RA (3 – 5). Vedci študovali komplexné vzťahy celej cytokínovej kaskády a bol identifikovaný rozhodujúci cytokín – TNF alfa. Pokiaľ sa neutralizuje aktivita tohto cytokínu, môže sa potlačiť aktivita RA. Táto teória bola potvrdená v mnohých preklinických a klinických štúdiách.
Glukokortikoidy.
Najčastejšie sa aplikujú dávky glukokortikoidov do 10 mg denne – tzv. liečba malými dávkami (low dose steroids). Glukokortikoidy sú veľmi rýchle a intenzívne protizápalovo pôsobiace lieky. Pri ich podávaní rýchle ustupuje synovitída, zmenšuje sa bolesť a ranná stuhnutosť a niekedy i systémové prejavy, ako sú únava a malátnosť. U pacientov sa môžu upraviť aj laboratórne parametre, napr. hodnota hemoglobínu. Klinický účinok sa v kontrolovaných štúdiách prejavuje na začiatku ochorenia, po určitom čase sa však stráca. Preto sa malé dávky steroidov aplikovali pacientom len v zmysle premosťujúcej liečby, do nástupu účinku.
Intravenózna pulzná liečba.
Týmto názvom sa označuje intravenózne podanie 1 – 3 pulzov solubilných glukokortikoidov, najčastejšie metylprednizolónu. Najviac sa osvedčili 3 pulzy po 1 000 mg v režime každý druhý deň.
Prevencia.
Prevencia RA je veľmi dôležitá. Delí sa na primárnu, sekundárnu a terciárnu.
Primárna prevencia.
pri reumatoidnom ochorení je zameraná na zdravých jedincov. Jej cieľom je udržať a zlepšovať svalovú silu a svalovú rovnováhu, zlepšiť koordináciu pohybov, aby nedochádzalo k poškodeniu zdravých kĺbov a k ich zápalu. Zahŕňa zdravý životný štýl, pravidelné vhodné cvičenia a zdravú primeranú výživu, adekvátne prostredie, odpočinok, pracovné podmienky, ochranu pred úrazmi.
Sekundárna prevencia.
RA spočíva v skríningu. Jej stratégie sú síce zamerané na diagnostiku a liečbu ochorenia v jeho skorých štádiách, pozastavenie chorobného procesu. Zaraďujeme sem nemedikamentóznu liečbu RA (fyzikálna liečba, režimové opatrenia a protetické pomôcky) a medikamentóznu liečbu (nesteroidové antireumatiká, biologická liečba, glukokortikoidy, intravenózna pulzná liečba).
Terciárna prevencia.
RA je spojená s rehabilitáciou. Snaží sa odstrániť alebo zmierniť následky danej choroby na samotného chorého. Snaží sa o redukciu negatívneho dopadu existujúceho ochorenia zachovaním jednotlivých funkcií organizmu, redukciou chorobných komplikácií. Spočíva v nasledujúcich telesných aktivitách.

</doc>
<doc id="625328" url="https://sk.wikipedia.org/wiki?curid=625328" title="Dassault Mirage IV">
Dassault Mirage IV

Dassault Mirage IV bol francúzsky prúdový strategický bombardér, ktorý bol neskôr vyrábaný aj v prieskumnej verzii. Toto dvojmotorové nadzvukové lietadlo bolo vyvinuté spoločnosťou Dassault Aviation v počte 62 kusov. Lietadlo slúžilo výlučne vo francúzskom letectve a stalo sa jednou zo zložiek francúzskej jadrovej triády.
Vznik a vývoj.
Suezská kríza, ktorá v októbri 1956 prerástla do ozbrojeného konfliktu, viedla neskôr Francúzsko k tomu, aby si vytvorilo "strategickú intervenčnú jednotku" vybavenú jadrovými zbraňami. Tento projekt počítal prvom rade s vývojom vhodného lietadla, ku ktorému mala neskôr pribudnúť balistická strela. V tej dobe už malo Francúzsko nadzvukovú stíhačku Mirage III, ktorá však dokázala dosiahnuť rýchlosť 2 Machy len na niekoľko minút. Preto bolo potrebné pri požiadavkách na nové lietadlo zohľadniť nielen parametre veľkosti a hmotnosti, ale aj požiadavky na odolnosť konštrukcie, ktorá bude schopná zniesť vysoké trenie a zahrievanie. Špecifikácie nového bombardéra boli zadefinované štátnymi orgánmi spoločne so zamestnancami spoločnosti Dassault a 20. marca 1957 boli definitívne schválené.
Prvým prototypom bol Mirage IV 01, ktorý bol určený na identifikáciu problémov spojených s trvalým nadzvukovým letom. Jeho yýroba zabrala 18 mesiacov a brány továrne opustil na konci roka 1958. Celkovým vzhľadom bol Mirage IV 01 bol veľmi podobný svojmu predchodcovi Mirage III A, napriek tomu niesol interne trikrát viac paliva. Jeho pohon zabezpečovali prúdové motory Snecma Atar 9 B, ktoré boli odskúšané na Mirage III A ešte v máji 1958.
Súbežne s konštrukciou strategického bombardéra prebiehal aj vývoj lietadla elektronického spravodajstva a elektronického boja. Toto lietadlo malo v prípade náletu pripraviť cestu pre bombardéry a malo byť tiež postavené na báze Mirage IV.
Prototyp Mirage IV prvýkrát vzlietol 17. júna 1959 a tento let trval 40 minút. Dňa 19. septembra 1960 prelomil Mirage IV 01 svetový rýchlostný rekord na 1 000 km okruhu, keď dosiahol rýchlosť 1 822 km/h. O pár dní neskôr počas 138. letu bola na 500 km okruhu dosiahnutá rýchlosť 1 972 km/h, lietajúce medzi 2,08 mach a 2,14 Mach.
V októbri 1959 boli schválené nové požiadavky na lietadlo nazvané Mirage IV A, ktoré malo byť poháňané motormi Snecma Atar 9 D: vzletová hmotnosť 32 ton, minimálny dolet 1 100 km (z toho jedna polovica pri nadzvukovej rýchlosti), pričom lietadlo malo byť schopné predĺžiť svoj dolet doplnením paliva počas letu.
Dňa 29. mája 1962 bola podpísaná objednávka na 50 lietadiel a 4. novembra toho istého roku na ďalších 12 lietadiel, ktoré mali mať rovnaké charakteristiky, ale mali byť schopné niesť prieskumný kontajner. Prvé sériovo vyrobené lietadlo bolo dodané francúzskemu letectvu vo februári 1964. Do októbra toho istého roku bola oficiálne zavedená do služby prvá bombardovacia letka na leteckej základni Mont-de-Marsan. Francúzske vzdušné sily získavali každý dve lietadlá Mirage IV a dodávky týchto strategických bombardérov prebiehali až do marca 1968.
Keď Mirage IV A vstúpil v roku 1964 do služby, bol prvým európskym vojenským lietadlom, ktoré dokázalo letieť udržateľnou rýchlosťou 2 Machy. Francúzsko sa tým stalo skutočnou jadrovou veľmocou. Tieto strategické bombardéry prevádzkovalo francúzske letectvo až do roku 1996 a v roku 2005 boli vyradené aj stroje v prieskumnom prevedení.
Konštrukcia.
Mirage IV svojim vzhľadom nápadne pripomína Mirage III, od svojho predchodcu sa však líšil asi o 50% dlhším trupom a dvojnásobnou hmotnosťou. Ďalším rozdielom bola dvojica motorov s maximálnym výkonom 70,61 kN (namiesto jedného s výkonom 60,8 kN). V prívodoch vzduchu do motorov sa nachádzali pohyblivé polokužely, ktorých poloha sa menila v závislosti od rôznych podmienok prúdenia vzduchu.
Mirage IV bolo celokovové lietadlo, vyrobené väčšinou zo zliatin hliníka. Bol to dolnoplošník s rozpätím krídel . Delta krídla mali šípovitosť 60o, čo bola rovnaká hodnota ako u Mirage III. V krídlach a v strede trupu sa nachádzali integrálne palivové nádrže.
Keďže lietadlá s delta krídlom potrebujú dlhšiu vzletovú dráhu, Mirage IV bol vybavený pomocnými raketovými motormi (štyri kusy, pripojené v zadnej časti každého z krídel). Kvôli delta krídlu pristával Mirage IV pri vyššej rýchlosti, preto bol vybavený brzdiacim padákom.
Kabína posádky mala tandemové usporiadanie. Pilot mal z nej veľmi slabý výhľad dozadu a navigátor mal po oboch stranách len malé okienka, aj keď mal k dispozícii ešte periskop, ktorý mu umožňoval pohľad dolu. Obaja členovia posádky sedeli na vystreľovacích sedadlách značky Martin Baker Mark 4, ktoré umožňovali katapultovanie aj v nulovej nadmorskej výške, ale aby sa správne otvoril padák, vyžadovala sa aspoň minimálna dopredná rýchlosť.
Používatelia.
 Francúzsko
Francúzske vzdušné sily
Špecifikácie.
Výkony.
Maximálna rýchlosť: Mach 2,2 /h vo výške 

</doc>
<doc id="625332" url="https://sk.wikipedia.org/wiki?curid=625332" title="Travel Service Slovakia">
Travel Service Slovakia



</doc>
<doc id="625333" url="https://sk.wikipedia.org/wiki?curid=625333" title="Stylianos Papadopulos">
Stylianos Papadopulos

Stylianos Papadopulos (, iný prepis: Stylianos Georgiou Papadopulos, ; * 4. máj 1933, Kontostaulo, Grécko† 15. január 2012, Atény) bol grécky pravoslávny teológ a patrológ.
Životopis.
Narodil sa 4. mája 1933 v obci Kontostaulo v oblasti Korint. Základnú školu začal navštevovať v Solonariou. Druhá svetová vojna a talianska invázia však do školstva v Grécku vniesla vážne komplikácie. Rovnako nebolo bezproblémové ani jeho stredoškolské štúdium. V roku 1944 sa presťahoval do Korintu, od roku 1957 žil v Aténach. Chýbajúce vzdelanie si v rokoch 19471950 dopĺňal samoštúdiom v bohato vybavenej knižnici svojho príbuzného. Od roku 1948 bol rozhodnutý pre štúdium teológie, napriek tomu, že otec chcel, aby šiel študovať právo. Veľký podiel na tomto rozhodnutí mal jeho strýko Gerasimos Papadopulos, ktorý sa neskôr stal pravoslávnym biskupom v Pittsburgu.
Papadopulos začal v septembri 1951 študovať teológiu na teologickej fakulte Aténskej univerzity. Zaujali ho najmä diela raných cirkevných otcov. Od roku 1955 pracoval na Hore Athos, kde študoval a prepisoval najmä texty niptických autorov (napr. Maxim Vyznávač, Symeón Nový Teológ). Okrem štúdia na teologickej fakulte navštevoval aj prednášky klasickej filológie na filozofickej fakulte. Štúdium ukončil v roku 1956. Po absolvovaní základnej vojenskej služby pracoval ako editor Θρησκευτική και Ηθική Εγκυκλοπαίδεια (skr. ΘΗΕ, dosl. Náboženská a teologická encyklopédia).
V rokoch 19561957 študoval postgraduálne na Parížskej univerzite a následne 2,5 roka v Mníchove na Ludwig-Maximilians-Universität München (patrológia, byzantská teológia a literatúra). Napriek ponuke miesta vedeckého pracovníka od Michaela Schmausa sa vrátil do Grécka.
Dňa 14. januára 2012 sa stal mníchom a prijal meno Gerasimos. O deň neskôr zomrel.
Vedecké pôsobenie.
Medzi rokmi 19641972 pôsobil na teologickej fakulte Aténskej univerzity (katedra hagiológie, hymnológie a paleografie). V roku 1967 obhájil dizertačnú prácu Ἑλληνικαὶ μεταφράσεις θωμιστικῶν ἔργων – Φιλοθωμισταὶ καὶ ἀντιθωμισταὶ ἐν Βυζαντιῳ (dosl. Grécke preklady tomistických dieltomisti a antitomisti v Byzancii), v roku 1970 habilitoval a v roku 1979 sa stal riadnym profesorom na Teologickej fakulte Aténskej univerzity. V rôznych funkciách tu pôsobil až do odchodu na dôchodok 31. augusta 2000. Aj po odchode prednášal postgraduálom kurz svätých Otcov.
Bol autorom viacerých monografií o patristických autoroch: Gregorovi Naziánskom, Jánovi Zlatoústom (2 diely; jedna z najlepších monografií o jeho živote a diele) a Cyrilovi Alexandrijskom. Práve teológia a filozofia patristických autorov 4. storočia bola v centre jeho záujmu.
Patrológia.
Rozsiahla Patrológia: Πατρολογία Α΄ (1977), Πατρολογία Β΄ (1990), Πατρολογία Γ΄ (2010) znamenala odklon od obvyklej metódy historicko-gramatického prezentovania svätých cirkevných otcov. Papadopulos preniesol ťažisko na hlbšie skúmanie, štúdium a analýzu teológie Otcov na základe štúdia ich diel: "„…vývoj a proces jeho" [myslenia svätých Otcov] "vytvárania sa nedá pochopiť bez širších súvislostí a dobrej znalosti historického diania“". Veril, že „[jeho nová metóda zostavenia patrológie] "pomáha čitateľovi získať kompletný obraz života a učenia Cirkvi“". Sám uviedol, že nikdy nenapísal štúdiu autora skôr, než neprečítal všetky diela toho-ktorého cirkevného otca.
Prvý diel obsahuje úvod a venuje sa 2.3. storočiu, druhý diel 4. storočiu (obsahuje gréckych, latinských, koptských a sýrskych autorov či anonymné diela) a tretí diel 5. storočiu. Výklad je usporiadaný nasledovne: 1.) analýza a prínos teologického myslenia konkrétneho autora ("„Teologická analýza je dôkladná a hlboká a napravuje nerovnováhu, ktorá existovala v predošlých patrológiach.“"), 2.) životopisné informácie, 3.) podrobné informácie o spisoch, 4.) rozsiahla a značne vyčerpávajúca bibliografia.
Katolícky patrológ Angelo Di Berardino ju hodnotí: „[Papadopulova Patrológia] "mala veľký úspech, prvé dva diely boli niekoľkokrát reprintované. Autor opisuje život autorov, ktorých študoval a uvádza tiež množstvo ich textov, aby objasnil najdôležitejšie témy. Papadopulova Patrológia je v súčasnosti najlepšia, ktorú napísal pravoslávny autor“". Z recenzie II. dielu: "„úžasný a obdivuhodný príspevok k štúdiu Otcov.“", podobne (k všetkým trom dielom): "„Toto dielo znamenalo skutočnú udalosť pre pravoslávnu teológiu, kvôli novému spôsobu podania patristickej látky“".

</doc>
<doc id="625334" url="https://sk.wikipedia.org/wiki?curid=625334" title="Stylianos Jeorjos Papadopulos">
Stylianos Jeorjos Papadopulos



</doc>
<doc id="625335" url="https://sk.wikipedia.org/wiki?curid=625335" title="Stylianos Georgiou Papadopulos">
Stylianos Georgiou Papadopulos



</doc>
<doc id="625336" url="https://sk.wikipedia.org/wiki?curid=625336" title="Škoda Scala">
Škoda Scala

Škoda Scala je liftback nižšej strednej triedy, vychádzajúci z dizajnovej štúdie Vision RS. Rozmermi zapadá v ponuke automobilky Škoda medzi modely Fabia a Octavia. Model bol predstavený 6. decembra 2018 v Tel Avive a vyrába sa od apríla 2019 v Mladej Boleslavi. Je to nástupca modelu Rapid. K dispozícií je aj v špeciálnej verzii Monte Carlo s čiernymi dizajnovými prvkami.

</doc>
<doc id="625337" url="https://sk.wikipedia.org/wiki?curid=625337" title="Električková dilema">
Električková dilema

Električková dilema je myšlienkový experiment zameraný na ľudskú etiku.
Opis problému.
Po koľajniciach ide nezastaviteľná električka. V smere jazdy električky je na trati päť ľudí, ktorí nemôžu uhnúť. Električku je možné odkloniť na vedľajšiu koľaj, kde sa nachádza jeden človek.
Vedľa trate sleduje dianie jedna osoba, ktorá má možnosť pohnúť výhybkou a ovplyvniť tak vývoj celej situácie. Má dve možnosti:
Tento problém nemá žiadny správny výsledok, skúma iba reakcie ľudí na základe etiky. Na jednej strane znamená prehodenie výhybky nižšie následky na životoch, no na druhej strane v takomto prípade pozorujúca osoba svojím činom spôsobí smrť jednej osoby, zatiaľ čo v opačnom prípade smrť zabitých aktívne nespôsobí.
Iné verzie.
Problém je možné modifikovať tak, že existuje iba jedna trať bez výhybky, nad ktorou sa nachádza most. Na trati je päť ľudí, ktorí si električku nevšímajú a na moste stojí pozorovateľ a tučná osoba. Pozorovateľ môže nechať všetko tak a zomrie päť ľudí alebo zhodiť tučnú osobu na trať, ktorá električku zastaví a zomrie iba jedna osoba.
Ďalšou alternatívou tohto problému je napríklad situácia, kedy lekár zabije zdravého človeka, aby za pomoci jeho orgánov zachránil život piatim pacientom (možnosť neúspechu je zanedbaná).
História.
Tento problém predstavila filozofka Philippa Foot v roku 1967.
S rozvojom výskumu a používania autonómnych vozidiel sa stala električková dilema súčasťou diskusie o tom, aký „etický softvér“ by tieto vozidlá mali mať.
V roku 2017 bol v seriáli "Mind Field" urobený experiment s električkovou dilemou nie ako myšlienkový, ale ako reálny experiment. Zo siedmich ľudí, ktorí sa na experimente zúčastnili (bez toho, aby vopred vedeli, že nejde o reálnu situáciu, ale len simuláciu), dvaja prehodili výhybku, aby vlak odklonili na koľaj s jedným človekom a zachránili tak päticu na prvej koľaji. Päť ľudí výhybku nechalo vo východiskovej polohe.

</doc>
<doc id="625339" url="https://sk.wikipedia.org/wiki?curid=625339" title="Ergotimos">
Ergotimos

Ergotimos () bol grécky hrnčiar v 6. storočí pred Kr.
Hrnčiar Ergotimos, zrejme rodák z Atén, bol majiteľom keramickej dielne, kde spolupracoval s maliarom Kleitiom. Činnosť Ergotima sa datuje do rokov 570 až 540 pred Kr. Jeho meno sa stalo známym po objave niekoľkých hrnčiarskych diel (aj ich fragmentov) podpísaných oboma umelcami, medzi ktoré patrí napr. čaša z Gordionu, uložená v Štátnom múzeu v Berlíne (Berlin VI 4604) s nápisom:
- text v starogréčtine
Ich signatúry sa nachádzajú aj na niekoľkých keramických fragmentoch nájdených v Naukratide a na kratéri známom ako „"Françoisova váza"“ (nazvaný podľa jeho reštaurátora Alexandra Françoisa), ktorý sa našiel v jednej etruskej hrobke v Chiusi (etrusky"Clevsin") v roku 1844. Nádherný tvar (priamo napodobňujúci bronzové nádoby) a predovšetkým výzdoba tohto kratéra je skvelým príkladom majstrovstva týchto umelcov. Jeho najväčší obvod meria asi dva metre, výzdoba usporiadaná do šiestich vlysov nad sebou zachycuje dvesto postáv (vďaka nápisom sa dajú identifikovať) z epických a mytologických výjavov. Tento kratér a aj ostatné výrobky tejto tvorivej dvojice celkom určite nepredstavovali bežnú produkciu atických dielní a preto sa vyvážali až do Etrúrie. 
Pokiaľ ide o jeho dielňu, prekvitala aj po jeho smrti, pretože sa našli hrnčiarske výrobky podpísané i jeho synom Eucheirom.

</doc>
<doc id="625341" url="https://sk.wikipedia.org/wiki?curid=625341" title="Tertullianus">
Tertullianus



</doc>
<doc id="625342" url="https://sk.wikipedia.org/wiki?curid=625342" title="Quintus Septimius Florens Tertullianus">
Quintus Septimius Florens Tertullianus



</doc>
<doc id="625344" url="https://sk.wikipedia.org/wiki?curid=625344" title="Tatra T2D">
Tatra T2D

Tatra T2D je typ dvojnápravovej električky klasickej koncepcie, ktorá bola sériovo vyrábaná v podniku ČKD Tatra Smíchov v druhej polovici 60. rokov 20. storočia na základe dokumentácie od VEB Waggonbau Gotha. Ide o posledný dvojnápravový električkový vozeň vyrábaný na území Česko-Slovenska. Spoločne s vlečnými vozňami Tatra B2D bol určený výhradne pre východonemecký trh.
Historické pozadie.
V polovici 60. rokov vlády Československej socialistickej republiky a Nemeckej demokratickej republiky spísali zmluvu, podľa ktorej mala všetka električková výroba prejsť z pôvodného nemeckého závodu VEB Waggonbau Gotha na závod ČKD v Prahe. V roku 1965 získala ČKD Tatra Smíchov v rámci RVHP monopol výroby električiek na východonemeckom trhu. Pre tento trh mal byť navrhnutý vozeň, ktorý mal byť maximálne unifikovaný s vtedy vyrábaným štvornápravovým typom Tatra T3 koncepcie PCC. V roku 1967 vznikli postupne dva prototypy vozňu Tatra T4, ktoré sa navzájom od seba líšili.
Po skúškach oboch prototypov bola začatá sériová výroba typov T4 a B4. Pre menších prevádzkovateľov boli tieto typy značne nevýhodné z dôvodov vysokej energetickej náročnosti koncepcie PCC, a tiež kvôli tomu, že ich veľká kapacita by bola nevyužitá. Títo prevádzkovatelia žiadali zastarané dvojnápravové vozne. ČKD preto prebrala kompletnú technickú dokumentáciu vozňov Gotha T2-62, podľa ktorej vyrobila v roku 1966 prototyp vozidla T2D. Nasledovala krátka sériová výroba typu T2D, po ktorej sa prešlo na typ T4, ktorý sa potom vyrábal do roku 1987.
Písmeno T v typovom označení znamená "Triebwagen" (nemecky: motorový vozeň), číslica 2 označuje dve nápravy a písmeno D (= "Deutschland", teda Nemecko) vzišlo z typového označenia električiek Tatra.
Prototypy.
Prototyp Tatra T2D bol vyrobený v roku 1966 podľa technickej dokumentácie od VEB Waggonbau Gotha. Tento vozeň bol svojou koncepciou aj technicky značne zastaraný (posledné dvojnápravové vozne boli v Česko-Slovensku vyrobené v 50. rokoch). Tieto vozidlá boli určené výhradne pre východonemecký trh a vzhľadom na to, že sa mal prevažne využívať na úzkych rozchodoch, neabsolvovali v Česko-Slovensku ani skúšobné jazdy. Sériová výroba tohto typu prebiehala v rokoch 1967 – 1968.
Konštrukcia.
Tatra T2D je jednosmerný dvojnápravový motorový električkový vozeň. Konštrukčne vozeň vychádzal z typu T2-62 (resp. T2-65), karoséria bola zvarená z oceľových profilov, v interiéri sa nachádzali priečne usporiadané sedačky s madlami a bol tu aj výstražný systém. Vozidlá mohli byť prevádzkované na rozchodoch 1 000 – .
K motorovým vozňom T2D boli vyrobené aj obdobné vlečné vozne Tatra B2D.
Dodávky električiek.
V rokoch 1966 až 1968 bolo vyrobených 117 vozňov T2D.

</doc>
<doc id="625345" url="https://sk.wikipedia.org/wiki?curid=625345" title="Eucheiros">
Eucheiros

Eucheiros ("Eucheiros") môže byť:

</doc>
<doc id="625346" url="https://sk.wikipedia.org/wiki?curid=625346" title="Európsky dohovor o ochrane ľudských práv a základných slobôd">
Európsky dohovor o ochrane ľudských práv a základných slobôd



</doc>
<doc id="625351" url="https://sk.wikipedia.org/wiki?curid=625351" title="Papadopulos">
Papadopulos

Papadopulos môže byť:

</doc>
<doc id="625353" url="https://sk.wikipedia.org/wiki?curid=625353" title="T3 Coupé">
T3 Coupé

T3 Coupé je vyhliadkový električkový voz prevádzkovaný v Prahe tamojšom Dopravným podnikom na jeho tratiach. Dizajnérkou vozidla je česká návrhárka Anna Marešová, ktorá sa pri tvorbe inšpirovala podobou pôvodných vozňov od Františka Kardausa. Verejnosť sa električkou mohla prvýkrát zviezť vo štvrtok 25. októbra 2018, kedy sa organizovali prezentačné jazdy v rámci festivalu Designblok.
Opis.
Podľa prvotných úvah mal mať vozeň podobu kabrioletu. Jeho zadná časť by bola úplne bez strechy, ale nakoniec sa tvorcovia s ohľadom na bezpečnosť cestujúcich a možnosť prevádzky vozidla aj počas zimného obdobia rozhodli priestor zakryť strechou a miesto kabrioletu je tak električka v podobe kupé. Vozeň T3 Coupé oficiálne vznikol modernizáciou pražskej električky typu T3R.P evidenčného čísla 8497. Čelo vozňa bolo využité z vyradenej električky typu T3M evidenčného čísla 8038. V interiéri aj exteriéri vozidla sa objavujú prvky inšpirované rôznymi sériami vozňov typu Tatra T3. Inšpiráciu pre úpravy vozidla čerpala autorka tiež z autobusu Škoda 706 RTO LUX, ktorý je vybavený oblými strešnými oknami a je reprezentantom dizajnu EXPO 1958 v Bruseli. Oproti štandardným električkovým vozňom má model T3 Coupé len jedny dvere umiestnené v prednej časti.

</doc>
<doc id="625355" url="https://sk.wikipedia.org/wiki?curid=625355" title="Euboulides (syn Eucheira)">
Euboulides (syn Eucheira)

 
Euboulides alebo Eubulides (, ) bol grécky sochár v 2. storočí pred Kr.
Eubulides, syn a žiak sochára Eucheira, pochádzal z atického dému "Krópidai". Tvoril (najmä v Aténach) v polovici 2. storočia pred Kr. Zachovali sa len fragmenty z jeho sochy a niekoľko jeho menom i s menom jeho otca signovaných podstavcov zo sôch, ktoré pôvodne vytvorili spolu. Podstavce z diel, ktoré zhotovil sám našli napr. na aténskej Akropole (Loewy, IG II, 228 a), v Eleusíne (IG II² 4301), vo fókidskom Hyampolise (Journ. Hell. Stud., xvi, 1896, pp. 307-308) a dva na aténskej Agore (Loewy, IG II, 228, 229). 
Cestovateľ Pausanias uvádza, že Eubulides bol autorom i darcom niekoľkých mramorových sôch, ktoré videl v Aténach: „"V jednom stĺporadí sú umiestnené svätyne bohov a cvičisko (gymnasion) zvané Hermovo. Je v ňom tiež príbytok Pulytionov, v ňom podľa povestí napodobňovali niektorí významní Aténčania eleusinské mystéria. Za mojich čias však bol zasvätený Dionysovi. Tohoto Dionysa nazývajú Spievajúci (Melpomenos) asi z toho istého dôvodu, z akého tiež nazývajú Apolóna Vodca Múz (Músagetés). Je tam socha Atény Paiónskej, Dia, Mnémosyny, Múz a Apolóna, sú to dary a diela Eubulida, k tomu tiež Akratos, démón z družiny Dionysovej..."“
V Aténach sa zachovala časť podstavca so zvyškami jeho podpisu, mramorová hlava Atény a časť ženského trupu. Podľa niektorých znakov štýl pôvodného zhotovenia tejto sochy by sa dal nazvať klasicistickým eklektizmom. 

</doc>
<doc id="625357" url="https://sk.wikipedia.org/wiki?curid=625357" title="H-1">
H-1



</doc>
<doc id="625359" url="https://sk.wikipedia.org/wiki?curid=625359" title="Spojler (lietadlo)">
Spojler (lietadlo)

Spojler, správny technický názov rušič vztlaku, je plocha na vrchnom povrchu krídla, ktorá po odklopení alebo vysunutí zníži vztlak na jednom krídle a spôsobí nakláňanie lietadla. Zvýšením odporu súčasne účinne znižuje klonivo-zatáčavý moment. Pri krídlach s veľkou šípovitosťou je spojler účinnejší prostriedok priečnej riaditeľnosti, ako krídelko.
Spojlery sú výklopné plochy, ktoré sú na krídlach umiestnené pred vztlakovými klapkami. Pri zatiahnutí za ovládač aerodynamických bŕzd sa vysúvajú a to o to viac, o čo viac sa páka potiahne. Úloha spojlerov je narušiť obtekanie krídla a znížiť vztlak. Vysunuté spojlery vytvárajú ďalší odpor, takže súžia ako aerodynamická brzda. Rozrušený prúd vzduchu rozochveje konštrukciu lietadla, čo zvyčajne zaznamenajú aj cestujúci v kabíne.
Jednoducho povedané, spojlery pomáhajú riadiť dráhu zostupu a doprednú rýchlosť. Okrem toho sa spojlery vysúvajú pri otočení volantového riadenia do strany na tej polovici krídla, ktorá má klesať a pomáhajú tak priečnemu riadeniu.

</doc>
<doc id="625360" url="https://sk.wikipedia.org/wiki?curid=625360" title="Eucheir">
Eucheir

Eucheir ("Eucheir") môže byť:

</doc>
<doc id="625363" url="https://sk.wikipedia.org/wiki?curid=625363" title="Augustín Husák">
Augustín Husák



</doc>
<doc id="625366" url="https://sk.wikipedia.org/wiki?curid=625366" title="Krídelko">
Krídelko

Krídelko alebo balančné krídelko () je „otočne zavesená plocha na odtokovej časti krídla, umiestnená čo najďalej od pozdĺžnej osi lietadla. Má na starosti najmä priečnu riaditeľnosť, jej prvotný účinok pri vychýlení je klonenie lietadla.“
História.
Ako uvádza historik C.H. Gibbs-Smith vo svojej knihe z roku 1966 "The Invention of the Aeroplane 1799–1909", "už v roku 1868 si Angličan Matthew Piers Watt Boulton patentoval systém priečneho (horizontálneho) riadenia letu, ktorý sa neskôr nazval krídelká".
Bratia Wilbur a Orville Wrightovci však boli prví, ktorí od roku 1902 úspešne využívali takýto systém na pilotovaných klzákoch a od roku 1904 na lietadlách s vlastným pohonom (prvým bol Flyer II). Tento pomerne zložitý systém bol nazývaný „wing wraping“ („skrútenie krídel“). Keď sa krídlo skrútilo, malo väčší vztlak a ten dokázal zdvihnúť krídlo do vzduchu. Ovládanie sa prevádzalo krútením koncov krídel pomocou drôtov, ktoré držal pilot a ich potiahnutím mohol nakloniť krídlo a zatočiť do ľavej alebo do pravej strany.
Francúzsky experimentátor Robert Esnault-Pelterie posunul v roku 1904 tento koncept ďalej, keď namiesto systému skrútenia krídel použil tzv. ailerons (). V jeho konštrukčnom návrhu boli dve takého plochy umiestnené medzi dvojicu krídel, pred ich nábežnou hranou. "Skrútenie krídel, uprednostňované bratmi Wrightovými a používané na našich lietadlách, poskytuje dosť dobré výsledky pre udržanie priečnej rovnováhy, ale ... môže, podľa nášho názoru spôsobiť nadmerné namáhanie drôtov, a preto sa bojíme porúch... ktoré sa nemôžu vyskytnúť pri obyčajnom pevnom systéme ... Preto sme sa rozhodli upustiť od skrútenia krídel. ...na ovládanie bočnej rovnováhy. ...sme v prednej časti použili dve nezávislé horizontálne kormidlá" povedal v januári 1905 Esnault-Pelterie vo svojom príhovore v Aéro-Club de France.

</doc>
<doc id="625368" url="https://sk.wikipedia.org/wiki?curid=625368" title="Balančné krídelko">
Balančné krídelko



</doc>
<doc id="625370" url="https://sk.wikipedia.org/wiki?curid=625370" title="Tukan pestrý">
Tukan pestrý

Tukan pestrý ("Ramphastos dicolorus") je pestro sfarbený vták z čeľade tukanovitých. S dĺžkou 42 –  náleží k najmenším zástupcom rodu tukan ("Ramphastos"). Zobák má dlhý asi 8 – . Je prevažne čierny s červeným bruchom, pomarančovo-žltým hrdlom, pomarančovými lícami a svetlo zeleným zobákom. Žije prevažne v atlantských pralesoch na území južnej a východnej Brazílie, východného Paraguaja a severovýchodnej Argentíny.
Chov v Zoo.
Mimo juhoamerický kontinent sa s ním stretneme len výnimočne. Na Slovensku ho chová Zoologická záhrada Košice

</doc>
<doc id="625372" url="https://sk.wikipedia.org/wiki?curid=625372" title="ČD Cargo">
ČD Cargo

ČD Cargo, a.s. (VKM: ČDC) je český železničný dopravca, ktorý sa zaoberá nákladnou dopravou. Táto spoločnosť je dcérskou spoločnosťou Českých dráh, ktoré vlastnia 100% akcií. Vznikla 1. decembra 2007. Na zabezpečenie prevádzky má k dispozícii 852 hnacích vozidiel a viac ako 22 tisíc nákladných vozňov.

</doc>
<doc id="625374" url="https://sk.wikipedia.org/wiki?curid=625374" title="Ladona fulva">
Ladona fulva



</doc>
<doc id="625376" url="https://sk.wikipedia.org/wiki?curid=625376" title="Pri celulózke">
Pri celulózke

Pri celulózke je ulica vo východnej časti Žiliny.
V rámci mesta predstavuje dôležitú cestnú spojnicu na okraji centra mesta a časti Rosinky, nakoľko ňou prúdi doprava do mestských častí Rosinky a Trnové, ako aj obcí Rosina a Višňové. V minulosti tvorila hlavný cestný ťah z centra mesta na Vrútky a viedla ňou cesta I/18. 
Priebeh.
Ulica začína na križovatke s Košickou (I/18 a E 50), ktorá tvorí výpadovku východným smerom na Vrútky. Vedie priemyselnou časťou na okraji mesta a popri pôvodnom koryte rieky Váh ku kruhovej križovatke. Pred ňou ešte vedie odbočka do obce Mojš a k Vodnému dielu Žilina. Na kruhovej križovatke sa doprava odkláňa na cestu III/2084 na Višňové a Trnové, ulica sa stáča východným smerom a okrajom časti Rosinky pokračuje na okraj mesta, kde končí opäť napojením na Košickú.
Občianska vybavenosť.
Na ulici sa nachádzajú viaceré prevádzky predajcov automobilov, autoservis, ubytovňa, reštauračno-ubytovacie zariadenie, herňa a spoločnosť Metsä Tissue.
MHD.
V strednej časti ulice je zastávka autobusov, kde zastavovali spoje MHD Žilina do mestských častí i priľahlých obcí juhovýchodne a východne od Žiliny. Po obmedzení dopravy v smere na Vrútky už ulicou vedú len spoje do Trnového a obcí Rosina a Višňové. 

</doc>
<doc id="625384" url="https://sk.wikipedia.org/wiki?curid=625384" title="Boridovanie">
Boridovanie

Boridovanie je proces chemickotepelného spracovania založený na difúznom nasycovaní povrchu materiálov bórom. Účelom je zvýšenie ich povrchovej tvrdosti, odolnosti proti opotrebeniu pri abrazívnom a klznom trení, pri trení za zvýšených teplôt a korózii. Proces sa uskutočňuje v kvapalnom, plynnom alebo prostredí pri teplotách od 900 do 1050 °C.
Často sa používa na oceľ, ale môže sa použiť aj na iné zliatiny a cermet.

</doc>
<doc id="625387" url="https://sk.wikipedia.org/wiki?curid=625387" title="Pavúčia dolina">
Pavúčia dolina

Pavúčia dolina je samostatná podhorská dolina, sčasti zalesnená na juh od Kriváňa, medzi Belianskou a Važeckou dolinou pod cestou vedúcou zo Štrbského plesa na Podbanské vo Vysokých Tatrách.
Názov.
Pomenovanie je neznámeho pôvodu. Môže však vyplývať z autopsie neznámeho pozorovateľa. V Tatrách žije množstvo predstaviteľov pavúčej fauny, z nich v lesnom pásme okolo 140 druhov.
Turistika.
Do doliny nevedie turistický chodník

</doc>
<doc id="625390" url="https://sk.wikipedia.org/wiki?curid=625390" title="Medená kotlina">
Medená kotlina

Medená kotlina (, , ) je dolinka nad Veľkou Zmrzlou dolinou v úseku medzi Pyšným štítom a Lomnickým štítom vo Vysokých Tatrách. Takmer po celý rok je zasnežená. Ohraničuje ju od severozápadu Veľká Zmrzlá dolina, na západe od Malej studenej doliny severovýchodný hrebeň Pyšného štítu, na juhovýchode od Skalnatej doliny ju delí Vidlový hrebeň, na východe od Huncovskej kotliny Kežmarský štít a Malý Kežmarský štít.
Názov.
Pochádza z jej baníckej minulosti. V 18. storočí patrilo toto územie do revíru kežmarských obuvníkov – zlatokopov Fábryovcov, ktorí tu až po Medené lávky v severných stenách Vidlového hrebeňa dolovali meď. Verili, že raz tu nájdu aj zlato. Aj napriek veľkej snahe neboli úspešní. 
Turistika.
Do dolinky nevedú turistické chodníky 

</doc>
<doc id="625394" url="https://sk.wikipedia.org/wiki?curid=625394" title="Endotracheálna intubácia">
Endotracheálna intubácia



</doc>
<doc id="625397" url="https://sk.wikipedia.org/wiki?curid=625397" title="Eucheir (syn Euboulida)">
Eucheir (syn Euboulida)

Eucheir ("Eucheir") bol grécky sochár v 3. storočí pred Kr. 
Eucheir, syn a žiak sochára Euboulida z atického dému "Krópidai", bol činný v 2. polovici 3. storočia pred Kr. Svedectvom niekdajšej tvorby tohto umelca sú jeho menom signované podstavce (Loewy, IG II 134, IG II 135 a IG II² 4292) zo sôch objavené v Atike:
- text v starogréčtine - "Hranaté zátvorky znamenajú doplnenie medzier (lacunae) a označujú písmená, ktoré sú nečitateľné alebo úplne stratené."
Znalci po analýze písma (paleografiou) nápis datujú do druhej polovice 3. storočia pred Kr. Eucheira sa tak podarilo genealogicky zaradiť vo viacčlennej sochárskej rodine, v ktorej sa strieda meno Eucheir s menom Euboulides.

</doc>
<doc id="625403" url="https://sk.wikipedia.org/wiki?curid=625403" title="Raft">
Raft

Raft môže byť:

</doc>
<doc id="625408" url="https://sk.wikipedia.org/wiki?curid=625408" title="Leonard Leakey Hofstadter">
Leonard Leakey Hofstadter



</doc>
<doc id="625409" url="https://sk.wikipedia.org/wiki?curid=625409" title="Sheldon Lee Cooper">
Sheldon Lee Cooper



</doc>
<doc id="625410" url="https://sk.wikipedia.org/wiki?curid=625410" title="Vidlový hrebeň">
Vidlový hrebeň

Vidlový hrebeň (iné názvy: Hrebeň Vidlových veží, Hrebeň vidiel, Vidly ;, , ) je skupina strmých skalných veží, ktorých hrebeň spája Lomnický štít s Kežmarským štítom vo Vysokých Tatrách. Podľa mnohých znalcov Tatier je to jeden z najkrajších tatranských hrebeňov. Od Lomnického štítu ho oddeľuje Medená štrbina a od Kežmarského štítu Kežmarská štrbina. Hrebeň je vyhľadávaný horolezcami. Hrebeň rozdeľuje Skalnatú dolinu od Veľkej Zmrzlej doliny a Medenej kotliny.
Názov.
Pomenovanie vychádza zo siluety hrebeňa. Jednotlivé veže na hrebeni boli pomenované až vtedy, keď sa hrebeň stal zaujímavý pre športových horolezcov. Spoločný názov pre hrebeň sa však objavuje už v Buchholtzovej panoráme Tatier z roku 1717 v latinskom znení "Turis" (veže), resp. v nemeckej mutácii "Käsmarker Thürme" (Kežmarské veže). V čase, keď názov Vidiel – Gabel platil ešte všeobecne ako spoločné pomenovanie Lomnického štítu a Kežmarského štítu, použil Kristián Genersich roku 1807 v štúdii "Reise in die Carpathen" prvýkrát pomenovanie Gabel ako názov pre Vidlový hrebeň. 
Iné vysvetlenie ponúka túto verziu: Na mape Buchholtzovcov sú Vidlové veže pomenované ako Cupri (Kopertuyrme) teda Medené veže. Malo to historický základ, lebo v ich oblasti na severnej strane baníci dolovali medenú rudu a hľadali zlato. Iný, možno neskorší názov, mal zrejme podobu Falkturyme – Veže, na ktorých sa ťaží (základ v slovese fal, falen), ktorý sa postupne dostal do podoby Folk, dokonca až Forkturyme. V stredovekej nemčine slovo fork znamenalo vidličku alebo vidly. 

</doc>
<doc id="625416" url="https://sk.wikipedia.org/wiki?curid=625416" title="Jakub Fábry">
Jakub Fábry

Jakub Fábry st. (* 8. máj 1740, Kežmarok, Uhorsko† 1817, Kežmarok, Uhorsko) bol kežmarský obuvník, baník a horský vodca, spišský Nemec. Najznámejší z dynastie tatranských zlatokopov Fábryovcov.
Počas jeho života bol považovaný za najlepšieho sprievodcu po Vysokých Tatrách. So svojimi synmi doloval pod Lomnickým štítom v Medenej kotline meď s nádejou, že nájde aj zlatú rudu. Nepodarilo sa mu to. Dobre poznal Tatry, bol informátorom a sprievodcom domácich i zahraničných bádateľov. V čase medzi rokmi 1760 – 1790 prvý vystúpil na Lomnický štít.

</doc>
<doc id="625422" url="https://sk.wikipedia.org/wiki?curid=625422" title="Eucheir (sochár)">
Eucheir (sochár)

Eucheir ("Eucheir") bol grécky sochár v 2. storočí pred Kr. 
Eucheir, syn a žiak sochára Euboulida z atického dému "Krópidai", bol činný v 1. polovici 2. storočia pred Kr. Pochádzal z rodiny sochárov, v ktorej sa počas piatich generácií striedalo meno Eucheir s menom Euboulides. Zachovalo sa niekoľko jeho menom i menom jeho syna signovaných podstavcov zo sôch (Loewy, IG II 222 - 227, IG II 544, IG II² 4296 a IG XII,9 140), ktoré zhotovili v tom istom období. Našli sa v Aténach (najmä v Agore), Delfách, na ostrove Euboia alebo v Eleusine:
- text v starogréčtine - "Hranaté zátvorky znamenajú doplnenie medzier (lacunae) a označujú písmená, ktoré sú nečitateľné alebo úplne stratené."
Eucheir pridal svoj podpis napr. na podstavec sochy Dionysodóra, epigrafa z Megary, na podstavec zo sochy Miltiada syna Zoila z Maratónu alebo na podstavec sochy akejsi aténskej kňažky. 
Grécky cestovateľ Pausanias uvádza, že počas návštevy arkádskeho mesta Feneos videl jeho sochu boha Herma: „"K pocte Ifikla dodnes konajú tryznu ako k pocte héroa, z bohov však Fenejčania najviac uctievajú Herma, konajú sa u nich aj hry zvané Hermaie, majú ale i Hermov chrám s mramorovou sochou; sochu vytvoril Aténčan Eucheir, syn Eubulidov."“ Rímsky historik Plínius, zrejme jeho (Euchir) zaradil medzi sochárov, ktorí boli autormi bronzových sôch atlétov, bojovníkov, lovcov a obetníkov. 

</doc>
<doc id="625425" url="https://sk.wikipedia.org/wiki?curid=625425" title="O3">
O3

O3 ako spojenie písmena O a číslice 3 môže mať rôzne významy:

</doc>
<doc id="625427" url="https://sk.wikipedia.org/wiki?curid=625427" title="R200">
R200

R200 môže byť:

</doc>
<doc id="625428" url="https://sk.wikipedia.org/wiki?curid=625428" title="Letka Ministerstva vnútra Slovenskej republiky">
Letka Ministerstva vnútra Slovenskej republiky



</doc>
<doc id="625429" url="https://sk.wikipedia.org/wiki?curid=625429" title="Mišpuľa">
Mišpuľa

"Výraz japonská mišpuľa je ľudový názov druhu mišpuľník japonský/hložík japonský (Eriobotrya japonica/Rhaphiolepis bibas), pozri mišpuľník japonský."
Mišpuľa (lat. "Mespilus") je v niektorých (skôr starších) systémoch rod ovocných drevín z čeľade ružovité ("Rosaceae"). Novšie sa skôr považuje za podrod rodu hloh ("Crataegus"). Zahŕňa väčšinou jediný druh mišpuľa obyčajná ("Mespilus germanica", ="Crataegus germanica"), ale v niektorých systémoch zahŕňa aj hybridný druh "Mespilus canescens" (="Crataegus canescens", ="Crataemespilus canescens"). Mišpuľa je aj názov plodu tohto (pod)rodu.
Charakteristiku pozri v článku mišpuľa obyčajná.

</doc>
<doc id="625434" url="https://sk.wikipedia.org/wiki?curid=625434" title="Helena Turcerová-Devečková">
Helena Turcerová-Devečková

Helena Turcerová-Devečková alebo Helena Anna Turcerová-Devečková (* 18. február 1886, Slovany – † 3. november 1964, Bratislava) bola slovenská literárna historička, spisovateľka, učiteľka, prekladateľka, diplomatka, politička, slovenská slavistka, kultúrna historička, tlmočníčka, dobrovoľníčka, divadelná ochotníčka a režisérka.
Životopis.
V rokoch 18931904 navštevovala francúzsku školu v Moskve, po jej skončení a ročnej prestávke odišla k príbuzným do Varšavy, aby sa zdokonalila v poľštine. V roku 1905 začala študovať francúzsku literatúru v Paríži (Sorbonna, Collège de France, Ústav orientálnych jazykov). Prvá Slovenka, ktorá získala doktorát na Sorbonne.
Po skončení štúdií od roku 1913 učila francúzštinu na dievčenskom gymnáziu v Menzelinsku, v roku 1914 uskutočnila cestu do Talianska, na spiatočnej ceste ju zastihla vojna na Slovensku, takže sa usadila v Martine. Od 1915 žila v Jasenovej. Od 1920 bola učiteľkou slovenčiny, nemčiny a francúzštiny na obchodnej škole v Dolnom Kubíne, od 1923 v Kežmarku, kde pôsobila dve desaťročia ako inšpektorka cudzích jazykov na obchodných učilištiach a na školách pre ženské povolania. Od 1948 žila v Bratislave, venovala sa prekladateľskej práci.
V roku 1910 na odporúčanie profesora Ernesta Denisa v Paríži napísala po francúzsky prácu "Ľudovít Štúr a idea slovenskej nezávislosti" (1913, preklad práce vyšiel r. 1956), ktorá mala veľký ohlas v slovenských a českých časopisoch. Pre svojich profesorov E. Haumanta a L. Legera spracovala štúdie o vplyve Hegelovej filozofie na Ľ. Štúra a o dejinách Matice slovenskej. V Prúdoch uverejnila štúdiu "Styky slavianofilov so Slovákmi a ich vplyv na odtrhnutie sa Slovákov od Čechov" (1913), napísala štúdiu o troch láskach Ľudovíta Štúra a memoárový príspevok o J. G. Tajovskom.
Prekladala základné diela krásnej literatúry z ruštiny a francúzštiny (Ostrovskij, Gercen, Kuprin, L. N. Tolstoj, Balzac, Diderot, A. Dumas, France, Rolland, Stendhal a i.).

</doc>
<doc id="625437" url="https://sk.wikipedia.org/wiki?curid=625437" title="Hrebeň Vidlových veží">
Hrebeň Vidlových veží



</doc>
<doc id="625439" url="https://sk.wikipedia.org/wiki?curid=625439" title="Hrebeň vidiel">
Hrebeň vidiel



</doc>
<doc id="625451" url="https://sk.wikipedia.org/wiki?curid=625451" title="Povrazisko">
Povrazisko

Povrazisko (staršie aj "povrazište") je priestor nad javiskom (najvyššia časť horného javiska) v ktorom je ukrytá javisková technika alebo spúšťacie dekorácie – napr. scény alebo pozadia. Môže tam byť divadelné osvetlenie (reflektory, svetlá...) a výrobník hmly alebo dymu pre vizuálny a estetický efekt. Pred divákmi je tento priestor skrytý. Umožňuje technikom na scéne rýchlo meniť scenériu dekorácií a technické vybavenia. 

</doc>
<doc id="625452" url="https://sk.wikipedia.org/wiki?curid=625452" title="Točňa (javisko)">
Točňa (javisko)



</doc>
<doc id="625456" url="https://sk.wikipedia.org/wiki?curid=625456" title="Mespilus">
Mespilus



</doc>
<doc id="625457" url="https://sk.wikipedia.org/wiki?curid=625457" title="Nástenkový tender">
Nástenkový tender

Nástenkový tender je kauza prvej vlády Roberta Fica z roku 2007 na ministerstve výstavby a regionálneho rozvoja Slovenskej republiky.
Súdy neskôr konštatovali, že na trhu hospodárskej súťaže sa konalo v rozpore s princípom transparentnosti a nezabezpečila sa rovnosť šancí. Minister Marian Janušek vymenoval Igora Štefanova za predsedu a dvoch zamestnancov za členov komisie na vyhodnotenie verejného obstarávania, hoci nespĺňali podmienky. Firmy, ktoré podali ako konzorcium jedinú ponuku ani nesplnili všetky formálne požiadavky. Janušek podpísal zmluvu, ktorá bola v niektorých bodoch v rozpore s pravidlami a taktiež nenaplnil požiadavku dosiahnutia najnižšej sumy. Spôsobil nevýhodnosť zmluvy pre Slovensko aj EÚ.
Tender.
Na nástenke uzavretej chodby ministerstva výstavby a regionálneho rozvoja sa mal v roku 2007 objaviť oznam o súťaži na poradenské a právne služby pri čerpaní eurofondov. Vraj tam visel „až“ štyri dni. Tender vyhralo konzorcium firiem Zamedia a Avocat, blízkych vtedajšiemu lídrovi národniarov Jánovi Slotovi. Práve SNS v tom čase rezort ovládala, riadil ho Marián Janušek.
Vývoj kauzy.
Médiá v roku 2008 odhalili, že v kauze nejde o fazuľky: hodnota zákazky bola 120 miliónov eur – vtedy 3,6 miliardy korún. Premiér Robert Fico napokon v roku 2009 ministra Janušeka odvolal z funkcie. Za jeho nástupcu však vymenoval Igora Štefanova, ktorý bol predsedom výberovej komisie a podpisoval predražené faktúry pre Zamediu a Avocat. Nominant SNS Štefanov spornú zmluvu s firmami, ktoré mali blízko k Slotovi, zrušil. Ministerstvo výstavby im však vyplatilo vyše 12 miliónov eur. Krátko pred voľbami v roku 2010 odvolal Fico aj Štefanova.
Obžaloba.
Vo februári 2017 sa rozbehol súdny proces, v ktorom čelili obžalobe títo ľudia:
O rozruch sa hneď v úvode procesu postaral Radoslav Behúl, ktorý chcel uzavrieť s prokuratúrou dohodu o vine a treste. Pre Denník N v rozhovore priznal, že polícii nehovoril pravdu. „Keď vám všetci hovoria, že je to všetko v poriadku, a že celé je to len poľovačka, tak som tomu jednoducho uveril a na polícii som povedal, že som zabezpečoval kontakt s Kudláčovou, a že som na nástenku vyvesil ten oznam o tendri, hoci to nebola pravda,“ uviedol pre Denník N.
Rozsudok.
V októbri 2017 rozhodol Špecializovaný trestný súd, že Marián Janušek ako bývalý minister výstavby a Igor Štefanov ako riaditeľ ministerskej agentúry sú vinní v kauze nástenkový tender. Podľa prvostupňového súdu spáchali machináciu pri verejnom obstarávaní spolupáchateľstvom a Janušek aj zneužívanie právomocí verejného činiteľa. Janušekovi vymerali 12 rokov väzenia v zariadení s minimálnym stupňom stráženia. Dostal aj pokutu 30-tisíc eur a zákaz vykonávať verejné funkcie 5 rokov. Štefanov dostal 9 rokov basy v zariadení s minimálnym stupňom stráženia. Okrem toho má zaplatiť 30-tisíc eur a dostal aj zákaz verejných funkcií na 5 rokov. Obaja sa proti rozhodnutiu súdu odvolali. Radoslava Behúla, Tomáša Labaya a Zdenku Kudláčovú súd oslobodil, no prokurator sa odvolal.
Odvolanie.
Odvolací Najvyšší súd v novembri 2018 rozhodol, že Marián Janušek si odsedí 11 rokov v base a jeho nástupca Igor Štefanov strávi za mrežami 9 rokov. Mierne tak znížil trest pre Janušeka oproti pôvodnému rozsudku kedy dostal 12 rokov basy. Štefanov dostal rovnaký trest aj v roku 2017.
Senátu nebolo jasné, prečo nebolo vznesené obvinenie ďalším osobám z bývalého ministerstva a víťazného konzorcia. „Všetci cítime, kto je koncovým užívateľom výhod, ale vždy sa zastavíme na polceste,“ tvrdí senát. „Tento tender dlhodobo traumatizoval spoločnosť, posilňoval v nej presvedčenie, že funkcionári si pod politickým krytím môžu robiť čokoľvek, v priamom prenose. Vzhľadom na to považoval odvolací súd za potrebné uložiť obžalovaným taký trest, ktorý bude mať aj odstrašujúci účinok,“ uviedol predseda senátu. Prokurátorka vyhlásila, že v kauze nie sú stíhané ďalšie osoby. „Nevyskytoval sa dôvod, prečo by mal Ján Slota vypovedať,“ uviedla.
Dvom vtedajším členom komisie na výber dodávateľa služieb Radoslavovi Behúlovi a Tomášovi Labayavi potvrdili oslobodzujúci rozsudok. Situácia sa ale zmenila pre ďalšiu obžalovanú, teda odbornú garantku tendra Zdenku Kudláčovú. Tú pôvodne prvostupňový súd oslobodil. Odvolací súd ale jej prípad vrátil na opätovné prerokovanie. Kudláčovej našli v služobnom počítači súbory, ktoré boli zmazané a súviseli s nástenkovým tendrom. Napriek výmazu sa ich podarilo obnoviť. Podľa súdu je možné, že vedela, že išlo o zmanipulovaný tender.
Škoda.
Odsúdení spôsobili škodu vyše 3,5 milióna eur, čo zodpovedá zisku konzorcia zo zákazky. Podľa senátu táto škoda nie je škodou štátu, ale škodou potenciálnych uchádzačov o zákazku, ktorí z nej mohli mať takýto zisk. Michal Feik z rezortu pôdohospodárstva avizoval, že ministerstvo si bude uplatňovať škodu, ktorú odsúdení spôsobili. Celkovo sa z obrovskej zákazky vyčerpalo 383,6 milióna korún, teda 12 miliónov eur, potom zmluvu predčasne ukončili.

</doc>
<doc id="625461" url="https://sk.wikipedia.org/wiki?curid=625461" title="Euboulides z Atén">
Euboulides z Atén

Euboulides alebo Eubulides () bol grécky sochár v 4. storočí pred Kr. 
Sochár Eubulides bol zrejme predok rodiny aténskych sochárov pochádzajúcich z dému "Krópidai", v ktorej sa striedali mená Eubulides a Eucheir. Nezachovala sa od neho žiadna socha, ale svedectvom jeho niekdajšej tvorby je jeho menom signovaný podstavec zo sochy nájdený v archeologickej lokalite boiótskeho mesta Tanagra v severnej časti Atiky. Nápis (IG VII 552, je datovaný do roku 371 pred Kr.) tohto podstavca hlása:
- text v starogréčtine - "Hry Basileia sa konali v boiótskom meste Lebadeia, a to na počesť boha Dia Basilea (Kráľa). Založili ich Boióťania po víťaznej bitke pri Leuktre."
"Chronologický zoznam sochárov tejto rodiny (podľa G. Becattiho)"
"Eubulides – 4. stor. pred Kr."
"Eucheir ?"
"Eubulides – 2. polovica 3. stor. pred Kr."
"Eucheir – 2. polovica 3. stor. pred Kr."
"Eubulides – 1. polovica 2. stor. pred Kr." 
"Eucheir – 1. polovica 2. stor. pred Kr."
"Eubulides – 2. polovica 2. stor. pred Kr."

</doc>
<doc id="625462" url="https://sk.wikipedia.org/wiki?curid=625462" title="Veľká Vidlová veža">
Veľká Vidlová veža

Veľká Vidlová veža, dávnejší autori uvádzajú Veža nad Cmiterom, (, , ) je najvyššia a najmarkantnejšia Vidlová veža, jeden z najstrmších tatranských štítov, medzi Vidlovým sedlom (Západnou Vidlovou vežou) a Lievikovou štrbinou (Východnou Vidlovou vežou).
Popis.
Vrchol Veľkej Vidlovej veže je najvyššie položeným objektom na Vidlovom hrebeni. Steny veže sa týčia nad Veľkou Zmrzlou dolinou a Cmiterom v Skalnatej doline. Severozápadná stena nad Medenou kotlinou je vysoká asi . Južná stena je vysoká asi . Týči sa nad Cmiterom.
Štít je veľmi dobre vidieť zo Skalnatej doliny i z visutej lanovky na Lomnický štít. Na Veľkú Východnú vežu je možné vystúpiť len s horským vodcom. Horolezecké cesty z obidvoch strán sú klasifikované ako (III–V UIAA).
Názov.
Veža dostala meno ako najvyššia spomedzi troch Vidlových veží.
Film.
Veľká Vidlová veža „účinkovala“ vo filme režiséra Martina Holého Medená veža.

</doc>
<doc id="625463" url="https://sk.wikipedia.org/wiki?curid=625463" title="Veža nad Cmiterom">
Veža nad Cmiterom



</doc>
<doc id="625468" url="https://sk.wikipedia.org/wiki?curid=625468" title="Milan Remko">
Milan Remko

Prof. Ing. Milan Remko, DrSc. (* 29. október 1948, Jasenová) je slovenský chemik so zameraním na medicínsku chémiu, vývoj liečiv "in silico" a molekulové modelovanie, vysokoškolský pedagóg.
Životopis.
Po maturite na Gymnáziu Pavla Országha Hviezdoslava v Dolnom Kubíne sa rozhodol študovať chémiu na Fakulte chemickej a potravinárskej technológie SVŠT v Bratislave, špecializácia fyzikálna chémia; 1977 kandidát chemických vied (CSc.) odbor fyzikálna chémia; 1991 habilitácia fyzikálna chémia Prírodovedecká fakulta Univerzity Komenského v Bratislave; 1994 obhajoba DrSc. odbor fyzikálna chémia CHTF STU Bratislava; 1998 profesor – odbor fyzikálna chémia a chemická fyzika CHTF STU Bratislava.
Na Univerzite Komenského počas svojej skoro štyridsaťročnej kariéry vychoval 40 Mgr.; 21 PharmDr., 6 PhD.; v rokoch 19962014 zástupca vedúceho katedry, katedra farmaceutickej chémie FaF UK; 20092013 prodekan pre vedeckovýskumnú činnosť a informačné technológie Farmaceutická fakulta Univerzity Komenského v Bratislave; Slovenská chemická spoločnosť 19922010 zakladateľ a predseda celoštátnej odbornej skupiny Molekulové modelovanie a molekulová grafika; r. 2010 – spoluzakladateľ odbornej skupiny Medicínska chémia; Chemical Papers 20062016 Associate Editor časopisu. Od roku 1994 Fellow (CChem FRSC, Kráľovská chemická spoločnosť (RSC) Londýn. Od roku 2008 člen Americkej chemickej spoločnosti. Profesor Remko je autorom viac ako 250 vedeckých a odborných prác (Web of Science registrovaných 203 publikácií). Autor vysokoškolských učebných textov, odborných príučiek, vedeckých článkov z oblasti teoretickej, fyzikálnej a farmaceutickej chémie.
Po odchode na dôchodok v roku 2017 sa Milan Remko venuje aj spisovateľskej činnosti. Vo voľnej trilógii "Zápisky chemika", "Oravské zápisky" a "Zápisky spod Choča" zachytil spomienky, zážitky a pamäti na dobu v ktorej žil a ľudí s ktorými sa stretával v akademickom prostredí domácich aj zahraničných univerzít. Históriu rodnej Jasenovej, jej školstva aj prírodu ikonického Choča opísal v knihách "Gazdovsko-potravný a úverný spolok v Jasenovej Sonda do histórie obce", "Genius loci Choč Príbehy zo života" a "História školstva v Jasenovej Po stopách Martina Kukučína". 
Bol milovníkom a podporovateľom rodnej Oravy. Spoluzakladateľ novodobej "Obce Oravcov" v Bratislave r. 1972, člen výboru a spoluorganizátor kultúrno-spoločenských podujatí v rokoch 19721990.
Zameranie vedeckej práce.
Na začiatku svojej vedeckej kariéry študoval štruktúru a vodíkové väzby v rastlinných fenolických zlúčeninách, ktoré vyústilo do návrhu modelu sekundárnej štruktúry dreva tvorenej jeho hlavnými zložkami (celulóza, hemicelulóza, lignín).
V ďalšom období na Farmaceutickej fakulte UK sa zameral na štúdium fyzikálnochemických a farmakokinetických (ADMET) vlastností liečiv (lokálne anestetiká, antiarytmiká, antihypertenzíva, antiglaukomiká, antikoagulanciá, hypoglykemiká, cytostatiká-inhibítory VEGFR2 receptorov). Formuloval vzťahy medzi chemickou štruktúrou a aktivitou skúmaných liečiv a výberové pravidlá liečivu podobných vlastností. Pri inhibítoroch karboanhydrázy ich následne využil pri objave, predikcii, projektovaní, syntéze a biologickom testovaní nových lidandov s nanomólovou in vitro aktivitou.
V sérii prác sa zaoberal aj chemickými a fyzikálnochemickými vlastnosťami netradičných organokovových zlúčenín, obsahujúcich jeden alebo viac atómov prvkov 14. skupiny periodickej tabuľky (C, Si, Ge, Sn a Pb) s násobnými väzbami. Predpokladaná existencia násobných väzieb prvkov podskupiny kremíka (Si, Ge, Sn a Pb) sa neskôr potvrdila aj experimentálne.
Zaoberal sa aj štúdiom vzniku aminokyselín a peptidov za podmienok primitívnej Zeme. Zistil výrazný katalytický efekt dvojmocných iónov (Ni, Cu, a Zn) pri vzniku peptidov z jednoduchých zlúčenín. Výskum vyústil aj do definovania štruktúry a vlastností glycínu, arginínu, histidínu, tyrozínu, fenylalanínu a tryptofánu a ich interakcie s kovovými iónmi. Určil geometriu komplexov, ich termodynamické parametre a relatívnu stabilitu jednotlivých typov interakcií. Interakcie katiónov kovov s aminokyselinami sú kľúčovými faktormi, ktoré regulujú sekundárnu štruktúru a biologickú funkciu proteínov, enzýmov a makromolekulových komplexov, ktoré obsahujú tieto biomakromolekuly. Stanovenie párových interakcií jednomocných a dvojmocných katiónov kovov s aminokyselinami na termodynamickej úrovni teórie je základom pre detailnejšie poznanie a kvantifikáciu týchto elementárnych procesov.
Pedagogika.
Na Farmaceutickej fakulte UK najprv pôsobil ako vedecký pracovník a v rokoch 19902017 ako vysokoškolský učiteľ. Pedagogicky bol činný na katedre farmaceutickej chémie vo všetkých formách výučby. Konštituoval a prednášal v slovenskom aj anglickom programe predmet Molekulové základy vývoja liečiv. Pre študentov anglického programu prednášal aj predmet Farmaceutická chémia. V rokoch 19751990 ako externista pôsobil na katedre fyzikálnej chémie CHTF SVŠT Bratislava. Farmaceutickú chémiu externe prednášal na UCM Trnava v rokoch 20012006 a v rokoch 20122014 predmety Kvantovú chémiu a Počítačové modelovanie molekúl.
Patenty.
Zoznam nie je úplný.

</doc>
<doc id="625469" url="https://sk.wikipedia.org/wiki?curid=625469" title="Dassault-Breguet Super Étendard">
Dassault-Breguet Super Étendard

Dassault Super Étendard je francúzske bojové lietadlo, schopné operovať z paluby lietadlovej lode. Toto jednomotorové lietadlo bolo vyvinuté spoločnosťou Dassault Aviation a vo francúzskom námorníctve nahradilo Étendard IV.
Vznik a vývoj.
Počas 60. rokov 20. storočia slúžili na palube francúzskych lietadlových lodí Clemenceau a Foch palubné stíhačky Étendard IV. Od začiatku sedemdesiatych rokov však francúzske námorníctvo hľadalo lietadlo s rozšírenými spôsobilosťami. Prikláňalo sa k nákupu amerického A-7 Corsair, ale domáca spoločnosť Dassault prišla s ponukou jednoduchej a modernizovanej verzie Étendard IV. Ako sa neskôr ukázalo, išlo o klasickú obchodnícku fintu, pretože nový Super Étendard bol prinajmenšom tak drahý ako Corsair.
Vtedajší francúzsky minister obrany Michel Debré dňa 19. januára 1973 oficiálne schválil vývoj viacúčelového lietadla Super Étendard, ktoré nakoniec nahradilo Étendard IV, Crusader a Alizé. Objednávka na 100 nových lietadiel bola podpísaná 4. septembra 1973.
Prvý prototyp Super-Étendard 01 vznikol prerobením lietadla Étendard IV M s palubným číslom 68 a prvýkrát vzlietol 28. septembra 1974. Toto lietadlo bolo použité na otestovanie vyvíjaných motorov a na aerodynamické skúšky.
Prvé sériovo vyrobené lietadlo, poháňané motorom Snecma Atar 8 K 50, sa vznieslo k oblohe 24. novembra 1977. Prvá letka sformovaná zo stíhačiek Super Étendard vznikla v septembri 1978.
Konštrukcia.
Super Étendard je strednoplošník s celokovovou konštrukciou. Krídla majú rozpätie , kvôli prevádzkovaniu na lietadlovej lodi sú však skladacie. Ich šípovitosť je okolo 45 stupňov. 
Lietadlo je poháňané jedným prúdovým motorom SNECMA Atar 8K-50 bez prídavného spaľovania. S maximálnym ťahom 49 kN neboli jeho letové výkony oveľa lepšie, ako bolo možné dosiahnuť s Etendard IV, avšak jeho avionika predstavovala značný skok dopredu.
Palubný rádiolokátor Thomson-CSF Agave umožňoval navádzať nové francúzske protilodné strely Exocet. Jedným z hlavných technických vylepšení bol centrálny počítač UAT-40, ktorý riadil väčšinu dôležitých misijných systémov.
V deväťdesiatych rokoch došlo k významnej modernizácii Super Étendardu, ktorá zahŕňala výkonnejší počítač UAT-90 a nový radar Thomson-CSF Anemone s dvojnásobným dosahom. K ďalším vylepšeniam patril značne prepracovaný kokpit podľa konceptu HOTAS (Hands-On-Throttle-And-Stick). Pilot tak môže prepínať medzi zbraňovými systémami a priebežne voliť najvhodnejší režim radaru bez toho, aby musel dať ruky preč z plynovej alebo riadiacej páky. Celkovo bolo na tento štandard zmodernizovaných 48 lietadiel. Začiatkom 21. storočia získal Super Étendard nové prostriedky elektronického boja, kabínu kompatibilnú s okuliarmi nočného videnia, nový inerciálny dátový systém čiastočne integrujúci GPS a lietadlo malo integrovaný laserový značkovač Damocles.
Super Étendard mohol niesť taktické jadrové zbrane, spočiatku to boli len gravitačné bomby, ale v deväťdesiatych rokoch minulého storočia boli integrované aj riadené strely s atómovou hlavicou ASMP. Lietadlo bolo taktiež vyzbrojené celým radom laserom navádzaných bômb. Lietadlo však pred pristátím na lietadlovej lodi muselo odhodiť do mora všetku nepoužitú muníciu.
Používatelia.
Súčasní používatelia.
 Argentína
Argentínske námorníctvo
Minulí používatelia.
 Francúzsko
Francúzske vzdušné sily
 Irak
Iracké vzdušné sily
Špecifikácie.
Výkony.
Maximálna rýchlosť: /h

</doc>
<doc id="625474" url="https://sk.wikipedia.org/wiki?curid=625474" title="Slovenský olympijský výbor">
Slovenský olympijský výbor



</doc>
<doc id="625475" url="https://sk.wikipedia.org/wiki?curid=625475" title="HiRISE">
HiRISE

High Resolution Imaging Science Experiment, väčšinou skrátene ako HiRISE, je kamera pracujúca vo viditeľnej oblasti svetelného spektra s vysokým rozlíšením dosahujúci 30 až 60 cm / pixel, ktorá sa nachádza na palube americkej planetárnej sondy Mars Reconnaissance Orbiter krúžiace okolo planéty Mars. Kamera váži 65 kilogramov a za cenu 40 miliónov amerických dolárov ju zostavila spoločnosť Ball Aerospace &amp; Technologies Corp. pod vedením Lunar and Planetary Laboratory University of Arizona. Zrkadlo teleskopu má priemer 0,5 metra. Veľkosť zrkadlá umožňuje robiť snímky objektov, ktoré sú cez 30 centimetrov veľké.
HiRISE zosnímal povrch Marsu, vrátane prebiehajúcich misií roveru Curiosity, Opportunity a InSight.
Design.
HiRISE bola od začiatku navrhnutá ako kamera s vysokým rozlíšením. Skladá sa z veľkého zrkadla, ako aj veľkej CCD kamery. Z tohto dôvodu dosahuje rozlíšenie 1 mikroradián alebo 0,3 metra vo výške 300 km. (Na porovnanie, satelitné snímky na Google Mars sú k dispozícii na 1 meter.) Môže zobrazovať tri farebné pásma, 400-600 nm (modrozelená), 550-850 nm (červená) a 800-1 000 nm (blízke infračervené rozhranie - NIR).
HiRISE obsahuje 0,5-metrové primárne zrkadlo, najväčší optický ďalekohľad, ktorý bol kedy vyslaný mimo obežnú dráhu Zeme. Hmotnosť prístroja je 64,2 kg.
Červené farebné obrázky majú široký rozsah 20 048 pixelov (šírka 6 km z obežnej dráhy vo výške 300 km ) a modrozelená a NIR majú šírku 4048 pixelov (1,2 km). Tieto sú zhromaždené pomocou 14 CCD snímačov, 2048 × 128 pixelov. Palubný počítač HiRISE číta tieto riadky včas s rýchlosťou orbitera, čo znamená, že rozmery obrázku sú potenciálne neobmedzené vo výške.
Prakticky to je obmedzené kapacitou palubného počítača 28 Gbit (3,5 GByte). Nominálna maximálna veľkosť červených obrázkov (komprimovaná na 8 bitov na pixel) je približne 20 000 × 126 000 pixelov alebo 2520 megapixelov a 4 000 × 126 000 pixelov (504 megapixelov) pre užšie obrazy pásiem B-G a NIR.
Jediný nekomprimovaný obraz používa až 28 Gbitov. Tieto obrázky sa však prenášajú stlačené, s typickou maximálnou veľkosťou 11,2 Gigabitov. Tieto obrázky sa uverejňujú na širokej verejnosti na webovej stránke HiRISE prostredníctvom nového formátu s názvom JPEG 2000.
Na uľahčenie mapovania potenciálnych miest na pristátie môže HiRISE produkovať stereo dvojice obrázkov, z ktorých možno topografiu merať s presnosťou 0,25 metra.

</doc>
<doc id="625477" url="https://sk.wikipedia.org/wiki?curid=625477" title="Chang'e 4">
Chang'e 4



</doc>
<doc id="625487" url="https://sk.wikipedia.org/wiki?curid=625487" title="Peáž">
Peáž

Peáž (pôv. francúzsky "péage") môže byť:

</doc>
<doc id="625488" url="https://sk.wikipedia.org/wiki?curid=625488" title="SpaceX Demo-1">
SpaceX Demo-1

SpaceX Demo-1 (známy tiež pod názvami Crew Dragon Demo-1 a Crew Demo-1) bol prvý nepilotovaný skúšobný let americkej kozmickej lode typu Crew Dragon spoločnosti SpaceX. Dňa 2. marca 2019 vyštartoval z Kennedyho vesmírneho strediska k Medzinárodnej vesmírnej stanici (ISS). Išlo o prvý let kozmickej lode určenej pre ľudskú posádku, ktorú vyvinula a vyrobila súkromná spoločnosť. Testovalo sa priblíženie a procedúry automatického spojenia s ISS, pričom loď zostala pripojená ku stanici takmer 5 dní a následne bol odskúšaný úplný návrat do atmosféry, pristátie v oceáne a záchranné postupy, ktoré bolo potrebné otestovať pred prvým pilotovaným letom. Počas celého skúšobného letu sa sledoval aj systém podpory života.
Prípravy na štart.
Skúšobný vývoz a vztýčenie zostavy na štartovacej rampe LC-39A sa uskutočnilo 3. januára 2019 okolo 17:30 miestneho času (22:30 svetového času). Po tejto úspešnej skúške nasledoval statický zážih, ktorý mal nastať 23. januára po 14:00 miestneho času (19:00 UTC), pričom okno bolo dlhé šesť hodín. Raketa stála na rampe, ale zážih bol o deň odložený. Statický zážih sa nakoniec uskutočnil 24. januára 2019 o 16:00 miestneho času (21:00 UTC). Zaujímavosťou bolo, že zážih sa uskutočnil aj s pripojeným Crew Dragonom, čím sa líši od praxe vykonávania statického zážihu bez nákladu, ktorá bola zavedená po nehode sa satelitom Amos-6 v septembri 2016. V prípade nehody by Crew Dragon aktivoval svoj záchranný systém a na padákoch by pristál na hladine mora, kde bola pre tento prípad pripravená loď "GO Searcher". Dňa 28. februára 2019 sa uskutočnil vývoz a vztýčenie zostavy na štartovacej rampe.
Priebeh letu.
Misia SpaceX Demo-1 úspešne odštartovala 2. marca 2019 o 02:49:02 miestneho času (07:49:02 UTC) pomocou nosnej rakety Falcon 9 Block 5 zo štartovacieho komplexu 39A v Kennedyho vesmírnom stredisku. Kozmická loď bola približne po deviatich minútach od štartu navedená na počiatočnú obežnú dráhu. Prvý stupeň rakety Falcon 9 následne úspešne pristál na autonómnej oceánskej pristávacej plošine "Of Course I Still Love You". Crew Dragon sa potom oddelil od druhého stupňa rakety, čím začala preletová fáza k Medzinárodnej vesmírnej stanici (ISS). Na palube kozmickej lode bola namiesto posádky figurína s menom Ellen Ripleyová (odkazovala na postavu z filmov o Votrelcovi). Figurína počas celého letu monitorovala pomocou zabudovaných senzorov podmienky, ktoré by pôsobili na posádku. Crew Dragon priletel k ISS 3. marca 2019, pričom o 10:51 UTC sa po bezproblémovom priblížení automaticky pripojil k prednému spojovaciemu uzlu modulu Harmony na ISS. Stal sa tak prvou súkromnou kozmickou loďou schopnou prepravovať ľudskú posádku, ktorá sa pripojila k ISS. Následne začal 2-hodinový proces napúšťania atmosféry do priestoru medzi loďou a stanicou. Trojčlenná posádka Expedície 58 medzitým vykonávala kontroly tesnosti, pričom astronauti neobjavili žiadny problém s únikom vzduchu, a tak mohli začať s prípravami na otvorenie prielezu Crew Dragonu. Najprv otvorili prielez zo strany stanice a hlásili, že neobjavili žiadnu kondenzovanú vlhkosť, ale len malé množstvo prachu. Spočiatku bol tlak v kabíne Crew Dragonu o niečo vyšší, než vo zvyšku ISS, čo však nepredstavovalo problém. Tlaky a teploty medzi loďou a stanicou sa podarilo vyrovnať počas niekoľkých minút. O 13:07 UTC bol otvorený prielez do lode. Prvým astronautom, ktorý vstúpil na palubu Crew Dragonu, bol Kanaďan David Saint-Jacques a za ním na nasledoval Rus Oleg Kononenko. Každý z astronautov mal na sebe kyslíkovú masku a nezávislé meracie prostriedky, aby bola kontrola atmosféry v lodi istá. Jedným z dôvodov nasadenia kyslíkových masiek bola preventívna obava z možnosti úniku freónu v chladiacom okruhu lode. Podobné procedúry sa vykonávajú u všetkých kozmických lodí. Po odobratí vzoriek atmosféry v lodi sa astronauti vrátili na stanicu a vykonali analýzu nazbieraných vzoriek. Keď zistili, že atmosféra v lodi je v poriadku, dostali povolenie zložiť si ochranné dýchacie masky. Potom aktivovali ventilátory, ktoré premiešali atmosféru v lodi s atmosférou vo vnútri stanice. Približne o 15:35 UTC začal uvítací ceremoniál, počas ktorého všetci traja členovia posádky pogratulovali SpaceX, NASA, Boeingu a všetkým ďalším ľuďom, ktorí sa podieľali na vývoji a prevádzke nových súkromných lodí. Následne sa astronauti presunuli do Crew Dragonu, kde mala americká astronautka Anne McClainová ešte krátky prejav, ktorým ceremoniál skončil. 
Dňa 7. marca 2019 astronauti uskutočnili poslednú kontrolu lode a zaistenia nákladu a o 17:39 UTC uzavreli prielez Crew Dragonu. Potom aj prielez zo strany ISS. Nasledujúci deň, 8. marca o 07:32 UTC, sa kozmická loď bezproblémovo odpojila a odletela od stanice. V ten istý deň o 13:45:08 UTC (08:45:08 miestneho času) návratový modul lode Crew Dragon úspešne pristál v Atlantickom oceáne. Miesto pristátia sa nachádzalo 370 km severovýchodne od Cape Canaveral. Krátko po pristátí priplávali k lodi dva rýchle nafukovacie člny, ktorých posádka pripravila Crew Dragon na vylovenie z vody. Crew Dragon následne vylovila loď "GO Searcher" a zamierila s ním do prístavu Port Canaveral na Floride.

</doc>
<doc id="625489" url="https://sk.wikipedia.org/wiki?curid=625489" title="Theodore von Kármán">
Theodore von Kármán

Theodore von Kármán (; * 11. máj 1881, Budapešť, Rakúsko-Uhorsko† 6. máj 1963, Aachen, Západné Nemecko) bol maďarsko-americký matematik, letecký inžinier a fyzik, ktorý pôsobil predovšetkým v oblasti letectva a kozmonautiky. Vypracoval mnoho kľúčových pokrokov v aerodynamike, najmä jeho práca na nadzvukovom a hypersonickom prúdení vzduchu. Je považovaný za vynikajúceho aerodynamického teoretika dvadsiateho storočia.
Život.
Narodil sa ako Szőllőskislaki Kármán Tódor v rodine Mórica Karmana a Heleny Konnovej; jedným z jeho predkov bol pražský rabín Jehuda Löw ben Becalel. Vyštudoval technickú univerzitu v Budapešti, neskôr študoval na univerzite v Göttingene (Nemecko), kde v roku 1910 získal aj doktorát. V rokoch 1910-1912 tam aj učil. V roku 1912 prijal miesto na vysokej banskej škole v Banskej Štiavnici (vtedy Schemnitz), ale keď zistil že na škole sa nerobí výskum, vrátil sa do Göttingenu . Vo februári 1913 získal miesto riaditeľa leteckého inštitútu v Aaachene. Neskôr emigroval do USA, kde pôsobil ako profesor na Kalifornskom technickom inštitúte (Caltech) v Pasadene. Od roku 1951 pôsobil ako riaditeľ oddelenia pre letecký výskum NATO a od roku 1960 ako prvý prezident Medzinárodnej astronautickej akadémie. Zaoberal sa teoretickými otázkami letov rakiet. Bol jedným zo zakladateľov americkej astronautiky, v 30. a 40. rokoch vychoval stovky špecialistov. Po 2. svetovej vojne sa podieľal na pátraní po nemeckých raketových odborníkoch a skomponoval predstavu využitia letectva v 3. svetovej vojne.
Cena Theodora von Kármána.
Cena Theodora von Kármána za aplikovanú matematiku sa udeľuje každý piaty rok jednotlivcovi ako uznanie za jeho významnú aplikáciu matematiky v mechanike a/alebo inžinierskej vede. Toto ocenenie bolo založené v roku 1968 na počesť Theodora von Kármana spoločnosťou pre priemyselnú a aplikovanú matematiku (SIAM).

</doc>
<doc id="625490" url="https://sk.wikipedia.org/wiki?curid=625490" title="Euboulides (sochár)">
Euboulides (sochár)

Euboulides alebo Eubulides () bol grécky sochár v 2. storočí pred Kr. 
Eubulides, syn a žiak sochára Eucheira z atického dému "Krópidai", bol činný v 2. polovici 2. storočia pred Kr. V genealógii viacčlennej aténskej sochárskej rodiny, v ktorej sa striedalo meno Euboulides s menom Eucheir, bol zrejme jej posledným členom. Nezachovala sa od neho žiadna socha, len niekoľko podstavcov signovaných jeho menom i menom jeho otca (Loewy, 223 - 227, IG XII 9 140, IG II² 4296), z diel, ktoré zhotovili spolu. Ich signatúry sa našli napr. v Aténach (najmä na Agore) alebo v meste Amarynthos na ostrove Euboia, ale Eleusine sa našiel i podstavec zo sochy, ktorú zhotovil sám:
- text v starogréčtine - "Hranaté zátvorky znamenajú doplnenie medzier (lacunae) a označujú písmená, ktoré sú nečitateľné alebo úplne stratené."
Tento podstavec je zo šedomodrého mramoru, je poškodený v ľavom hornom rohu. Jeho nápis znalci aj po analýze typu písma datujú do druhej polovice 2. storočia pred Kr. 

</doc>
<doc id="625491" url="https://sk.wikipedia.org/wiki?curid=625491" title="Električky Graz série 1 – 41 (Brno)">
Električky Graz série 1 – 41 (Brno)

Električky série 1 – 41 sú dvojnápravové obojsmerné električky, vyrobené pre Společnost brněnských pouličních drah elektrických podnikom Grazer Waggon- &amp; Maschinen-Fabriks-Aktiengesellschaft vorm. Joh. Weitzer v Grazi.
Tieto vozne, vyrábané v rokoch 1899 – 1900 a zaradené v rokoch 1900 – 1903, zahajovali prevádzku elektrickej električky v Brne. Spoločne s nimi boli vyrobené vlečné vozne rovnakého vzhľadu.
Konštrukcia.
Električky boli na vtedajšiu dobu obvyklé konštrukcie s otvorenými plošinami. Skriňa vozňa bola drevená, vonku oplechovaná so základňou v podobe rošte z valcovaných oceľových profilov. Dolná časť bočnice bola obložená pásom drevených peřejek. Strecha bola zhotovená z drevených paluboviek pokrytých plátnom. Na streche sa nachádzal tyčový zberač, ktorý bol neskôr nahradený lýrovým. V interiéri, ktorý bol od plošín oddelený jednoduchými prepážkami s posuvnými dverami, sa nachádzali pozdĺžne latkové lavice. Pojazd vozňa tvoril dvojnápravový podvozok s rázvorom , ktorý bol počas prvej svetovej vojny predĺžený na . Pohon zabezpečovali dva motory typu GE 58, napojené na nápravy pomocou prevodu z ozubených súkolí s prevodovým pomerom 1ː6. Regulácia výkonu bola vykonávaná pomocou odporov umiestnených pod podlahou. Ovládanie zabezpečovali kontroléry B 6-8 s deviatimi jazdnými stupňami (z toho piatich pre sériové zapojenie motorov) a siedmimi stupňami elektrodynamickej brzdy. Vnútorné osvetlenie bolo žiarovkové, s žiarovkami na 120 V. Čelné osvetlenie bolo spočiatku realizované petrolejovú lampou, aby sa zabezpečilo osvetlenie aj pri výpadku prúdu, neskôr bolo nahradené elektrickým.
Dodávky električiek.
V rokoch 1899 – 1900 bolo vyrobených celkom 41 vozidiel tohto typu.
Prevádzka.
Vozne série 1 – 41 boli do prevádzky u "Gesellschaft der Brünner elektrischen Strassenbahnen" (GBES; Společnost brněnských pouličních drah elektrických) uvádzané postupne. V roku 1900 začalo jazdiť prvých 27 vozňov, v nasledujúcom roku ďalších dvanásť. Zvyšné tri kusy boli sprevádzkované do roku 1903. V rokoch 1903 a 1904 boli zakúpené električky čísel 1 – 5 a 6 – 7 od strojárne Lederer &amp; Porges v Kráľovom Poli, takže prvých sedem vozňov zo Grazu bolo prečíslovaných na čísla 42 – 48. Medzi rokmi 1906 – 1910 boli všetky električky série 8 – 48 prelakované z pôvodného hnedého náteru do bielo-červenej kombinácie. Vozidlá jazdili pravidelne až do polovice 20. rokov 20. storočia, kedy sa začalo prejavovať ich veku, nízka kapacita a vyššiu poruchovosť oproti novo dodávaným vozidlám z Královopolskej.
Od roku 1930 jazdilo v bežnej prevádzke iba 14 vozňov z tejto série. Roku 1935 boli tri dlhodobo odstavené električky predané do Olomouca. Kvôli vypuknutia druhej svetovej vojny bola časť odstavených vozňov vrátená do prevádzky, v rokoch 1943 – 1944 a 1946 bolo niekoľko z nich upravených na vlečné vozne. Po skončení vojny v roku 1945 jazdilo deväť električiek, ktoré v roku 1950 získali súvislú číselnú radu 4 – 12. Z osobnej prevádzky boli definitívne vyradené v roku 1954. Dva vozne boli odpredané do Olomouca, jeden do Ostravy. Električky prestavené na vlečné vozne (č. 192 – 195) boli vyraďované v rokoch 1957 – 1964.
Po roku 1945 bolo využívaných deväť vozňov ako služobných, tie získali nové čísla 503 – 511. V roku 1954 k nim pribudli ďalšie tri (č. 512 – 514). Časť ich bola vyradená do roku 1963, spolu šesť ich bolo naďalej využívaných aj po tomto roku, keď služobné vozidlá získali nový číselný rad 800. Takmer všetky služobné električky z pôvodnej série 1 – 41 boli vyradené do roku 1967. Ako jediný zostal koľajový brus č. 803, ktorý na tento účel slúžil už od roku 1930. V roku 1969 bol označený novým číslom 4030, k jeho odstaveniu došlo o rok neskôr po dodania nového brusu Schörling.
Brus č. 4030 bol posledným dochovaným zástupcom série 1 – 41. Po svojom odstavení bol počas roka 1971 v Ústredných dielňach Dopravného podniku mesta Brna kompletne zrenovovaný do stavu z rokov 1911 – 1930 (okrem lyrového zberača, ktorý bol osadený v polovici 30. rokov) a so svojím pôvodným číslom 10 následne zakúpený Technickým múzeom v Brne, ktoré ho zaradilo do svojej zbierky vozidiel MHD.

</doc>
<doc id="625495" url="https://sk.wikipedia.org/wiki?curid=625495" title="Bill Nighy">
Bill Nighy

Bill Nighy, celým menom William Francis Nighy (* 12. december 1949, Caterham, Spojené kráľovstvo) je anglický herec. 
Začal pracovať v divadle a v televízii predtým než dostal svoju prvú filmovú rolu v roku 1981. Je známy rolami vo filmoch "Láska nebeská", "Súmrak mŕtvych", "Underworld", "Jednotka príliš rýchleho nasadenia", "Dohola?" a ""
Vo filme "Láska nebeská" naspieval coververziu piesne „Love Is All Around“ pod názvom „Christmas Is All Around“, ktorá ho preslávila po celom svete .

</doc>
<doc id="625496" url="https://sk.wikipedia.org/wiki?curid=625496" title="Imrich Chlamtac">
Imrich Chlamtac

Imrich Chlamtac (* 1949, Zlaté Moravce) je americký informatik. 
V súčasnosti je prezidentom EAI – Európskej aliancie pre inovácie, súkromnej neziskovej organizácie, ktorá organizuje konferencie a vytvára otvorenú výskumnú komunitu, ktorá podporuje profesionálny rozvoj a prináša výskum a jeho výsledky na trh. Predtým pôsobil ako predseda CREATE-NET – medzinárodného centra výskumu a vývoja, zaoberajúceho sa oblasťami počítačových a telekomunikačných sietí.
Vzdelanie.
Je držiteľom doktorátu z počítačových vied z University of Minnesota (1979), má aj bakalársky a magisterský titul z matematiky na univerzite v Tel Avive (1977).
Je čestným profesorom Univerzity v Trente, univerzity v Tel Avive. Pôsobil na Bostonskej univerzite a univerzite v Massachusets.
Výskum a vývoj.
Jeho vynález konceptu svetelnej cesty sa stal základným mechanizmom smerovania vlnovej dĺžky, čo je základnom dnešných optických WDM sietí. Na základe svojich vedeckých úspechov bol v roku 1993 zvolený za člena asociácie IEEE za jeho prácu na protokoloch prístupu ad hoc.
Ako prvý zaviedol základné koncepty multishop networking, objasňujúc problematiku medzikanálových konfliktov, skrytých problémov na termináloch smerovania a vysielania. V roku 1997 sa stal členom združenia Association for Computing Machinery (ACM) pre zavedenie konceptu lighpaths, svetelných, resp. optických ciest.
Publikácie.
Je autorom vyše 400 vedeckých článkov.
Je spoluautorom viacerých kníh, vrátane prvej učebnice LAN sietí, knihy "Bezdrôtové a mobilné sieťové architektúry", ktorá je odporúčaná editorom siete IEEE, ako aj bestselleru medzi inžinierskymi knihami "Širokopásmové služby pre podniky a komunity".

</doc>
<doc id="625497" url="https://sk.wikipedia.org/wiki?curid=625497" title="Édouard Molinaro">
Édouard Molinaro

Édouard Molinaro (* 13. máj 1928, Bordeaux, Francúzsko† 7. december 2013, Paríž, Francúzsko) bol francúzsky filmový režisér, scenárista a herec.
Životopis.
Édouard Molinaro, fascinovaný filmom od detstva, sa presadil v súťažiach amatérskych filmárov organizovaných v jeho regióne. Stal sa asistentom réžie André Berthomieu a Maurice de Canonge. Zároveň v rokoch 1950 až 1952 vyprodukoval okolo tridsať stredometrážnych priemyselných filmov. Od roku 1953 sa pustil do krátkych hraných filmov a zaujal producentov.
V roku 1957 Édouard Molinaro nakrútil svoj prvý celovečerný detektívny film "Le Dos au mur". Film, zaujal kritiku, ktorá chválila režisérovo technické majstrovstvo a inovatívnosť. Ak je Édouard Molinaro súčasníkom Novej vlny, nie je jej súčasťou. Najčastejšie rieši adaptácie detektívnych zápletiek ("Ženy miznú" (1958)) alebo spoločenských drám ("Dievča na leto ("1959)). Ako šikovný režisér sa stal stávkou na istotu vo francúzskej kinematografii. Režíroval niektoré zo svojich najväčších komerčných úspechov: "Oskar" (1967) a "Hibernatus" (1969) s Louisom de Funèsom a Claude Gensacovou, séria "Klietka bláznov" (1978 a 1980) s Michelom Galabruom, Michelom Serraultom a Ugom Tognazzim, ktorá dosiahla v Spojených štátoch obrovský úspech. Édouard Molinaro preferuje žáner komédie. Výsledkom toho sú príjemné filmy o mravoch ("Ružový telefón" 1975; "Pour cent briques t'as plus rien" 1982) a niekedy aj pecka komiksovej kinematografie, ako napríklad "L'Emmerdeur" (1973), s Jacquesom Brelom a Linom Venturom. Napriek inteligencii svojho kinematografického prejavu a niektorým osobnejším filmom ("La Liberté en croupe" (1970)) Édouard Molinaro podáva obraz poctivého skromného remeselníka, ktorého filmy často dosahujú veľké úspechy, ako napríklad "Le Souper" (1992) alebo "Beaumarchais the Insolent" (1996).
Zomrel v decembri 2013 vo svojich osemdesiatich piatich rokoch.

</doc>
<doc id="625498" url="https://sk.wikipedia.org/wiki?curid=625498" title="Mississauga">
Mississauga

Mississauga je kanadské mesto s viac ako 700 000 obyvateľmi. Nachádza sa v provincii Ontário pri ústí rieky Credit do Ontárijského jazera. Názov „Mississauga“ je algonkinského pôvodu a znamená „severná rieka s mnohými ústiami“. Patrí do oblasti nazývanej "Veľké Toronto", kde žije viac ako 5 miliónov obyvateľov. S Torontom je Mississauga spojená na východe. Mesto ako také vzniklo spojením obcí Streetsville (najstaršia obec), Erindale (do roku 1890 Springfield), Port Credit, dediny Meadowvale, Cooksville, Clarkson, Lakeview, Dixie, Lorne Park, Sheridan a Summerville. U posledných piatich obcí je niekedy uvádzané, že patria pod správu mesta Toronto.
Demografia.
V sčítaní obyvateľstva v roku 2021 malo mesto 717 961 obyvateľov, v roku 2016 to bolo 721 599. V roku 2021 cca 1485 ľudí uviedlo ako etnický pôvod český, 1385 slovenský a 320 československý. V roku 2016 bola Mississauga šiestym najväčším mestom v Kanade a tretím najväčším v provincii Ontário. Podľa údajov z roku 2006 v meste žilo 704 000 obyvateľov, ale kvôli značnému prísunu obyvateľstva sa toto číslo za posledných 100 rokov neustále zvyšuje. Od roku 2001 do roku 2006 bol zaznamenaný rast obyvateľstva o 9,1% ročne.
Doprava a priemysel.
Mnohé veľké spoločnosti tu majú dôležité pobočky: Hewlett-Packard, Microsoft, PepsiCo, General Electric, Heidelberger Druckmaschinen, Fujitsu a Wal-Mart Canada.
Nachádza sa tu najväčšie kanadské letisko Pearson.
Mestom tiež prechádza najväčšia diaľnica Ontária, diaľnica 401 (Highway 401). Diaľnica je nielen najväčšou, ale aj najdôležitejšou dopravnou tepnou pre juh Ontária: spája všetky veľké mestá na juhu a pokračuje do susednej provincie Quebec a má medzištátny význam. Je jedným z najrušnejších a najzaťaženejších dopravných úsekov na svete.

</doc>
<doc id="625499" url="https://sk.wikipedia.org/wiki?curid=625499" title="William Francis Nighy">
William Francis Nighy



</doc>
<doc id="625502" url="https://sk.wikipedia.org/wiki?curid=625502" title="Gábor Szentpétery">
Gábor Szentpétery

Gábor Szentpétery (* 4. február 1981, Rožňava) je slovenský architekt, fotograf ale hlavne cestovateľ. Zaoberá sa obytnými aj občianskymi stavbami. Syn Adama Szentpéteryho.
Po štúdiu na gymnáziu Jana Amosa Komenského v Košiciach v roku 1995, pokračoval v roku 2000 štúdiom na Fakulte architektúry ČVUT v Prahe. Absolvoval odbor architektúry (Jan Bočan, Arnošt Navrátil, Michal Hlaváček). Po absolvovaní vysokej školy zakladá samostatnú kanceláriu GÁSE.
Zakladateľ SkyCity Challenge. V súčasnosti sa spolupodieľa na projektovaní architektonických návrhov v Číne.

</doc>
<doc id="625504" url="https://sk.wikipedia.org/wiki?curid=625504" title="Peáž ciest">
Peáž ciest

Peáž ciest (peážny úsek) je obvyklý termín pre situáciu, keď dve alebo viac ciest (cestných ťahov, číslovaných cestných trás) je v nejakom úseku vedených po rovnakej trase (fyzickej ceste). V takom prípade je jedna cesta považovaná za zdrojovú (kmeňovú) a ďalšie za peážne (hosťujúce).
Príkladom peážneho úseku je rýchlostná cesta R1 medzi Žiarom nad Hronom a Budčou, ktorý je zároveň súčasťou rýchlostných ciest R2 a R3 a medzinárodných európskych ciest E58 a E571.
Peáže iných dopravných trás a ciest.
Podobným spôsobom môžu navzájom peážovať alebo peážovať po ceste tiež cyklistické trasy alebo značené turistické trasy, ich čísla sa však nepoužívajú k evidencii komunikácií ako stavieb.

</doc>
<doc id="625506" url="https://sk.wikipedia.org/wiki?curid=625506" title="Prvý Fickov zákon">
Prvý Fickov zákon



</doc>
<doc id="625507" url="https://sk.wikipedia.org/wiki?curid=625507" title="Fickov zákon">
Fickov zákon



</doc>
<doc id="625508" url="https://sk.wikipedia.org/wiki?curid=625508" title="Fedor Bartko">
Fedor Bartko

Mgr. art. Fedor Bartko (* 3. október 1944, Kšinná) je slovenský filmový a televízny dokumentarista, režisér, scenárista a kameraman.
Životopis.
Po skončení základnej školy v Bratislave študoval na Strednej priemyselnej škole filmovej v Čimeliciach, neskôr na Vysokej škole múzických umení v Bratislave, odbor dramaturgia a réžia filmovej a televíznej dokumentárnej tvorby.
V rokoch 1963-1968 pracoval v Československom štátnom filme - Štúdiu krátkych filmov Bratislava, v rokoch 1989 - 1991 pracoval na Ministerstve kultúry SR a ako tlačový tajomník v rokoch 1991-1992 na Úrade Predsedníctva SAV. V rokoch 1991 - 1994 sa stal podpredsedom Rady ČSFR a Rady SR pre rozhlasové a televízne vysielanie. V rokoch 2000 - 2009 sa stal riaditeľom Evanjelického mediálneho programu so sídlom v Bratislave (v likvidácii, zrušený 21. augusta 2009) a pracoval tiež ako scenárista a režisér v slobodnom povolaní.
Dielo.
Vytvoril desiatky dokumentárnych a publicistických filmov a relácií hlavne pre Slovenskú televíziu.

</doc>
<doc id="625518" url="https://sk.wikipedia.org/wiki?curid=625518" title="Ivona Fialková">
Ivona Fialková

Mgr. Ivona Fialková (* 22. november 1994, Brezno) je bývalá slovenská biatlonistka. Reprezentovala Slovensko na Zimných Olympijských hrách 2018 v Pchjongčchangu a pravidelne sa zúčastňuje pretekov Svetového pohára v biatlone. Je členkou klubu VŠC Dukla Banská Bystrica. Vyštudovala učiteľstvo geografie a telesnej výchovy. Jej staršia sestra, Paulína Fialková, taktiež reprezentuje Slovensko v biatlone.
Kariéra.
Biatlonu sa začala venovať keď mala sedem rokov – nasledovala svoju staršiu sestru. V žiackych kategóriách súťažila za klub biatlonu Čierny Balog. Keď ako pätnásťročná prešla do dorasteneckých a juniorských vekových kategórií trénovala v klube biatlonu Osrblie s trénerkou Annou Murínovou. Od roku 2015 je členkou Vojenského športového centra Dukla Banská Bystrica. V júli 2023 oznámila, že končí svoju profesionálnu kariéru z osobných a zdravotných dôvodov.
Výsledky.
Svetový pohár.
Sezóna 2018/2019.
Sezóna 2019/2020.
X - zrušené preteky (kvôli opatreniam proti koronavírusu)
Sezóna 2021/2022.
"Všetky výsledky sú brané z oficiálnej stránky Medzinárodnej biatlonovej únie."
Najväčšie úspechy.
Svetový pohár
 Majstrovstvá sveta 
Olympijské hry 

</doc>
<doc id="625520" url="https://sk.wikipedia.org/wiki?curid=625520" title="CHTF SVŠT">
CHTF SVŠT



</doc>
<doc id="625521" url="https://sk.wikipedia.org/wiki?curid=625521" title="Chemickotechnologická fakulta SVŠT">
Chemickotechnologická fakulta SVŠT



</doc>
<doc id="625522" url="https://sk.wikipedia.org/wiki?curid=625522" title="Chemickotechnologická fakulta Slovenskej vysokej školy technickej">
Chemickotechnologická fakulta Slovenskej vysokej školy technickej



</doc>
<doc id="625523" url="https://sk.wikipedia.org/wiki?curid=625523" title="Chemickotechnologická fakulta Slovenskej vysokej školy technickej v Bratislave">
Chemickotechnologická fakulta Slovenskej vysokej školy technickej v Bratislave



</doc>
<doc id="625524" url="https://sk.wikipedia.org/wiki?curid=625524" title="Chemická fakulta SVŠT">
Chemická fakulta SVŠT



</doc>
<doc id="625525" url="https://sk.wikipedia.org/wiki?curid=625525" title="Chemická fakulta Slovenskej vysokej školy technickej">
Chemická fakulta Slovenskej vysokej školy technickej



</doc>
<doc id="625526" url="https://sk.wikipedia.org/wiki?curid=625526" title="Chemická fakulta Slovenskej vysokej školy technickej v Bratislave">
Chemická fakulta Slovenskej vysokej školy technickej v Bratislave



</doc>
<doc id="625527" url="https://sk.wikipedia.org/wiki?curid=625527" title="CHTF STU">
CHTF STU



</doc>
<doc id="625528" url="https://sk.wikipedia.org/wiki?curid=625528" title="Chemickotechnologická fakulta STU">
Chemickotechnologická fakulta STU



</doc>
<doc id="625529" url="https://sk.wikipedia.org/wiki?curid=625529" title="Chemickotechnologická fakulta Slovenskej technickej univerzity v Bratislave">
Chemickotechnologická fakulta Slovenskej technickej univerzity v Bratislave



</doc>
<doc id="625530" url="https://sk.wikipedia.org/wiki?curid=625530" title="Tomáš Janura">
Tomáš Janura

Mgr. Tomáš Janura, PhD. (* 6. júl 1983, Žilina) je historik a vedec Historického ústavu Slovenskej akádemie vied (SAV).
Biografia.
Tomáš Janura sa narodil v Žiline. Po absolvovaní strednej školy študoval na Filozofickej fakulte Univerzity Komenského v Bratislave, kde dokončil štúdium v roku 2007. Svoju akademickú kvalifikáciu si rozšíril na Historickom ústave SAV, kde v roku 2010 obhájil dizertačnú prácu a získal akademický titul "PhD." V súčasnosti pracuje ako samostatný vedecký pracovník, ktorý sa venuje najmä okruhu tém týkajúcich sa stoličného úradníctva v 18. storočí a vidieckych šľachtických rezidencií na území dnešného Slovenska v 18. storočí. Je autorom niekoľkých monografií a množstva odborných vedeckých štúdií. Jeho najznámejšia práca je edícia "Vidiecke šľachtické sídla", ktorá má jednotlivé diely založené na geografických hraniciach pôvodných uhorských stolíc na území Slovenska. Do roku 2018 vyšli diely, v ktorých sú vedecky spracované šľachtické sídla v bývalej Oravskej, Liptovskej, Zvolenskej a Turčianskej stolici. Spracoval aj historické monografie k viacerým slovenským hradom. Často tiež účinkuje v Rozhlase a televízii Slovenska, kde popisuje či osvetľuje regionálne dejiny v relácii "Slovensko v obrazoch".

</doc>
<doc id="625532" url="https://sk.wikipedia.org/wiki?curid=625532" title="Zvratky">
Zvratky



</doc>
<doc id="625533" url="https://sk.wikipedia.org/wiki?curid=625533" title="Vomitus">
Vomitus



</doc>
<doc id="625534" url="https://sk.wikipedia.org/wiki?curid=625534" title="Zvratok">
Zvratok

Zvratok môže byť:

</doc>
<doc id="625535" url="https://sk.wikipedia.org/wiki?curid=625535" title="Vývratok">
Vývratok



</doc>
<doc id="625536" url="https://sk.wikipedia.org/wiki?curid=625536" title="Vývratky">
Vývratky



</doc>
<doc id="625538" url="https://sk.wikipedia.org/wiki?curid=625538" title="Banana Pi">
Banana Pi

Banana Pi je jednodoskový mini počítač, ktorý vyrába čínska spoločnosť Sinovoip, veľmi podobný populárnemu Raspberry Pi alebo Orange Pi a predchodca nového modelu Banana Pro od spoločnosti Lemaker s podporou WiFi. Vychádza z veľmi podobnej architektúry, avšak ponúka oveľa väčší výkon. Základom počítača je dvojjadrový procesor ARM Cortex-A7 s integrovaným GPU jadrom Mali400MP2. Doska obsahuje integrovanú operačnú pamäť 1 GB DDR3. Doska neobsahuje žiadnu internú pamäť pre operačný systém alebo ukladanie súborov, ponúka však možnosť pripojenia SD karty alebo SATA rozhranie pre pripojenie pevného disku. K pripojeniu zobrazovacej jednotky slúži konektor HDMI alebo kompozitný RCA. Zvukový výstup je možné napojiť cez 3,5 mm jack alebo HDMI. Na doske sa nachádza tiež integrovaný mikrofón. Oproti Raspberry Pi má Banana Pi priamo napojený ethernet adaptér 10/100/1000 s konektorom RJ45. Základná doska obsahuje dva konektory USB 2.0 vrátane jedného konektora USB OTG a jedného konektora USB micro slúžiaceho pre napájanie.
Celý počítač sa rozmery 90 mm x 60 mm a rozložením konektorov veľmi podobá Raspberry Pi a je kompatibilný s väčšinou podporovaného príslušenstva určeného práve k Raspberry Pi. Nájdeme tu i sadu 26 programovateľných pinov pre pripojenie rozširujúcich modulov a konektor na pripojenie LCD dotykového panela. Súčasťou dosky sú i tri tlačidlá - zapnutie, reset a bootovanie. Doska obsahuje IR prijímač pre diaľkové ovládanie.
Základná doska počítača Banana Pi je napájaná pomocou napájacieho adaptéra 5V s odporúčaným výstupným prúdom 2A.
Hardware.
Rozmery dosky: šírka 60 mm, dĺžka 92 mm, rozloženie konektorov na doske je kompatibilné s doskou Raspberry Pi model B. Váha dosky bez pripojených periférií je len 48 gramov.
Porovnanie Banana Pi vs. Rasbperry Pi.
Porovnanie kľúčových parametrov Banana Pi proti Raspberry Pi:
Veľkou výhodou Banana Pi je veľký rozdiel v dvojjadrovom procesore, veľkej operačnej pamäti a predovšetkým možnosti pripojenia ďalších periférií a to aj s rozhraním SATA. Čipset A20 sa bežne používa v moderných tabletoch či v chytrých telefónoch.
História.
Projekt Banana Pi vznikol na začiatku roku 2013 ako reakcia na vznikajúcu komunitu Raspberry Pi s odozvou na dopytovaný väčší výkon a s lepšie riešeným pripojením k počítačovej sieti prostredníctvom ethernetu s podporou rýchlosti 10/100/1000. Nevýhodou ethernetového rozhrania Raspberry Pi bol fakt, že toto rozhranie bolo pripojené interne ako ďalšia USB periféria, čo zvyšovalo nároky na ďalšie systémové prostriedky.
V decembri roku 2013 začalo prvé veľké testovanie prvých prototypov tejto dosky.
V apríli 2014 sa spustil oficiálne predaj dosiek Banana Pi.
V júni 2014 bol uvoľnený zdrojový kernel komunitou Banana Pi na GitHub.
V apríli 2015 bola vydaná nová stabilná verzia linuxového operačného systému Bananian OS 15.04, ktorá opravovala veľa chýb pôvodná verzia od hlavného uvedenia Banana Pi / Pro / R1. Jedná sa o predné operačný systém odladený pre tento typ počítača s plnou podporou integrácie SATA portu v jadre.
Vývojové dosky.
Banana Pi - model BP-A20 M1.
Základná verzia - Dvojjadrový ARM Cortex-A7 1GHz, Mali400MP2, 1GB DDR3, 1x Gigabit LAN, 2x USB 2.0., HDMI ...
Banana Pi - model BP-A20 M1 + (plus).
Rozšírená a vylepšená verzia - Dvojjadrový ARM Cortex-A7 1GHz, Mali400MP2, 1GB DDR3, 1x Gigabit LAN, WiFi, 2x USB 2.0., HDMI ...
Koncom roku 2014 bola predstavená aj rozšírená, tzv. Plus verzia základného modelu Banana Pi od pôvodného výrobcu, ktorá reflektovala partnerskú verziu Banana Pro. Táto verzia je založená na rovnakej konfigurácii ako základný model, avšak obsahuje navyše integrovaný bezdrôtový adaptér WiFi B / G / N, vrátane úspory miesta sa zahrnutým slotom na Micro SDHC kartu a rozšírením GPIO pinov. Samozrejmosťou je aj podpora pripojenia periférií cez integrovaný SATA port.
Hoci partnerský výrobca Lemaker prišiel so svojou verziou Banana Pro oveľa skôr, Banana Pi M1+ (plus) nestačil držať tempo a jeho oneskorené vydanie sa podpísalo na celkovo nízkom dopyte.
Banana Pi - model BP-A20 M2.
Štvorjadrový ARM Cortex-A7 1GHz Quad Core, PowerVR SGX544MP2, 1GB DDR3, 1x Gigabit LAN, 1x WiFi, 4x USB, HDMI ...
Tento model disponuje štvorjadrovým procesorom ARM Cortex-A7 s čipsetom PowerVR SGX544MP2. Oproti prvému modelu má už slot na Micro SDHC karty (odpadá použitie redukcie alebo veľké SD karty). Novinkou je aj podpora integrovaného bezdrôtového adaptéra WiFi B / G / N. V rámci tohto rozšírenia naopak tento model postráda konektor SATA.
Banana Pi - model BP-A20 M2 + (Plus).
Štvorjadrový ARM Cortex-A7 1GHz Quad Core, Mali400MP2, 1GB DDR3, 1x Gigabit LAN, 1x WiFi, 2x USB, HDMI ...
Tento model disponuje štvorjadrovým procesorom ARM Cortex-A7 s čipsetom PowerVR Mali400MP2. Oproti prvému modelu má už slot na Micro SDHC karty (odpadá použitie redukcie alebo veľké SD karty). Novinkou je aj podpora integrovaného bezdrôtového adaptéra WiFi B / G / N. V rámci tohto rozšírenia naopak tento model postráda konektor SATA.
Banana Pi - model BPI-A83T M3.
Osemjadrový ARM Cortex-A7, PowerVR SGX544MP1, 2GB DDR3, 1x Gigabit LAN, 1x WiFi, 1x BT, 2x USB, HDMI ...
Ide o najnovší model, ktorý v prvom rade rieši podstatné nedostatky predchádzajúcich revízií. Zásadnou zmenou je využitie priameho napájacieho konektora, ktorý sa nahradil za už predtým používaný MicroUSB konektor, ktorý nebol navrhnutý na dodávanie tak veľkého napájacieho prúdu. V tejto súvislosti možno kúpiť modely ako s novým konektorom, tak s konektorom MicroUSB.
Veľkou prednosťou je využitie nového osmejadrového procesora ARM Cortex-A7 s novým čipsetovým radom PowerVR SGX544MP1. Navýšenie sa dočkala aj integrovaná operačná pamäť RAM, ktorá sa zdvojnásobila na 2GB typu DDR3, opäť zdieľanú v rámci GPU. Model Banana Pi M3 ďalej zahŕňa plnú podporu bezdrôtového adaptéra WiFi so štandardom B / G / N (150Mbit / s) a novo integrovaným bezdrôtovým modulom Bluetooth v4.0.
Na internetových obchodoch sa dá zakúpiť začiatkom roku 2016.
Banana Pi open source router - model BPI-R1.
Platforma pre open-source router. Obsahuje dvojjadrový ARM Cortex-A7 1GHz, Mali400MP2, 1GB DDR3, 5x Gigabit LAN, WiFi B / G / N 2T2R MIMO 300Mbit / s, 1x USB, HDMI, SATA
Nasledovník pôvodného Banana Pi - projekt určený pre vytvorenie multifunkčného počítača v kombinácii s gigabitovým wifi routerom. V súčasnej dobe je možné využiť oficiálny operačný systém Bananian alebo upravený operačný systém DDWRT, ktorý je určený predovšetkým pre sieťové zariadenia.
Banana Pi IO rozširujúca karta.
K Banana Pi je možné pripojiť väčšinu rozširujúcich modulov, senzorov alebo doplnkového hardvéru kompatibilných s Raspberry Pi. Jedným z doplnkového príslušenstva je rozširujúca karta s IO výstupmi pre pripojenie ďalších 32 GPIO pinov.
Banana Pi D1 modul s externou kamerou.
Novinkou je samostatný modul s integrovanou CMOS kamerou.
Operačný systém.
Banana Pi podporuje tak ako Raspberry Pi nasledujúce operačné systémy:
Operačný systém sa "vypaľuje" (rozbaľuje) na SD kartu pomocou programu Win32DiskImager z operačného systému Windows alebo pomocou programu usb-imagewriter z operačného systému Linux. Odporúča sa použiť SD karta s kapacitou väčšou ako 4GB. Ideálne je použiť kartu s pamäťou 8GB alebo 16GB.
Ako u každého zariadenia, kde sa ako hlavné záznamové médium využíva SD karta, je nutné brať do úvahy jej životnosť. SD karty sú chúlostivé na veľké množstvo prepisu záznamových buniek, preto sa odporúča využívať väčšie kapacity so softvérovou funkciou náhodného zápisu. Životnosť SD karty možno predĺžiť aj vypnutím pravidelných záznamov - logov alebo vypnutím swapu. V niektorých prípadoch možno využiť fyzické zablokovanie zápisu na SD kartu (malý prepínač na karte).
Výber vhodného napájania.
Všetky modely Banana Pi / Pro sú napájané cez Micro USB konektor. Výrobca odporúča využiť napájací zdroj, ktorý pri výstupnom napätí 5V dodáva stabilne prúd viac ako 1 ampér. V tomto okamihu sa môžete dostať do ťažkostí, pretože niektoré USB nabíjačky nie sú schopné dodať dostatočný prúd, navyše v prípade, že chcete pripojiť externý disk. Ďalším problémom býva príliš veľká dĺžka kábla a veľmi tenké vodiče, cez ktoré taký prúd nepretečie. Ak máte problémy s funkčnosťou tohto počítača, odporúča sa najprv skontrolovať napájaciu sústavu.
Využitie.
Vzhľadom na stále sa rozrastajúcu komunitu užívateľov Banana Pi vznikajú na internete nové zaujímavé návody, kde môžete vychádzať tak z návodov určených pre Raspberry Pi (vzhľadom ku kompatibilite), tak práve aj z nových návodov na stavbu napríklad výkonného dátového úložiska s nízkou spotrebou (využitie SATA konektoru). Jedným z príkladov môže byť projekt Bananas .
Zaujímavým projektom môže byť napríklad aj zostavenie výkonného klastra, ktorý už môže konkurovať silnejším počítačovým zostavám pri zachovaní nízkej spotreby s vysokým výkonom.
Voliteľné príslušenstvo pre Banana Pi.
Rozširujúci SATA Multiplier.
S ohľadom na využitie integrovaného SATA portu je možné vývojové dosky Banana Pi rozšíriť o ďalšie konektory SATA za pomoci tzv. "SATA Multiplier". Táto múdra doska umožňuje rozšíriť zbernicu SATA o ďalších 5 konektorov, tým pádom je možné pripojiť až 5 ďalších zariadení so SATA rozhraním.
Odskúšaným modulom s natívnou podporou pre Banana Pi je doska s označením JMB 321 Sata Multiplier, ktorý nesie názov po svojom čipsete JMB 321.
Tento modul podporuje pripojenie zariadenia kompatibilného s rozhraním SATA I. a SATA II., O celkovej dátovej priepustnosti 1,5Gbit / s až 3,0Gbit / s.
Modul JMB 321 sa pripája k Banana Pi klasickým prepojovacím SATA káblom a napája sa externým zdrojom s napájacím napätím 5V.
Modul JMB 321 možno prakticky využiť pre pripojenie viacerých pevných diskov k Banana Pi, či neskoršieho vytvorenia softvérového poľa RAID. Ideálne je tiež pre použitie v systémovej konfigurácii operačného systému BananaNAS (či OpenMediaVault).

</doc>
<doc id="625540" url="https://sk.wikipedia.org/wiki?curid=625540" title="Orange Pi">
Orange Pi

Orange Pi je jednodoskový mikropočítač veľmi podobný populárnemu Raspberry Pi alebo Banana Pi. Svojim výkonom a usporiadaním jednotlivých častí hardvéru sa podobá najviac spomínanému Banana Pi. Orange Pi existuje v dnešnej dobe v niekoľkých verziách, označovaných ako Orange Pi, Orange Pi Plus, Orange Pi One či Orange Pi Mini. Za vývojom a výrobou tohto projektu stojí čínska spoločnosť Shenzhen Xunlong Software CO., Limited.
Základom všetkých typov počítačov Orange Pi je procesor typu ARM Cortex-A7, využívajúci čipsetový rad Mali400MP2. Vo viacerých variantoch operujú dosky so zdieľanou operačnou pamäťou RAM od 512MB DDR3 do 2GB DDR3. Voliteľne potom ponúkajú verzie s bezdrôtovým adaptérom WiFi podporujúce štandard B / G / N alebo Bluetooth. Vyššie verzie Orange Pi potom obsahujú aj 1Gbit/s ethernet, oproti štandardnému 10/100 Mbit/s ethernetu. Výhodou Orange Pi je tiež využitie štandardného DC konektora na napájanie - už sa tu nevyužíva MicroUSB, ako u iných výrobcov.
Vývojové dosky.
Základný prehľad typov vývojových dosiek Orange Pi:
Orange Pi Mini.
Táto malá vývojová doštička obsahuje štvorjadrový procesor ARM Cortex-A7 s frekvenciou 1,6GHz, 1GB operačnej pamäte typu DDR3 s čipsetom ARM Mali400 MP2. K dispozícii je štandardný ethernet podporujúca iba 10/100 Mbit/s sieť. Ide o "orezanú" verziu dosky Orange Pi PC.
Orange Pi One.
Orange Pi One vznikla ako reakcia na odľahčenú verziu Raspberry Pi Zero. Ide o štvorjadrový počítač o frekvencii 1,2 GHz postavený na čipe ARM Cortex-A7 s čipsetovým radom Mali400 MP2. Operačná pamäť je tu iba 512MB typu DDR3. K dispozícii je tu 10/100 Mbit/s ethernet a jeden port USB 2.0. Táto doska je svoju výbavou vhodná skutočne na menšie nenáročné projekty. 
Operačný systém.
Orange Pi podporuje tak ako Raspberry Pi alebo Banana Pi nasledujúce operačné systémy:
Ako u ostatných platforiem s operačným systémom, ktorý sa zavádza priamo z pamäťovej karty sa aj v prípade Orange Pi operačný systém "vypaľuje" (rozbaľuje) na pamäťové médium napríklad programom Win32DiskImager (pre operačné systémy s MS Windows) alebo z prostredia Linuxu pomocou utility s názvom usb-imagewriter.
Výber vhodného napájania.
Všetky typy vývojových dosiek Orange Pi majú veľkú výhodou v napájacej sústave - najmä v možnosti pripojenia klasického DC napájacieho konektora. Doska je teda prispôsobená pre lepšie napájanie zvládajúce vyšší pretekajúci prúd než cez konektor typu MicroUSB, ktorý nebol konštruovaný na prenos prúdu (1 až 2 ampéry). V porovnaní s doskou Banana Pi je využitie klasického napájacieho konektora mnohonásobne výhodnejšie napríklad pre pripojenie ďalších periférií, ako pevné disky alebo rôzne redukcie, ktoré potrebujú pre svoju činnosť dostatok prúdu.
Výrobca odporúča napájať svoje vývojové dosky napájacím adaptérom dodávajúcim stabilné napätie 5V a prúdom približne 2 ampéry.

</doc>
<doc id="625542" url="https://sk.wikipedia.org/wiki?curid=625542" title="Euboulides (otec Eucheira)">
Euboulides (otec Eucheira)

Euboulides alebo Eubulides () bol grécky sochár v 3. storočí pred Kr. 
Sochár Eubulides bol členom (možno prvým) rodiny aténskych sochárov pochádzajúcich z dému "Krópidai", v ktorej sa striedali mená Eubulides a Eucheir. Nezachovali sa od neho žiadne sochárske diela. V roku 1871 sa však pri opravách veže aténskeho chrámu "Panagia Pyrgiótissa" našiel fragmentárny nápis (Loewy, I. G. B., 134) na bloku z hymettického mramoru (ťažil sa juhovýchodne od Atén v pohorí Hyméttos), ktorý hlásal, že Eubulides a jeho syn Eucheir boli autormi sochy (nápis bližšie informácie neuvádza).
Mramorový blok je zlomkom z podstavca tejto sochy, jeho nápis znalci podľa analýzy typu písma datujú do 2. polovice 3. stor. pred Kr.

</doc>
<doc id="625543" url="https://sk.wikipedia.org/wiki?curid=625543" title="Élisabeth Louise Vigéeová-Lebrunová">
Élisabeth Louise Vigéeová-Lebrunová

Élisabeth Louise Vigéeová-Lebrunová alebo Élisabeth-Louise Vigée-Lebrunová (; * 16. apríl 1755, Paríž, Francúzsko† 30. marec 1842, tamže) bola francúzska maliarka, jedna z najobľúbenejších a najúspešnejších portrétistov 18. storočia za vlády Ľudovíta XVI. a Márie Antoinetty aj na začiatku 19. storočia.
Životopis.
Narodila sa v Paríži, ale rodičia ju dali do starostlivosti dojke na vidieku, kde žila až do svojich piatich rokov. Jej otec Louis Vigée bol úspešný portrétista a potom, čo ju odviezol späť do Paríža, ju v jej maliarskych začiatkoch podporoval. V rokoch 1760 - 1765 sa zdržiavala v kláštornom internáte Svätej trojice, kde preukazovala veľké nadanie pre výtvarné umenie, najmä pre kresbu. Keď v roku 1767 jej otec zomrel, matka Jeanne roz. Massin sa vydala za bohatého klenotníka menom le Sèvre a rodina sa presťahovala blízko ku kráľovskému palácu. 
Élisabeth potom vzala do ochrany princezná Lujza Mária Bourbonská a učila sa u slávnych maliarov, napríklad Josepha Verneta a H. Roberta. Roku 1770 už začala maľovať ako profesionálna portrétistka. V roku 1776 sa vydala za Jeane-Baptista Pierre Lebruna, maliara a zberateľa umenia. 12. februára 1780 sa im narodilo ich jediné dieťa, dcéra Jeanne Julie Louise.
V nasledujúcich rokoch namaľovala mnoho obrazov členov kráľovskej rodiny, len samotnú Máriu Antoinettu portrétovala tridsaťkrát. Roku 1781 cestovala s manželom po Holandsku a roku 1783 bola prijatá do "Académie royale de peinture et de sculpture". V roku 1789 kvôli revolučným udalostiam opustila s deväťročnú dcérou Paríž. Sprvu žila a maľovala v Taliansku, najmä v Ríme. Navštívila aj Neapol, kde vytvorila niekoľko obrazov preslávenej lady Hamilton, manželky britského veľvyslanca, známej predovšetkým ako milenka admirála Nelsona. Potom sa zdržiavala v rakúskej Viedni.
Z Rakúska odišla do Ruska, kde strávila šesť rokov. V roku 1800 bola prijatá za čestnú členku petrohradskej Akadémie krásnych umení. Portrétovala mnoho slávnych osôb, vrátane cárskej rodiny, a získala značný majetok. Až v roku 1802 sa mohla vrátiť do Paríža. Čoskoro potom však odišla do Anglicka, kde portrétoval okrem iného aj lorda Byrona, v roku 1807 navštívila Švajčiarsko a v roku 1835 a 1837 vydala zaujímavé pamäte.
Zomrela roku 1842 v Paríži, pravdepodobne na arteriosklerózu, a bola pochovaná na cintoríne v Louveciennespri Paríži, kde istý čas žila.
Dielo.
Bola neobyčajne plodnou maliarkou, zanechala cca 660 portrétov a asi 200 krajinomalieb. Najväčšia zbierka jej obrazov je vo Versailles, je však zastúpená takmer vo všetkých veľkých galériách. Spočiatku bola typickou predstaviteľkou slohu Ľudovíta XVI. alebo rokoka, neskôr sa na jej obrazoch objavujú stále silnejšie vplyvy klasicizmu či empíru a dokonca aj romantizmu.
Medzi najznámejšie diela patria:

</doc>
<doc id="625545" url="https://sk.wikipedia.org/wiki?curid=625545" title="Élisabeth Vigée-Lebrun">
Élisabeth Vigée-Lebrun



</doc>
<doc id="625546" url="https://sk.wikipedia.org/wiki?curid=625546" title="Élisabeth-Louise Vigée-Lebrunová">
Élisabeth-Louise Vigée-Lebrunová



</doc>
<doc id="625547" url="https://sk.wikipedia.org/wiki?curid=625547" title="Louise-Élisabeth Vigée Le Brun">
Louise-Élisabeth Vigée Le Brun



</doc>
<doc id="625548" url="https://sk.wikipedia.org/wiki?curid=625548" title="LVMH - Moët Hennessy Louis Vuitton">
LVMH - Moët Hennessy Louis Vuitton



</doc>
<doc id="625549" url="https://sk.wikipedia.org/wiki?curid=625549" title="Jan Bočan">
Jan Bočan

Jan Bočan (* 17. október 1937, Český Brod – † 7. december 2010, Praha) bol český architekt a univerzitný pedagóg.
Životopis.
V roku 1962 absolvoval Fakultu architektúry ČVUT v Prahe, kam sa v roku 1990 vrátil ako vedúci svojho ateliéru. 2. mája 2006 bol prezidentom republiky vymenovaný za profesora.
Okrem iného je spoluautorom novej budovy pražskej hlavnej stanice zo 70. rokov, pražského hotela InterContinental, pražského sídliska Velká Ohrada alebo niekoľkých budov zastupiteľstiev (napr. veľvyslanectiev v Londýne, Brazílii a Tbilisi).
Zoznam významných realizácií:
V roku 1971 bola jemu a tímu spoluautorov udelená Cena za najlepšiu realizáciu roka v Londýne od Únie britských architektov RIBA. Realizácia ambasády v Tbilisi bola v roku 2005 ocenená Zväzom architektov a Ministerstvom výstavby Gruzínska. V roku 2009 mu bola českou Obcí architektů udelená "Grand Prix architektů" za celoživotné dielo.

</doc>
<doc id="625554" url="https://sk.wikipedia.org/wiki?curid=625554" title="Citrus">
Citrus



</doc>
<doc id="625555" url="https://sk.wikipedia.org/wiki?curid=625555" title="Citrónovník">
Citrónovník

Citrónovník (zastarano alebo po česky "citroník", zastarano: "citronník") môže byť:
Poznámka.
Rozdiel medzi súčasným a starším významom slova citrónovník ako názvu druhu vyplýva z toho, že kým v súčasnosti sa ako citrón označuje takmer výlučne plod druhu "Citrus limon", staršie sa ako citrón často označoval primárne plod dnešného (t. j. úzko vymedzeného) druhu "Citrus medica" a sekundárne aj plody druhov "Citrus limon", "Citrus limetta" a pod.

</doc>
<doc id="625556" url="https://sk.wikipedia.org/wiki?curid=625556" title="Citroník">
Citroník



</doc>
<doc id="625558" url="https://sk.wikipedia.org/wiki?curid=625558" title="Citrónovec trojlistý">
Citrónovec trojlistý



</doc>
<doc id="625559" url="https://sk.wikipedia.org/wiki?curid=625559" title="Vracanie">
Vracanie



</doc>
<doc id="625560" url="https://sk.wikipedia.org/wiki?curid=625560" title="Zvrátenie">
Zvrátenie

Zvrátenie (nedokonový vid: zvracanie) môže byť:

</doc>
<doc id="625561" url="https://sk.wikipedia.org/wiki?curid=625561" title="Šablenie">
Šablenie



</doc>
<doc id="625562" url="https://sk.wikipedia.org/wiki?curid=625562" title="Tyčkovanie">
Tyčkovanie



</doc>
<doc id="625563" url="https://sk.wikipedia.org/wiki?curid=625563" title="Hádzanie šable">
Hádzanie šable



</doc>
<doc id="625570" url="https://sk.wikipedia.org/wiki?curid=625570" title="Vydávené">
Vydávené



</doc>
<doc id="625575" url="https://sk.wikipedia.org/wiki?curid=625575" title="Grcačka">
Grcačka



</doc>
<doc id="625576" url="https://sk.wikipedia.org/wiki?curid=625576" title="Grcka">
Grcka



</doc>
<doc id="625577" url="https://sk.wikipedia.org/wiki?curid=625577" title="Rihanec">
Rihanec



</doc>
<doc id="625578" url="https://sk.wikipedia.org/wiki?curid=625578" title="Ryhanec">
Ryhanec



</doc>
<doc id="625579" url="https://sk.wikipedia.org/wiki?curid=625579" title="Bľuvanec">
Bľuvanec



</doc>
<doc id="625580" url="https://sk.wikipedia.org/wiki?curid=625580" title="Blvanec">
Blvanec



</doc>
<doc id="625581" url="https://sk.wikipedia.org/wiki?curid=625581" title="Blvanica">
Blvanica



</doc>
<doc id="625583" url="https://sk.wikipedia.org/wiki?curid=625583" title="Šablovanie">
Šablovanie



</doc>
<doc id="625584" url="https://sk.wikipedia.org/wiki?curid=625584" title="Šabla">
Šabla

Šabla môže byť:

</doc>
<doc id="625587" url="https://sk.wikipedia.org/wiki?curid=625587" title="Hodenie meča">
Hodenie meča



</doc>
<doc id="625588" url="https://sk.wikipedia.org/wiki?curid=625588" title="Hodenie chačaturjana">
Hodenie chačaturjana



</doc>
<doc id="625589" url="https://sk.wikipedia.org/wiki?curid=625589" title="Odzbrojovanie">
Odzbrojovanie



</doc>
<doc id="625590" url="https://sk.wikipedia.org/wiki?curid=625590" title="Eucheiros (sochár)">
Eucheiros (sochár)

Eucheiros ("Eucheiros") bol grécky sochár v 6. storočí pred Kr. 
Eucheiros, grécky sochár z Korintu, bol činný okolo roku 550 pred Kr. Nie sú známe žiadne jeho sochy. Pausanias uvádza, že Eucheiros sa učil u Sparťanov Syadra a Charta a neskôr on sám bol sochárskym majstrom Klearcha z Rhégia, ktorý bol zase učiteľom svojho rodáka Pythagora.
Spájať ho s postavou rovnomenného sochára, ktorý podľa rímskeho spisovateľa Plínia patril spolu s Dioposom a Eugrammom k prvým sochárom v Itálii tvoriacim sochárske plastiky nemá bezpečný základ.

</doc>
<doc id="625591" url="https://sk.wikipedia.org/wiki?curid=625591" title="Imunitná sústava">
Imunitná sústava



</doc>
<doc id="625593" url="https://sk.wikipedia.org/wiki?curid=625593" title="Geografia Číny">
Geografia Číny

Tento článok popisuje geografiu Číny.
Povrch.
Charakteristickým znakom reliéfu Číny je stupňovité znižovanie smerom od Himalájí na západe pozdĺž veľtokov Chuang-che (Huang He, Žltá rieka) a Jang-c’-ťiang (Chang Jiang, Dlhá rieka) k Tichému oceánu na východe. Ku geologicky najstabilnejším oblastiam patria: plošina Tarim, Ordos, Juhočínsky masív a pod. Súčasný reliéf bol v značnej miere tvorený alpínskym vrásnením v terciéri. Táto horotvorná činnosť mala za následok vznik „mladých“ nestabilných pohorí – Altaj, Kchun-lun, Nan-šan. Približne jednu tretinu povrchu Číny tvoria pohoria, pričom väčšina z nich je orientovaná vo východo-západnom smere. Výnimku tvoria napríklad horstvá vo východnom Tibete, ktoré sa tiahnú od severu na juh a pohoria pri čínsko-kórejských hraniciach, prebiehajúce zo severovýchodu na juhozápad. 
Na juhozápade sa nachádza Tibetská náhorná plošina. So svojou rozlohou a priemernou nadmorskou výškou .n.m sa radí k najrozľahlejším a najvyššie položeným na svete. Z južnej a juhozápadnej strany ju obklopujú Transhimaláje a Himaláje, kde sa v nadmorskej výške .n.m vypína najvyšší bod krajiny i sveta – štít Ču-mu-lang-ma (Qomolangma Feng, Mount Everest). Západnú hranicu lemujú horské pásma Pamír a Karakoram, známy ľadovcami držiacimi sa vo výške nad , dlhými miestami 40. Mohutné pásmo Kchun-lun, dosahujúce nadmorské výšky okolo .n.m, obopína Tibetskú náhornú plošinu zo severu a spolu s pohoriami Altyn-tag a Nan-šan ohraničujú Chajdamskú panvu.
Pohorie Ťanšan sa zvažuje od vysokých hrebeňov na čínsko-kirgizskej hranici po Turfanskú preliačinu, najnižšie položené miesto v Číne ( pod úrovňou mora). Oddeľuje Tarimskú panvu od Džungárskej panvy. Žiadne iné miesto na Zemi nie je vzdialenejšie od najbližšieho mora ako Džungárska panva, rozsiahla kotlina s dnom vo výške Čínska časť púšte Gobi postupne prechádza do pustej plošiny Ordos, dosahujúcej výšku 1 200 
Oblasť severovýchodnej Číny vypĺňajú aluviálne nížiny a pohoria Malý Chingan a Veľký Chingan s najvyšším bodom nad . Pásmo Kchun-lun prechádza na východe do pohoria Čching-ling s priemernou výškou 2 000 – Smerom na sever sa rozprestierajú Tchajchangské hory, na okraji ktorých sa nachádzajú seizmické zlomy, ktoré zapríčiňujú, že táto oblasť patrí k najmenej stabilným na svete. 
Na východe, v okolí dolného toku rieky Chuang-che, sa rozprestiera Veľká čínska nížina. Južná Čína je pokrytá horstvami Juhočínskych vrchov, náhornou plošinou Kuej-čou a vápencovou Jünnanskou vysočinou, ktorá svojimi výškami nad prevyšuje ostatné útvary tejto oblasti.
Vodstvo.
Riečna sieť je dlhá cca ; svojou hustotou rozmiestnená nerovnomerne. K bezodtokovým oblastiam patrí necelá tretina územia Číny. Reliéf krajiny má za následok fakt, že väčšina riek tečie od západu na východ a vlieva sa morí Tichého oceánu (Jang-c’-ťiang, Chuang-che, Jü-ťiang). Úmorie Indického oceánu zaberá asi desatinu rozlohy, pričom tu rátame najmä oblasti južného Tibetu odvodňované riekami Indus, Brahmaputra, Nu-ťiang. Niektoré časti severozápadnej Číny patria do povodia rieky Irtyš, ktorej vody sa vlievajú do Severného ľadového oceánu. 
Podľa režimu riek možno Čínu rozdeliť na niekoľko oblastí. Tu zohráva dôležitú úlohu tzv. Kontinentálny stupeň – myslená čiara prechádzajúca orientačne cez mestá Peking, Luo-jang, Kuej-jang – ktorý tvorí jeden z najdôležitejších „schodov“ ázijskej pevniny, stupňovito klesajúcej smerom k Tichému oceánu. Na západ od Kontinentálneho stupňa, zapríčiňujúceho vznik vodopádov na riekach cezeň pretekajúcich, je väčšina riek vysokohorského typu; svoje maximum dosahujú v lete z topiaceho sa snehu a z ľadovcov, pričom v Himalájach sa stav riek zvyšuje pred monzúnovým obdobím. Východne od Kontinentálneho stupňa tečú monzúnové rieky zmiešaných lesov subtropického pásma, majúce dostatok vody počas obdobia letných dažďov a naopak s nedostatkom vody v období sucha. Pre púštne oblasti severnej Číny (Taklamakan, Gobi) sú typické rieky púšti a polopúšti mierneho pásma s dlhodobo suchými korytami. Na severovýchode sú rieky lesostepnej a stepnej zóny s výraznými jarnými povodňami a minimom odtoku v lete a zime. V pohraničnej oblasti severovýchodnej Číny možno nájsť horské rieky niválnej zóny horskej tundry a tajgy, v lete dosahujúce maximum z topiaceho sa ľadu, v zime zamŕzajúce – Amur (Chej-lung-ťiang, 黑龙江), Ussuri (Wu-su-li-ťiang， 乌苏里江).
Vo výške v oblasti Tibetskej náhornej plošiny pramení, so svojou dĺžkou dosahujúcou , tretia najdlhšia rieka sveta Jang-c`-ťiang. Plocha odvodňovaná týmto veľtokom má veľkosť . „Rovník Číny“, ako bola rieka vďaka svojej dôležitosti nazvaná, umožňuje svojou hĺbkou, miestami dosahujúcou vyše , plávať oceánskym lodiam až do vnútrozemského Wu-chanu, čo ju činí najvýznamnejšou dopravnou tepnou Číny. Na rieke je postavená najväčšia priehrada na svete, Tri rokliny. Jang-c`-ťiang ústi do Východočínskeho mora, jej delta, ktorá sa každých 64 rokov zväčšuje o , sa nachádza severne od mesta Šanghaj. 
Druhou najdôležitejšou riekou je Chuang-che. V povodí tejto dlhej rieky žije 120 miliónov ľudí. Rieka preteká sprašovou oblasťou, kde sa obohacuje množstvom žltkastého ílovitého bahna. Podľa neho je pomenovaná táto rieka i more (Žlté – Pochajský záliv), do ktorého sa vlieva. V každom kubickom metri vody odnáša Žltá rieka sedimentov, čo je svetový unikát. Kvôli častým záplavám a ustavičnému zanášaniu sa dolného toku zmenila rieka mnohokrát svoje riečisko – za posledných 3 000 rokov 26 ráz. 
Juhočínske rieky Si-ťiang, Pej-ťiang a Tung-ťiang spolu vytvárajú najväčšiu rieku tejto oblasti – Ču-ťiang (Zhu Jiang, Perlová rieka), ktorá je skrz vodné kanály napojená na celú vodnú sieť čínskeho juhu.
Z hospodárskeho hľadiska je významný Veľký kanál () ktorý spája mestá Peking a Chang-čou, pričom pretína rieky Chaj-che, Chuang-che, Chuaj-che a Jang-c’-ťiang.
Veľké množstvo sladkovodných jazier sa nachádza v strednej Číne, v povodí rieky Jang-c’-ťiang: Pcho-jang (), Tung-tching (). V bezodtokovej oblasti sa rozprestierajú slané, pomaly vysychajúce jazerá Kuku-nor a Lob-nor.
Podnebie.
Rozsiahlosť čínskeho územia má za následok výrazné klimatické rozdiely medzi vnútroázijskou a „vlastnou“ Čínou a medzi južnou a severnou Čínou. 
Klimatickú hranicu medzi západnou a východnou Čínou tvorí pás, zložený z pohorí Veľký Chingan, Tchaj-chang a Sečuan. Tieto celky majú veľký vplyv na podnebné podmienky, či už v západnej alebo východnej časti krajiny, pretože tvoria bariéru, ktorá eliminuje vplyv teplého, vlhkého letného monzúnu z juhovýchodu na vnútroázijské regióny Číny a chladného, suchého zimného monzúnu zo Sibíri na východné regióny Číny. Vo všeobecnosti sa dá povedať, že podnebie značnej časti územia Číny je ovplyvnené monzúnovým cyklom. 
Klíma západnej Číny má jasne vnútrozemský ráz. Zimy bývajú studené, letá horúce. Priemerné januárové teploty v Urumči dosahujú –15°C, pričom júlové teploty sa pohybujú v priemere okolo 22°C, no môžu vystúpiť až nad 40°C. V Turfanskej preliačine boli namerané teploty 47,6°C. Veľké teplotné rozdiely nastávajú aj v priebehu dňa. Oblasť Tibetskej plošiny je charakteristická drsným vysokohorským podnebím s minimálnym množstvom zrážok. Na niektorých miestach klesajú teploty v zime až na – 35°C. Vplyvom kontinentality ležia najchladnejšie oblasti vo vnútornom Mongolsku, kde majú priemerné januárové teploty menej ako – 25°C. Najnižšia teplota bola zaznamenaná v okrese Chaj-la-er: – 51,5°C.
Za hranicu medzi „suchou oblasťou severnej Číny, kde sa rodí pšenica a proso“ a „vlhkým juhom produkujúcim ryžu“ sa považuje 33. rovnobežka, ktorá prebieha približne v polovici vzdialenosti medzi Žltou riekou a riekou Jang-c’-ťiang. Severná Čína je charakteristická miernym podnebím, malými, relatívne nerovnomernými zrážkami a chladnými zimami. 
Podnebie južnej Číny, ktorá leží v subtropickom a tropickom pásme, je do značnej miery ovplyvnené letným monzúnom, ktorý prináša zrážky a spôsobuje záplavy, ktoré sa striedajú s obdobiami sucha v zimných mesiacoch. Výkyvy teplôt (cez deň i v priebehu roka) sú v porovnaní so zvyškom Číny podstatne menšie. V porovnaní so severom je tu väčší počet teplých mesiacov (cca. 8 a viac), čo vytvára priaznivé podmienky pre poľnohospodárstvo. V charaktere podnebia južnej Číny zohráva okrem monzúnov úlohu jednak pás subtropického maxima oddeľujúci oblasť prúdenia západných vetrov od pasátovej oblasti, ktorý ňou prechádza, ale aj tajfúny prichádzajúce od Filipín.

</doc>
<doc id="625596" url="https://sk.wikipedia.org/wiki?curid=625596" title="Kaisa Mäkäräinenová">
Kaisa Mäkäräinenová

Kaisa Mäkäräinenová (; * 11. januára 1983, Ristijärvi) je fínska biatlonistka, šesťnásobná medailistka z majstrovstiev sveta, víťazka dvadsiatich siedmych individuálnych pretekov svetového pohára a celková víťazka svetového pohára zo sezón 2010/11, 2013/14 a 2017/18. Vyštudovala športové gymnázium v Sotkamo (1999-2002), od roku 2003 študovala Východofínsku univerzitu v Joensuu, odbory fyzika a učiteľstvo matematiky. Medzi jej koníčky patrí pletenie a háčkovanie, záhradníctvo a čítanie.
Výsledky.
Olympijské hry a majstrovstvá sveta.
"Poznámka: Výsledky z majstrovstiev sveta sa započítavajú do celkového hodnotenia svetového pohára, výsledky z olympijských hier sa započítavali v minulosti, od olympijských hier v Soči 2014 sa už nezapočítavajú."
Svetový pohár.
Sezóna 2005/06
Sezóna 2006/07
Sezóna 2007/08
Sezóna 2008/09
Sezóna 2009/10
Sezóna 2010/11
Sezóna 2011/12
Sezóna 2012/13
Sezóna 2013/14
Sezóna 2014/15
Sezóna 2015/16
Sezóna 2016/17
Sezóna 2017/18
Sezóna 2018/19

</doc>
<doc id="625597" url="https://sk.wikipedia.org/wiki?curid=625597" title="Pompel">
Pompel

Pompel môže byť:

</doc>
<doc id="625598" url="https://sk.wikipedia.org/wiki?curid=625598" title="Citrónovník najväčší">
Citrónovník najväčší



</doc>
<doc id="625601" url="https://sk.wikipedia.org/wiki?curid=625601" title="Pomelo">
Pomelo

Pomelo môže byť:

</doc>
<doc id="625602" url="https://sk.wikipedia.org/wiki?curid=625602" title="Band-Maid">
Band-Maid

Band-Maid je japonská hard rocková/heavy metalová skupina z Tokia, ktorá vznikla v roku 2013.

</doc>
<doc id="625603" url="https://sk.wikipedia.org/wiki?curid=625603" title="Shinzō Abe">
Shinzō Abe



</doc>
<doc id="625604" url="https://sk.wikipedia.org/wiki?curid=625604" title="Limeta">
Limeta

Limeta môže byť:

</doc>
<doc id="625606" url="https://sk.wikipedia.org/wiki?curid=625606" title="Hespeira">
Hespeira

Hespeira môže byť:

</doc>
<doc id="625608" url="https://sk.wikipedia.org/wiki?curid=625608" title="Argema (rod)">
Argema (rod)

Argema je rod motýľov z čeľade okáňovité ("Saturniidae"). 
U mnohých autorov sa neuvádza ako samostatný rod, ale ako súčasť rodu Actias. 
Systematika.
Podľa The Global Lepidoptera Names Index (ktorý rozlišuje rody Argema a Actias) patria do rodu Argema tieto druhy :

</doc>
<doc id="625610" url="https://sk.wikipedia.org/wiki?curid=625610" title="Argema (skupina)">
Argema (skupina)

Argema je česká rocková hudobná skupina z Uherského Hradišťa. Meno skupine dali podľa najväčšieho afrického nočného motýľa "Argema mittrei".
Z histórie.
V roku 1982 kapelu Argema založili Josef Pavka, Slávek Borovička, Olda Gistr, Zbyněk Horák, Karel Holomáč a Jarda Pavelka. Zostava skupiny sa počas svojej existencie niekoľkokrát zmenila, ale v súčasnosti tvoria Argemu štyria členovia. 

</doc>
<doc id="625614" url="https://sk.wikipedia.org/wiki?curid=625614" title="Kaisa Mäkäräinen">
Kaisa Mäkäräinen



</doc>
<doc id="625615" url="https://sk.wikipedia.org/wiki?curid=625615" title="Kaisa-Leena Mäkäräinen">
Kaisa-Leena Mäkäräinen



</doc>
<doc id="625616" url="https://sk.wikipedia.org/wiki?curid=625616" title="Kaisa-Leena Mäkäräinenová">
Kaisa-Leena Mäkäräinenová



</doc>
<doc id="625620" url="https://sk.wikipedia.org/wiki?curid=625620" title="Argema">
Argema

Argema môže byť:

</doc>
<doc id="625627" url="https://sk.wikipedia.org/wiki?curid=625627" title="Jozef Korbel">
Jozef Korbel

Ing. Jozef Korbel (* 6. júl 1957, Bratislava) je slovenský športový novinár, redaktor a manažér. V roku 1981 absolvoval Vysokú školu ekonomickú v Bratislave a neskôr postgraduálne štúdium žurnalistiky na Filozofickej fakulte Univerzity Komenského v Bratislave.
Prehľad činnosti.
Od septembra 1981 pracoval ako športový novinár v denníkoch Šport, Smena, Nový Čas a Plus 1 deň. V Slovenskom futbalovom zväze pôsobil v komisiách mládežníckeho a ženského futbalu, neskôr pracoval ako mediálny a športový manažér v agentúre Optimus Agency.
Manažér Petra Sagana.
Od apríla 2008 do decembra 2015 pracoval ako mediálny a marketingový manažér najlepšieho slovenského cyklistu Petra Sagana. V júni 2008 sa Peter Sagan stal juniorský majster sveta v horskej cyklistike a v novembri 2009 mu vybavil prvú profesionálnu zmluvu na 10 tisíc eur v talianskom tíme Liquigas.
Manažér ďalších športovcov.
Neskôr pracoval ako manažér slovenského tenistu Martina Kližana a v súčasnosti spolupracuje s olympijskou medailistkou z Londýna v skeete Dankou Bartekovou.

</doc>
<doc id="625628" url="https://sk.wikipedia.org/wiki?curid=625628" title="Pach (vnem v biológii)">
Pach (vnem v biológii)

Pach (iné názvy: odor; najmä, ak je nepríjemný: zápach; nepríjemný: smrad; nepríjemný [a silný]: puch; príjemný: vôňa; výrazný alebo typický [a najmä príjemný]: aróma) je objektívna kvalita subjektívneho čuchového vnemu, ktorý vzniká pôsobením chemicky aktívnej zložky vnímanej látky (t.j. tzv. pachovej látky) na čuchový orgán človeka alebo vyššieho živočícha. Skôr hovorovo sa takto označuje aj vnímaná pachová látka. Výrazy aróma alebo vôňa môžu tiež odborne označovať (aj nežiadúci) pach v dôsledku vonných látok potravín, kvetov, kozmetických výrobkov a pod.
Pach a ľudia.
U ľudí sa citlivosť na pach sa mení od jedinca k jedincu a máva výrazné vegetatívne a emocionálne účinky. Pri dlhšom pôsobení pachu si človek na pach (nie natrvalo) privyká, t.j. klesá vnímateľnosť pachu. Z ekologického hľadiska zápachy vznikajú najmä zmiešaním plynných látok alebo látok vo forme pár vo vzduchu. Zdrojom veľmi nepríjemných zápachov sú najmä sladovne, údiarne mäsa s rýb, škrobárne, výrobne polievkových korení či rybacej múčky, chemické továrne a podobne.
Pach potravín.
Do potravín sa na zvýraznenie arómy pridávajú prírodné alebo umelé aromatické látky (vonné látky) v podobe koncentrátov. Nežiaduca aróma potravín môže vzniknúť v dôsledku chybného pomeru aromatických látok alebo pôsobením fyzikálno-chemických či mikrobiologických procesov počas spracovania či skladovania.

</doc>
<doc id="625629" url="https://sk.wikipedia.org/wiki?curid=625629" title="Pach">
Pach

Pach môže byť:

</doc>
<doc id="625632" url="https://sk.wikipedia.org/wiki?curid=625632" title="Puch">
Puch

Puch môže byť:

</doc>
<doc id="625634" url="https://sk.wikipedia.org/wiki?curid=625634" title="Vôňa">
Vôňa

Vôňa môže byť:

</doc>
<doc id="625635" url="https://sk.wikipedia.org/wiki?curid=625635" title="Aróma">
Aróma

Aróma môže byť:

</doc>
<doc id="625636" url="https://sk.wikipedia.org/wiki?curid=625636" title="Odor">
Odor



</doc>
<doc id="625644" url="https://sk.wikipedia.org/wiki?curid=625644" title="Pieseň (rozlišovacia stránka)">
Pieseň (rozlišovacia stránka)

Pieseň môže byť:

</doc>
<doc id="625646" url="https://sk.wikipedia.org/wiki?curid=625646" title="Pesnička">
Pesnička



</doc>
<doc id="625647" url="https://sk.wikipedia.org/wiki?curid=625647" title="Song">
Song

Song môže byť:

</doc>
<doc id="625650" url="https://sk.wikipedia.org/wiki?curid=625650" title="Alejandro González Iñárritu">
Alejandro González Iñárritu

Alejandro González Iñárritu (* 15. august 1963, Mexiko, Mexiko) je mexický filmový režisér, scenárista , producent a hudobný skladateľ. 
Je autorom mnohých filmov, ktoré získali najprestížnejšie filmové ocenenia a nominácie. Patria k ním filmy "Amores Perros" (2000), "21 gramov" (2003), "Babel" (2006), "Biutiful" (2010), "Birdman" (2014) a "Revenant Zmrtvýchvstanie" (2016). Za posledné dva spomínané filmy získal okrem iných ocenení Oscara za najlepšiu réžiu. Jeho film "Revenant Zmrtvýchvstanie" (2015) si vyslúžil druhý najväčší počet nominácií na Zlaté glóbusy udeľované 10. januára 2016.

</doc>
<doc id="625657" url="https://sk.wikipedia.org/wiki?curid=625657" title="Rovnica zachovania orbitálnej energie">
Rovnica zachovania orbitálnej energie

Rovnica zachovania orbitálnej energie (v angličtine Vis-viva equation, z latinského "živá sila") je priamy dôsledok princípu zachovania mechanickej energie
formula_1
Rovnica.
kde:
Súčin GM možno tiež vyjadriť ako gravitačný parameter pomocou gréckeho písmena μ. 
Z toho kruhová rýchlosť (a=r) na polomere r:
formula_2
1. kozmická r=R: 
formula_3
R - polomer centrálneho telesa
2. kozmická, úniková rýchlosť, formula_4:
formula_5
Pre m, ktoré nie je zanedbateľne k M platí:
formula_6
m - hmotnosť obiehajúceho telesa
Poznámka.
Vis viva je historický pojem používaný pre prvý (známy) opis toho, čo teraz nazývame kinetickou energiou v skorom formulovaní princípu zachovania energie.
Termín ešte prežíva v súvislosti s nebeskou mechanikou v rovnici vis viva.

</doc>
<doc id="625659" url="https://sk.wikipedia.org/wiki?curid=625659" title="Theopropos">
Theopropos

Theopropos ("Theopropos") môže byť:

</doc>
<doc id="625661" url="https://sk.wikipedia.org/wiki?curid=625661" title="Henry Taube">
Henry Taube

Henry Taube (* 30. november 1915, Neudorf, Saskatchewan, Kanada† 16. november 2005, Palo Alto, Kalifornia, USA) bol americko-kanadský chemik.
Životopis.
Vysokoškolské vzdelanie získal na univerzite v Saskatchewane, doktorát získal na Univerzite v Berkeley v Kalifornii.
Potom pracoval postupne na Cornell University, University of Chicago a Stanford University. Napísal vyše 600 publikácií vrátane jednej knihy a vychoval celkom 200 študentov.&lt;br&gt; 
So ženou Mary mali tri deti, syn Karl Taube je antropológ.
V roku 1983 získal Nobelovu cenu za výskum mechanizmu prenosu elektrónov v komplexných zlúčeninách. Bol druhým chemikom narodeným v Kanade, ktorý získal Nobelovu cenu a je vôbec jediným nobelistom narodeným v Saskatchewane. 

</doc>
<doc id="625670" url="https://sk.wikipedia.org/wiki?curid=625670" title="Trópy">
Trópy

Trópy môže byť:

</doc>
<doc id="625671" url="https://sk.wikipedia.org/wiki?curid=625671" title="Poskytovateľ zdravotnej starostlivosti">
Poskytovateľ zdravotnej starostlivosti

Poskytovateľ zdravotnej starostlivosti je fyzická osoba alebo právnická osoba (prípadne iný subjekt), ktorá/-ý (legálne) poskytuje zdravotnú starostlivosť.
Poskytovateľ zdravotnej starostlivosti podľa slovenského zákona č. 578/2004.
Slovenský zákon č. 578/2004 Z. z. uvádza nasledujúcu definíciu (stav v decembri 2018):&lt;br&gt;
Poskytovateľ zdravotnej starostlivosti (legislatívna skratka „"poskytovateľ"“) je:

</doc>
<doc id="625672" url="https://sk.wikipedia.org/wiki?curid=625672" title="PZS">
PZS

PZS je skratka, ktorá môže znamenať:

</doc>
<doc id="625676" url="https://sk.wikipedia.org/wiki?curid=625676" title="Električky KPS série 1 – 5 (Brno)">
Električky KPS série 1 – 5 (Brno)

Električky KPS série 1 – 5 sú dvojnápravové obojsmerné električky, vyrobené podnikom "Brünn-Königsfelder Maschinenfabrik Lederer &amp; Porges" v Kráľovom Poli v roku 1903 pre Společnost brněnských pouličních drah elektrických. Tieto vozne znamenali pre brniansku mestskú hromadnú dopravu rozšírenie vozňového parku elektrickej dráhy. Séria piatich vozňov evidenčných čísel 1 – 5 nadviazala na predchádzajúce motorové vozne evidenčných čísel 1 – 41 z rokov 1899 a 1900, ktoré pochádzali z vagónky v Grazi. Roku 1904 boli dodané dve podobné električky č. 6 a 7.
Historické pozadie.
Prevádzka elektrickej dráhy v Brne sa začala 21. júna 1900. Vtedy boli k dispozícii nové vozne z vagónky v Grazi dodané v rokoch 1899 a 1900. Dĺžka všetkých tratí prevzatých z parnej električkovej dráhy predstavovala 10 274 metrov. Postupne začal byť navrhovaný projekt na rozšírenie električkovej dopravy v Brne, ktorý počítal s výstavbou nových tratí pre päť nových liniek. Tento projekt bol realizovaný v rokoch 1900 – 1906, kedy dĺžka tratí vzrástla na 11 933 metrov.
Kvôli vývoju pohonu na prelome 19. a 20. storočia sa stali kone pre elektrickú dráhu nepotrebnými a parné lokomotívy sa v dôsledku znečistenia ovzdušia v osobnej doprave prestali používať. Vtedy vznikla potreba nahradiť ich novými vozňami s elektrickým pohonom. Brnianske vozne prevzaté z parnej električky (1884 – 1900) a z druhej konskej dráhy (1876 – 1880) mohli slúžiť iba ako vlečné vozne. Preto boli dodané na konci 19. storočia nové motorové vozne z Grazu, ktoré boli označené číselnou sériou 1 – 41. Vozňový park aj s novými vozňami však úplne nepostačoval na prevádzku rozširujúcich sa liniek, a tak bola u podniku Královopolská strojírna Lederer &amp; Porges objednaná séria piatich električiek, na ktorú nadviazala dvojica obdobných vozňov.
Konštrukcia.
Skriňa bola obdobná ako u vozňov z Grazu, ktoré boli dodané do Brna v rokoch 1899 a 1900, bola však o niečo priestrannejšia, robustnejšia a ťažšia. Vozňová skriňa mala rošt, ktorý tvorili valcované oceľové profily, a drevenú kostru, ktorá bola zvonku oplechovaná; v spodnej časti bočníc sa nachádzali aj drevené peřejky. Strecha bola zhotovená z drevených paluboviek krytých plátnom. Sedadlá bola latková v priečnom usporiadaní 2+1. Pojazd tvoril dvojnápravový podvozok s dvoma motormi typu GE 58 s výkonom 25,74 kW (35 KS). Kontroléry B 6-8 mali 9 jazdných stupňov a 7 stupňov pre elektrodynamickú brzdu. Odpory boli umiestnené pod podlahou vozňa. Osvetlenie bolo elektrické, vrátane čelných signalizačných svietidiel. Vozne boli dodané pôvodne s tyčovým zberačom s kladkou, neskôr v 30. rokoch 20. storočia boli nahradené lýrovým zberači. Pôvodne niesli tmavo hnedý náter, ktorý bol niekedy medzi rokmi 1906 a 1910 zmenený na bielo-červený. Oproti električkám z Grazu, ktoré mali úplne otvorené plošiny, mali Královopolske vozne č. 1 – 5 z výroby inštalovaná odnímateľná čelné okná, ktoré ale bola pred zaradením do prevádzky demontovaná. Počas nasledujúcich desaťročí prevádzky všetky električky tejto série získali uzavretie plošín a usporiadanie sedadiel v interiéri bolo zmenené na pozdĺžne.
Dodávky električiek.
V roku 1903 bolo vyrobených celkom 5 vozňov tohto typu.
Prevádzka.
Pre brniansku električkovú dopravu znamenali tieto električky zvýšenie komfortu prepravy a zníženie znečistenia ovzdušia. Dodané a sprevádzkované boli v roku 1903, kedy získali číselnú sériu 1 – 5. Po roku 1939 boli vozne č. 1, 3 a 4 vrátené do osobnej dopravy z dôvodu presmerovania všetkej výroby na ťažký priemysel, najmä na zbrojenie nemeckej nacistickej armády, kvôli čomu nebolo možné uskutočniť žiadne dodávky nových električiek. Vtedy jazdili prevažne na linke 5. Po skončení druhej svetovej vojny boli medzi služobné preradené vozne č. 1 a 5, takže v osobnej doprave zostali iba električky č. 3 a 4. V roku 1950 došlo k hromadnému prečíslovanie električkou: osobné vozne č. 3 a 4 získali nové čísla 1 a 2, služobné č. 1, 2 a 5 čísla 500 – 502. V bežnej prevádzke sa obaja posledné vozne tejto série udržali až do roku 1954, kedy boli posledné vyradené v dôsledku poslednej dodávky električiek typu 4MT.
Služobné električky boli v roku 1963 prečíslované na rad 800. Nové čísla získali električky č. 501 a 502, zatiaľ čo vozeň č. 500 bol odstavený pre možné múzejnej využitie. Roku 1964 bol vyradený služobný vozeň č. 801 a ako posledný z tejto série dojazdil roku 1967 aj vozeň č. 802 (pôvodne č. 5), ktorého podvozok bol následne využitý pre renováciu električky č. 6 (zo série 6 – 7).
V roku 1964 bol odstavený vozeň č. 500 venovaný Dopravným podnikom mesta Brna Technickému múzeu v Brne, električka však naďalej zostala odstavená vo vozovni Pisárky v poslednom stave. Vzhľadom na prípravy na oslavy 100. výročia brnianskej mestskej hromadnej dopravy, ktoré mali prebehnúť v roku 1969, bola električka č. 500 vrátená späť Dopravnému podniku, ktorý ju počas prvej polovice roka 1969 renovoval do takmer pôvodného stavu z rokov 1903 – 1906 s číslom 1; výnimkou bol iba lyrový zberač osadený v 30. rokoch (pôvodný tyčový zberač s kladkou získala električka roku 1989) a pozdĺžne usporiadanie sedadiel. Vozeň č. 1 bol, spoločne s ostatnými dovtedy renovovanými električkami, odovzdaný v roku 1971 Technickému múzeu, ktoré ho zaradilo do svojej vznikajúcej zbierky vozidiel MHD.

</doc>
<doc id="625680" url="https://sk.wikipedia.org/wiki?curid=625680" title="Špecifická orbitálna energia">
Špecifická orbitálna energia



</doc>
<doc id="625681" url="https://sk.wikipedia.org/wiki?curid=625681" title="LVM 3">
LVM 3

LVM 3 (Launch Vehicle Mark 3), tiež uvádzaná ako GSLV Mk.3 (Geosynchronous Satellite Launch Vehicle Mark III) () je stredne ťažká nosná raketa, vyvíjaná Indickou vesmírnou agentúrou (ISRO).
Táto nosná raketa je schopná umiestniť na GTO až štvortonovú družicu a umožňuje tak Indii zachovať si úplnú sebestačnosť v oblasti vypúšťania satelitov na obežnú dráhu. Vďaka LVM 3 má India vlastnú raketu s vyššou nosnosťou, než má GSLV Mk.2 . LVM 3 bude možné využiť ako nosič družíc na GEO, aj ako nosič kozmických lodí.
História.
Vývoj LVM 3 začal krátko po roku 2000. Prvý štart bol plánovaný na rok 2009 – 2010. Oneskorenie bolo spôsobené viacerými faktormi. 
Suborbitálny letový test nosiča LVM 3 (LVM 3-X) s pasívnym horným stupňom sa uskutočnil 18. decembra 2014. Pri lete na suborbitálnu trajektóriu bol otestovaný pristávací modul kozmickej lode. Prvý štart s vynesením nákladu na obežnú dráhu bol uskutočnený 5. júna 2017. Pri ňom bola podľa plánu vynesená na dráhu prechodovú ku geostacionárnej telekomunikačná družica GSAT-19 s hmotnosťou . Pri ďalšom štarte 14. novembra 2018 bola úspešne vynesená telekomunikačná družica GSAT-29 s hmotnosťou .
Nasledujúci štart LVM 3 prebehol 22. júla 2019 a vyniesol indický komplex Čandraján-2, skladajúci sa z orbitera Mesiaca, pristávacieho modulu Vikram s vozidlom Pragyan, všetko o celkovej hmotnosti .
Budúci vývoj.
Prvý štart s kozmickou loďou Gaganján a kozmonautmi na palube je plánovaný po roku 2021. V roku 2024 má vyniesť k Marsu Mangalján-2.
V budúcnosti je predpokladaný vývoj čiastočne kryogénneho motora (na kvapalný kyslík a letecký petrolej RP-1) pre druhý stupeň tohto nosiča, ktorý umožní zvýšenie nosnosti na GTO na 6 ton.
Popis nosiča.
Prvý stupeň.
LVM 3 používa raketové motory na pevné palivá (boostery) typu "S200". Každý z nich má priemer 3,2 metra, dĺžku 25 metrov a obsahuje 207 ton paliva, prázdna hmotnosť je . Tieto motory horia 130 sekúnd a oba celkovo produkujú ťah približne 10 000 kN (čo znamená asi 1000 ton ťahu).
Druhý stupeň.
Centrálny stupeň, označený "L110", má priemer 4 metre, dĺžku 21,39 metrov, prázdna hmotnosť je . Spaľuje kvapalné palivo: nesie 116 ton UDMH a N2O4. Tento stupeň je prvým indickým komplexom motorov na kvapalné palivá. Používa dva vylepšené motory Vikas, každý s ťahom okolo 700 kN (asi 70 ton ťahu). Raketové motory používajú regeneratívne chladenie a pri porovnaní s predchádzajúcimi motormi Vikas majú zníženú hmotnosť a zvýšený ťah (špecifický impulz). Tento stupeň sa spúšťa 113 sekúnd po štarte a poskytuje ťah po dobu približne 200 sekúnd.
Tretí stupeň.
Kryogénny tretí (tzv. horný) stupeň "C25" je poháňaný raketovým motorom CE-20 vyvinutým v Indii. Tento motor spaľuje kvapalný kyslík a kvapalný vodík. Produkuje 186 kN (približne 18 ton ťahu) počas približne 640 sekúnd. Stupeň má priemer 4 metre a dĺžku 13,5 metra, prázdna hmotnosť je . Obsahuje 28 ton paliva.
Kryt nákladu.
Kryt nákladu má priemer 5 metrov a umožňuje niesť náklad o objeme .

</doc>
<doc id="625686" url="https://sk.wikipedia.org/wiki?curid=625686" title="Theopropos (sochár)">
Theopropos (sochár)

Theopropos ("Theopropos") bol grécky sochár v 5. storočí pred Kr. 
Theopropos, grécky sochár (bronziar) z Aiginy, tvoril na začiatku 5. storočia pred Kr. Nezachovali sa od neho žiadne sochy, len jeho menom signované podstavce zo sôch, objavené v Delfách. Podľa Pausania bol autorom sochy bronzového býka, jedného z najpamätnejších votívnych diel v Delfách: „"Ak vstúpiš do posvätného okrsku, uvidíš kovového býka, dielo aigínskeho Theopropa, dar Korkyrčanov. V Korkyre sa kedysi oddelil býk od ostatného dobytka v stáde a zostúpil z pastvy až k moru, kde začal bučať. Keď to potom to isté robil deň čo deň, vybral sa k moru i pastier a tu uvidel nespočetné množstvo tuniakov. Ihneď to oznámil Korkyrčanom v meste, ale oni sa zbytočne pokúšali tuniakov chytiť, i opýtali sa na to v Delfách. Keď potom obetovali Poseidónovi tohto býka, hneď po obeti ryby pochytali. Z desiatku lovu potom umiestnili votívny dar v Olympii a v Delfách."“
Z uvedenej sochy sa zachoval len jej vysoký vápencový podstavec aj so zlomkovitým nápisom. Stojí v Delfách vpravo od vstupnej brány (hlavný vchod do posvätného okrsku sa nachádzal v juhovýchodnom rohu, ostatné vchody boli len malé brány v múre). Jeho nápis hlása:
- text v starogréčtine - "Hranaté zátvorky znamenajú doplnenie medzier (lacunae) a označujú písmená, ktoré sú nečitateľné alebo úplne stratené."
Kým delfský nápis (BCH 105 (1981) 444B) z podstavca jeho sochy znalci datujú do 5. stor. pred Kr. (teda do obdobia keď tvoril) tento nápis bol podľa typu písma zhotovený v 4. stor. pred Kr. Tu však ale nemusí ísť o chybný záver, lebo z typu písma sa nie vždy dá určiť doba zhotovenia sochy, pretože podstavce sa v staroveku nezriedka menili alebo opravovali (poškodený nápis sa mohol prepísať v aktuálnom type písma).

</doc>
<doc id="625694" url="https://sk.wikipedia.org/wiki?curid=625694" title="Cez okno">
Cez okno

Cez okno je prvý samostatný štúdiový album Jaroslava Filipa, na ktorom spolupracoval s Richardom Müllerom. Pôvodné vydanie obsahuje okrem zvukových záznamov ako bonus aj softvérové aplikácie. CD bolo neskôr, po smrti autora vydané vydavateľstvom OPUS v roku 2008. Pôvodné vydanie vydalo vydavateľstvo Salvador.
Nahrávanie albumu.
Spev.
Jaroslav Filip, Silvia Josifoská (1, 4, 6, 9), Richard Müller (8)
Ďalšie verzie albumu.
Ďalšími verziami albumu boli:

</doc>
<doc id="625696" url="https://sk.wikipedia.org/wiki?curid=625696" title="Ten čo hrával s Dežom">
Ten čo hrával s Dežom

Ten čo hrával s Dežom je posledný štúdiový album Jaroslava Filipa. Vydalo ho vydavateľstvo Opus v roku 1998, len dva roky pred autorovou smrťou. Hudbu vytvoril Jaroslav Filip a texty Richard Müller. CD bolo nahraté v štúdiách Bonton v Bratislave.

</doc>
<doc id="625700" url="https://sk.wikipedia.org/wiki?curid=625700" title="Majstrovstvá Európy v hádzanej žien 2018">
Majstrovstvá Európy v hádzanej žien 2018

Majstrovstvá Európy v hádzanej žien 2018 bol v poradí 13. turnaj majstrovstiev Európy v hádzanej žien, ktoré organizuje Európska hádzanárska federácia (EHF). Konal sa v piatich francúzskych mestách: Paríž, Brest, Nancy, Nantes a Montbéliard, v dňoch od 29. novembra až 16. decembra 2018, za účasti 16 tímov. Francúzsko organizovalo európsky šampionát žien prvýkrát, ale v roku 2007 hostilo ženský svetový šampionát. Titul získalo domáce , ktoré vo finálovom stretnutí zvíťazilo nad .
Turnaj zároveň slúžil ako jedno z kvalifikačných podujatí európskych družstiev na Majstrovstvá sveta 2019, ktoré sa uskutočnia v Japonsku. Kvalifikovali sa na ne 3 najlepšie družstvá. Víťazné družstvo sa naviac kvalifikovalo aj na Letné olympijské hry 2020 v Tokiu.
Voľba organizátora.
Počiatočný záujem v roku 2013 o usporiadanie turnaja prejavili 3 krajiny: Francúzsko, Nórsko a Ukrajina. Do septembra 2013, kedy mali kandidátske krajiny potvrdiť svoju oficiálnu žiadosť, predložili kandidatúru iba Nórsko a Francúzsko. Do konečnej fázy prešla iba kandidatúra Francúzska a to aj bolo v septembri 2014 na kongrese EHF vymenované za hostiteľa. 
Arény.
Pôvodne bolo navrhnutých 7 dejísk v šiestich francúzskych mestách, okrem neskôr potvrdených aj v mestách Nice, Metz a Pau, neskôr sa ich počet upravil na päť:
Nasadenie do výkonnostných košov.
Družstvá boli pred žrebovaním, ktoré sa uskutočnilo 12. júna 2018, nasadené do nasledovných výkonnostných košov:

</doc>
<doc id="625703" url="https://sk.wikipedia.org/wiki?curid=625703" title="Dorothy Garrodová">
Dorothy Garrodová

Dorothy Garrodová (; * 5. máj 1892, Oxford, Spojené kráľovstvo† 18. december 1968, Cambridge) bola britská archeologička. Jej otec bol lekár a genetik Archibald Garrod.
Životopis.
Archeológiu vyštudovala na University of Oxford, mala už titul z histórie z Cambridge z roku 1916. 
V rokoch 19251926 vykonávala archeologický výskum v Gibraltári (pri odkrývaní nánosov prehistorickej pláže boli nájdené neandertálske kosti a nástroje z obdobia moustérienu) a roku 1928 viedla vykopávky v južnom Kurdistane.
Neskôr spolu s Dorotheou Bate viedla vykopávky v pohorí Karmel (súčasný Izrael), kde objavila rad osídlenie najstaršieho paleolitu, stredného paleolitu a epipaleolitu. V rokoch 1929 až 1934 tu preskúmala rad jaskýň s vrstvami bohatými na nálezy. Jej práca prispela k poznaniu natufijské a kebarijské kultúry v oblasti.
V roku 1938 preskúmavala ako prvá paleolitické nálezisko v bulharskej jaskyni Bacho Kiro.
Roku 1939 sa stala profesorkou archeológie v Cambridge, kde pôsobila do roku 1952, okrem konca 2. svetovej vojny kedy slúžila v Ženských pomocných leteckých zboroch.
Bola prvou ženou, ktorá získala profesúru v Cambridge. Roku 1952 bola zvolená do British Academy a roku 1965 bola vyznamenaná Radom britského impéria (CBE).

</doc>
<doc id="625705" url="https://sk.wikipedia.org/wiki?curid=625705" title="D. W. Griffith">
D. W. Griffith



</doc>
<doc id="625706" url="https://sk.wikipedia.org/wiki?curid=625706" title="Majstrovstvá Ázie v hádzanej žien 2018">
Majstrovstvá Ázie v hádzanej žien 2018

Majstrovstvá Ázie v hádzanej žien 2018 bol v poradí 17. turnaj majstrovstiev Ázie v hádzanej žien, ktoré organizuje Ázijská hádzanárska federácia (AHF). Konal sa v mestách Kumamoto, Jacuširo a Jamaga, v prefektúre Kumamoto, v Japonsku v dňoch od 30. novembra do 9. decembra 2018, za účasti 10 tímov. Turnaja sa prvýkrát zúčastnili aj oceánske družstváAustrália a Nový Zéland. Japonsko bola organizátorom ázijského šampionátu žien štvrtýkrát, keď predtým hostila toto podujatie v rokoch 1991 (v Hirošime), 2009 (v Kumamote) a 2004 (v Hirošime). Zápasy sa odohrali v arénach Kumamoto Prefectural Gymnasium, Yatsushiro Gymnasium a Yamaga Gymnasium. Svoj štrnásty titul (štvrtý v rade) získala , ktorá vo finálovom stretnutí zvíťazila nad domácim . 
Tento šampionát zároveň slúžil ako kvalifikačné podujatie ázijských a oceánskych družstiev na Majstrovstvá sveta 2019, ktoré organizuje Japonsko. Kvalifikovali sa na ne 3 najlepšie družstvá. Ďalšiu miestenku získalo oceánske družstvo, ktoré sa umiestnilo do 5. miesta. 
Účastníci.
Pozn.: Číslo v zátvorke udáva umiestnenie v neoficiálnom medzinárodnom rebríčku k novembru 2015.
Nasadenie do výkonnostných košov.
Družstvá boli pred žrebovaním do skupín, ktoré sa uskutočnilo 6. augusta 2018, nasadené do nasledovných výkonnostných košov:

</doc>
<doc id="625707" url="https://sk.wikipedia.org/wiki?curid=625707" title="British Academy">
British Academy

British Academy je štátna akadémia Spojeného kráľovstva pre humanitné a spoločenské vedy. Bola založená v roku 1902 a má okolo 800 členov ("Fellows"), ktorí sa označujú skratkou FBA za menom.
Účel.
Poslaním British Academy je hájiť záujmy vedy, podporovať vynikajúce bádania, odmeňovať vynikajúcich vedcov, publikovať výsledky bádania a podporovať medzinárodnú spoluprácu. Medzi prezidentmi British Academy boli napríklad archeológ Frederic G. Kenyon, filozofi Isaiah Berlin a Anthony Kenny.
Činnosť.
British Academy vydáva niekoľko časopisov ("Proceedings of the BA, Schweich Lectures on Biblical Archeology" atď.) a rôzne edičné rady (napríklad archívne pramene k britským, africkým a starovekým dejinám, archeológii, numizmatike, súpisy starých umeleckých diel, starej hudby a podobne).

</doc>
<doc id="625713" url="https://sk.wikipedia.org/wiki?curid=625713" title="Obersturmbannführer">
Obersturmbannführer

Obersturmbannführer (doslova "nadvedúci útočnej jednotky, ekvivalent práporu") bola vojenská hodnosť v nacistických ozbrojených zložkách SA aj SS. Bola vytvorená v máji 1933, aby vyplnila potrebu dodatočnej pozície nad Sturmbannführerom, keď sa SA rozšírila. Stala sa zároveň hodnosťou SS. Ekvivalentná hodnosť vo Wehrmachte bola Oberstleutnant a v OSSR je podplukovník. Límcové označenie hodností bolo tvorené štyrmi štvorčekmi v čiernom kosodĺžnikovom poli, ohraničeným tenkou bielou stuhou a pruhom umiesteným v ľavej časti. Límcové označenie bolo nosené na ľavej strane límca uniforiem SS a SA.
Známymi nositeľmi tejto hodnosti boli napr. veliteľ koncentračného tábora Osvienčim Rudolf Höß, Hitlerov primárny šofér Erich Kempka, veliteľ 2. Tankovej divízie Waffen-SS „Das Reich“ Christian Tychsen, držiteľ rytierskeho kríža s dubovými ratolesťami Otto Skorzeny alebo jeden z hlavných organizátorov holokaustu Adolf Eichmann.

</doc>
<doc id="625716" url="https://sk.wikipedia.org/wiki?curid=625716" title="Theokosmos">
Theokosmos

Theokosmos ("Theokosmos") bol grécky sochár v 5. storočí pred Kr. 
Theokosmos, grécky sochár z Megary, bol činný v druhej polovici 5. storočia pred Kr. Pausanias uvádza, že spolu so sochárskym majstrom Feidiom pracoval na chryselefantinovej soche Dia v Megare: „"Ak vkročíme za týmto chrámom do posvätného okrsku Dia, objaví sa pozoruhodný chrám zvaný Olympieion. Diova socha však nebola dokončená, pretože zasiahla vojna Peloponézanov proti Aténam, v ktorej Aténčania hubili po celý rok loďami i pozemným vojskom megarskú zem, takže nielenže poškodili štát, ale tiež v súkromí priviedli rodiny do najkrajnejšej núdze. Socha Dia má tvár zo slonovej kosti a zlata, ostatok je však z hliny a sadry. Hovoria, že sochu vytvoril domáci umelec Theokosmos, pomáhal mu však Feidias. Nad hlavou Dia sú Hóry a Moiry. Všetkým je zrejmé, že jediného Dia počúva Osud (Peprómené) a že tento boh opravuje podľa potreby počasie. Za chrámom ležia napoly opracované polená, tie chcel Theokosmos ozdobiť slonovou kosťou a zlatom a doplniť sochu Dia."“
Práce na tejto soche boli podľa Pausaniovej správy prerušené na začiatku peloponézskej vojny, teda okolo roku 431 pred Kr. a neskôr boli už len provizórne dokončené. Hóry a Moiry zdobili zrejme Diovu korunu. Chrám zvaný "Olympieion" ležal na severozápadnom úpätí akropole zvanej "Kária". Lokalitu chrámu určili po náleze zvyškov stien a nápisov.
Po vojne Theokoskos v službách víťazných Sparťanov, spojencov Megary, zhotovil sochu Hermóna, veliteľa na Lysandrovej vojenskej lodi. Táto socha i so skupinou ďalších sôch tvorila súčasť pamätníka v Delfách, postaveného na počesť víťaznej bitky Sparťanov nad Aténami pri "Aigospotamoi" ("Kozích riečkach") v roku 405 pred Kr. Tento pamätník bol jeden z najväčších ( dlhý) a najbohatších na sochy (bolo ich až 38). Zachovali sa z neho mnohé fragmenty, hlavne z podstavcov sôch a ich nápisov. V šľapajách Theokosma pokračoval jeho syn Kallikles, ktorý bol autorom niekoľkých sôch olympijských víťazov

</doc>
<doc id="625717" url="https://sk.wikipedia.org/wiki?curid=625717" title="Pred popravou">
Pred popravou

Pred popravou je CD Júliusa Satinského a Milana Lasicu z roku 1999, ide o nahrávku predstavenia s rovnakým názvom z roku 1971.

</doc>
<doc id="625718" url="https://sk.wikipedia.org/wiki?curid=625718" title="Hermón">
Hermón

Hermón ("Hermón") môže byť:

</doc>
<doc id="625722" url="https://sk.wikipedia.org/wiki?curid=625722" title="S vetrom o preteky">
S vetrom o preteky

S vetrom o preteky je druhý štúdiový album trojice Milan Lasica, Július Satinský a Jaroslav Filip. Pôvodne vyšiel v roku 1982, neskôr v roku 1999 vyšiel v upravenej forme na CD.

</doc>
<doc id="625724" url="https://sk.wikipedia.org/wiki?curid=625724" title="Sťahovaví vtáci">
Sťahovaví vtáci

Sťahovaví vtáci je štúdiový album od dvojice Milan Lasica a Jaroslav Filip. Na LP vyšiel aj v obnovenej verzií z roku 2018.

</doc>
<doc id="625725" url="https://sk.wikipedia.org/wiki?curid=625725" title="Alenia Aermacchi M-346 Master">
Alenia Aermacchi M-346 Master

M-346 Master je dvojmiestne cvičné prúdové lietadlo, ktoré je určené na základný a pokračovací výcvik pilotov stíhacích lietadiel 4. a 5. generácie. V talianskom letectve nahradil tento typ lietadlá MB-339. Integrácia riadenej a neriadenej výzbroje umožňuje využitie M-346 aj v úlohe ľahkého bojového lietadla. 
M-346 vznikla na báze Jaku-130, ktorý pôvodne vyvíjala talianska spoločnosť Aermacchi s ruskou konštrukčnou kanceláriou Jakovlev. Po pár rokoch sa však spoločnosti rozišli a vývoj každého z lietadiel sa uberal vlastnou cestou.
Vznik a vývoj.
V roku 1990 iniciovalo velenie ruského letectva vývoj nového cvičného lietadla. Výberového konania sa zúčastnili viaceré konštrukčné kancelárie vrátane MiGu, Suchoja, Jakovleva a Mjasičeva. Koncom roka 1992 sa do dostali do užšieho výberu kancelárie Jakovleva a MiGu. V tomto období sa však už prehlbuje v krajine hospodárska kríza a úplné financovanie týchto projektov zo strany štátu neprichádzalo do úvahy. Obe konštrukčné kancelárie preto začali hľadať investorov, ktorí by sa na vývoji podieľali. O projekt UTS-Jak prejavila záujem talianska spoločnosť Aermacchi, ktorej cvičné lietadlá MB-326 a MB-339 boli v tej dobe prevádzkované už v 14 krajinách sveta. Projekt MiG-AT pritiahol pozornosť Francúzov, ktorí ponúkli dodať motory Larzac 04 od spoločnosti Turbomeca a avioniku od firmy Thompson. Víťazom sa nakoniec stala dvojica Jakovlev/Aermacchi so svojim prototypom Jak-130D. 
V roku 1999 sa prejavili nezhody v požiadavkách na charakteristiky lietadla Jak-130D a ukázalo sa, že talianske a ruské letectvo vlastne požadujú odlišné typy strojov. Vzájomná spolupráca bola ukončená a obe strany sa dohodli aj na rozdelení si svetového trhu. Vývojové práce kancelárie Jakovlev nakoniec vyústili do vzniku lietadla Jak-130 a spoločnosť Alenia Aermacchi prišla so strojom M-346 Master.
Prvý prototyp M-346 vzlietol v júli 2004 a druhý sa dostal do vzduchu o rok neskôr. Sériová výroba lietadiel sa začala v roku 2008 a dodávka prvého stroja talianskym vzdušným silám sa uskutočnila v roku 2011.
Konštrukcia.
Aerodynamická konštrukcia M-346 a systém fly-by-wire poskytujú lietadlu vynikajúcu manévrovateľnosť a ovládateľnosť aj pri veľmi veľkom uhle nábehu.
Pohonný systém lietadla pozostáva z dvojice prúdových motorov Honeywell F124-GA-200 s ťahom 28 kN. M-346 dokáže stúpať rýchlosťou /s a maximálna rýchlosť lietadla je /h. Dolet stroja je a dostup . Pri vzlete potrebuje M-346 dráhu dlhú a pri pristáti minimálne . Hmotnosť prázdneho lietadla je a jeho maximálna vzletová hmotnosť je .
Kabína posádky zohľadňuje všetky moderné štandardy, ktoré sa nachádzajú aj v súčasných bojových lietadlách. Je vybavená HUD displejom, farebnými viacúčelovými displejmi, prístrojmi kompatibilnými s okuliarmi nočného videnia, ovládacie prvky sú usporiadané podľa konceptu HOTAS a piloti majú prilby so zameriavačmi. Kokpit môže byť vybavený aj vystreľovacími sedadlami MK16 od britskej spoločnosti Martin Baker.
Lietadlo má komunikačný systém v pásme VHF/UHF ako aj systém vlastný-cudzí (IFF). Navigačný systém pozostáva z inerciálneho systému založeného na laserovom gyroskope, z GPS navigácie a z taktického navigačného systému (TACAN).
Systém riadenia letu je digitálny fly-by-wire a má štvornásobnú redundanciu. Zabezpečuje ovládateľnosť lietadiel až do uhla nábehu 35°.
Môže byť prispôsobená rôznym stupňom automatizačných a autopilotných režimov s reverznými režimami s automatickým výberom v prípade poškodenia alebo zlyhania.
M-346 má 9 závesníkov, pričom šesť z nich sa nachádza pod krídlami, dva na koncoch krídel a jeden pod trupom. K integrovanej výzbroji patria voľne padajúce bomby Mk.82 a Mk.83, protilietadlové strely krátkeho dosahu AIM-9 Sidewinder, riadené strely vzduch-zem AGM-65 Maverick a protilodná strela Marte MK-2A. Lietadlo môže mať podvesený prieskumný kontajner Vinten VICON-601, laserový značkovač alebo kontajner pre elektronický boj Elettronica ELT-55.
Používatelia.
 Izrael
 Poľsko
 Singapur
 Taliansko

</doc>
<doc id="625727" url="https://sk.wikipedia.org/wiki?curid=625727" title="Eurocopter AS 355">
Eurocopter AS 355



</doc>
<doc id="625731" url="https://sk.wikipedia.org/wiki?curid=625731" title="Eurocopter">
Eurocopter



</doc>
<doc id="625732" url="https://sk.wikipedia.org/wiki?curid=625732" title="Eurocopter Fennec">
Eurocopter Fennec



</doc>
<doc id="625734" url="https://sk.wikipedia.org/wiki?curid=625734" title="Pevnina detstva">
Pevnina detstva

Pevnina detstva je druhý štúdiový album slovenského speváka a skladateľa Deža Ursínyho z roku 1978. 
Zoznam skladieb.
Vinylové LP, strana „A“
Vinylové LP, strana "B"

</doc>
<doc id="625738" url="https://sk.wikipedia.org/wiki?curid=625738" title="Nové mapy ticha">
Nové mapy ticha

Nové mapy ticha je tretí štúdiový album od skladateľa a speváka Deža Ursinyho. Tento album spolu s básnikom Ivanom Štrpkom vydali v roku 1979.
Výroba albumu.
Text: Ivan Štrpka, Ján Štrasser (B1)

</doc>
<doc id="625742" url="https://sk.wikipedia.org/wiki?curid=625742" title="My (do tanca a na počúvanie)">
My (do tanca a na počúvanie)

My (do tanca a na počúvanie) je album od humoristu, textára a speváka Milana Lasicu a speváka a skladateľa Jaroslava Filipa.

</doc>
<doc id="625744" url="https://sk.wikipedia.org/wiki?curid=625744" title="Stano Guštafík">
Stano Guštafík



</doc>
<doc id="625747" url="https://sk.wikipedia.org/wiki?curid=625747" title="Gery Scottová">
Gery Scottová



</doc>
<doc id="625750" url="https://sk.wikipedia.org/wiki?curid=625750" title="Juraj Mokrý">
Juraj Mokrý

Juraj Mokrý môže byť:

</doc>
<doc id="625752" url="https://sk.wikipedia.org/wiki?curid=625752" title="Syndróm spánkového apnoe">
Syndróm spánkového apnoe

Syndróm spánkového apnoe je porucha spánku, charakterizovaná opakovanými apnoickými epizódami (zastavením dýchania), ktoré sú sprevádzané znížením nasýtenia tepennej krvi kyslíkom a prebúdzacími reakciami. Následkom je fragmentácia spánku a narušenie fyziologických vzťahov medzi spánkom, respiračným a kardiovaskulárnym systémom.
Typy spánkového apnoe.
Spánkové apnoe postihuje podľa rôznych odhadov až do 20% mužov a 10% žien v dospelom veku.
Obštrukčné spánkové apnoe (OSA).
Je vyvolané kolapsom horných dýchacích ciest v oblasti hltanu počas spánku s obmedzením prietoku vzduchu (k čomu predisponujú aj vrodené anatomické abnormality). Nasleduje pokles saturácie krvi kyslíkom a reflexnými regulačnými mechanizmami pokles tepovej frekvencie a krvného tlaku. Reflexné zvýšenie dychového úsilia vedie k mikroprebudeniu, zvýšeniu tonusu svalov horných dýchacích ciest a k ich uvoľneniu. Po zaspaní sa cyklus opakuje. 
Najvýznamnejší rizikový faktor pre vznik spánkového apnoe je obezita - vyskytuje sa až u 40% obéznych osôb a naopak, 70% pacientov s obštrukčným spánkovým apnoe obéznych. Muži sú postihnutí dvakrát častejšie, ako ženy a výskyt stúpa s vekom. Obštrukčné spánkové apnoe je rizikovým faktorom pre vznik srdcovocievnych ochorení (aterosklerózy, artériovej hypertenzie, srdcového zlyhania a ďalších) a zhoršuje prognózu pacientov s respiračnými ochoreniami (napr. chronickou obštrukčnou chorobou pľúc - ChOChP) a srdcovocievnymi ochoreniami (ischemická choroba srdca, cievne mozgové príhody). Syndróm spánkového apnoe sa vyskytuje u približne polovice pacientov so srdcovým zlyhaním. 
Príznaky a diagnostika.
U pacientov bývajú počas spánku pozorované prestávky v dýchaní (apnoické pauzy) a chrápanie. Postihnutý máva pocit dusenia v spánku, sucho v ústach, spánok býva prerušovaný. Cez deň býva nevyspatý, depresívny, unavený, ráno máva bolesti hlavy, trpieva na pálenie žáhy a poruchu sexuálnych funkcii. Typický pacient je obézny, s krátkym širokým krkom. K definitívnemu určeniu diagnózy je nevyhnutné polysomnografické vyšetrenie (PSG), zahrňujúce celonočný záznam elektroencefalogramu, elektrookulogramu, elektromyogramu, elektrokardiogramu, prietoku vzduchu nosom a ústami, vyšetrenia pohybov hrudníka, oxymetrie a akustických prejavov - chrápania, prípadne ďalších parametrov, napríklad krvného tlaku, meranie koncentrácie kysličníka uhličitého v krvi atď. Závažnosť sa hodnotí na základe počtu výskytu epizód nedostatočného dýchania (apnoe a hypopnoe) za hodinu počas spánku, počtu prebúdzacích reakcii, miery ospalosti počas dňa. Hodnotí sa tiež čas v noci, strávený v desaturácii (s nedostatočnou hladinou kyslíka v krvi).
Pri ľahkom stupni obštrukčného spánkového apnoe býva 5-15 apnoických epizód s prebúdzaním za hodinu, stredne ťažkom 15 - 30 epizód za hodinu a pri ťažkom viac ako 30 epizód za hodinu spánku.  
Liečba.
Liečba obštrukčného spánkového apnoe sa zameriava na udržanie priechodnosti dýchacích ciest. Patrí k nej redukcia nadmernej hmotnosti, zanechanie fajčenia a požívania alkoholu. Pacienti majú spávať pravidelne, pohodlne, dostatočne, nie na chrbte, bez používania liekov (hypnotík, sedatív). Anomálie horných dýchacích ciest treba operačne upraviť, prípadne odstrániť zväčšené mandle (adenotómia, tonsilektómia). Štandardnou liečbou pacientov s obštrukčným spánkovým apnoe stredného a ťažkého stupňa je neinvazívna umelá pľúcna ventilácia. Pri nej je v dýchacích cestách udržiavaný trvalo zvýšený tlak, ktorý ich udržiava otvorené. O správnu úroveň tlaku sa stará prístroj (ventilátor) v režime CPAP (Continous Positive Airway Pressure) alebo BiPAP (bilevel - zvýšenie tlaku na dvoch úrovniach). Pacient dýcha cez tvárovú masku. Popri neinvazívnej pľúcnej ventilácii je možné použiť aj farmakologickú liečbu modafinilom, ktorej účinok sa však považuje za neistý.
Centrálne spánkové apnoe (CSA).
Centrálne spánkové apnoe je následkom prerušovania aktivity dýchacieho centra v mozgu.  Rozdeľuje sa na dva typy:
Príznaky a diagnostika.
Pacienti s nehyperkapnickým centrálnym spánkovým apnoe bývajú cez deň spaví, nezvládajú namáhavejšie činnosti a v noci sa budia na dýchavicu, ktorá býva aj príznakom srdcového zlyhania. Niekedy sa u nich objavuje periodické dýchanie Cheyne-Stokesovho typu s kolísavou intenzitou až prestávkami v dýchaní. Často je prvým príznakom až akútna respiračná insufficiencia (akútne zlyhanie dýchania).
Liečba.
Centrálne spánkové apnoe býva prejavom iného závažného ochorenia - mozgovej aterosklerózy alebo ischemickej choroby srdca so zlyhávaním a v prvom rade je potrebné liečiť toto ochorenie. U pacientov so srdcovým zlyhávaním vedie liečba spánkového apnoe s použitím neinvazívnej podpornej ventilácie k zlepšeniu srdcového zlyhávania. Pri centrálnej hypoventilácii bez epizód zastavenia dýchania sa používa aj dlhodobá oxygenoterapia (podávanie kyslíka). 

</doc>
<doc id="625756" url="https://sk.wikipedia.org/wiki?curid=625756" title="Hermón z Troizény">
Hermón z Troizény

Hermón ("Hermón") bol grécky sochár v 6. storočí pred Kr. 
Hermón, grécky sochár z Troizény, bol činný v 6. stor. pred Kr. Nezachovali sa žiadne jeho sochy. Pausanias uvádza, že pre chrám Apolóna Thearia (Thearios bol prívlastok mena Apolóna bežný hlavne v starovekej Troizéne) na troizénskej agore zhotovil kultovú sochu a dve drevené sochy Dioskúrov.
Predpokladá sa, že sochy týchto Dioskúrov, archaického typu, sú zobrazené na troizénskej minci rímskeho cisára Commoda. Dioskúrovia sú na nej vyobrazení nahí v strnulom postoji, vlasy majú dlhé, ruky v úrovni pŕs mierne rozpažené. 

</doc>
<doc id="625757" url="https://sk.wikipedia.org/wiki?curid=625757" title="Tobiáš (prvé meno)">
Tobiáš (prvé meno)

Tobiáš alebo Tobias je mužské krstné meno. Domáce varianty tohto mena sú Tobi, Tobík, Tobiáško, Tobíček, Tobinko. Meniny na Slovensku má 13. septembra.

</doc>
<doc id="625758" url="https://sk.wikipedia.org/wiki?curid=625758" title="Penny Marshallová">
Penny Marshallová

Penny Marshallová (; * 15. október 1943, Bronx, New York, New York, USA – † 17. december 2018, Los Angeles, Kalifornia) bola americká herečka, režisérka a producentka. Jej úspechom bola postava LaVerne v televíznom seriáli "Laverne &amp; Shirley" (1976-1983), kde získala tri nominácie na cenu Zlatý glóbus za najlepší herecký výkon v televíznom sérii hudobnom alebo komediálnom. V roku 1990 režírovala film Čas prebudenia, (podľa knižnej predlohy Olivera Sacksa), ktorý bol nominovaný na Oscara.
Životopis.
Narodila sa v Bronxe v New Yorku. Jej bratom je známy režisér Garry Marshall. Jej otec mal taliansky pôvod a matka mala nemecký, anglický a škótsky pôvod. 
Kariéra.
Penny sa prvýkrát objavila v televíznej reklame na šampón Head and Shoulders. Mala hrať dievča so strhujúcimi, nezaujímavými vlasmi a Farrah Fawcett mala hrať dievča s hustými a pôvabnými vlasmi. Táto reklama vzbudila dojem v spoločnosti, že Penny moc nedbá o svoj vzhľad a Farrah bola považovaná za tú pôvabnú a krásnu. Farrah cítila neistotu v vzhľade Penny, a v priebehu časov jej pomáhala na vzhľade. 
V roku 1970 sa Garry Marshall stal výkonným producentom televízneho seriálu "The Odd Couple". Nasledujúci rok bola Penny obsadená do stáleho obsadenia - štyri roky hrala sekretárku Myrnu. 
Dňa 11. novembra 1975 Garry Marshall predstavil seriál LaVerne a Shirley plus hlavné postavy LaVerne DeFazio a Shirley Feeney (ktoré hrajú Penny Marshallová a Cindy Williams). Postavy Laverne a Shirley sa objavili aj v ďalších piatich epizódach seriálu "Happy Days". V roku 1982 na začiatku ôsmej sezóny Laverne &amp; Shirley, Cindy Williams opustila seriál kvôli tehotenstvu. Seriál bol zrušený po poslednej epizóde sezóny vysielanej v máji 1983. Postavu LaVerne DeFazio, si Penny spoločne s jej hereckou kolegyňou Cindy Williams zahrali aj v roku 2013 v seriáli "Sam &amp; Cat".
Dabovala tiež jednu z vedľajších postáv v seriáli Simpsonovci.
Režisérska tvorba.
Na bratov popud sa začala zaujímať o režisérstvo. Zatiaľ čo hrala v "Laverne a Shirley" podieľala sa ako režisérka na štyroch epizódach tohto seriálu. V roku 1979 režírovala niekoľko epizód krátkeho sitcomu "Working Stiffs", v ktorom hrali Michael Keaton a James Belushi. Jej prvým filmom je "Jumpin 'Jack Flash" (1986) v ktorom hrala hlavnú úlohu Whoopi Goldberg. Možnosť režírovať film dostala kvôli nezhodám Whoopi Goldberg s pôvodným režisérom. Dala vo filme tiež priestor dcére Tracy a bratovi Garrymu.
Penny mala niekoľko úspešných celovečerných filmov od polovice 80. rokov, vrátane filmu "Big" (1988), v ktorom hral Tom Hanks (prvý film režírovaný ženou, ktorý zarobil viac ako 100 miliónov amerických dolárov), Awakenings (1990) s Robinom Williamsom a Robertom De Nirom, "A League of Their Own ("1992) s Geenou Davisovou, Tomom Hanksom a "The Preacher's Wife" (1996), kde hrali Denzel Washington a Whitney Houston. V roku 1991 získala cenu "Women in Film Crystal Award". V roku 2001 tiež obsadila herečku Drew Barrymore a Brittany Murphy v životopisnom filme "Riding in Cars with Boys".
V rokoch 2010-2011 režírovala dve epizódy seriálu "Showtime United States of Tara" (v hlavnej úlohe s Toni Collette).
Úmrtie.
V roku 2010 oznámila, že jej bola diagnostikovaná rakovina pľúc, ktorá metastázovala do jej mozgu. V roku 2012 povedala, že jej zdravotný stav je v remisií. 
Zomrela v Los Angeles na komplikácie s cukrovkou 17. decembra 2018 vo veku 75 rokov. 

</doc>
<doc id="625759" url="https://sk.wikipedia.org/wiki?curid=625759" title="Snem Slovenskej krajiny (1938 – 1939)">
Snem Slovenskej krajiny (1938 – 1939)

Snem Slovenskej krajiny bol zákonodarný orgán Slovenskej krajiny, ktorý vznikol na základe ústavného zákona č. 299/1938 Sb. o autonómii Slovenskej krajiny z 22. novembra 1938 a existoval do 14. marca 1939, kedy jeho poslanci odhlasovali vznik samostatného štátu a v rovnakom zložení pokračoval vo svojej činnosti aj po vzniku Slovenského štátu.
Pôsobenie snemu.
Snem Slovenskej krajiny reálne pôsobil a zasadal veľmi krátko, len od 18. januára 1939, kedy novozvolení poslanci zložili sľub, do 14. marca 1939, kedy poslanci odhlasovali vznik Slovenského štátu. Počas tohto obdobia sa uskutočnili len tri schôdze (18. januára, 21. februára a 14. marca 1939).
Zloženie snemu.
Vo voľbách, ktoré sa konali 18. decembra 1938, bolo zvolených 63 poslancov jednotnej kandidátky HSĽS-SSNJ (v zmysle zákona o autonómii strana mala dostať jeden mandát na 20 000 hlasov, jednotná kandidátka obdržala 1 263 tisíc hlasov, čo pri prepočte predstavovalo 63 mandátov). Zo 63 poslancov bolo 47 (74,6%) takých, ktorí pôvodne pochádzali z HSĽS, 4 (6,3%) poslanci pochádzali z bývalej agrárnej strany (Republikánska strana poľnohospodárskeho a maloroľníckeho ľudu). Po jednom mandáte mali zástupcovia bývalej Slovenskej národnej strany, Československej strany ľudovej, Česko-slovenskej strany národno-socialistickej, Československej živnostensko-obchodníckej strany stredostavovskej a Česko-slovenskej národnej demokracie. 2 mandáty obsadili zástupcovia Karpatonemeckej strany, resp. Nemeckej strany, 1 mandát získal zástupca Maďarskej strany na Slovensku a 2 mandáty predstavitelia Karpatských Ukrajincov. 2 zvolení poslanci boli bez predchádzajúcej politickej príslušnosti. Z profesijného hľadiska bolo 13 poslancov, ktorí pôvodne pracovali v školstve, viacero úradníkov, resp. štátnych zamestnancov a právnikov, až 12 kňazov (z toho jeden gréckokatolícky) a niekoľko roľníkov, statkárov a robotníkov, ako aj jeden lekár a zverolekár. Najstarším poslancom bol Jozef Šrobár (brat Vavra Šrobára), ktorý v čase existencie autonómneho snemu (január - marec 1939) mal 65 rokov a najmladším bol Ján Mora, ktorý mal 30 rokov. 14. marca 1939 sa stal poslancom Vojtech Tvrdý, ktorý nastúpil na uprázdnený mandát po poslancovi Ferdinandovi Klindovi, ktorý ešte vo februári toho roku na svoj post rezignoval.
Ustanovujúca schôdza.
Ustanovujúca schôdza parlamentu sa konala 18. januára 1939 v slávnostne vyzdobenej aule Univerzity Komenského v Bratislave. Zúčastnilo sa jej viacero významných osobností politického, náboženského a kultúrneho života. Ústrednú vládu reprezentovali premiér Rudolf Beran a ministri Jan Syrový a Karol Sidor, podpredseda československého parlamentu Václav Košek, predseda senátu František Soukup, podpredseda senátu Mořic Hruban a zástupca Podkarpatskej Rusi Julij Braščajko. Rokovanie otvoril podpredseda HSĽS Jozef Buday, následne všetci poslanci zložili sľub (nemeckí, maďarskí a rusínski poslanci skladali sľub vo svojom materskom jazyku) do rúk predsedu autonómnej vlády Slovenskej krajiny Jozefa Tisa (ten neskôr zložil sľub do rúk predsedu snemu). Za predsedu parlamentu bol zvolený Martin Sokol a za podpredsedov Karol Mederly a Július Stano (všetci z HSĽS). Na tejto schôdzi sa ešte zriadili snemové výbory: iniciatívny, ústavnoprávny, rozpočtový a imunitný.

</doc>
<doc id="625760" url="https://sk.wikipedia.org/wiki?curid=625760" title="Penny Marshall">
Penny Marshall



</doc>
<doc id="625761" url="https://sk.wikipedia.org/wiki?curid=625761" title="Carole Penny Marshall">
Carole Penny Marshall



</doc>
<doc id="625762" url="https://sk.wikipedia.org/wiki?curid=625762" title="Carole Penny Marshallová">
Carole Penny Marshallová



</doc>
<doc id="625783" url="https://sk.wikipedia.org/wiki?curid=625783" title="Škoda 13T">
Škoda 13T



</doc>
<doc id="625784" url="https://sk.wikipedia.org/wiki?curid=625784" title="Škoda 10T">
Škoda 10T



</doc>
<doc id="625785" url="https://sk.wikipedia.org/wiki?curid=625785" title="Škoda 14T">
Škoda 14T



</doc>
<doc id="625786" url="https://sk.wikipedia.org/wiki?curid=625786" title="Škoda 16T">
Škoda 16T



</doc>
<doc id="625787" url="https://sk.wikipedia.org/wiki?curid=625787" title="Škoda 19T">
Škoda 19T



</doc>
<doc id="625788" url="https://sk.wikipedia.org/wiki?curid=625788" title="Škoda 26T">
Škoda 26T



</doc>
<doc id="625790" url="https://sk.wikipedia.org/wiki?curid=625790" title="Škoda 28T">
Škoda 28T



</doc>
<doc id="625792" url="https://sk.wikipedia.org/wiki?curid=625792" title="Škoda 30T">
Škoda 30T



</doc>
<doc id="625793" url="https://sk.wikipedia.org/wiki?curid=625793" title="Škoda 15T">
Škoda 15T



</doc>
<doc id="625794" url="https://sk.wikipedia.org/wiki?curid=625794" title="Škoda 01T">
Škoda 01T



</doc>
<doc id="625795" url="https://sk.wikipedia.org/wiki?curid=625795" title="Škoda 02T">
Škoda 02T



</doc>
<doc id="625796" url="https://sk.wikipedia.org/wiki?curid=625796" title="Škoda 03T">
Škoda 03T



</doc>
<doc id="625797" url="https://sk.wikipedia.org/wiki?curid=625797" title="Škoda 05T">
Škoda 05T



</doc>
<doc id="625798" url="https://sk.wikipedia.org/wiki?curid=625798" title="Škoda 27T">
Škoda 27T



</doc>
<doc id="625803" url="https://sk.wikipedia.org/wiki?curid=625803" title="Androkydes">
Androkydes

Androkydes ("Androkydés") môže byť:

</doc>
<doc id="625804" url="https://sk.wikipedia.org/wiki?curid=625804" title="Greta Thunbergová">
Greta Thunbergová

Greta Tintin Eleonora Ernmanová Thunberg FRSGS (* 3. január 2003, Štokholm, Švédsko) je švédska environmentálna a klimatická aktivistka. Je známa svojím študentským štrajkom pred švédskym parlamentom za zvýšenie aktivizmu proti klimatickým zmenám, vystúpeniu na TEDxStockholm a na svetovej klimatickej konferencii v Katoviciach.
Životopis.
Jej matka, Malena Ernmanová, je švédska operná speváčka. Jej otcom je Svante Thunberg, herec, ktorý dostal meno po Svantem Arrheniusovi, nositeľovi Nobelovej ceny za chémiu, ktorý bol príbuzným ich prarodičov. Okrem Nobelovej ceny, ktorú získal za práce v oblasti elektrolytickej disociácie roztokov sa Arrhenius venoval aj závislosti teploty atmosféry od koncentrácie oxidu uhličitého, t.j. skleníkovému efektu. Otcom Gretinho otca je herec a režisér Olof Thunberg.
Grete Thunbergovej bol diagnostikovaný Aspergerov syndróm.
Aktivizmus.
20. augusta 2018 sa Thunbergová, vtedy v 9. ročníku, rozhodla nechodiť do školy až do švédskych parlamentných volieb naplánovaných na 9. septembra 2018. Urobila tak po horúčavách v Európe v roku 2018 a požiaroch vo Švédsku v tomto roku. Jej požiadavkou bolo, aby švédska vláda znížila uhlíkové emisie podľa Parížskej dohody a protestovala pred budovou Riksdagu každý deň počas školského vyučovania s nápisom „"Skolstrejk för klimatet"“ (školský štrajk za klímu). Pre britský The Guardian sa vtedy vyjadrila: "„Švédsko malo práve skúsenosť s najhorúcejším letom vôbec. Blížili sa voľby, ale nikto nehovoril o klimatických zmenách. Preto som sa rozhodla sedávať pred švédskym parlamentom, aby som žiadala našich politikov považovať zmeny klímy za to, čo predstavujú: za najväčšiu vec, ktorej čelíme.“"
Po parlamentných voľbách pokračovala v štrajku len počas piatkov, čo jej vyslúžilo celosvetovú pozornosť. Podobné protesty boli zorganizované v iných krajinách vrátane Holandska, Nemecka, Fínska a Dánska. Tisíce študentov boli v Austrálii inšpirované štrajkovať v piatok.
Na Twitteri použila hashtagy (#FridaysForFuture #climatestrike), aby šírila osvetu a propagovala protesty. Thunbergová sa tiež v októbri 2018 zúčastnila demonštrácie Rise for Climate pred budovou Európskeho parlamentu v Bruseli a Declaration of Rebellion organizovanej zoskupením Extinction Rebellion v Londýne.
24. novembra 2018 prehovorila na TEDxŠtokholm.
4. decembra 2018 Thunbergová prehovorila na summite OSN o klimatických zmenách v Katoviciach. 12. decembra 2018 znovu prehovorila pred plenárnym zasadnutím summitu. Na summite okrem iného povedala: "„Hovoríte, že nadovšetko milujete svoje deti. A napriek tomu im pred očami kradnete ich budúcnosť.“"
Thunbergovú zmienil aj senátor Bernie Sanders: "„Naskakuje mi husia koža! Pätnásťročná aktivistka povedala mocnostiam pravdu,“" napísal na svojom Twitteri.
Thunbergová inšpirovala Svetový štrajk za budúcnosť klímy. Na Slovensku sa doň 15. marca 2019 zapojili 4 mestá: Bratislava, Liptovský Mikuláš, Košice a Žilina.
V júli 2019 Greta Thunberg oznámila, že sa zúčastní viacerých podujatí na americkom kontinente. Po klimatickom samite v New Yorku sa zastaví v Kanade a Mexiku. V decembri 2019 sa má zúčastniť kongresu v Santiagu v Čile. Cez Atlantický oceán sa dopraví 60 stopovou jachtou "Malizia II".
Greta Thunberg 23. septembra 2019 oslovila zhromaždených svetových vodcov na summite OSN o klíme, ktorý sa konal v New Yorku. Obviňuje svetových vodcov, že ukradli jej sny a jej detstvo ich nečinnosťou v súvislosti so zmenou podnebia:
„"Ľudia trpia, ľudia umierajú, celé ekosystémy sa rúcajú. Sme na začiatku masového vymierania. A vy aj tak hovoríte len o peniazoch a rozprávky o nekonečnom ekonomickom raste. Ako si to dovoľujete?“"
Ocenenia.
V marci 2019 bolo oznámené, že Greta Thunbergová bola nominovaná na Nobelovu cenu mieru.

</doc>
<doc id="625806" url="https://sk.wikipedia.org/wiki?curid=625806" title="Ólafur Ragnar Grímsson">
Ólafur Ragnar Grímsson

Ólafur Ragnar Grímsson (* 14. máj 1943, Ísafjörður, Island) je islandský politik, v rokoch 19962016 islandský prezident.
Život a politická kariéra.
Narodil sa v malom islandskom meste Ísafjörður, jeho rodičia sa volali Grímur Kristgeirsson a Svanhildur Olafsdottir Hjartar. Najskôr študoval v Reykjavíku, v roku 1962 začal študovať ekonómiu a politológiu na anglickej Manchesterskej univerzite. V roku 1970 toto štúdium dokončil a získal titul Ph.D. z politológie. V rovnakom roku začal prednášať politológiu na Islandskej univerzite a v roku 1973 sa stal prvým profesorom tohto odboru na škole.
Na konci 70. rokov 20. storočia sa začal intenzívne zaoberať politickou a ekonomickou činnosťou. V rokoch 1978-1983 bol poslancom islandského parlamentu za Ľudovú alianciu. V rokoch 1987-1995 bol predsedom tejto politickej strany, v rokoch 1988-1991 bol islandským ministrom financií vo vláde S. Hermannsson. V rokoch 1991-1996 znovu pôsobil ako poslanec parlamentu.
V roku 1996 bol zvolený islandským prezidentom, znovuzvolený bol celkovo štyrikrát (v rokoch 2000, 2004, 2008 a 2012, pričom v roku 2008 bol jediným kandidátom). V tejto funkcii bol aj počas veľkej islandskej finančnej krízy, ktorá prepukla v roku 2008.
V roku 1974 sa oženil s vyštudovanou sociologičkou a archeologičkou Gudrun Katrin Þorbergsdóttir, mali spolu dve dcéry. Keď jeho manželka v roku 1998 podľahla leukémii, o dva roky neskôr zo znovu oženil s podnikateľkou Dorrit Moussaieff. Jeho súčasná manželka pochádza zo židovskej rodiny a je zrejme najznámejšou členkou islandskej židovskej komunity.
V roku 2016 sa po úniku panamských dokumentov objavila informácia, že jeho manželka a niekoľko ďalších členov jej rodiny majú značnú časť svojho majetku uloženú v spoločnostiach v rôznych daňových rajoch.. V dôsledku toho Grímsson zmenil svoje pôvodné rozhodnutie a oznámil, že už nebude znovu kandidovať na funkciu prezidenta.

</doc>
<doc id="625808" url="https://sk.wikipedia.org/wiki?curid=625808" title="Ondrej Devečka">
Ondrej Devečka

Ondrej Devečka alebo Andrej Devečka (* 8. december 1884, Paludza – † 18. marec 1967, Bratislava) bol slovenský evanjelický kňaz, publicista, politik a stredoškolský učiteľ.
Životopis.
Študoval na evanjelickom kolégiu v Prešove, teológiu v Prešove a v Bratislave. Evanjelický kaplán v Rimavskej Píle, v rokoch 19101923 farár v Jasenovej. V Jasenovej sa popri kňazských povinnostiach venoval aj ľudovýchove a propagácii družstevníctva. Krátko pôsobil aj ako učiteľ obchodnej školy v Dolnom Kubíne. Od roku 1923 bol riaditeľom obchodnej školy v Kežmarku a inšpektorom odborných škôl. Bol známym národným a osvetovým pracovníkom. Spoluzakladateľ a editor viacerých časopisov (Nové časy, Prúdy, Podtatranská Slovač, Podtatranský kraj).
V rokoch 19191920 bol poslancom Revolučného národného zhromaždenia ako člen Klubu slovenských poslancov, v rokoch 19351939 členom Národného zhromaždenia a v rokoch 19451946 členom Slovenskej národnej rady.

</doc>
<doc id="625810" url="https://sk.wikipedia.org/wiki?curid=625810" title="Alcide De Gasperi">
Alcide De Gasperi

Alcide De Gasperi (* 3. apríl 1881, Pieve Tesino, Rakúsko-Uhorsko – † 19. august 1954, Borgo Valsugana, Taliansko) bol taliansky politik, jedna z kľúčových politických osobností Talianska v 20. storočí. V rokoch 19451953 bol premiérom Talianska, v rokoch 19441946 a 19511953 ministrom zahraničných vecí, v rokoch 19461947 ministrom vnútra. Bol zakladateľom talianskej Kresťanskodemokratickej strany ("Democrazia Cristiana"), ktorú viedol v rokoch 19441946 a 19531954. Spolu s Robertom Schumanom a Konradom Adenaurom bol hlavným konštruktérom projektu európskej integrácie.
Biografia.
Narodil sa v Pieve Tesino, ktoré v tom čase patrilo pod Rakúsko-Uhorsko. Vyštudoval filológiu na Viedenskej univerzite. Politicky aktívny bol už za Rakúsko-Uhorska. Od mladosti bol silne veriacim katolíkom hľadajúcim pre katolicizmus i politický výraz. Veľmi ho v tom ovplyvnila encyklika Rerum novarum pápeža Leva XIII. z roku 1891. Druhým jeho politickým programom bol boj proti germanizácii Tridenta, za uchovanie talianskeho jazyka a pripojenie Tridenta k Taliansku.
Vo voľbách do ríšskej rady roku 1911 sa stal poslancom Ríšskej rady (celoštátne parlament), kam bol zvolený za okrsok Tirolsko 22. Zasadol do poslaneckej frakcie Talianska ľudová strana. Vo viedenskom parlamentu zotrval do zániku monarchie.
Sen sa mu splnil po prvej svetovej vojne, kedy Trident pripadol Taliansku. Roku 1919 patril k zakladateľom Talianskej ľudovej strany ("Partito Popolare Italiano"), v ktorej pôsobil v parlamente v rokoch 19211924. Podporoval účasť svojej strany v prvej Mussoliniho vláde roka 1922. Čoskoro však začal kritizovať násilné činy fašistov a ich útoky na ústavu. Roku 1924 stál na čele antifašistickej skupiny vnútri Ľudovej strany. Roku 1926 Mussolini celú Ľudovú stranu zakázal a De Gasperi bol odsúdený na štyri roky väzenia. Vďaka intervencii Vatikánu bol prepustený po roku a pol. Následne sa na štrnásť rokov stal knihovníkom Vatikánskej knižnice. Tu premyslel nový koncept Kresťanskodemokratického hnutia. Roku 1943 vydal spis "Idey pre obnovu" ("Idee ricostruttive"), ktorý sa stal programovým základom novej strany, ktorá vznikla roku 1944, a ktorej prvým predsedom (generálnym tajomníkom) sa de Gasperi stal. Strana sa stala na dlhú dobu kľúčovým subjektom talianskeho politického systému, kreslo premiéra držala nepretržite 36 rokov. Sám De Gasperi v ňom sedel osem rokov, hoci pritom viedol osem rôznych kabinetov, do ktorých neváhal pozvať ani komunistov. Počas tej doby prijal súbor kľúčových rozhodnutí – roku 1946 sa Taliansko stalo republikou (po referende, v ktorom sa pre pád monarchie vyslovilo 54 percent Talianov), roku 1947 podpísal mierovú zmluvu zaisťujúce Taliansku plnú suverenitu navzdory fašistickej minulosti (jedinou stratou bola časť územia postúpená Juhoslávii), v rovnakom roku prijal Marshallov plán, roku 1949 spoluzakladal NATO a neskôr aj inštitúcie, z ktorých sa zrodila Európska únia.
Veľkej podpory sa mu dostávalo od USA, ktoré v ňom videli politika, ktorý ako jediný môže vystavať hrádzu komunizmu v Taliansku – Komunistická strana Taliansko bola najsilnejšia komunistickou stranou v západnej Európe. Vďaka tomu od Američanov získal mimoriadnu hospodársku pomoc, ktorá zvyšovala jeho vplyv a popularitu. Na žiadosť USA tiež roku 1947 vypudil komunistov a ľavicovejších socialistov z vlády. Američania sa obávali, že ak by ľavica vyhrala v Taliansku voľby roku 1948, spadne Apeninský polostrov do rodiaceho sa východného bloku, a preto CIA zaisťovala prísun finančných prostriedkov nekomunistickým silám a volebná kampaň toho roku vynikala mimoriadnou agresivitou a fanatizmom. Silne sa do nich zapojili aj Italoameričana, vrátane populárneho speváka Franka Sinatru, ktorý Talianov oslovoval na rozhlasovej stanici Hlas Ameriky. Zvláštnu priazeň De Gasperi získal u Clairea Bootha Lucea, majiteľa týždenníka Time, ktorý publikoval o De Gasperim oslavné články. Kresťanskí demokrati nakoniec zvíťazili so 48 percentami hlasov, čo bol už navždy ich najlepší volebný výsledok. Nasmeroval Taliansku na najbližšie roky do západnej časti sveta rozdeleného železnou oponou. De Gasperiho vláda sa potom posunula viac doprava, čo vyvolalo pnutie vnútri Kresťanskodemokratickej strany, ktorej sociálnejšie krídlo nieslo tento vývoj s nevôľou. Po voľbách roku 1953 De Gasperi ďalšiu vládu zostaviť nedokázal a rezignoval. Dňa 11. mája 1954 sa stal predsedom Európskeho parlamentu. Tri mesiace na to zomrel.

</doc>
<doc id="625811" url="https://sk.wikipedia.org/wiki?curid=625811" title="Skokan hnedý">
Skokan hnedý

Skokan hnedý ("Rana temporaria") je druh európskej žaby.
Je to obojživelník z čeľade skokanovité nachádzajúci sa vo väčšine Európy, na severe v Škandinávii a na východe na Urale, s výnimkou väčšiny Pyrenejského polostrova, južného Talianska a južného Balkánu. Najzápadnejšou hranicou výskytu je Írsko, kde sa dlho a nesprávne predpokladalo, že je to introdukovaný druh. Nachádza sa aj v Ázii a východným smerom do Japonska.
Má tri odlišné štádiá vývinu – žubrienka, suchozemské mláďa a dospelý jedinec. Majú korpulentné telá so zaobleným pyskom, nožičkami a krátkymi (vzhľadom na ostatné druhy skokanov) zadnými končatinami prispôsobenými na pohyb vo vode a vyskakovanie na pevninu. Často sú zamieňané s ropuchou bradavičnatou ("Bufo bufo"), ale skokany sa dajú ľahko rozoznať, pretože majú dlhšie nohy, skáču a majú vlhkú pokožku, zatiaľ čo ropuchy sa plazia a majú suchú, bradavicami posiatu pokožku. Vajíčka týchto dvoch druhov sa tiež líšia v tom, že skokany ich majú v zhlukoch, a ropuchy ich kladú v dlhých reťazcoch. Skokany hnedé vylučujú na koži temporin, dechtu podobnú zmes peptidov s antibakteriálnym účinkom. Pomenovaný je podľa tmavých škvŕn na boku hlavy z = spánky, sluchy.
Skokan hnedý a skokan zelený sa chovajú a lovia pre mäso, pretože napr. vo Francúzsku a v Ázii sú žabie stehienka delikatesou.
Taxonómia.
Pretože je skokan hnedý vo svojom vonkajšom vzhľade veľmi variabilný, boli opísané viaceré varianty/poddruhy. 
Medzi izolované poddruhy (hlavne juhozápadná časť areálu rozšírenia), ktoré vznikli geografickou izoláciou v horských oblastiach s klimatickými výkyvmi patria:
Medzi sporné poddruhy patrí:
Opis.
Dospelý skokan má dĺžku tela od 6 do 9 cm (iný zdroj od 8 do 10 cm), chrbát a boky môžu byť od olivovozelenej do sivohnedej, hnedej, olivovo hnedej, šedej, žltkastej a červenohnedej farby. Pokožku pritom dokáže zosvetliť alebo stmavnúť a prispôsobiť okoliu. Ak sa nachádza vo vode s vysokým obsahom železa, môže byť červený. Niektoré jedince majú aj neobvyklé sfarbenie – v Škótsku sa našli čierne aj červené jedince, ako aj albíni so žltou kožou a červenými očami. Počas obdobia párenia sa farba samcov zvyčajne zmení do siva. Priemerná hmotnosť dosahuje 22,7 g; samica je zvyčajne o niečo väčšia ako samec. Dožíva sa do 8 rokov. V zajatí sa jedinec dožil až 18 rokov.
Hlava je krátka a zaoblená. Boky, končatiny a chrbát pokrývajú nepravidelné tmavé škvrny a zvyčajne majú tmavú škvrnu za okom. Vo všeobecnosti nemá skokan hnedý stredný chrbtový pruh, ak ho aj má, je pomerne nevýrazný. Vzhľadom podobný skokan ostropyský stredný chrbtový pruh má, a ľahko sa od skokana hnedého odlišuje. Podbruško je biele alebo žlté (príležitostne viac oranžové u samíc) a môže byť fľakato hnedé alebo oranžové. Oči sú hnedé s transparentnými vodorovnými zrenicami a majú priehľadné vnútorné viečka na ochranu očí, zatiaľ čo sú pod vodou. Hoci má skokan hnedý dlhšie zadné končatiny ako ropucha bradavičnatá, sú kratšie ako končatiny skokana štíhleho, s ktorým sa delí o časť svojho územného rozšírenia. Dlhšie zadné končatiny a jemnejšie sfarbenie skokana štíhleho sú hlavné črty, ktorými sa líši. Samce majú predné končatiny oveľa silnejšie, čo je spôsobené reprodukčným správaním (samec drží samicu v polohe amplexus).
Rozšírenie.
Vyskytuje sa vo väčšine Európy na sever do Škandinávie vnútri polárneho kruhu a východne po Ural, s výnimkou väčšiny Pyrenejského polostrova, južného Talianska a južného Balkánu. Bol introdukovaný aj na ostrov Lewis and Harris, Shetlandy, Orkneje a Faerské ostrovy. Nachádza sa aj v Ázii a východným smerom do Japonska.
V Írsku bol dlho považovaný za úplne introdukovaný druh, ale genetické analýzy naznačujú, že konkrétne populácie v juhozápadnom Írsku sú skutočne domorodé. Autori navrhujú, že populácia írskych jedincov je zmiešaná skupina, ktorá zahŕňa pôvodné žaby, ktoré prežili posledné ľadové obdobie v refúgiach bez ľadu, prirodzených kolonizátoroch po ústupe ľadu, a nedávnych introdukovaných jedincov zo západnej Európy.
Výskyt na Slovensku.
Žije tu skokan hnedý severný ("Rana temporaria temporaria"). Vyskytuje sa na celom území Slovenska. Výnimkou sú najnižšie a najvyššie polohy, jeho rozsah je v nadmorských výškach od 220 do 
Habitát.
Mimo obdobia párenia žijú samotársky život na vlhkých miestach v lesoch, pri rybníkoch, močiaroch alebo vo vysokej tráve. Sú bežne aktívne po väčšinu roka, v najchladnejších mesiacoch hibernujú na súši alebo vo vode. V najsevernejších oblastiach svojho výskytu môžu byť zachytené pod ľadom až deväť mesiacov v roku, ale nedávna štúdia ukázala, že za týchto podmienok môžu byť relatívne aktívne pri teplotách blízkych mrazu.
Je to veľmi otužilý a prispôsobivý obojživelník. Na Britských ostrovoch zimujú od konca októbra do januára. Znovu sa objavia už vo februári, ak sú podmienky priaznivé a migrujú do vodných útvarov, ako sú napríklad záhradné jazierka, aby sa rozmnožovali. V tvrdších podmienkach, aké sú napríklad v Alpách, sa objavujú až začiatkom júna. Zimujú v tečúcich vodách, bahnitých dutinách alebo vo vrstvách rozkladajúceho sa lístia a bahna na dne rybníkov alebo jazier primárne s prúdom. Príjem kyslíka cez kožu postačuje na potreby počas hibernovania chladných a nehybných žiab.
Rozmnožovanie.
Na začiatku jari je hypofýza stimulovaná zmenami vonkajších faktorov, ako sú zrážky, dĺžka dňa a teplota, a tvoria sa hormóny, ktoré naopak stimulujú produkciu pohlavných buniek – vajíčka u samíc a spermie u samcov. Samcovi napučí palcový páriaci mozoľ a stmavne. Samičkám sa na koži bokov a chrbta vytvoria malé drsné bradavičky. Samcom zmodrie hruď a okolie hrdla.
Rozmnožujú sa v plytkých, stálych, sladkých vodách, ako sú rybníky. Párenie sa začína v období medzi marcom a koncom júna, ale väčšinou v apríli (vo väčšej časti svojho rozšírenia). Dospelé jedince sa zhromažďujú v rybníkoch, kde samce súťažia o samice. Rituál zahŕňa hlučné vokalizácie (kvákanie) veľkou skupinou samcov. Samce vydávajú pomerne slabé volanie pomocou rezonančných mechúrikov. Samice sú priťahované k samcom, ktoré produkujú najhlasnejšie a najdlhšie volania. Samice vstúpia do vody, k zhromaždeným samcom, ktoré sa ich snažia uchopiť prednými končatinami. Rozmnožujú sa „explozívne“, koncentruje sa veľké množstvo jedincov, samce môžu v zápale uchopiť aj niečo podobného rozmeru, ako napríklad kus dreva. Úspešný samec vystúpi sa samičí chrbát a zakliesni sa pod jej prednými končatinami v pozícii známej ako amplexus. V tejto pozícii mu pomáha aj palcový páriaci mozoľ. Odkopne všetky ostatné samce, ktoré sa ju pokúšajú uchopiť. Potom zostane pripevnený v tejto polohe, až kým samica nenakladie svoje vajíčka, ktoré oplodňuje postriekaním spermiami počas vypúšťania z kloaky. Rituály sú vykonávané v priebehu dňa aj noci, ale pária sa zvyčajne v noci. Samice kladú od 1 000 do 2 000 vajíčok, ktoré plávajú vo veľkých zhlukoch blízko vodnej hladiny. Najväčšie samice môžu naklásť až 4 000 vajíčok. Vajíčka sú takmer celé čierne a obalené priehľadným rôsolom. Veľkosť vajíčka je 1,7 až 2,8 mm; rôsol má priemer 8 až 10 mm. Po oplodnení sa pár oddelí, samice opustia vodu a samce sa pokúsia nájsť ďalšiu samicu. V priebehu troch alebo štyroch dní všetky samice nakladú vajcia a opustia vodu, samce sa rozptýlia.
Vývoj.
Rovnako ako u iných druhov obojživelníkov je rýchlosť vývinu žubrienok a vajíčok ovplyvnená teplotou, pričom pri vyšších teplotách sa vyvíjajú rýchlejšie ako pri nižších teplotách. Zhluky čiernych vajíčok a žubrienok pomáhajú ohriať vodu a zrýchliť tak ich vývoj. Občas sa stáva, že vajíčka aj zamrznú, čo ich vývoj spomalí. Žubrienky veľké 6 až 9 mm sa liahnu po niekoľkých dňoch až štyroch týždňoch v závislosti od teploty. Mladé žubrienky sú prevažne bylinožravé, kŕmia sa riasami, detritom, rastlinami a niektorými malými bezstavovcami. Ale hneď ako sa im vyvinú zadné nohy, sú úplne mäsožravé, kŕmia sa malými vodnými živočíchmi alebo dokonca v prípade nedostatku potravy aj inými žubrienkami. Väčšie žubrienky vylučujú do vody chemické látky, ktoré výrazne brzdia vývoj menších žubrienok (obmedzuje vlastný druh aj iné druhy). Do suchozemského štádia sa žubrienky vyvinú za dva a pol až tri mesiace.
Dvojročné až trojročné (za nepriaznivých podmienok aj štvorročné) žaby sa stanú sexuálne aktívne, čím zvýšia svoju telesnú hmotnosť, a to najmä v prvom roku života po prechode. V priemere sú samce sexuálne aktívnejšie ako samice rovnakého veku.
Mladé žaby sa živia bezstavovcami na súši aj vo vode, ale ich stravovacie návyky sa počas života výrazne menia a staršie žaby jedávajú iba na súši. Dospelé žaby sa budú živiť akýmkoľvek bezstavovcom s vhodnou veľkosťou, svoju korisť chytajú do svojich dlhých lepkavých jazykov, ale počas krátkeho obdobia párenia sa vôbec nekŕmia. Preferujú hmyz (najmä muchy), slimáky, slizniaky a červy.
Stav ochrany.
Sú náchylné na množstvo chorôb, napr. na vírusy z rodu "Ranavirus" a parazitickú hubu "Batrachochytrium dendrobatidis", ktoré sa podieľajú na úbytku obojživelníkov na celom svete. Strata prirodzeného prostredia a účinok týchto chorôb v posledných rokoch spôsobil pokles populácie v celej Európe. Na červenom zozname IUCN je kategorizovaný ako najmenej ohrozený druh (LC).
Predátori.
Žubrienky sú lovené rybami, chrobákmi, larvami vážok a vtákmi. Dospelé žaby majú mnoho nepriateľov, vrátane bocianov, dravých vtákov, vrán, čajok, kačíc, rybárikov, volaviek, kún, lasíc, tchorov, jazvecov, vydier a hadov. Niektoré žaby ulovia (ale zriedkavo zjedia) domáce mačky. Veľké počty sú zabité na cestách motorovými vozidlami.
Pred predátormi môže použiť obrannú reakciu zvanú imobilita, keď znehybnie.
Fosílie.
Najstaršie fosílne nálezy skokana hnedého v strednej Európe sa datujú od neskorého pliocénu asi pred dvoma miliónmi rokmi. Bol nájdený fosilizovaný jedinec v bahne blízko obce Kaltensundheim v Nemecku spolu s pozostatkami mamutov ("Mammut borsoni"). Pre pleistocén je skokan hnedý jedným z najbežnejších fosílnych nálezov žiab – nielen z teplého obdobia, ale aj z chladného obdobia a dokonca aj z vysokej fázy doby ľadovej (v oblasti bez ľadu).
Archeologické nálezy v oblasti Kutnej Hory v Česku dokazujú, že už prehistorická ľudská populácia tohto regiónu jedla žabie stehienka. Dôkazom je približne 700 nájdených kostí týchto zvierat.

</doc>
<doc id="625812" url="https://sk.wikipedia.org/wiki?curid=625812" title="Rana temporaria">
Rana temporaria



</doc>
<doc id="625813" url="https://sk.wikipedia.org/wiki?curid=625813" title="Kleoitas">
Kleoitas

Kleoitas ("Kleoitas") bol grécky sochár v 5. storočí pred Kr. 
Sochár Kleoitas, syn Aristokla z Atén, bol činný v prvej polovici 5. storočia pred Kr. Pausanias uvádza, že jednu z jeho sôch videl na aténskej Akropole: „"Kto ale dáva umeleckým výtvorom prednosť pred starobylými pamiatkami, môže sa pozrieť na tieto veci. Je tu muž s prilbou, dielo Kleoitovo, a i strieborné nechty mu Kleoitas vytvoril..."“
Je možné, že sochár Kleoitas bol vynálezcom štartovacieho zariadenia pre pretekárske vozy na hippodrome v Olympii. Podľa Pausania bol vraj na tento svoj vynález taký hrdý, že si na jednu sochu v Aténach dal napísať:
"Prvý, kto kedy v Olympii ohradu koní dal zriadiť,"
"Kleoitas Aristokleov, ten tiež vytvoril mňa."“ 
Olympijský hippodrom (hippodromos), trať či pretekárska dráha pre vozy a kone, sa nachádzal južne od "Kronovho pahorku" v rovine pri rieke Alfeios. Kleoitovo štartovacie zariadenie, podľa opisu Pausania, malo podobu lodnej provy. Keď ho určený zriadenec pri štarte uvádzal do pohybu, k žrdi upevnený kovový delfín začal pomaly klesať a kovový orol stúpal hore. Nato sa spustili závory, najprv tie, ktoré boli najbližšie k obom bočným stranám, takže kone, čo stáli za nimi vybehli prvé. Keď dobehli do línie s tými, čo stáli v druhom rade odzadu, padla závora i pred nimi. Tak to pokračovalo, kým sa všetci navzájom v behu nevyrovnali na špici tohto zariadenia.
Kleoitas mal aj žiaka, ktorým bol jeho syn Aristokles.

</doc>
<doc id="625816" url="https://sk.wikipedia.org/wiki?curid=625816" title="Banana Pro">
Banana Pro

Banana Pro je jednodoskový mini počítač veľmi podobný populárnemu Raspberry Pi a je vylepšeným modelom Banana Pi. Za vylepšením stojí spoločnosť Lemaker, ktorá pridala niekoľko zásadných funkcií vychádzajúcich z modelu Banana Pi. Základom počítača je dvojjadrový procesor ARM Cortex-A7 s integrovaným GPU jadrom Mali 400 MP2. Doska obsahuje integrovanú operačnú pamäť 1 GB DDR3. Doska neobsahuje žiadnu internú pamäť pre operačný systém alebo ukladanie súborov, ponúka však možnosť pripojenia microSD karty či SATA rozhranie pre pripojenie pevného disku. K pripojeniu zobrazovacej jednotky slúži konektor HDMI alebo kompozitný RCA. Zvukový výstup je možné napojiť cez 3,5 mm jack alebo HDMI. Na doske sa nachádza tiež integrovaný mikrofón. Oproti Raspberry Pi má Banana Pro priamo napojený ethernet adaptér 10/100/1000 s konektorom RJ45 a obsahuje bezdrôtový modul WiFi s podporou štandardu B/G/N. Základná doska obsahuje dva konektory USB 2.0 vrátane jedného konektora USB OTG a jedného konektora USB micro slúžiaceho pre napájanie.
Celý počítač sa rozmery 90 mm x 60 mm a rozložením konektorov veľmi podobá Raspberry Pi a je kompatibilný s väčšinou podporovaného príslušenstva určeného práve k Raspberry Pi. Nájdeme tu i sadu 40 programovateľných pinov pre pripojenie rozširujúcich modulov a konektor na pripojenie LCD dotykového panela. Súčasťou dosky sú i tri tlačidlá - zapnutie, reset a bootovanie. Doska obsahuje IR prijímač pre diaľkové ovládanie.
Základná doska počítača Banana Pro je napájaná pomocou napájacieho adaptéra 5V s odporúčaným výstupným prúdom 2A.
Hardvér.
Rozmery dosky: šírka 60 mm, dĺžka 92 mm, rozloženie konektorov na doske je kompatibilné s doskou Raspberry Pi model B. Váha dosky bez pripojených periférií je len 48 gramov.
Porovnanie Banana Pro vs. Banana Pi.
Porovnanie kľúčových parametrov Banana Pro proti Banana Pi:
Hlavným rozdielom Banana Pro proti Banana Pi je možnosť využitia integrovaného bezdrôtového adaptéra WiFi podporujúceho štandardy B/G/N, pripojenie microSD karty, množstvo programovateľných pinov a plánovaná pomoc jednotky Bluetooth.
Operačný systém.
Banana Pro a Banana Pi podporuje tak ako Raspberry Pi nasledujúce operačné systémy:
Operačný systém sa "vypaľuje" (rozbaľuje) na microSD kartu pomocou programu Win32DiskImager z operačného systému Windows alebo pomocou programu usb-imagewriter z operačného systému Linux. Odporúča sa použiť microSD karta s kapacitou väčšou ako 4GB. Ideálne je použiť kartu s pamäťou 8GB alebo 16GB.

</doc>
<doc id="625819" url="https://sk.wikipedia.org/wiki?curid=625819" title="Ján Vávra (učiteľ)">
Ján Vávra (učiteľ)

Ján Vávra (* 10. november 1864, Turá Lúka† 17. apríl 1960, Jasenová) bol učiteľ a slovenský botanik. Jeho synom bol prof. Ing. Ján Vávra.
Rodina.
Rodinou Jána Vávru boli:
Životopis.
Učiteľ, publicista; venoval sa metodike výučby prírodopisu. Viedol Gazdovsko-potravný a úverný spolok v Jasenovej, Čitateľský spolok, po nedeliach viedol naukobehy pre pokročilých. Bol výborným znalcom Choča a jeho kveteny. Prispel k tvorbe slovenskej botanickej terminológie. Osobitne sa vynímajú jeho práce etymologický slovník a botanický slovník, ale písal i populárno-náučné články, v ktorých sa zaoberal včelárstvom, liečivými rastlinami, pedagogickými a cirkevnými otázkami. Napísal cennú štúdiu Z minulosti obce Jasenovej. V Jasenovej pôsobil v rokoch 1890-1960.

</doc>
<doc id="625826" url="https://sk.wikipedia.org/wiki?curid=625826" title="Maximinus Thrax">
Maximinus Thrax

Gaius Iulius Verus Maximinus, známy ako "Maximinus Thrax" (* 172 alebo 173, Trácia - † apríl 238, Aquileia), bol rímsky cisár panujúci od marca 235 do apríla 238, posledných niekoľko mesiacov len v časti rímskej ríše. Prídomok "Thrax" (Trák) mu dali už súčasníci, on sám ho však nikdy nepoužíval ani na minciach, ani na nápisoch.
Maximinus je tradične pokladaný za prvého vojenského cisára a zásluhou kronikára Herodiána sa o ňom zachovalo viac správ ako o jeho nástupcovi. S jeho príchodom k moci začalo v rímskych dejinách dlhé obdobie politickej nestability a hospodárskeho úpadku, ktorému sa obvykle hovorí Kríza tretieho storočia.
Pôvod a vojenská kariéra.
V protiklade ku svojim predchodcom pochádzal Maximinus z úplne jednoduchých pomerov. Herodianos tvrdí, že bol v mladosti pastierom, a zrejme sa mu nedostalo takmer žiadneho vzdelania. Hovoril latinčinou naučenou vo vojenských táboroch, ktorej slovná zásoba bola obmedzená, a snáď z toho vzišiel mýtus, že nevedel túto reč dostatočne. Jeho meno Verus však naznačuje, že jeho rodina pravdepodobne dostala rímske občianstvo už okolo roku 165 za vlády Lucia Vera - čo by legendu o nízkom pôvode sčasti narušovalo.
Za Septimia Severa vstúpil Maximinus do armády, kde urobil vďaka svojej telesnej sile a zdatnosti rýchlu kariéru. Väčšina údajov uvádzaných o jeho postupe v Historii Augusta je nanešťastie historickou fikciou a dôveryhodné nie sú ani správy, že bol určitý čas miestodržiteľom provincie "Mesopotamia". Isté je tak len to, že pred svojou proklamáciou za cisára zastával vo vojsku Alexandra Severa funkciu "praefecta tironibus", teda dôstojníka zodpovedného za výcvik regrútov, a že medzi vojakmi bol veľmi populárny.
Proklamácia za cisára.
Za cisára vyhlásili Maximina v marci 235 vojaci, nespokojní s vývojom vojny proti Germánom, pričom doterajší panovník Alexander Severus bol aj s matkou Mamaeou zavraždený. K revolte došlo vo vojenskom tábore blízko Mogontiaka, dnešného Mainzu. Maximinus sľúbil jednotkám zvýšenie Žoldu i amnestiu a svoje povýšenie oznámil do Ríma senátu, ktorý ich schválil.
Napriek tomu zívala od začiatku medzi Maximinom a urodzenými rímskymi kruhy neprekonateľná priepasť. Senátori cisárom opovrhovali kvôli jeho pôvodu, zatiaľ čo Maximinus dával zreteľne najavo, že sa ich mienkou nemieni riadiť. Spočiatku sa ešte zachovávalo zdanie súladu, a tak bol Maximinus v neprítomnosti prijatý do dvoch významných kňazských kolégií, ale napätie pretrvávalo a postupom doby sa zvyšovalo. Sám Maximinus ako cisár do Ríma nikdy nevstúpil.
Vláda.
Maximinus pokračoval vo vojne s Germánmi, ktorú začal jeho predchodca, a podarilo sa mu protivníkov poraziť - zrejme na území dnešného Württemberska. Nato prijal čestný titul "Germanicus Maximus" (veľký víťaz nad Germánmi), presunul sa k Dunaju a tam energicky vystúpil proti rôznym etnikám za hranicami, predovšetkým proti Sarmatom. O svojich úspechoch podrobne informoval senát.
Na východe obnovil perzský kráľ Ardašír tlak na rímske pohraničia a dobyl niektoré opevnené miesta, k vojenskej výprave proti nemu sa však cisár, plne viazaný na západ, nedostal. V roku 236 stihol ešte vyhlásiť svojho syna Gaia Iulia Vera Maxima za "caesara", ale vnútropolitická kríza medzitým nabrala takých obrátok, že cisársku správu zamestnávala ešte dlho po Maximinovej smrti.
Spor sa senátom.
Ako už bolo povedané, väčšina senátorov sa s vládou povýšenca Maximina nikdy nezmierila, a hoci mal cisár v komore niekoľko prívržencov, o podpore nemohlo byť ani reči. Maximinus sa opieral výlučne o rýnske légie, ktoré ho vyniesli k moci, a aj za cenu mimoriadnych opatrení sa snažil uspokojiť ich finančné požiadavky. Neudržiaval pritom ani zdanie, že o politike spolurozhoduje senátorské kolégium v ​​Ríme.
Začiatkom roka 238 spôsobili lokálne nepokoje v provincii Africa búrku, ktorá nakoniec Maximina stála vládu i život. Konzulom v Afrike bol vtedy starý senátor Gordián, vážený muž, ktorého zrejme proti jeho vôli proklamovali mladíci z radov miestnej nobility za cisára. Improvizovaná revolta sa rýchlo rozrástla, keď poslovia vzbúrencov dosiahli v Ríme uznanie Gordiána aj jeho syna Gordiána II. zo strany komory. Zdalo sa, že nastane všeobecné povstanie proti Maximinovu režimu, už beztak nie príliš populárnemu. Avšak skôr, než sa mohlo hnutie rozvinúť, zasiahol do udalostí numídijský legát Capellianus, ktorý vzburu potlačil. Obaja Gordianovia prišli o život.
Senátori v Ríme vedeli, že zašli príliš ďaleko a že sa Maximinus bude chcieť pomstiť. Rozhodli sa preto pokračovať v odboji, zvolili spomedzi seba dvoch nových cisárov, Pupiena a Balbina, zatiaľ čo Maximina vyhlásili za verejného nepriateľa. Začala občianska vojna.
Maximinova porážka a smrť.
Maximina zastihli tieto správy v Panónii, kde stále ešte viedol vojnu so zadunajskými kmeňmi. Nemeškal a ihneď sa vybral do Talianska, aby zápas čo najskôr rozhodol pre seba. Ale po neúspešnom obliehaní Aquilea stratil rešpekt u svojich vojakov, a tí ho aj so synom Maximom pred hradbami mesta zavraždili. Nad mŕtvym bolo vyhlásené damnatio memoriae.

</doc>
<doc id="625827" url="https://sk.wikipedia.org/wiki?curid=625827" title="Kallisthenes (sochár)">
Kallisthenes (sochár)

Kallisthenes alebo Kallisthenés ("Kallisthenés") bol grécky sochár v 3. storočí pred Kr. 
Kallisthenes, sochár z atického dému "Sféttos", bol činný v 3. storočí pred Kr. Svedectvom niekdajšej tvorby tohto sochára je na aténskej agore objavený mramorový podstavec zo sochy s jeho signatúrou:
- text v starogréčtine

</doc>
<doc id="625828" url="https://sk.wikipedia.org/wiki?curid=625828" title="Električková doprava v Čenstochovej">
Električková doprava v Čenstochovej

Električková doprava v Čenstochovej je druhý najmladší električkový systém v Poľsku. Prvá električková trať bola sprevádzkovaná v roku 1959, hoci prvé plány na zavedenie električiek v meste možno datovať už do roku 1897.
História.
Prvá trať, otvorená 8. marca 1959, mala dĺžku 7,1 km, rozchod koľají 1435 mm a viedla od dnešnej ulice Jána Pavla II. cez nádražie v Rakowe do obratiska električiek Kucelin. V júli toho istého roku nasledovala jednokoľajová odbočka od železničnej stanice do Starého Rakowa s dĺžkou 1,5 km, na ktorej bola zastavená prevádzka v auguste 1971. Niekoľko mesiacov predtým, v januári 1971, bola predĺžená hlavná trať po ulici Armii Krajowej, k jej ďalšiemu predlžovaniu došlo ešte v októbri 1983 (do obratiska Kiedrzyńska) av januári 1984 do koncového obratiska Fieldorfa-Nila. V prevádzke boli dve linky, č. 1 Fieldorfa-Nila – Kucelin a č. 2 Fieldorfa-Nila – Raków-Dworzec PKP. Celková dĺžka tratí s krátkou odbočkou k rakovskému nádražiu dosiahla 10,2 km.
V roku 2010 začala výstavba nového úseku cez Błeszno do Rakowa, ktorý odbočuje z existujúcej trati pri zastávke Estakada a ktorý meria 4,5 km. Obratisko sa nachádza pri štadióne futbalového klubu Raków Częstochowa. Trať bola sprevádzkovaná 3. septembra 2012 a vedie po nej nová linka č. 3 Fieldorfa-Nila – Stadion Raków. Celková dĺžka siete tak dosiahla 14,7 km.

</doc>
<doc id="625829" url="https://sk.wikipedia.org/wiki?curid=625829" title="Greta Thunberg">
Greta Thunberg



</doc>
<doc id="625832" url="https://sk.wikipedia.org/wiki?curid=625832" title="Ján Vávra">
Ján Vávra

Ján Vávra môže byť:

</doc>
<doc id="625841" url="https://sk.wikipedia.org/wiki?curid=625841" title="Trsť obyčajná">
Trsť obyčajná

Trsť obyčajná (iné názvy: trsť južná, trstina obyčajná, trsť ; zastarano:"trstina obecná", "rákos obecný", "rákos"; ; staršie: "Phragmites communis", "Phragmites vulgaris", "Arundo phragmites") je jediný európsky druh z rodu trsť (zastarano: "rákos"; lat. "Phragmites"); patrí do čeľade lipnicovité. Je to vysoká trváca tráva. 
Kvety tvoria červenohnedé husté strapce zložené z kláskov, otočené do jednej strany. Byle sú dlhé 14 (6) m, koreňové výhonky až 10 m. Má dutú stonku – steblo. Kvitne v júli až v septembri.
Ekologické nároky a rozšírenie.
Osídľuje slnečné, podmáčané a močaristé stanovišťa, často brehy stojatých vôd, vodných nádrží, rybníkov a brehov tečúcich vôd, potokov a kanálov. Obľubuje aj podmáčané polia. Kozmopolitný druh. Mimo Antarktídy ju možno nájsť na všetkých kontinentoch. Na Slovensku je bežným druhom.

</doc>
<doc id="625843" url="https://sk.wikipedia.org/wiki?curid=625843" title="Phragmites australis">
Phragmites australis



</doc>
<doc id="625844" url="https://sk.wikipedia.org/wiki?curid=625844" title="Dorothy Annie Elizabeth Garrod">
Dorothy Annie Elizabeth Garrod



</doc>
<doc id="625845" url="https://sk.wikipedia.org/wiki?curid=625845" title="Dorothy Annie Elizabeth Garrodová">
Dorothy Annie Elizabeth Garrodová



</doc>
<doc id="625846" url="https://sk.wikipedia.org/wiki?curid=625846" title="Helena Anna Turcerová-Devečková">
Helena Anna Turcerová-Devečková



</doc>
<doc id="625847" url="https://sk.wikipedia.org/wiki?curid=625847" title="Franz von Papen">
Franz von Papen

Franz Joseph Hermann Michael Maria von Papen (* 29. október 1879 - † 2. máj 1969) bol nemecký kresťansky orientovaný politik a diplomat, v ranej fáze svojej politickej kariéry spojený s katolíckou stranou Zentrum.
Život.
Narodil sa v bohatej aristokratickej rímskokatolíckej rodine vo Werle vo Vestfálsku, ako syn Friedricha von Papen-Köningen (18391906) a jeho ženy Anny Laury von Steffens (18521939). 3. mája 1905 sa oženil s Marthou von Boch-Galhau (18801961), dcérou bohatého sárskeho priemyselníka.
V roku 1932 zastával úrad nemeckého kancelára (menovaný bol proti vôli svojej strany a funkciu prijal, aj keď prisľúbil opak, čo viedlo k jeho vylúčeniu zo strany). V januári 1933 pomohol k vymenovaniu Adolfa Hitlera ríšskym kancelárom. V roku 1933 vyjednal za Hitlerovu vládu Ríšsky konkordát a súhlas strany Zentrum so zmocňovacím zákonom. Podľa svojich vlastných slov sa domnieval, že politicky neskúseného Hitlera ako vicekancelár ovládne a že ten sa znemožní tak, že čoskoro padne. Hitler sa však potom jeho spolu so spolupracovníkmi veľmi rýchlo zbavil. Neskôr pôsobil Papen ako nemecký veľvyslanec v Rakúsku.
Počas druhej svetovej vojny viedol diplomatickú misiu Nemecka v Turecku, kde pomohol tamojšiemu nunciovi Angelovi Giuseppemu Roncalimu (ten sa stal neskôr pápežom svätým Jánom XXIII.) so záchranou židovských utečencov pred repatriáciou späť do Nemecka. Po vojne bol súdený Norimberským tribunálom, ktorý ho oslobodil spod obžaloby. V 50. rokoch sa neúspešne pokúšal o návrat do politiky. Bol čestným pápežským komorníkom Pia XI. a svätého Jána XXIII.

</doc>
<doc id="625848" url="https://sk.wikipedia.org/wiki?curid=625848" title="Andrej Devečka">
Andrej Devečka



</doc>
<doc id="625849" url="https://sk.wikipedia.org/wiki?curid=625849" title="Franz Joseph Hermann Michael Maria von Papen">
Franz Joseph Hermann Michael Maria von Papen



</doc>
<doc id="625850" url="https://sk.wikipedia.org/wiki?curid=625850" title="Aristokles (syn Kleoita)">
Aristokles (syn Kleoita)

Aristokles alebo Aristoklés ("Aristoklés") bol grécky sochár v 5. storočí pred Kr. 
Aristokles, syn a žiak sochára Kleoita, tvoril v druhej polovici 5. storočia pred Kr. (nie je však isté, či bol jeho otec totožný s rovnomenným vynálezcom štartovacieho zariadenia na hippodrome v Olympii). Pausanias uvádza, že Arostokles bol autorom súsošia Dia a Ganyméda umiestneného v Olympii: „"Na protiľahlej strane stoja v rade iné votívne sochy, medzi nimi Zeus a Ganymédes. Podľa slov Homéra bol Ganymédes unesený bohmi, slúži Diovi, a Tróovi boli namiesto neho darované kone. Toto súsošie sem venoval tesalský Gnathis a vyhotovil ho Aristokles, žiak a syn Kleoitov."“
Nevieme ho bezpečne stotožniť s rovnomenným umelcom, ktorý v roku 398 pred Kr. opravil podstavec Feidiovej veľkej chryselefantinovej soche Atény Parthenos. 

</doc>
<doc id="625854" url="https://sk.wikipedia.org/wiki?curid=625854" title="Samuel Johnson">
Samuel Johnson

Samuel Johnson, LL.D., (* 18. september 1709, Lichfield, Kráľovstvo Veľkej Británie - † 13. december 1784, Londýn) bol anglický básnik, esejista, literárny kritik a lexikograf, vedúca osobnosť neskorého anglického klasicizmu.
Životopis.
Študoval na Pembroke College v Oxforde, avšak po necelom roku musel štúdia kvôli nedostatku finančných prostriedkov opustiť. Potom pracoval ako učiteľ, prekladal (napr. báseň "Mesiáš" od Alexandra Popea do latinčiny) a prispieval aj do novín ("Birmingham Journal"). Neskôr sa presťahoval do Londýna a začal pracovať ako novinár pre prvý časopis na svete - "The Gentleman 's Magazine". Čoskoro sa vydal na pole literatúry, a to vo všetkých možných žánroch - napísal knižný životopis básnika Richarda Savaga, vydal básnické zbierky "London" a "The Vanity of Human Wishes" a predstavil aj divadelnú hru "Irene". Táto mnohostrannosť sa pre neho stala typickou. Využil ju aj vo svojom najväčšom diele, "Slovníku anglického jazyka" ("A Dictionary of the English Language"), ktorý vydal roku 1755, a na ktorom pracoval deväť rokov. Slovník mal ďalekosiahly vplyv na modernú angličtinu. Až do dokončenia "Oxfordského slovníka" ("Oxford English Dictionary") o 150 rokov neskôr bolo Johnsonovo dielo najvýznamnejším britským slovníkom. Potom bol editorom komentovaných zozbieraných spisov Williama Shakespeara. Vydal tiež vo svojej dobe populárnu alegorickú mravoučnú novelu "The History of Rasselas, Prince of Abissinia" (1759). Jeho eseje publikované v novinách "Universal Chronicle" vyšli v populárnej zbierke "The Idler" (1760). Vydával aj vlastné periodiká ("The Rambler", "The Adventurer"), avšak väčšinou ich neudržal dlho pri živote. V roku 1763 sa spriatelil s Jamesom Boswellom, ktorý sa stal jeho verným pobočníkom. Johnson popísal ich spoločné cesty v knihe "A Journey to the Western Islands of Scotland". James Boswell o ňom neskôr napísal cenenú biografiu "The Life of Samuel Johnson." Ku koncu života sa Johnson venoval biografiám najvýznamnejších anglických básnikov ("Lives of the Poets"). 
Bol veľmi zbožným anglikánom, oddaným toryovcom a veľkorysým filantropom. Jeho súčasníci svedčili o jeho zvláštnych spôsoboch a tikoch, dnešní bádatelia usudzujú, že zrejme trpel Touretteovým syndrómom, v Johnsonovej dobe neznámym. V Anglicku sa postava Samuela Johnsona stala symbolom celého 18. storočia. 
Bol pochovaný vo Westminsterskom opátstve.
Citát.
", Kto je unavený Londýnom, je unavený životom, pretože Londýn má všetko, čo život dokáže ponúknuť.""

</doc>
<doc id="625862" url="https://sk.wikipedia.org/wiki?curid=625862" title="Beatrix Potterová">
Beatrix Potterová

Beatrix Potterová (* 28. júl 1866, Londýn, Spojené kráľovstvo† 22. december 1943, Near Sawrey) bola anglická spisovateľka, ilustrátorka, prírodovedkyňa a ochrankyňa anglického vidieka. 
Verejnosti je známa najmä ako autorka knižiek pre deti: maľovala zvieratká v ľudskom oblečení, aby boli pre deti veselšie. Ku kresbám neskôr písala aj rozprávky ako napr. v roku 1893 "Dobrodružstvá zajačika Petríka". Je jednou z najúspešnejších autoriek literatúry pre deti všetkých čias, jej knihy sa stali svetovými bestsellermi a boli preložené do desiatok jazykov. 
Bola tiež veľmi schopnou prírodovedkyňou, expertkou najmä na huby a lišajníky, jej kresby spór húb a stielok lišajníkov patria medzi to najlepšie, čo bolo v mykológii a lichenológii na prelome 19. a 20. storočia vytvorené. Napriek tomu neuspela so žiadosťou o prijatie medzi študentov Kráľovskej botanickej záhrady, pretože ženy záhrada neprijímala. I jej (dodnes cenené) mikroskopické ilustrácie klíčenia spór húb musel pred Spoločnosťou lichenológov odprezentovať jej strýko sir Henry Enfield Roscoe, pretože ako žena do klubu nemala prístup ani ako hosťujúci prednášajúci (v roku 1997 adresovala spoločnosť Beatrix Potterovej posmrtne ospravedlnenie za túto diskrimináciu). Z toho istého dôvodu Kráľovská spoločnosť odmietala publikovať jej odborné práce. 
Potom čo uspela ako spisovateľka, sa začala venovať okrem písania aj ochrane anglického vidieka. Aby ochránila svoj obľúbený kraj "Lake District" v Cumbrii v North West England pred likvidáciou priemyselnými a stavebnými spoločnosťami, venovala veľkú časť svojho majetku získaného písaním na skupovanie tamojších krachujúcich hospodárstiev a pozemkov, ktoré potom sama riadila a prevádzkovala. 
V roku 2006 bola do kín uvedená jej filmová biografia "Miss Potter".

</doc>
<doc id="625863" url="https://sk.wikipedia.org/wiki?curid=625863" title="Príbeh služobníčky (televízny seriál)">
Príbeh služobníčky (televízny seriál)

Príbeh služobníčky (orig. "The Handmaid's Tale") je americký dystopický televízny seriál, založený na rovnomennej knižnej predlohe od Margaret Atwoodovej z roku 1985. Príbeh sa odohráva v antiutopickej budúcnosti po skončení druhej americkej občianskej vojny, kde totalitná spoločnosť robí z plodných žien "služobníčky".
Seriál mal premiéru 26. apríla 2017 na streamovacej službe Hulu. O niekoľko dní neskôr, 3. mája, bola potvrdená druhá séria. Tá mala premiéru 25. apríla 2018. 2. mája bola potvrdená tretia séria, ktorá mala premiéru 5. júna 2019. 26.júla 2019 bolo oznámené, že seriál bude mať štvrtú sériu. Jej premiéra však bola posunutá na rok 2021 z dôvodu pandémie koronavírusu.
Na Slovensku je seriál dostupný na HBO Max. Vysielacie práva kúpila RTVS, ktorá ho vysiela od 5. januára 2019 na Dvojke.
Seriál získal mnoho ocenení, vrátane ôsmych Cien Emmy z trinástich nominácií za svoju prvú sériu.

</doc>
<doc id="625871" url="https://sk.wikipedia.org/wiki?curid=625871" title="Google car">
Google car



</doc>
<doc id="625879" url="https://sk.wikipedia.org/wiki?curid=625879" title="Alois Chytil">
Alois Chytil

Alois Chytil (* 21. jún 1877, Kurovice) – † 1949, Praha) bol český redaktor, vydavateľ adresárov, miestopisov a turistických máp Československa. Veľkú časť života prežil vo Vysokých Tatrách.
Životopis.
Pochádzal z chudobnej roľníckej rodiny a mal 15 súrodencov. Kondíciami a príležitostnými prácami si zarábal na štúdiá na gymnáziu i na Karlovej univerzite v Prahe, kde vyštudoval históriu a geografiu. Už ako študent publikoval menšie vlastivedné články, neskôr redigoval rôzne periodiká a v roku 1910 si založil vlastné vydavateľstvo miestopisov, pohľadníc a adresárov, ktoré prerástli postupne do celoštátneho rozsahu. Tesne po prvej svetovej vojne prišiel do Vysokých Tatier a usadil sa na Štrbskom Plese, neskôr v Hornom Smokovci a zostal tu takmer 30 rokov.
Po príchode na Štrbské Pleso, v posledných decembrových dňoch roku 1918, so svojou manželkou našiel hotely a penzióny vykradnuté a zdevastované. Po skončení prvej svetovej vojny prešla osada do vlastníctva česko-slovenského štátu. Boli to klimatické kúpele s hotelovo-liečebnou prevádzkou. Dňa 9. februára 1919 manželia Chytilovci odovzdali memorandum splnomocnenému ministrovi pre správu Slovenska v Žiline Vavrovi Šrobárovi, v ktorom žiadali, aby bol okamžite zabezpečený dozor nad štátnymi kúpeľmi a aby bolo zastavené rozkrádanie štátneho majetku. Aj v ďalších povojnových mesiacoch rozbiehal aktivity na záchranu kúpeľného majetku. Vo februári 1919 sa k manželom Chytilovcom pripojili mnohí renomovaní českí maliari František Cina Jelínek (18821961), Ota Bubníček (18711962), Vít Skála (18831906) a Stanislav Feikl (18831933), ktorí si z návštevy Vysokých Tatier do Prahy priniesli spolu s Chytilovcami obrazy a fotografie. Alois Chytil vydal prvú sériu tatranských obrazov z reprodukcií ich diel. Počas pobytu na Štrbskom Plese dal podnet na usporiadanie Tatranskej výstavy v Prahe do ktorej prispel svojimi fotografiami. V roku 1920 vydal svoju prvú sériu 300 pohľadníc Vysokých Tatier.
Vysoké Tatry pokladal za ideálne miesto na mnohé športové aktivity, ktoré by mohli organizovať športové organizácie. Preto svoj výstavný výbor pretvoril 12. septembra 1919 na "Pracovní sbor sportovní a turistický v Prahe" s cieľom postaviť v sedle Váha turistickú chatu. Pracovní sbor aktívne vystupoval v rokovaní s vysokými politickými špičkami s cieľom sprístupniť Vysoké Tatry českej verejnosti. Popri tom sa zaujímal aj o ekonomické, politické a hospodárske otázky, cestovný ruch a kúpeľníctvo. To bolo v tom čase vo Vysokých Tatrách na pokraji krachu. Tatry sa len veľmi ťažko spamätávali z maďarského vplyvu. V hoteloch, penziónoch a v kúpeľných osadách stále pôsobili maďarskí úradníci a zamestnanci. O Hohenloheho javorinské panstvo usilovali Poliaci. Javorinu s priľahlými dolinami kúpil predseda plebistickej komisie v Tešíne Mannevill. Poliaci rátali s týmto územím ako so svojim, na mape zobrazili toto územie ako poľské. Chytilovci a jeho priatelia bránili Javorinu pred jej odstúpením Poľsku. Členovia Pracovního sboru upozorňovali na drancovanie Tatranskej Lomnice, na neblahé pomery na železnici, kde stále pôsobili maďarskí zamestnanci, ktorí sabotovali prepravu tovaru do Vysokých Tatier. Aj v tomto prípade Chytilovci intervenovali u Vavra Šrobára. Ešte pred zánikom Sboru Alois Chytil v zime 1920 usporiadal na Štrbskom Plese Zimné športové hry. Zúčastnilo sa na nich 44 športových klubov. Počas 14 dní sledovalo hry až 500 divákov.
Keď sa usadil vo Vysokých Tatrách, rozprúdil domácku výrobu tatranských suvenírov z dreva, kože a keramiky, pripravil niekoľko autorských seriálov fotografií, skladačiek, pohľadníc a fotoalbumov s tatranským motívom, vydal niekoľko propagačných letákov, rôzne hotelové adresáre a prospekty, turistické mapy a sedem vydaní praktického "Prúvodce po Vysokých Tatrách". Fotografie z tatranského prostredia vystavoval v Paríži, Lyone, Miláne, Antverpách či Bruseli. V roku 1919 vydal prvú turistickú mapu Vysokých Tatier so slovenským názvoslovím. Je autorom trojdielnej publikácie Slovensko v obrazoch, pričom prvý zväzok o Vysokých Tatrách ministerstvo školstva odporučilo ako učebnú pomôcku na školách. V rokoch 19251929 bol vydavateľom, redaktorom i hlavným prispievateľom turistiko–balneologického časopisu "Z Tater a slovenských lázní", od 2. ročníka "Z Tater a našich hor a lázní" a od 4. ročníka "Z našich hor a lázní". Jeho články sa dotýkali najmä ekonomických otázok, problémov v cestovnom ruchu a kúpeľníctve. Zostala po ňom mohutná fotografická pozostalosť.
Diela.
Na začiatku 20. storočia so svojimi spolupracovníkmi vydával adresáre a miestopisy, napríklad: Adresár Českých zemí a Slovenska. Tieto adresáre obsahujú rad informácií o množstve a národnostnom zložení obyvateľov obcí, členoch obecných poslancoch, obchodníkoch i remeselníkoch, ktoré dodnes slúžia ako pomôcka historikom i genealógom.
Z nich napríklad:

</doc>
<doc id="625881" url="https://sk.wikipedia.org/wiki?curid=625881" title="Kunovice u Holešova">
Kunovice u Holešova



</doc>
<doc id="625887" url="https://sk.wikipedia.org/wiki?curid=625887" title="Električková doprava v hornosliezskej konurbácii">
Električková doprava v hornosliezskej konurbácii

Električková doprava v hornosliezskej konurbácii je najväčší električkový systém v Poľsku a jeden z najväčších na svete. Električky tu obsluhuje celkom 13 miest (Będzin, Bytom, Chorzów, Czeladź, Dąbrowa Górnicza, Gliwice, Katovice, Mysłowice, Ruda Śląska, Siemianowice Śląskie, Sosnowiec, Świętochłowice a Zabrze) v hornosliezskej priemyselnej aglomerácii (GOP), kde žijú asi dva milióny ľudí. V súčasnosti (2018) tu jazdí 31 električkových liniek, ktoré prevádzkuje akciová spoločnosť Tramwaje Śląskie. V roku 2015 bolo v prevádzke tratí. Rozchod koľají je štandardný , počet vozňov približne 336. Vozňový park je tvorený predovšetkým električkami Konstal 105Na (celkom asi 91 vozňov), ktoré boli dodávané od roku 1979.
Históriu miestnej električkovej dopravy možno datovať do roku 1894, kedy 27. mája bola sprevádzkovaná úzkorozchodná (neobvyklý rozchod ) medzimestská parná dráha spájajúca Piekary Śląskie a Bytom. O štyri roky bola táto dráha predĺžená do Gliwic a elektrifikovaná. Prvá trať normálneho rozchodu bola postavená v roku 1912 v Katoviciach.
Vozňový park.
V hornosliezskej konurbácii je najrozmanitejší vozňový park električiek v Poľsku.
Vozovne.
V systéme sa nachádzajú štyri električkové vozovne:

</doc>
<doc id="625889" url="https://sk.wikipedia.org/wiki?curid=625889" title="Pyrrhos z Atén">
Pyrrhos z Atén

Pyrrhos ("Pyrrhos") bol grécky sochár v 5. storočí pred Kr. 
Pyrrhos, sochár z Atén, bol činný v 2. polovici 5. storočia pred Kr. Rímsky spisovateľ Plínius uvádza, že bol autorom sôch bohýň Hygieie a Atény (Hygiam et Minervam). Zrejme tu ide o bronzovú sochu Atény Hygieie, ktorú na aténsku Akropolu dal umiestniť aténsky politik Perikles. O tejto soche sa zmienil aj Pausanias vo svojej sprievodcovskej príručke po Grécku: „"sú tu sochy bohýň, a to Hygieie, ktorá bola vraj dcéra Asklépia, a Atény, ktorá má prívlastok mena Hygieia."“
V roku 1840 sa z tejto sochy pri vstupnej bráne na aténsku Akropolu (Propyleje) našiel mramorový podstavec s nápisom: 
- text v starogréčtine
Na hornej časti podstavca sa zo sochy zachovali stopy nôh. Každý pokus o rekonštrukciu tejto stratenej sochy je len hypotetický. 

</doc>
<doc id="625899" url="https://sk.wikipedia.org/wiki?curid=625899" title="Aero A.11">
Aero A.11

Aero A.11 (alebo A 11 či A-11) bol česko-slovenský dvojmiestny jednomotorový viacúčelový vojenský dvojplošník so zmiešanou konštrukciou. 
Vznik.
Typ Aero A.11 vznikol a vychádzal z lietadla Aero A.12, ktoré poháňal letecký motor Maybach Mb.IVa. V roku 1923 bol spoločnosťou Aero do draku lietadla A.12 pokusne inštalovaný licenčný motor BMW IV, označený Walter W-IV. Pre letové testy boli postavené tri prototypy (A.11.1 až A.11.3), ktoré sa od predchádzajúceho typu líšili len pohonnou jednotkou. Lamelové chladiče boli stále riešené ako postranné, vystupujúce po oboch stranách z motorových krytov.
Vývoj.
Prototypy vznikli v roku 1924 a čs. ministerstvo národnej obrany o ne prejavilo okamžite záujem objednávkou 67 strojov. Počas výroby potom došlo ku zmenám, ktoré A.11 od svojho predchodcu A.12 odlišovali.
Po jednaní MNO s firmou Aero si vojenská správa vyžiadala konštrukčné úpravy, ktoré zhrnula svojim prípisom v apríli 1925. Požiadavky zahŕňali zosilnenie nosníkov horného krídla vrátane ochranných rúrok v krídle a zosilnenie kovania hlavných lán a protilán. Namiesto lamelových postranných chladičov bol montovaný čelný chladič. Motorové lôžko bolo taktiež zosilnené a bolo zmenené jeho uchytenie. Za motor bola pridaná izolačná protipožiarna prepážka z hliníkových plechov s azbestovou vložkou. Pozorovateľ obsluhoval pohyblivú dvojicu guľometov Lewis kalibru 7,7 mm na okruhu a pilot mechanicky synchronizovaný guľomet Vickers.
Krátko po začatí sériovej výroby vznikla verzia Aero Ab.11 s pohonnou jednotku Breitfeld Daněk BD Perun II. Od A.11 sa líšila žalúziami na chladiči a tvarom jeho hornej časti. Do zväčšeného baldachýnu bola umiestnená palivová nádrž, vyčnievajúca z profilu nosnej plochy. Niektoré série mali na ľavej strane krytu motora sacie hrdlo vzduchu do karburátoru. Lietadlá boli tiež vybavené bombovými závesníkmi. V rokoch 1925 – 1931 objednalo MNO celkom 84 kusov bombardérov Ab.11, z toho štyri boli vybavené pre nočné lety s označením Ab.11N.
V rokoch 1925 až 1927 dodala česko-slovenská spoločnosť Aero domácemu letectvu 25 lietadiel A.25, čo boli odľahčené cvičné „jedenástky“ bez výzbroje, s dvojitým riadením a motorom BMW IIIa s výkonom 136 kW.
V roku 1928 bola realizovaná výroba pätnástich strojov Ab.111 s motormi Perun IIa a štyridsiatich nočnej verzie A.11N. „Enko“ malo zosilnený podvozok a zväčšené rozpätie kolies, výfukové potrubie bolo predlžené až za miesto pozorovateľa kvôli oslneniu. Pod spodným krídlom bolo umiestnených šesť závesníkov pre 10 kg bomby. Z A.11N bola odvodená osemkusová séria A.21 pre nácvik nočného lietania s motorom Perun I s výkonom 147 kW.
Po príslušnom zosilnení motorového lôžka a trupu, prípadne nosného systému, boli do lietadla pokusne inštalované výkonnejšie motory. Bola verzia A.11C s výkonom jednotky Škoda L so zmenšeným rozpätím krídel, ktorá dosiahla rýchlosť 280 km/h. Ďalší prototyp A.11LD s motorom Lorraine-Dietrich 12Cc potom 240 km/h.
Z lietadla Ab.11.56 a Ab.11.57 bola vyvinutá plaváková verzia Aero A.29 pre vlečenie terčov na delostreleckej strelnici v Boke Kotorskej. Bolo vyrobených 9 kusov s upravenými chvostovými plochami. Päť z nich poháňali motory Perun II s výkonom 206 kW, zvyšné štyri Walter W-IV s rovnakým výkonom. V rokoch 1930 až 1931 boli prestavané na kolesový podvozok.
V roku 1929 bol do lietadla A.11.105 inštalovaný hviezdicový motor Walter Castor s výkonom 176 kW a po dlhých skúškach a celkovej modernizácii bolo v roku 1932 armáde odovzdaných osemnásť cvičných lietadiel s touto pohonnou jednotkou označených A.211. Ďalšia adaptácia na hviezdicový motor bola vykonaná už v roku 1927 úpravou Ab.11.17 pre pohonnú jednotku Jupiter. Z prototypu vznikol sériový Aero A.32 a následne AP.32 s modernizovaným podvozkom a Apb.32. Ich celková výroba dosiahla 110 kusov pre česko-slovenské letectvo.
Nasadenie.
Prvé A.11 prevzala vojenská správa v júni 1925. V rokoch 1925 a 1926 získavali tieto stroje ceny v rýchlostnom závode prezidenta republiky v kategórii C (rtm. Svozil, svob. Bárta a rtm. Procházka v roku 1925 a npor. Alexander Hess v roku 1926) a zúčastnili sa niekoľkých medzinárodných ciest prezentujúcich česko-slovenské letectvo v zahraničí. V septembri 1925 odštartovala štvorica A.11 z Prahy pod vedením škpt. Viléma Stanovského spolu s pilotmi Josefom Hamšíkom, Starým a Květoňom na let do Dánska. Let mal medzipristátie v Berlíne a návrat z Kodane bol vykonaný bez medzipristátia.
V roku 1926 vykonal pplk. Skála s A.11 štrnásťhodinový diaľkový let s dĺžkou 2370 km. Trasa viedla z letiska Praha-Kbely cez Maďarsko nad letisko Novi Sad, kde zhodil tubu so srbským pozdravom čs. 1. leteckého pluku. Druhý letecký pozdrav zhodil v Bukurešti a následne sa vrátil do Kbel. V rovnakom roku podnikol škpt. Stanovský s mechanikom Šimkom na lietadle Ab.11.17 (značky L-BUCD) vytrvalostný let 32 štátmi v Európe, Afrike a Ázii s celkovou dĺžkou 15 070 km.
V roku 1928 bola vyrobená ďalšia štyridsaťkusová séria A.11 a armáda tak prevzala celkom 107 lietadiel, ktoré pôsobili vo všetkých troch leteckých plukoch. Spoľahlivo a bez technických problémov slúžili až do polovice tridsiatych rokov, keď boli nahradené Letovmi Š-328. Po vyradení z prvej línie boli zvyšné A.11 prestavané na školské Aš.11.
Okrem Česko-Slovenska používalo tieto stroje aj fínske letectvo – fínske stroje boli označované ako Aero A.11HS a boli poháňané silnejšími motormi Hispano-Suiza 8Fb s výkonom 300 k.
V lete 1926 armáda požičala dva stroje vrátane posádok a pozemného personálu na chemický postrek proti kalamite motýľa mníšky ("Lymantria monacha"). Na lietadlo bolo namontované rozprašovacie zariadenie a počas asi dvoch týždňov bolo ošetrených 370 hektárov lesa. Išlo o jeden z prvých pokusov leteckého chemického postreku v Európe.

</doc>
<doc id="625900" url="https://sk.wikipedia.org/wiki?curid=625900" title="Echekrates">
Echekrates

Echekrates alebo Echekratés ("Echekratés") môže byť:

</doc>
<doc id="625902" url="https://sk.wikipedia.org/wiki?curid=625902" title="Aero A-11">
Aero A-11



</doc>
<doc id="625905" url="https://sk.wikipedia.org/wiki?curid=625905" title="Avia B-534">
Avia B-534



</doc>
<doc id="625906" url="https://sk.wikipedia.org/wiki?curid=625906" title="Avia B-35">
Avia B-35



</doc>
<doc id="625907" url="https://sk.wikipedia.org/wiki?curid=625907" title="Avia B-135">
Avia B-135



</doc>
<doc id="625908" url="https://sk.wikipedia.org/wiki?curid=625908" title="Avia BH-21">
Avia BH-21



</doc>
<doc id="625909" url="https://sk.wikipedia.org/wiki?curid=625909" title="Avia BH-3">
Avia BH-3



</doc>
<doc id="625910" url="https://sk.wikipedia.org/wiki?curid=625910" title="Letov Š-3">
Letov Š-3



</doc>
<doc id="625911" url="https://sk.wikipedia.org/wiki?curid=625911" title="Letov Š-231">
Letov Š-231



</doc>
<doc id="625912" url="https://sk.wikipedia.org/wiki?curid=625912" title="Aero A-100">
Aero A-100



</doc>
<doc id="625913" url="https://sk.wikipedia.org/wiki?curid=625913" title="Zákon zachovania orbitálnej energie">
Zákon zachovania orbitálnej energie



</doc>
<doc id="625915" url="https://sk.wikipedia.org/wiki?curid=625915" title="Rojava">
Rojava



</doc>
<doc id="625917" url="https://sk.wikipedia.org/wiki?curid=625917" title="Jozef Hollý (osvetový pracovník)">
Jozef Hollý (osvetový pracovník)

Jozef Hollý (pôv. Jozef Holý; * 18. marec 1864, Pavlova Ves† 20. február 1942, Ružomberok) bol slovenský osvetový pracovník a učiteľ.
Životopis.
Narodil sa do roľníckej rodiny. Ľudovú školu navštevoval v Pavlovej Vsi, Trnovci a Liptovskom Mikuláši. Gymnázium študoval v rokoch 18771884 v Kežmarku a Prešove (učiteľský ústav).
Od roku 1884 pôsobil ako pomocný učiteľ v obci Veličná, 18841886 (a následne učiteľ) Jasenová, 18861895 Banská Štiavnica, od 1895 na evanjelickej škole v Ružomberku. Od roku 1927 na dôchodku.
Podporoval slovenské národné hnutie, pomáhal pri vydaní "Slovenských listov" (vydával Karol Salva), propagoval zborový spev a organizoval kultúrny život.

</doc>
<doc id="625918" url="https://sk.wikipedia.org/wiki?curid=625918" title="Jozef Hollý">
Jozef Hollý

Jozef Hollý môže byť

</doc>
<doc id="625919" url="https://sk.wikipedia.org/wiki?curid=625919" title="Ján Vladimír Jamnický">
Ján Vladimír Jamnický

Ján Vladimír Jamnický (* 8. január 1878, Vavrišovo – † 23. november 1967, Bratislava) bol slovenský evanjelický kňaz a univerzitný profesor teológie.
Rodina.
Jeho syn Ján Jamnický je známy slovenský režisér, herec, scenárista a divadelný pedagóg.
Životopis.
Po ukončení gymnázia v Liptovskom Mikuláši študoval v rokoch 18961900 teológiu na evanjelickom kolégiu v Prešove. V roku 1900 získal po absolvovaní odbornej kňazskej skúšky kňazský diplom. Hodnosť Th Dr. získal na Teologickej fakulte v Paríži. 
V máji roku 1903 ho zvolila cirkevná obec v Jasenovej za farára. Pobudol v Jasenovej do roku 1909, keď ho povolali za kňaza do Nemeckej Ľupče (v súčasnosti Partizánska Ľupča). V cirkevnom zbore v Jasenovej vyvíjal nielen duchovnú činnosť, ale venoval sa aj hospodárskemu pozdvihnutiu slovenských evanjelikov. Vynikal ako znamenitý liturg a kazateľ, hudobný teoretik i praktik. Od roku 1919 pôsobil ako profesor teológie na Teologickej vysokej škole ev. a. v. cirkvi na Slovensku v Bratislave. Fakulta bola v dôsledku štátoprávnych zmien v roku 1939 premenovaná na Slovenskú evanjelickú bohosloveckú fakultu v Bratislave. V rokoch 19331936 a 19421943 bol dekanom fakulty. Po zoštátnení bohosloveckých fakúlt bol 5. októbra 1950 na vtedajšej Slovenskej evanjelickej bohosloveckej fakulte štátnymi orgánmi vymenovaný nový učiteľský zbor. Podľa vládneho nariadenia č. 58 zo 14. 7. 1950 o bohosloveckých fakultách nedostal spolu s ďalšími štyrmi profesormi dekrét ani Ján Vladimír Jamnický. Autor viacerých vysokoškolských účebníc, množstva článkov a štúdií v cirkevných časopisoch. Jeden z prekladateľov Novej zmluvy.

</doc>
<doc id="625921" url="https://sk.wikipedia.org/wiki?curid=625921" title="Spartokos">
Spartokos

Spartokos ("Spartokos") môže byť vládca Bosporskej ríše:

</doc>
<doc id="625924" url="https://sk.wikipedia.org/wiki?curid=625924" title="Olbiades">
Olbiades

Olbiades alebo Olbiadés ("Olbiadés") bol grécky maliar v 3. storočí pred Kr. 
Olbiades, maliar z Atén, tvoril v 1. polovici 3. stor. pred Kr. Zo starovekých autorov sa o jeho maľbe (nástennej) zmienil len Pausanias, ktorý uvádza, že sa nachádzala v priestoroch aténskeho buleutérionu (radnice): „"...Olbiades potom (zobrazil) Kallippa, ktorý viedol Aténčanov k Termopylám, aby zabránili Galom vpadnúť do Grécka"“
Galovia (Kelti) vpadli do Macedónie a Grécka v roku 279 pred Kr. a dostali sa až k Delfám.

</doc>
<doc id="625925" url="https://sk.wikipedia.org/wiki?curid=625925" title="Chimamanda Ngozi Adichie">
Chimamanda Ngozi Adichie

Chimamanda Ngozi Adichie (* 15. september 1977, Enugu, Nigéria) je nigérijská spisovateľka, autorka románov, poviedok i literatúry faktu. 
Napísala romány "Fialový ibištek" (2003), "Polovica žltého slnka" (2006), a "Amerikánka" (2013), zbierku krátkych príbehov "To, čo máš okolo krku" (2009), a esej "Všetci by sme mali byť feminist(k)i" (2014).
V roku 2008 získala "MacArthur Genius Grant". "The Times Literary Supplement" ju opísal ako „najvýznamnejšiu“ zo „sprievodu oceňovaných mladých anglofónnych spisovateľov, ktorí priťahujú novú generáciu čitateľov k africkej literatúre. Jej najnovšia kniha, "Drahá Ijeawele, alebo Feministický manifest v pätnástich návrhoch", vyšla v marci roku 2017.

</doc>
<doc id="625926" url="https://sk.wikipedia.org/wiki?curid=625926" title="Henrik Hall">
Henrik Hall

Henrik Hall (* 5. marec 1948, Esbjerg – † 27. január 2011, Brønshøj) bol dánsky spevák, skladateľ a hudobník. Od roku 1991 až do svojej smrti v roku 2011 bol členom dánskej popovej skupiny Love Shop, kde hral na harmoniku a spieval zbor. V rokoch 2006 a 2008 tiež vydal pod vlastným menom albumy "Solo" a "Chok suk og koma".
Život.
Henrik Hall sa narodil v Esbjergu , kde žil prvých desať rokov svojho života, až kým sa rodina nevrátila do mesta Herlev. V dospievajúcich rokoch hral Hall na bicie, basgitaru a klávesy, rovnako ako aj na ústnu harmoniku, ktorá sa neskôr stala jeho hudobnou značkou.
Henrik Hall hrával harmoniku v dvoch skladbách z debutového albumu popovej skupiny Love Shop "1990" z toho istého roku. Po koncerte na festivale v Roskilde v roku 1991 sa Hall stal členom skupiny, ktorú v roku 1986 vytvoril skladateľ Hilmer Hassig a spevák Jens Unmack.
Po vydaní siedmich štúdiových albumov v rokoch 1990 až 2003 sa členovia skupiny Love Shop rozhodli v lete roku 2004 spraviť prestávku. Následne opustil skupinu Hilmer Hassig.
Počas prestávky skupiny Love Shop sa z Henrika Halla stal sólista. Jeho prvá sólová tvorba, album "Solo", vyšla v marci 2006 a v tom istom roku získala ocenenie "P3 Respect" na P3 Guld. Nasledoval ho album "Chok suk og koma" vo februári 2008.
V roku 2010 zahral Hall na harmoniku v skladbe „Heaven nor Hell“ z albumu "Beyond Hell / Above Heaven". Recenzenti z "Politiken" a "Diskant.dk" chválili účasť Hallovho čísla.
V novembri 2010 skupina Love Shop vydala svoj comebackový album "[[Frelsens hær]]". V ňom Hall prispel po prvý krát písaním skladby. Ihneď potom musel ohlásiť niekoľko koncertov skupiny Love Shop po tom, ako bol ešte oslabený jeho [[zhubný nádor|rakovinovým]] ochorením. Hall však vstúpil do koncertu počas koncertu v centre [[Vega (Kodaň)|Vega]] v Kodani a zúčastnil sa jedinej skladby. O rozhodnutí ísť na pódium krátko po [[zrážanie krvi|krvnej zrazenine]] Hall povedal: "„Len to som chcel. Potom som sa nestaral, či som spadol.(...) Len som si pomyslel: "Ja to zvládnem".“"
Henrik Hall zomrel 27. januára 2011 vo veku 62 rokov po niekoľkých rokoch boja s rakovinou a je pochovaný na starom cintoríne v autonómnej oblasti [[Frederiksberg]] v Kodani.
Zdroj.
[[Kategória:Dánski hudobníci]]

</doc>
<doc id="625927" url="https://sk.wikipedia.org/wiki?curid=625927" title="Otcovia pútnici">
Otcovia pútnici

Otcovia pútnici ("Pilgrim Fathers") boli prví Anglickí osadníci, ktorí založili v roku 1620 kolóniu v Plymouthe v americkom štáte Massachusetts. Išlo o prvé trvalé európske osídlenie v USA.
Dejiny.
Príslušníci rôznych náboženských skupín odchádzali v priebehu 16. a 17. storočia z Anglicka do Holandska, kde mali na rozdiel od Anglicka náboženskú slobodu. Aj Otcovia pútnici boli Angličania, ktorým bolo umožnené žiť v Holandsku. Dôvodom rozhodnutia odísť do Ameriky bola snaha o zachovanie ich anglickej kultúrnej identity. Otcovia pútnici odplávali v počte 102 ľudí vrátane posádky z juhoanglického Plymouthu na palube lode Mayflower. 
Otcovia pútnici založili Plymouth v dnešnom štáte Massachussetts, čím vytvorili prvé trvalé európske osídlenie. Pred nimi už bola v roku 1607 založená kráľovská kolónia Jamestown vo Virgínii, kam tiež pôvodne ich loď Mayflower smerovala než bola v dôsledku búrlivého počasia zahnaná severnejšie.
Počiatky osady neboli ľahké, skupinu sužovali choroby, ktorými sa nakazili počas plavby. Prvú zimu prežila len polovica osadníkov.
V neskorších rokoch do Nového sveta smerovali aj ďalšie skupiny európskych osadníkov. Postupne vzniklo 13 kolónií, ktoré sa v rokoch 1775 – 1783 úspešne postavili na odpor britskej koloniálnej správe vo vojne o nezávislosť.
Termín Otcovia pútnici prvýkrát použil vo svojich spomienkach William Bradford, ktorý zanechal historické poznatky o tejto náboženskej skupine v období 1608 – 1647. Termín Otcovia pútnici sa bežne používa až od 19. storočia.
Tradičné výklady.
V súvislosti so založením osady a ďalším poňatím dejín a kultúry býva zdôrazňovaný význam hľadania náboženskej slobody. Tú ale mali Pútnici aj v Holandsku. Nešlo im len o náboženskú slobodu, ale aj o uchovanie vlastnej kultúrnej identity.
Domorodci poskytli osadníkom nevyhnutnú pomoc pri obstarávaní potravín. Slávnosť úrody na jeseň roku 1621 sa tradične považuje za historicky prvý Deň vďakyvzdania, ktorý je dnes najväčším sviatkom v USA. Príbeh Otcov pútnikov sa stal nosnou témou dejín a kultúry USA.

</doc>
<doc id="625928" url="https://sk.wikipedia.org/wiki?curid=625928" title="Plymouth (Massachusetts)">
Plymouth (Massachusetts)

Plymouth je mesto, jedno z dvoch okresných sídiel okresu Plymouth v štáte Massachusetts v USA.
Mesto leží asi 64 km južne od Bostonu v regióne South Shore pri zálive Cape Cod v Atlantickom oceáne. V roku 2010 tu žilo 58 271 obyvateľov.
Pred príchodom osadníkov z Anglicka sa tu nachádzala dedina obývaná už vyhynutou skupinou Indiánov Patuxet, ktorí boli podskupinou kmeňa Wampanoag. Cez 90% kmeňa vyhynulo kvôli dvom epidémiám privlečených pravdepodobne britskými a francúzskymi rybármi, ktoré vypukli v rokoch 1614 a 1617. Samotné mesto založili Otcovia pútnici v roku 1620, čím vytvorili prvé trvalé európske osídlenie dodnes vyhľadávané turistami. 
Pamiatku zakladateľov pripomína "National Monument to the Forefathers" (predtým nazývaný "Pilgrim Monument"), postavený v rokoch 1907 - 1910, tretí najväčší v USA.

</doc>
<doc id="625929" url="https://sk.wikipedia.org/wiki?curid=625929" title="Plymouth (kolónia)">
Plymouth (kolónia)

Plymouthská kolónia bola anglická kolónia v Severnej Amerike, ktorá existovala medzi rokmi 1620 a 1691. Prvé mesto kolónie bol New Plymouth, ktorý sa nachádzal v mieste skôr pomenovanom a preskúmaný kapitánom Johnom Smithom. Toto mesto sa dnes nazýva Plymouth (bez New). Plymouthská kolónia v čase svojho najväčšieho rozmachu zaberala územie zodpovedajúce juhovýchodnej časti dnešného štátu Massachusetts.
Kolóniu založili anglickí puritáni (Otcovia pútnici), ktorí sem priplávali na lodi Mayflower. Plymouthská kolónia má osobitné miesto v amerických dejinách. Na rozdiel od Jamestownskej kolónie väčšinu pôvodných osadníkov tvorili ľudia utekajúci pred náboženským prenasledovaním, ktorí hľadali miesto, kde by mohli slobodne vyznávať svoju vieru. To je dodnes jeden zo základných princípov na ktorých sú postavené dnešné USA. V Plymouthskej kolónii tiež vznikli niektoré tradície, ktoré ovplyvnili americkú kultúru, ako je sviatok Deň vďakyvzdania.&lt;ref name="Weinstein60/61"&gt;Allen Weinstein, David Rubel: "The Story of America: Freedom and Crisis from Settlement to Superpower." DK Publishing Inc., New York, N.Y. 2002, ISBN 0-7894-8903-1, S. 60–61.&lt;/ref&gt;

</doc>
<doc id="625930" url="https://sk.wikipedia.org/wiki?curid=625930" title="Strabax">
Strabax

Strabax ("Strabax") môže byť:
Strabax môže byť aj:

</doc>
<doc id="625931" url="https://sk.wikipedia.org/wiki?curid=625931" title="Anadoluhisarı">
Anadoluhisarı

Anadoluhisarı (v preklade Anatólsky zámok), historicky známy ako Güzelce Hisar (prekrásny zámok) je stredoveká pevnosť v Istanbule v Turecku na ázijskej strane Bosporu. Komplex je najstaršou dochovanou tureckou architektonickou štruktúrou postavenou v Istanbule a podľa nej je pomenované celé jej susedstvo v mestskej časti Beykoz.
História.
Anadoluhisarı bol vybudovaný v rokoch 1393-94 na príkaz osmanského sultána Bayezida I. a stavba bola súčasťou príprav na obliehanie vtedy ešte byzantského mesta Konštantinopolu (dnešný Istanbul). Tvrdza bola v roku 1395 využitá ako námorná blokáda Bayezidových bojovníkov.
Tvrdza Anadoluhisarı je 7 tisíc metrov štvorcových veľká a je situovaná k najužšiemu miestu Bosporu, kde je úžina široká iba 660 metrov. Na juhu je lokalita spojená potokom Goksu (starogrécky: Aretòs) a skôr sa tu nahádzali ruiny rímskeho chrámu venované Uránovi. Tvrdza, ktorá bola prvotne postavená kvôli pozorovaniu, bola 25 metrov vysoká a mala hranatú vežu s múrmi postavenými do nepravidelného pentagónu. Na jej rohoch bolo päť rozhľadní.
Po skončení Bayezidovej výpravy bola tvrdza prekážkou v bitke pri Nikopole a neskôr v bitke pri Ankare. Tvrdza hrala tiež úlohu počas jedenásťročného osmanského interregna, ktoré sa skončilo nastúpením sultána Mehmeda I. na trón. Jeho vnuk, sultán Mehmed II., posilnil tvrdzu dvoma meter širokými múrmi a tromi ďalšími rozhľadňami. Tvrdzu tiež rozšíril o sklad a obytné miestnosti. Kvôli plánom na dobytie Konštantínopolu, nechal Mehmed II. vystavať jej „sestru“ na druhej strane Bosporu, ktorá sa nazýva Rumelihisarı, a ďalšie dve tvrdze, ktoré v roku 1453 zastavili všetku námornú dopravu. To výrazne napomohlo dobytiu Konštantínopolu, ktorý bol neskôr premenovaný na Istanbul a stal sa hlavným mestom Osmanskej ríše.
Po dobytí mesta Osmany, slúžila tvrdza Anadoluhisarı ako colnica a vojnové väzenie. Po niekoľkých storočiach sa dostala do havarijného stavu.
Po páde osmanskej vlády v roku 1923 a po vzniku Tureckej republiky, nechal novozvolený minister kultúry tvrdzu kompletne opraviť. Vďaka tomu dnes Anadoluhisarı dopĺňa vzhľad tejto časti mesta pri Bospore a stala sa typickým znakom jej susedstva. Tvrdza funguje ako historická pamiatka, avšak nie je otvorená pre verejnosť.

</doc>
<doc id="625932" url="https://sk.wikipedia.org/wiki?curid=625932" title="Kultúrna pamiatka Českej republiky">
Kultúrna pamiatka Českej republiky



</doc>
<doc id="625933" url="https://sk.wikipedia.org/wiki?curid=625933" title="Osemvalcový radový motor">
Osemvalcový radový motor

Osemvalcový radový motor alebo radový osemvalec alebo R8 je typ spaľovacieho motora s ôsmymi valcami usporiadanými pozdĺž kľukového hriadeľa v rade.
Tieto motory sa používali na pohon lietadiel a pretekárskych automobilov v časoch, keď ešte nebolo technický rozvinuté prepĺňanie motorov a potrebný výkon sa dosahoval zväčšovaním zdvihového objemu motora zvyšovaním počtu valcov.

</doc>
<doc id="625934" url="https://sk.wikipedia.org/wiki?curid=625934" title="Radový osemvalec">
Radový osemvalec



</doc>
<doc id="625935" url="https://sk.wikipedia.org/wiki?curid=625935" title="Šesťvalcový motor">
Šesťvalcový motor

Šesťvalcový motor alebo ľudovo šesťvalec je piestový spaľovací motor so šiestimi valcami.
Z konštrukčného hľadiska môže byť:
Podľa použitého paliva môže byť:

</doc>
<doc id="625936" url="https://sk.wikipedia.org/wiki?curid=625936" title="Šesťvalec">
Šesťvalec



</doc>
<doc id="625937" url="https://sk.wikipedia.org/wiki?curid=625937" title="The Atlas Underground">
The Atlas Underground

The Atlas Underground je štvrtý štúdiový album, ktorý amerického rockového hudobníka Toma Morella. Je to jeho prvý projekt, ktorý vydal výlučne pod vlastným menom. Oficiálne album vyšiel cez hudobné vydavateľstvo Mom + Pop Music dňa 12. októbra 2018. V jednotlivých nahrávkach skladieb od rôznych autorov spolu s Morellom na albume účinkuje viacero hostí. Medzi nimi sú: Knife Party, Bassnectar, Big Boi, Killer Mike, Portugal. The Man, Whethan, Vic Mensa, Marcus Mumford, Steve Aoki, Tim McIlrath, K.Flay, Pretty Lights, Carl Restivo, Gary Clark Jr., Nico Stadi, Leikeli47, GZA, RZA a Herobust.

</doc>
<doc id="625940" url="https://sk.wikipedia.org/wiki?curid=625940" title="Gustáv Tarnóczy">
Gustáv Tarnóczy



</doc>
<doc id="625944" url="https://sk.wikipedia.org/wiki?curid=625944" title="Trolejbusová doprava v Dębici">
Trolejbusová doprava v Dębici

V poľskom meste Dębica bola na prelome 80. a 90. rokov 20. storočia prevádzkovaná trolejbusová sieť.
Trolejbusy v Dębici začali jazdiť z iniciatívy miestneho poľnohospodársko-priemyselného podniku "IGLOOPOL".
História.
I. etapa predpokladala výstavbu trate okolo areálu IGLOOPOLu a mala spájať železničnú stanicu s priemyselnými budovami v Dębici aj v susednej obci Straszęcin. V nasledujúcej II. etape mali byť vybudované trate v centre mesta a do obcí Zawada a Latoszyn. Mestská rada sa ale nezhodla na stavbe trati cez stred mesta, takže trať vybudovaná v I. etape neprežila krach IGLOOPOLu v roku 1990.
Doprava bola zahájená 12. novembra 1988 na trati postavenej v I. etape. Obratisko bolo umiestnené blízko kostola vo Straszęcine, trať viedla cez obec do Dębice. Tu bola trasa nasledujúca: "Jana Pawła II – Piłsudskiego – Szkolna – Słoneczna – Fabryczna – 1 Maja". Po ulici "1 Maja" viedla trasa na križovatku s ulicou "Jana Pawła II", čím vzniklo v Dębici veľké blokové obratisko. Prevádzka na tejto jedinej trati bola zastavená v októbri 1990.
Vozový park.
Vozový park tvorilo po celú dobu 10 trolejbusov Jelcz PR110E, ktoré boli po zrušení prevádzky odovzdané do iných poľských miest s trolejbusovú dopravou.

</doc>
<doc id="625946" url="https://sk.wikipedia.org/wiki?curid=625946" title="Donatella Versace">
Donatella Versace

Donatella Versace (* 2. máj 1955, Reggio di Calabria, Taliansko) je talianska módna návrhárka, súčasná viceprezidentka skupiny "Versace" a hlavná návrhárka firmy. Vlastní 20 % celkového majetku kapitálového trhu Versace. Jej prvým manželom bol americký model Paul Beck.
Životopis.
Narodila sa ako najmladšie zo štyroch detí. Jej otec bol obchodník a matka bola krajčírka. Jej starším bratom bol Gianni Versace. Vyštudovala literatúru na univerzite vo Florencii.
V polovici roku 1970 nasledovala svojho staršieho brata s cieľom pokračovať v úpletovom designe vo Florencii. V týchto rokoch chcela pôvodne ako mladá ambiciózna žena pracovať pre svojho brata Gianniho na oddelení pre styk s verejnosťou, ale skôr sa pre neho stala akousi múzou, inšpiratívnou éterickou bytosťou a zároveň bystrým poradcom aj kritikom v jeho práci.
Postupne s tým, ako profesionálne rástla po Giovanniho boku, stala sa v módnom priemysle značne preslávenou. V osemdesiatych rokoch pre ňu Gianni dokonca vytvoril parfum s názvom Blonde a zároveň ju nechal pracovať na jej vlastnej módnej kampani s názvom "Versus".
Kariéra.
Je známa tým, že na prezentáciu svojich modelov rada využíva známe tváre svetových celebrít miesto neznámych modeliek. Vďaka svojim schopnostiam dokázala značku Versace bezkonkurenčne presadiť po celej Európe a USA.
Jej popularita vzrástla, keď navrhla slávne Versace zelené šaty, známe aj ako „Jungle-Dress“, ktoré si obliekla Jennifer Lopez na Grammy v roku 2000.
Úspechy.
Už rok po smrti Gianniho uviedla svoju prvú couture kolekciu v hoteli Ritz v Paríži a na Giovanniho počesť dodržala všetky jeho obvyklé show-prvky, ako je sklenené mólo nad vodnou hladinou hotelového bazénu. Rada usporadúva trblietavé večierky a jej obľúbenými hosťami sú Lady Gaga, Elton John, Liz Hurley, Kate Moss a dokonca sa na jednom z večierkou objavil aj princ Charles.
Spoločnosť Versace vytvorila veľké, luxusné Palazzo Versace stredisko na Gold Coast v Austrálii. Svetovo najvyššia budova Burdž Chalífa v Dubaji sa môže pochváliť širokou kolekciou nábytku a posteľnej bielizne Versace.
V októbri roku 2002 boli Gianni a Donatella ocenení za mimoriadny svetový módny úspech vďaka expozícii s oblečením značky Versace v historickom Victoria and Albert Museum v Londýne.
V roku 2008 bola čestným predsedom na Fashion Fringe v Londýne, kde mohla hodnotiť nastávajúce návrhárske talenty. V roku 2009 Donatellu požiadal Christopher Kane, aby oživila kampaň Versus, ktorú odštartoval jej brat Gianni. Tento pár úspešne značku oživil a značka sa stala významným hráčom na programe Fashion Weeks.

</doc>
<doc id="625948" url="https://sk.wikipedia.org/wiki?curid=625948" title="God Made Me Funky">
God Made Me Funky

God Made Me Funky (GMMF) je kanadská funková hudobná skupina, založená v roku 1996 v Toronte. Skupina začalalo ako "„experiment inštrumentálneho funk fusion""", a získala fanúšikov na torontskej hudobnej scéne.
Prvý album kapely, rovnako nazvaný "God Made Me Funky", bol vydaný v roku 2005, bol podporený koncertným turné naprieč Kanadou ako aj hraním v éteri rádia CBC Radio 3.
Druhý album kapely, "We Can All Be Free", bol vydaný v roku 2007, a získal nomináciu na cenu Juno Award za R&amp;B/Soul nahrávku roku 2009. Na albume hosťovali viacerí umelci: Maestro, Michie Mee a Thrust. Singel "Won More Time" sa umiestnil v prvej desiatke kanadských rebríčkov moderného roku a študentského rádia a v prvej stovke rebríčku súčasných hitov. Singel "Luv T'Day" bol súčasťou soundtracku filmovej komédie "".
Tretí album, "Enter the Beat", bol vydaný v roku 2008. Kapela spolupracovala s viacerými speváčkami, ako v štúdiu tak i na turné, medzi inými: Breanne Arigo, Leah Daniels, bývalá víťazka "Canadian Idol" Melissa O'Neil a Dana Jean Phoenix.
Ich zatiaľ posledný album, "Funky, Fly, N' Free", bol vydaný v roku 2015.

</doc>
<doc id="625950" url="https://sk.wikipedia.org/wiki?curid=625950" title="Štyri rohy">
Štyri rohy

Štáty Štyroch rohov ( "Four Corners States") je označenie pre štyri navzájom susediace štáty USA: Colorado, Nové Mexiko, Arizonu a Utah.
Meno vzniklo tak, že hranice týchto zhruba štvorcových štátov, ktoré dohromady vytvárajú taktiež zhruba štvorec, sa stretávajú v jedinom bode, nazývanom "Four Corners" („Štyri rohy“). Oblasť okolo tohto bodu, zahŕňajúca juhozápadný cíp Colorada, severozápadný cíp Nového Mexika, severovýchodný cíp Arizony a juhovýchodný cíp Utahu je označovaná ako región Štyroch rohov ("Four Corners Region").
Na mieste kde sa štyri rohy stýkajú, stojí pamätník zvaný "Four Corners Monument". Na zemi je vyznačená poloha každého zo štyroch štátov a keď človek zvolí vhodnú pozíciu, môže sa nachádzať vo všetkých štyroch štátoch zároveň. História monumentu sa datuje do roku 1912, ale hraničný kameň na mieste bol turistickou atrakciou už dlhú dobu predtým. Pamätník prevádzkuje Navažská rezervácia, na ktorej území sa sčasti nachádza, a za vstup je vyberaný poplatok.
V októbri 2014 detegovala NASA zo svojich satelitných dát v tejto oblasti metánový mrak o veľkosti 2 500 štvorcových míľ (približne ako štát Delaware).

</doc>
<doc id="625954" url="https://sk.wikipedia.org/wiki?curid=625954" title="Majstrovstvá sveta v ľadovom hokeji hráčov do 20 rokov 2019">
Majstrovstvá sveta v ľadovom hokeji hráčov do 20 rokov 2019

Majstrovstvá sveta v ľadovom hokeji hráčov do 20 rokov 2019 boli 43. juniorským hokejovým svetovým šampionátom. Konali sa od 26. decembra 2018 do 5. januára 2019 v kanadských mestách Vancouver a Victoria. O víťazstvo bojovalo 10 tímov, prvenstvo obhajovali domáci hokejisti, šampiónmi sa stali hokejisti Fínska.
Rozhodcovia.
IIHF nominovala 12 hlavných a 10 čiarových rozhodcov:
Legenda.
Termín zápasov je uvádzaný v miestnom čase, t. j. UTC-8 a zápasy sa tak hrajú o 9 hodín neskôr v porovnaní so SEČ, používaným na Slovensku.
Konečné poradie.
I. B divízia.
Turnaj I. B divízie MS 2019 sa hral v Tychách v Poľsku od 8. do 14. decembra 2018.
II. A divízia.
Turnaj II. A divízie MS 2019 sa hral v Tallinne v Estónsku od 13. do 19. januára 2019.
II. B divízia.
Turnaj II. B divízie MS 2019 sa hral v Záhrebe v Chorvátsku od 14. do 21. januára 2019.
III. divízia.
Turnaj III. divízie MS 2019 sa hral v Reykjavíku na Islande od 14. do 20. januára 2019.

</doc>
<doc id="625957" url="https://sk.wikipedia.org/wiki?curid=625957" title="Claude Gensacová">
Claude Gensacová

Claude Gensacová (* 1. marec 1927, Acy-en-Multien, Francúzsko† 27. december 2016,Paríž bola francúzska herečka.
Medzi rokmi 1952 a 2003 hrala vo viac ako 40 filmoch. Známa je predovšetkým vďaka tým, v ktorých účinkovala s Louisom de Funèsom, často ako jeho manželka či sekretárka. Svojou urastenou postavou, zdržanlivosťou a zmyslom pre jemnú hereckú komiku vhodne dopĺňala malého a cholerického Funèsa.
Jej prvým manželom bol herec Pierre Mondy.

</doc>
<doc id="625958" url="https://sk.wikipedia.org/wiki?curid=625958" title="Charles Durning">
Charles Durning

Charles Durning (* 28. február 1923, Highland Falls, New York, USA† 24. december 2012, Manhattan, New York) bol americký herec. 
Objavil sa vo viac ako 200 filmoch, televíznych predstaveniach a hrách. Vystupoval v nezabudnuteľných rolách policajných dôstojníkov v oscarovom filme "Podraz" (1973) a kriminálnej dráme "Dog Day Afternoon" (1975), spoločne s komédiami "Tootsie", "To Be or Not to Be" a "The Best Little Whorehouse in Texas". Posledné dva filmy mu získali nomináciu na v Oscara v kategórii za najlepší herecký výkon vo vedľajšej úlohe. Vyhral cenu Tony Award za stvárnenie Big Daddyho v "Cat on a Hot Tin Roof" v roku 1990.
Počas 2. svetovej vojny prežil Malmédsky masaker.
Je pochovaný na Arlingtonskom národnom cintoríne.

</doc>
<doc id="625959" url="https://sk.wikipedia.org/wiki?curid=625959" title="Kefír">
Kefír

Kefír (prípadne mliečny kefír na odlíšenie od vodného „kefíru“) je kvasený mliečny nápoj tvorený pôsobením symbiotického spoločenstva mikroorganizmov, chráneného⁠ kefíro­vým jadrom. Prevažujú kyslomliečne bak­térie, zastúpené sú tiež pivovarské (pekárenské) kva­sinky a vláknitá syrová pleseň. Kultúry tvoriace kefír sú poväčšine blízko príbuzné alebo totožné s tými, ktoré sa prirodzene nachádzajú v mlieku cicavcov alebo v ľudskom tráviacom trakte.
Výroba kefíru je súčasťou tradície obyva­teľov Kau­kazu a Tibetu; od 19. storočia sa kefír rozšíril aj do iných častí sveta a dodnes je každodennou súčasťou stravy niekoľkých populácií.
Mikrobiálne zloženie.
V kefíre bolo rozpoznaných celkovo cez 50 rôznych druhov mikroorganizmov. V závislosti od pôvodu danej vzorky sa mikrobiálne zloženie kefíru líši. Spoločným menovateľom je asi 12 hlavných druhov, medzi ktoré patria baktérie rodov "Lactobacillus, Leuconostoc, Lactococcus, Enterococcus", "Bifidobacterium" a "Acetobacter", kvasinky rodov "Kazachstania, Kluyveromyces" a "Saccharomyces", a tiež vláknitá pleseň "Geotrichum candidum". Kefírové jadro je tvorené skoro výlučne baktériami "Lactobacillus kefiranofaciens" a "Lactobacillus kefiri". Ostatní členovia spoločenstva sú v jadre zastúpení len v nepatrnom množstve a až v prostredí mlieka sa postupne rozšíria v závislosti od podmienok, vplyv má predovšetkým teplota, druh mlieka a miera okysličenia.
Výživové a zdravotné účinky.
Kefír je výživnou, ľahko stráviteľnou a lacnou potravinou, ktorá vyniká aj zdravotnými účinkami.
Výživové zloženie kefíru je podobné zloženiu mlieka - okrem prospešných baktérií a kvasiniek obsahuje kefír vitamíny, minerály a esenciálne aminokyseliny. Oproti mlieku obsahuje kefír viac vitamínov B1, B2 a kyseliny listovej. Bielkoviny v kefíre sú už čiastočne natrávené, telo ich preto dokáže ľahšie využiť. Kefír je vynikajúcim zdrojom vitamínu K a tiež biotínu - vitamínu B, ktorý pomáha pri vstrebávaní ostatných vitamínov skupiny B. Je bohatý aj na esenciálnu aminokyselinu tryptofán, ktorý má upokojujúci a zotavujúci účinok na nervový systém. Za zmienku ďalej stojí množstvo vápnika a horčíka, ktoré sú dôležitými minerálmi pre zdravý nervový systém.
Mnohé štúdie skúmali výhody pitia kefíru a preukázali, že ide o prírodné probiotikum, ktoré pri pravidelnom užívaní môže zmierniť črevné poruchy, podporovať pohyb čriev, znižovať plynatosť a zlepšovať celkové zdravie tráviacej sústavy. Kefír tiež zlepšuje vstrebateľnosť živín, podporuje imunitu, pomáha telu vyrovnať sa s⁠ hormonálnymi zmenami a⁠ brá­ni infekciám a⁠ pre­mno­ženiu kvasiniek. Pravidelné pitie kefíru bolo spojené so zlepšením znášanlivosti laktózy.
Veľké množstvo mikroorganizmov v⁠ kefíre, ich mikro­biál­na­ aktivita, bio­aktív­ne produkty ich mikrobiálneho meta­boliz­mu a⁠ tiež zdravot­né prínosy spojené s⁠ užívaním tohto nápoja potvr­dzujú po­stavenie kefíru ako prírodného probiotika a⁠ jeho ozna­čenie za „jogurt 21. storočia“.
Názvoslovie.
Súčasné medzinárodne zaužívané pomenovanie kefír má svoj pô­vod v severo­kau­kaz­ských jazykoch. V gruzínčine sa ke­fír nazýva კეფირი (kʼepiri), v⁠ príbuznej min­grel­čine, jazy­ku niektorých obyva­teľov zápa­dného Gruzín­ska, sa mu vraví ქიფური (kipuri) a⁠ v⁠ osetčine къӕпы (k’æpy). Význam slova sa často vykladá pod vplyvom podob­ne zne­júcich ture­ckých výra­zov köpür a⁠ keif ako „šumi­vý ná­poj“ alebo „cítiť sa dobre“ (po jeho vypití). 
Kefír býva označovaný aj ako „tibetská huba“, pretože odľahlá horská oblasť Tibetu je druhé miesto, kde sa toto kyslomliečne spoločenstvo dochovalo do novoveku. V Tibete mu hovoria „tara“. Tibetský „kefír“ nie je úplne totožný s tým kaukazským: na pohľad síce vyzerajú rovnako a ich vlastnosti aj účinky sú porovnateľné, zloženie mikrobiálnych druhov sa však mierne líši. 
To, čo navonok môže pripomínať hubu (alebo kúsky karfiolu), je polysacharidová matica vytváraná baktériami Lactobacillus kefiranofaciens. Polysacharid kefiran chráni kefírové mikroorganizmy pred nepriaznivými podmienkami a má antibakteriálne, antimykotické, protirakovinové a protizápalové účinky. V slovenčine sa tomuto „domovu“ kefírových mikroorganizmov hovorí rôzne: kefírové zrno, jadro alebo matka. 
Kultúra tibicos, ktorá je niekedy nesprávne nazývaná „vodný kefír“ (pretože sa kefíru podobá a živí sa na sladkej vode), s kefírom inak nesúvisí a má svoj pôvod v Strednej Amerike. Ďalšie kefíru podobné kultúry, avšak na vodno-cukrovom základe, sú „ginger beer plant“ (GBP) z Britských ostrovov a sudánska „duma“.
Domáca výroba kefíru.
Domáca príprava kefíru je pomerne jednoduchá. Základom je mlieko, pohár a kefírové jadro, ktoré sa časom rozrastá a je „domovom“ kefírovej kultúry. Výroba kefíru prebieha kvasením v pohári a trvá približne dva dni, v závislosti od teploty prostredia a množstva kefírového jadra. Kefír kvasí pri izbovej teplote (najlepšie medzi 16 až 24 °C) a nevyžaduje opakované obnovovanie z prvotnej kultúry a ani sterilné prostredie. Kefírová kultúra pôsobí antibakteriálne a antimykoticky, takže dokáže potlačiť prípadné kazné či choroboplodné zárodky.
Pohár s kefírom je potrebné raz za deň pretrepať, pretože kvasenie prebieha väčšinou vo vrchnej časti pohára. Ak sa kefír zrazí a „tvaroh“ sa oddelí od srvátky, nie je to na závadu – stačí obsah pohára premiešať. Hotový kefír vydrží v chladničke dva týždne aj dlhšie - jeho vlastnosti sa však budú postupne meniť.
Keď sa kefíru nejakú dobu nechceme venovať, možno ho odložiť do chladničky. V chlade v pohári s mliekom vydrží kefírové jadro v poriadku niekoľko týždňov. Po opätovnom rozbehnutí však prvá dávka mlieka nemusí chutiť dobre. Kefír sa riadne rozbehne až pri druhej alebo tretej dávke mlieka, v závislosti od dĺžky pobytu v chlade.
Kefírové mlieko v obchodných reťazcoch.
Balený „kefír“ dostupný v obchodných reťazcoch sa od toho domáceho podstatne líši. Kefír v priebehu času pracuje a jeho chuť a zloženie sa vyvíja - nie je preto možné zaručiť požadované stále vlastnosti výrobku. Z tohto dôvodu sa v potravinárskom priemysle pri výrobe kefírového mlieka nevyužíva kefírové jadro, ale laboratórne vyvinutá DVS kul­túra, t. j. mra­zom sušená zmes len nie­koľ­kých vybra­ných dru­hov baktérií izolovaných z ke­fíru. Takýto mliečny nápoj môže byť stále chutný a zdraviu prospešný – zďaleka však nemá všetky vlastnosti skutočného kefíru. 
Druhou nevýhodou je jedno­razové balenie, najčastejšie umelohmotná fľaša, ktorej ďalší osud si zákazník berie na zod­povednosť. Tomuto sa pri domácej výrobe kefíru z mlie­ka z dvora či z mliečneho automatu možno vyhnúť. Domáca výroba tiež umožňuje použiť výživovo hodnotnejšie nepasterizované mlieko – za predpokladu, že pochádza z dobrého zdroja: od zdravých zvierat z pasienkového chovu.
Využitie v syrárstve.
Pridanie kefíru dokáže obnoviť prirodzené mikrobiálne spoločenstvo mlieka zničené pasterizáciou. Syry vyrobené z pasterizovaného mlieka s kefírom ako spúšťačom kvasenia nechutia po kefíre – chutia tak, ako ich proťajšky vyrábané zo surového mlieka podľa pôvodných miestnych postupov.
Rôznorodý ekosystém kefíru sa nielenže hodí ako základ pre výrobu rôznych mliečnych výrobkov vrátane jogurtu a skoro všetkých druhov syrov – je tiež odolný voči cudzorodým zárodkom a dokáže tak účinne ochrániť mliečny výrobok pred nebezpečnými organizmami.
Kefír sa podobá prirodzene skysnutému surovému mlieku, a teda ho možno použiť ako základ pri výrobe domáceho hrudkového tvarohu.

</doc>
<doc id="625961" url="https://sk.wikipedia.org/wiki?curid=625961" title="Oľga Albiniová">
Oľga Albiniová

Oľga Albiniová (* 14. júl 1891, Jasenová – † 25. február 1980, Šaľa) bola slovenská učiteľka a publicistka.
Životopis.
Po skončení ľudovej a meštianskej školy v Liptovskom Mikuláši pokračovala v štúdiu na vyššej dievčenskej škole v Levoči, Českom Tešíne a Prahe. Pôsobila ako učiteľka na meštianskej škole. Počas prvej svetovej vojny ošetrovateľka v poľnej nemocnici v Liptovskom Mikuláši.
Spoluzakladateľka Spolku slovenskej evanjelickej diakonie. Bola tajomníčkou a dušou spolku. Pripravovala na vydanie vlastný časopis spolku "Služba lásky" v ktorom sa podávali správy o pôsobení diakonie. Publicisticky činná v Cirkevných listoch, Národných novinách a Živene. V Živene uverejňovala kratšie prózy s výchovným zameraním.

</doc>
<doc id="625964" url="https://sk.wikipedia.org/wiki?curid=625964" title="Chelácia">
Chelácia

Chelácia je tvorba koordinačnej väzby medzi atómom kovu a inou molekulou alebo iónom. Vznikajú tak väzby medzi dvoj alebo viacväzbovým ligandom a jedným centrálnym atómom kovu. Takéto ligandy nazývame chelačné činidlá, poprípade chelátotvorné činidlá. Zväčša ide o organické zlúčeniny. Vzniknutá zlúčenina sa nazýva chelát alebo niekedy chelátový komplex. Chelácia sa využíva napríklad v medicíne na odstránenie jedovatých kovov z tela (chelačná terapia), na výrobu homogénnych katalyzátorov, pri chemickej úprave vody na odstránenie kovov a na výrobu výživových doplnkov a hnojív.
Výskyt v prírode.
Mikrobiológia a biochémia.
Mnohé biomolekuly majú schopnosť rozpúšťať kovové katióny, preto sú bielkoviny, polysacharidy a polynukleové kyseliny výbornými viacväzbovými ligandmi pre mnoho kovových katiónov. Takisto ju môžeme pozorovať pri metaloproteínoch, ktoré takmer vždy obsahujú chelatovaný kov, zväčša na peptid alebo ich kofaktor. Ide napríklad o porfín v hemoglobíne a chlorofyle. Mnohé vodné mikroorganizmy produkujú zlúčeniny, ktoré im slúžia na cheláciu železa. Takéto zlúčeniny sa nazývajú siderofóry. Vytvárajú ich napríklad baktérie "Pseudomonas", vylučujú pyoverdín a baktérie "E. coli" látku enterobaktín.
Geológia.
Predpokladá sa, že chemické zvetrávanie zapríčiňujú práve organické chelátotvorné látky, ako napríklad peptidy a cukry, ktoré viažu kovové ióny z minerálov a hornín. Cheláty sú v prírode takisto podstatné pre pohyb kovov v pôde a ich pre využitie rastlinami a mikroorganizmami.
Využitie.
Zdravotníctvo.
Výživové doplnky.
V 60. rokoch sa začal výskum ohľadom podávania krmiva vo forme chelátu za predpokladu, že by takáto neutrálna molekula chránila daný minerál pri trávení pred zlučovaním sa s nerozpustnými soľami. Výskum sa vykonával na aminokyselinách keďže dokážu efektívne tvoriť väzbu s kovmi. Výskum preukázal, že aminokyselinové cheláty dokážu zvýšiť vstrebávanie podávaných minerálnych látok do tela.
Takisto v tejto dobe prebiehal výskum s rôznymi syntetickými chelačnými činidlami, ako napríklad kyselinou etyléndiamíntetraoctovou (EDTA). Tie fungovali na tom istom princípe chelácie, ale neboli však vhodné ako výživové doplnky, pretože tento ligand je až príliš stabilný. Po tom ako telo absorbovalo minerál z chelátu, nedokázalo ligand spracovať a preto ho muselo vylúčiť. Počas vylučovania EDTA ligand náhodne chelatoval nejaký iný minerál z tela.&lt;br&gt;
Od počiatočného výskumu tohto využitia pre cheláty prebehlo mnoho ďalších štúdií a cheláty sa dnes používajú aj do výživových doplnkov na doplnenie minerálov pre ľudí.
Odstránenie ťažkých kovov.
Chelácia sa využíva ako protilátka proti otrave ortuťou, olovom, arzénom a iných látok. Chelačné činidlá premieňajú tieto jedovaté kovy na biochemicky neškodnú formu, ktorú je telo schopné vylúčiť.
Kontrastné látky.
Cheláty gadolínia sa často používajú ako kontrastné látky pri MR vyšetreniach, aj keď bolo takisto pre tento účel skúmané použitie chelátov železa a mangánu.
Priemyselné využitie.
Katalyzátory.
Homogéne katalyzátory sú poväčšine cheláty. Bežný ligand používaný na výrobu chelátov je zlúčenina BINAP. Chelátové komplexy tejto zlúčeniny s ródiom sa využívajú napríklad pri výrobe syntetického mentolu.
Hnojivá.
Cheláty sa takisto používajú ako zložky hnojív na dodanie rôznych stopových prvkov, ako napríklad železo, meď, mangán, zinok. Tieto stopové prvky sú podstatné pre zdravie rastlín, mnohé hnojíva však obsahujú fosforečnany, ktoré by bez chelačného činidla premenili tieto kovové ióny na nerozpustné látky, ktoré pre rastliny nemajú žiadnu výživovú hodnotu. Zväčša sa na udržanie týchto kovových iónov v rozpustnej forme chelátu používa chelačné činidlo EDTA.

</doc>
<doc id="625966" url="https://sk.wikipedia.org/wiki?curid=625966" title="Ctiboh Zoch">
Ctiboh Zoch

Ctiboh Zoch (* 17. marec 1815, Veličná – † 15. december 1865, Jasenová) bol slovenský evanjelický kňaz, básnik, filozof a historik, prekladateľ z latinčiny a poľštiny, novinár a kultúrny pracovník.
Pseudonymy: Ctiboh Cochius, Timotheus Cochius, Ctiboh Czochius, Ctiboh Slovakovský.
Životopis.
Základné vzdelanie získal vo svojom rodisku. V rokoch 18261829 študoval na evanjelickom lýceu v Kežmarku, 18291831 navštevoval gymnázium v Šajovskom Gemeri, 18311833 evanjelické lýceum v Banskej Štiavnici, 18331835 evanjelické lýceum v Bratislave. V roku 1837 je v Bratislave vysvätený za kňaza. Od roku 1837 farár v Jasenovej.
Ctiboh Zoch bol príslušník a čelný predstaviteľ slovenskej generácie prelomových rokov v kultúrnom i politickom živote slovenského národa v 19. storočí. Okrem svojej rozsiahlej kultúrnej a literárnej činnosti sa významne zaslúžil o pozdvihnutie duchovnej, sociálnej aj kultúrnej úrovne pospolitého ľudu. Roku 1845 bol spoluzakladateľom Spolku miernosti v Jasenovej.
Člen Spoločnosti česko-slovanskej v Bratislave (18331836), člen tajného spolku Vzájemnosť (18371839), Oravské učiteľské bratstvo (spoluzakladateľ 1837). Účastník a spoluorganizátor revolučných udalostí 18481849, 1848 Gäceľské žiadosti, člen výboru Matice slovenskej. Venoval sa dejinám Oravy a Slovenska.

</doc>
<doc id="625968" url="https://sk.wikipedia.org/wiki?curid=625968" title="Academia Europaea">
Academia Europaea

Academia Europaea je vedecká spoločnosť založená v septembri 1988 v Cambridge. Cieľom spoločnosti je, okrem iného, podpora vedy a jej prezentácia širokej verejnosti.
Prvým prezidentom bol britský lekár a farmakológ Arnold Burgen a prvé zhromaždenie sa uskutočnilo v júni 1989 v Londýne. Vtedy mala akadémia 627 členov. Členstvo sa získava pozvaním a schválením radou akadémie. V súčasnosti má akadémia okolo 2 000 členov, z toho vyše 40 nositeľov Nobelovej ceny. Členovia sa každoročne stretávajú na tematicky zameranej konferencii.
Od roku 1993 akadémia vydáva časopis "European Review".

</doc>
<doc id="625969" url="https://sk.wikipedia.org/wiki?curid=625969" title="Vladimír Michajlovič Bechterev">
Vladimír Michajlovič Bechterev

Vladimír Michajlovič Bechterev (* 1. február 1857, Saral, Rusko† 24. december 1927, Moskva) bol ruský lekár-neurofyziológ a psychiater, ktorý si všimol vplyv hipokampu na pamäť človeka. Svojimi objavmi prispel k diagnostike nervových chorôb. Venoval sa tiež štúdiu príčin chorôb pohybového aparátu. V roku 1892 opísal ankylozujúcu spondylitídu (kostnatenie chrbtice) a táto choroba dostala po ňom názov Bechterevova choroba.
V roku 1907 založil psychoneurologický inštitút, neskôr premenovaný na Sankt-Peterburskú lekársku akadémiu. Zomrel v roku 1927 po rozhovore so Stalinom, ktorému určil jeho chorobu ako paranoju (táto diagnóza v tej dobe označovala pacienta, ktorý sa cíti byť jedinečnou, vysoko dôležitou osobou). Stalin s takou diagnózou nesúhlasil, a keďže smrť tohto význačného psychiatra nebola nikdy objasnená, špekuluje sa o tom, že ho dal Stalin zabiť.
Jeho syn Peter, inžinier a vynálezca, bol zavraždený počas Stalinových čistiek, dcéra Natália, neurologička, založila "Inštitút ľudského mozgu" v Leningrade.
Vedecká činnosť.
Bechterev opísal a pokúsil sa navrhnúť metódy liečenia postencefalitického syndrómu, niektorých druhov fóbie, epilepsie atď.
Medicínsky rozlíšil a ako samostatnú diagnózu zaradil stuhnutie chrbtice, syfilistickú sklerózu.
Zaslúžil sa aj o vytvorenie niekoľkých lekárskych preparátov, ktoré sa používali napríklad na upokojenie pacientov (Bechterevova zmes).
Bol tiež známy pre svoj kritický postoj k Freudovi, keď nesúhlasil s jeho metódou psychoanalýzy.
Ako jeden z prvých sa dlhodobo venoval serióznemu výskumu hypnózy a sugescie.

</doc>
<doc id="625970" url="https://sk.wikipedia.org/wiki?curid=625970" title="Oľga Janošková">
Oľga Janošková



</doc>
<doc id="625972" url="https://sk.wikipedia.org/wiki?curid=625972" title="Oľga Albiniová-Janošková">
Oľga Albiniová-Janošková



</doc>
<doc id="625973" url="https://sk.wikipedia.org/wiki?curid=625973" title="Mark Salling">
Mark Salling

Mark Salling (angl. Mark Wayne Salling; * 17. august 1982, Dallas, Texas, Spojené štáty - † 30. január 2018, Los Angeles, Kalifornia) bol americký herec a spevák, známy predovšetkým zo seriálu Glee, kde stvárnil postavu Noaha Puckermana.
Životopis.
Narodil v Dallase v štáte Texas ako najmladší z dvoch detí kresťanským rodičom; Johnovi Robertovi Salling Jr. a Condy Sue Sallingovej. Absolvoval gymnázium Lake Highlands v roku 2001, kde bol spolužiakom rockovej hudobníčky Annie Clark, známej ako Sv. Vincent. Po absolvovaní strednej školy sa Salling zúčastnil Hudobnej akadémie v Pasadene v Kalifornii a začal študovať gitaru.
Kariéra.
Hudba
Salling spieval, napísal a produkoval mnoho svojich piesní, hral na klavíri, na gitaru, basgitaru a bubny. Jeho sólový projekt (pod názvom "Jericho") debutový album Smoke Signals vyšiel 8. februára 2008, pod názvom Jericho Records. Dňa 25. októbra 2010 vydal Salling rockový / jazzový album s názvom Pipe Dreams, ktorý bol inšpirovaný Alice in Chains, Nine Inch Nails, Miles Davis a Herbie Hancock. Vydal ju Pipe Dreams Records. Bol skladateľom, výkonným a producentom každej jeho skladby. 
Ako herec v muzikálnom seriály Glee naspieval niekoľko piesní ako príklad "Sweet Caroline", "Only the Good Die Young", "The Lady Is a Tramp", "Run Joey Run", "Beth", "Just Give Me a Reason", "Good Vibrations", and "Fat Bottomed Girls". Tiež zložil k seriálu pieseň "Chillin 'on Glee" ku ktorému vytvoril aj klip, kde hosťovali všetci hlavný členovia seriálu ako príklad Lea Michele, Cory Montheith, Matthew Morrison, Dianna Agron, Chris Colfer, Amber Riley, Jayma Mays či iní. 
Herectvo
Jeho prvá skúsenosť s filmom prišla už v roku 1996, po boku Naomi Watts vo filme "Children of the Corn: The Gathering". V roku 2008 bol obsadený ako jedna z hlavných úloh seriálu, hral postavu s menom Noah Puckerman v seriáli Glee. Dňa 28. júna 2013 bolo ohlásené, že Salling sa nevráti ako jeden z hlavných postáv piatej série, ale bude namiesto toho opakujúcou hosťujúcou hviezdou v seriáli.
Sexuálne útoky.
V januári 2013 ho bývalá priateľka Roxanne Gorzela obvinila že ju niekoľkokrát nútil mať nechránený sex bez jej súhlasu, čo Salling popieral a podal na svoju bývalú priateľku trestné ohlásenie. V marci 2015 sa Salling dohodol s Gorzelovou na súde, keď mu sudcovia nariadili jej zaplatiť 2,7 milióna amerických dolárov. 
Detská pornografia.
Dňa 29. decembra 2015 bol Salling zatknutý vo svojom dome v Los Angeles za podozrenie, že vlastní niekoľko tisíc fotografií a videí zobrazujúcich detskú pornografiu. Neskôr bol prepustený na kauciu, ale vyšetrovatelia našli viac ako 50.000 obrazov detskej pornografie, v jeho počítači od apríla a decembra 2015. Dňa 27. mája 2016 ho obvinili z obdržania a vlastníctva detskej pornografie. V dôsledku obvinení bol Salling vyhodený z filmu Adiho Shankara, "Gods and Secrets". Dňa 30. septembra 2017 bol registrovaný ako sexuálny páchateľ a začal okrem iných podmienok vstupovať do liečebného programu. Sallingovi hrozili štyri až sedem rokov vo väzení, kde mal nastúpiť v marci 2018. 
Úmrtie.
Dňa 30. januára 2018 spáchal samovraždu obesením v parku v prírode v jednej z okrajových štvrtí Los Angeles. Bol nájdený mŕtvy šesť hodín po tom, čo bol vyhlásený za nezvestného. V priebehu februára bola oficiálne zverejnená príčina smrti, ktorou bolo udusenie kvôli nedostatku kyslíka na následky obesenia. 

</doc>
<doc id="625975" url="https://sk.wikipedia.org/wiki?curid=625975" title="Strabax (sochár, 4. stor. pred Kr.)">
Strabax (sochár, 4. stor. pred Kr.)

Strabax ("Strabax") bol grécky sochár v 4. storočí pred Kr. 
Strabax, grécky sochár z Atén, bol činný v prvej polovici 4. storočia pred Kr. Od starovekých autorov nemáme o ňom žiadne správy. Svedectvom niekdajšej tvorby tohto umelca je ale jeho signatúra na podstavci zo sochy, objavená v roku 1843 na aténskej Akropole (na západnej strane Parthenónu):
- text v starogréčtine
Tento podstavec bol vyrobený z hymettického mramoru (ťažil sa juhovýchodne od Atén v pohorí Hyméttos). Na jeho hornej časti sa zachovali stopy nôh zrejme bronzovej sochy istého Samippa, Molossovho syna z Élidy. Nápis sa podľa typu písma datuje do 1. polovice 4. stor. pred Kr. Na aténskej Akropole sa našiel i druhý podstavec zo sochy (datovaný do 1. stor. pred Kr.) podpísaný rovnomenným umelcom. Keďže je toto meno v antickom Grécku veľmi neobvyklé, zrejme tu ide o jeho potomka.

</doc>
<doc id="625977" url="https://sk.wikipedia.org/wiki?curid=625977" title="Trolejbusová doprava v Gorzowe Wielkopolskim">
Trolejbusová doprava v Gorzowe Wielkopolskim

Za druhej svetovej vojny bola v vtedajšom nemeckom meste Landsberg an der Warthe, dnešnom poľskom meste Gorzów Wielkopolski krátky čas v prevádzke trolejbusová doprava. 
História.
Vo februári 1941 schválila mestská správa likvidáciu miestnych električiek a ich náhradu trolejbusmi. Práce mali prebehnúť počas roka 1941, však problémy s dodávkami materiálu toto znemožnili. Stavba trolejbusových tratí teda prebiehala veľmi pomaly a dokončenie bolo presunuté až do roku 1943. 
Zahájenie prevádzky trolejbusov sa konalo 23. júna 1943. Sieť, ktorá spájala všetky dôležité časti mesta, tvorila vlastne kríž: z námestia sa trate rozbiehali na sever do obratiska na dnešnej ulici Kazimíra Veľkého, na východ a severovýchod do podniku IG Farben (teraz Stilon), na juh do štvrte Zamoście a na západ do Frydrychowa.
Trolejbusy v Gorzowe jazdili len do 31. januára 1945, kedy sa rozhoreli boje o mesto. Zničená trolejbusová infraštruktúra už nebola po vojne obnovená a vozy, ktoré bitku prežili, boli odovzdané do Poznane.
Vozový park.
V roku 1943 boli zakúpené štyri trolejbusy MAN-SSW typu MPE 4500 s prívesmi. Tieto vozidlá stačili obsluhovať iba linku Frydrychowo - Rynek - IG Farben, na zvyšných tratí jazdili električky. Dodávka siedmich trolejbusov Fiat 6567/511 z Talianska v roku 1944 dovolila otvoriť už postavené trate do Zamoście a tiež linky od stanice do dnešného námestia Kazimíra Veľkého. Vzhľadom k nedostatočnému počtu vozov na linke do Zamoście museli často vypomáhať električky s kyvadlovú prevádzkou.

</doc>
<doc id="625979" url="https://sk.wikipedia.org/wiki?curid=625979" title="Sanácia (Poľsko)">
Sanácia (Poľsko)

Sanácia (uzdravenie) je neoficiálny názov režimu, ktorý vznikol po tzv. májovom prevrate v Poľsku v roku 1926 a vládol až do roku 1939. Jeho hlavným predstaviteľom bol až do svojej smrti v roku 1935 Józef Piłsudski. Samotný názov je odvodený z latinského slova sanatio, čiže uzdravenie. Prvýkrát ho použil publicista a ideológ sanačného režimu Adam Skwarczyński.
Poľská diktatúra v rokoch 1926 – 1939 sa líšila od ostatných diktatúr v medzivojnovej Európe tým, že nezakázala činnosť ostatných politických strán, prebiehali čiastočne slobodné voľby a opozičné strany mali svoje zastúpenie v zákonodarnom zbore. Zároveň bol však pestovaný kult osobnosti Józefa Piłsudského, vojenský charakter moci a nebezpeční politickí a spoločenskí oponenti režimu boli zastrašovaní, napádaní a niekedy aj väznení (napr. spisovateľ Tadeusz Dołęga-Mostowicz či významní medzivojnoví politici Wincenty Witos alebo Wojciech Korfanty).
Po smrti Piłsudského sa na čelo režimu dostal generál Edward Rydz-Śmigły. Začiatok druhej svetovej vojny a útok na Poľsko znamenal koniec sanačného režimu. Jeho čelní predstavitelia boli neskôr opozičnými silami, ktoré sa dostali k moci tak v exilovej vláde, ako aj v neskoršej Poľskej ľudovej republike, marginalizovaní.

</doc>
<doc id="625980" url="https://sk.wikipedia.org/wiki?curid=625980" title="Strabax (sochár, 1. stor. pred Kr.)">
Strabax (sochár, 1. stor. pred Kr.)

Strabax ("Strabax") bol grécky sochár v 1. storočí pred Kr. 
Strabax, grécky sochár z Atén, tvoril v 1. storočí pred Kr. Od starovekých autorov sa o ňom nezachovali správy. Na južnej strane aténskej Akropole sa však našiel nápis na mramorovom podstavci zo sochy, ktorý hlása, že bol autorom sochy Oiniada z atického dému "Erchia":
- text v starogréčtine
Na hornej časti podstavca, vyrobeného z hymettického mramoru (ťažil sa juhovýchodne od Atén v pohorí Hyméttos), sa z tejto sochy (zrejme bronzovej) zachovali stopy nôh. Epigrafická analýza textu na podstavci dokazuje, že pochádzala z počiatku rímskej nadvlády v Grécku, možno z prvého storočia pred Kr. Na aténskej Akropole sa našiel i druhý podstavec zo sochy podpísaný rovnomenným umelcom. Nápis na tomto podstavci ale znalci datujú do 4. stor. pred Kr., čo vylučuje, že tu ide o toho istého sochára. Keďže je toto meno v antickom Grécku veľmi neobvyklé, je možné, že bol jeho predkom.

</doc>
<doc id="625981" url="https://sk.wikipedia.org/wiki?curid=625981" title="Resco">
Resco

Resco je slovenská softvérová firma, ktorá sa špecializuje na vývoj mobilných aplikácií CRM. V roku 1999 ju v Bratislave založil Radomír Vozár, Eduard Kirchner a Marcel Saffa. V roku 2014 používalo produkty firmy Resco viac ako milión používateľov a 4000 korporácií. Názov "RESCO" je odvodený z anglického REmote Solutions COmpany (spoločnosť pre diaľkové riešenia).
História a vývoj.
Na začiatku sa vývojári Resca sústredili na platformy ako PalmOS, Pocket PC (Standard) a Pocket PC (Professional), dnes známy ako Windows Mobile.
Vytvorili aplikácie Resco Explorer, Resco Photo Viewer, Resco Radio a Resco Audio Recorder, ktoré získali ocenenia časopisov zameraných na PDA ako Pocket PC Magazine. V roku 2004 firma publikovala Resco Photo Viewer pre operačný systém Symbian v telefónoch Nokia.
V roku 2009 bola uvedená prvá verzia produktu "Resco Mobile CRM", klienta pre Microsoft Dynamics CRM. Resco Mobile CRM bol postupne vylepšovaný a pribudol nástroj Woodford, ktorý umožnil použitie riešenia pre väčší počet užívateľov. 
Koncom roku 2010 firma uviedla prvú aplikáciu pre OS Android a Windows Phone - Resco Radio.
V roku 2013 vznikla americká pobočka Resco.net, Inc. so sídlom v meste Danvers, štát Massachusetts. Súčasne bol uvedený nový produkt Resco Advantage, neskôr premenovaný na "Resco CRM", ktorý predstavoval nové samostatné mobilné riešenie CRM.
Produkty.
Resco Explorer pracoval ako vyhľadávač súborov, manažér úloh, sieťový prehliadač, manažér FTP, archivátor ZIP a prehliadač s limitovanou podporou pre sociálne siete. Prvá verzia vyšla v roku 2001.
Photo Manager bola druhá aplikácia uvedená v roku 2003.
Resco Radio bola aplikácia publikovaná v roku 2006.
Aplikácia Resco Keyboard Pro bola pre firmy, ktorých zamestnanci používali na prácu zariadenia Windows Mobile.
Spolupráca s Microsoftom.
Globálny kontrakt Microsoftu s firmou Resco umožňuje divízii Microsoft Dynamics zameranej na firmy ponúkať technológie Resca v rámci svojho portfólia. Tým sú produkty Resco dostupné všade, kde pôsobí firma Microsoft.
Ocenenie firmou Gartner.
V roku 2018 americká analytická firma Gartner zaradila Resco do reportu Magic Quadrant pre Platformy na vývoj mobilných aplikácií (MADP). Report ocenil širokú klientskú základňu Resca, ktorá zahrňuje temer všetky priemyselné odvetvia.

</doc>
<doc id="625982" url="https://sk.wikipedia.org/wiki?curid=625982" title="Jana Štěpánková">
Jana Štěpánková

Jana Štěpánková (* 6. september 1934, Žilina – † 18. december 2018, Praha) bola česká herečka, dcéra herca Zdeňka Štěpánka a herečky Eleny Hálkovej.
Životopis.
Začínala ako epizódna ochotníčka po boku svojho slávneho otca. Po štúdiu na DAMU odštartovala jej profesionálna herecká dráha v pardubickom Východočeskom divadle, kde pôsobila celkom šesť rokov. V roku 1959 sa stalo jej domovským divadlom pražské libenské Divadlo S. K. Neumanna, kde pôsobila až do roku 1972. Od roku 1972 až do roku 2000 bola členkou súboru Divadla na Vinohradoch. V roku 2000 hosťovala v Mestskom divadle v Mladej Boleslavi.
Už na začiatku svojej hereckej kariéry sa zoznámila so svojím budúcim manželom, režisérom Jaroslavom Dudkom. Po jeho smrti dňa 31. augusta 2000 jej už nebola predĺžená zmluva s Divadlom na Vinohradoch a pôsobila hlavne v televízii a filme. Od roku 2008 niekoľko rokov hosťovala v Divadle Na Jezerce v hre "Pani plukovníková". Hrala aj v divadle Ungelt v hrách "Na úteku" (2009 - 2018) a "Pardál" (2017 - 2018). Okrem vyššie spomenutej tvorby pôsobila mnoho rokov v rozhlase a dabingu, za čo bola ocenená Cenou Františka Filipovského (2000, 2011). Je autorkou kuchárky o cuketách "Tak tu sú tie sľúbené recepty na cukety, pani Ehmová".
Po ťažkom zápale pľúc zomrela 18. decembra 2018 vo veku 84 rokov, rodinná rozlúčka prebehla 21. decembra.
Divadelné role (výber).
Divadlo S. K. Neumanna.
Terajšie Divadlo pod Palmovkou

</doc>
<doc id="625988" url="https://sk.wikipedia.org/wiki?curid=625988" title="Etterna">
Etterna

Etterna je 5-členná slovenská melodic metalová formácia z Prešova založená v roku 2016 bývalými členmi kapiel Khadaver, SunRain a Five Rock Souls.
História.
V máji sa po rozpade kapely Khadaver stretávajú v skúšobni Tomáš Višňovský a Feral Inferis s myšlienkou vytvoriť niečo nové. Na post sólového gitaristu verbujú Štefana Korčáka, ktorý so sebou prináša speváka Adyho Hnata. Na začiatku si Etterna nevie zohnať basgitaristu, no v skúšobni zatiaľ vznikajú prvé skladby „Demon“ a „Secreto en Fragopolis“, ku ktorej neskôr vydávajú aj videoklip.
V marci 2017 zahrajú prvý koncert na krste druhého albumu kapely "Gloom". Koncom tohto roka ich opúšťa gitarista Štefan Korčák, ktorého nahradí Adam Maňko.
Medzitým kapela stihne vydať ďalšie 4 videoklipy k pesničkám „The Independent Dreamland“, „My Guidance Home“, „Before our Lives“ a „Desert Ruins“, v ktorom si zahral hlavnú postavu superstarista Robo Mikla.
30. októbra 2018 Etterna vydáva svoj debutový album "Chaotic" pod hlavičkou vydavateľstva Sliptrick Records, a zároveň na post basgitaristu prijíma Martina Fidesa.
Pol roka po vydaní albumu je kapela prizvaná odohrať 2 koncerty v Rusku (Petrohrad, Moskva) ako špeciálny hosť po boku fínskej kapely Battle Beast.
Úspechy.
30. apríla 2024 sa kapela stala Slovenským víťazom prestížnej súťaže Wacken Metal Battle, čo jej zaručilo postup na celosvetové finále, ktoré sa konalo vo forme vystúpenia na jedno z najväčších metalových festivalov na svete Wacken Open Air v Nemecku.
13. decembra 2024 vyšiel kapele v poradí druhý album - Dead Doesn't Mean Gone, s ktorým získala 28. marca 2025 cenu v kategórii Hard&amp;Heavy nahrávka roka 2024 na udeľovaniach cien Radio Head Awards.

</doc>
<doc id="625991" url="https://sk.wikipedia.org/wiki?curid=625991" title="Joko Widodo">
Joko Widodo

Joko Widodo, skrátene Jokowi (* 21. jún 1961, Surakarta) je indonézsky politik, od roku 2014 do roku 2024 prezident krajiny. Je členom Demokratickej strany Indonézia - boj ("partaje Demokrasi Indonesia Perjuangan, PDI-P").
Život.
Pochádza z chudobnej rodiny, vyštudoval lesníctvo na Univerzite Gadjah Mada a stal sa majiteľom úspešnej firmy na výrobu nábytku. V roku 2005 bol zvolený za starostu Surakarty, podarilo sa mu výrazne znížiť kriminalitu a vďaka investíciám do infraštruktúry a rozšírenia zelených plôch urobil mesto príťažlivejším pre turistov. V roku 2012 ho nadácia City Majors Foundation vyhlásila tretím najlepším starostom sveta.
V roku 2012 vyhral voľby na post guvernéra indonézskeho hlavného mesta Jakarty. Profiloval sa energickým bojom proti korupcii a nepotizmu, začal zverejňovať rozpočet svojho úradu. Jeho popularity využila strana PDI-P, ktorá ho nominovala ako svojho kandidáta v prezidentských voľbách v júli 2014. Podľa indonézskej ústavy smú do jednokolových volieb postaviť svojho zástupcu iba strany, ktoré disponujú aspoň pätinou kresiel v parlamente. Widodovým jediným protikandidátom tak bol generál Prabowo Subianto (Hnutie za veľkú Indonéziu, skrátene "Gerindra"), ktorého porazil ziskom 53,15 % hlasov.
Svojimi priaznivcami je Widodo vnímaný ako muž, ktorý sa vypracoval vlastnou usilovnosťou a umom a ako predstaviteľ nastupujúcej generácie, vymedzujúci sa voči tradičným elitám. Bol často porovnávaný s Barackom Obamom, s ktorým ho spája nielen rok narodenia a fyzický vzhľad, ale tiež to, že pochádza z neprivilegovaných vrstiev. Známou sa stala jeho prax zvaná "blusukan", kedy bez prípravy chodí medzi prostými občanmi a diskutuje s nimi o ich problémoch. Veľkú pozornosť vzbudil, keď na promócie svojho syna do Singapuru letel bežnou linkou s vysvetlením, že na súkromné cesty prezidentský špeciál nepotrebuje.
V zahraničnej politike je stúpencom nezávislosti Palestíny, vyzval k jednotnému postupu moslimského sveta proti Izraelu.
Kritici Widoda obviňujú z populizmu, jeho politika nulovej tolerancie voči zločinu vedie k početným prípadom porušovania ľudských práv - príkladom môžu byť prehmaty sprevádzajúce jeho kampaň proti verejnému predaju alkoholu, ktorý prezident označuje za porušovania zásad islamu.
Je fanúšikom rockovej hudby, jeho obľúbenou skupinou sú Napalm Death. V roku 2015 ho členovia tejto skupiny požiadali, aby udelil milosť dvojici austrálskych pašerákov drog odsúdených k smrti. K poprave však nakoniec došlo, aj napriek tomu, že Austrália na protest odvolala z Jakarty svojho veľvyslanca.
Počas jeho funkčného obdobia sa začalo s výstavbou mesta Nusantara, ktoré má nahradiť Jakartu ako hlavné mesto krajiny.

</doc>
<doc id="625992" url="https://sk.wikipedia.org/wiki?curid=625992" title="Alojz Rigele">
Alojz Rigele

Alojz Rigele (* 8. február 1879, Bratislava, Rakúsko-Uhorsko – † 14. február 1940, Bratislava, Slovensko) bol slovenský sochár a maliar. Väčšinu svojho života pôsobil v Bratislave, kde možno dodnes vidieť množstvo z jeho sochárskych diel. Rigele je považovaný za popredného sochára na Slovensku v období pred Prvou svetovou vojnou. V sochárskej tvorbe sa špecializoval najmä na portrét.
Spolu s Róbertom Kühmayerom, Jozefom Arpádom Murmannom a Alojzom Stróblom bol Alojz Rigele súčasťou skupiny slávnych umelcov, ktorá výraznou mierou ovplyvňovala umenie a architektúru Bratislavy. Generácia sochárov narodená koncom 19. storočia často vyobrazovala historické a sociálne témy. Rigele bol aktívnym členom zoskupenia "Pressburger Kunstverein" a "Bratislavského okrášlovacieho spolku". Jeho socha "Alchymista" z dvadsiatych rokov sa pokladá za jeden z jeho najlepších sochárskych výtvorov.
Život.
Alojz Rigele sa narodil v roku 1879 v Prešporku (Blumentál) v rodine Františka Riegeleho a jeho manželky Rózy Lapócsy. Jeho rané vzdelávanie absolvoval v bratislavskom ateliéri úžitkového sochára Adolfa Messmera. Svoje vlastné práce začal vystavovať v Bratislave od roku 1899. Študoval na Akadémii výtvarných umení vo Viedni (1901 - 1908) pod vedením Jána Bitterlicha a Edmunda von Hellmera. V roku 1907 bol vyhlásený za víťaza autorského epitafu Petra Pázmányho a dostal ponuku 2-ročného študijného štipendia v Ríme (1908 - 1910). V roku 1911 sa Rigele natrvalo usadil v rodnej Bratislave.
Ako plodný autor bral množstvo objednávok rôzneho rozsahu, čo malo za následok aj rôznu kvalitu jeho produkcie. Väčšinu svojich diel vytvoril v rokoch 1897 až 1938. Vytrvalo odmietal množstvo ponúk pracovať ako profesor na univerzitách v Prahe a Budapešti. Napriek vysokej kvalite niektorých sôch, ktoré vytvoril, nepodarilo sa mu na svojej práci zbohatnúť a preto nemal súkromný profesionálny ateliér. Alojz Rigele zomrel v chudobe v Bratislave v roku 1940.
Početné sochy prežili na verejných priestranstvách, najmä v Bratislave, ale aj vo viac ako 50 obcí a miest na Slovensku, v Rakúsku a Maďarsku. Mnohé Rigeleho sochy a obrazy sú zachované v Galérii mesta Bratislavy, Slovenskej národnej galérii a v Múzeu mesta Bratislavy.
Ateliér.
Jeho hlavným pracoviskom bol okrem izby v nájomnom byte v Lafranconiho paláci na dnešnom Námestí Ľudovíta Štúra „ateliér“ na Štefánikovej ulici (vtedy číslo 27a). V skutočnosti je to drevený prístrešok s jednou presklenou stenou vo dvore medzi troma obytnými objektmi, ktoré si v deväťdesiatych rokoch 19. storočia postavil stavebný podnikateľ Karl Mahr. Pozdĺž cesty do vinohradov, ktorá bola od 40. rokov 19. storočia cestou k hlavnej železničnej stanici a tým aj spojnicou mesta s Viedňou a Pešťou vznikala ulica reprezentačných palácov a víl, ktorá niesla meno nešťastnej korunnej princeznej Štefánie. Karl Mahr tam pomerne lacno získal pozemok, ktorý slúžil ako stavebný dvor počas výstavby neďalekých domov (aj na Palisádach a v Novom Svete). Dvor bol súčasne sídlom známej kamenárskej firmy MAHR, ktorej majiteľkou bola nevydatá sestra Karla Mahra.
Mahrovci počas prvej svetovej vojny vložili svoje peniaze do vojnových úpisov. Verili, že Rakúsko-Uhorsko vo vojne vyhrá. Po prehre prišli všetci, ktorí ju finančne podporili o svoje úspory. Mahrovci museli domy predať a žili v nich ďalej ako nájomníci. Nájomné platil aj Rigele. Ešte dlho po jeho smrti (+ 1940) a po znárodnení ležali na dvore torzá jeho nedokončených diel a vzácny kamenný materiál pripravený na umelecké spracovanie, medzi iným aj blok carrarského mramoru z rozbitého Fadruszovho súsošia Márie Terézie, ktoré stálo od roku 1897 do dvadsiatych rokov na mieste terajšieho pomníku štúrovcov na dnešnom Námestí Ľ. Štúra.
Ateliér, ktorý Alojz Rigele používal, ešte stále stojí. Ateliér bol "Mestským ústavom ochrany pamiatok" zaradený (2007) do evidenčného listu pamätihodností Bratislavy pod názvom "Ateliér firmy Mahr a Alojza Rigeleho" (kategória 1A).

</doc>
<doc id="625993" url="https://sk.wikipedia.org/wiki?curid=625993" title="Dejiny Afganistanu">
Dejiny Afganistanu

Dejiny Afganistanu ako štátu začali v roku 1747 jeho založením Ahmadom Šáhom Ábdálím. Zaznamenané písomné zmienky o krajine, kde leží súčasný Afganistan, možno vysledovať až do obdobia 500 pred Kr., kedy patrila pod Staroperzskú ríšu, hoci dôkazy naznačujú, že pokročilý stupeň urbanizovanej kultúry tu existoval už v období medzi 2. a 3. tisícročím pred Kr. Harappská kultúra (kultúra povodia rieky Indus) sa nachádzala na rozsiahlom území severného Afganistanu. Alexander Veľký a jeho macedónska armáda dorazila do oblasti súčasného Afganistanu v roku 330 pred Kr., po dobytí Perzie v bitke pri Gaugaméle. Od tých čias v tejto oblasti vzniklo a vládlo viacero impérií, ríš a dynastií, ako Grécko-baktrijská, Maurjovská, Kušánská, Heftalická, Saffárovská, Sámánovská, Ghaznovská, Ghúrovská, Chaldžíovská, Tímúrovská, Mughálska či Durránska.
Afganistan ("krajina Afgáncov") bol v histórii ľudstva strategicky dôležitým miestom. Krajina slúžila ako "brána do Indie, v kontakte s Hodvábnou cestou, obchodným spojením medzi Stredomorím a Čínou". Ako miesto mnohých obchodných a migračných ciest, možno Afghanistan nazvať 'križovatkou Centrálnej Ázie'; zbiehajú sa tu cesty zo Stredného východu, údolia rieky Indus priesmykmi cez Hindúkuš, z Ďalekého východu cez Tarimskú panvu, a zo susednej eurázijskej stepi.
Iránske jazyky sa vyvinuli u jednej skupiny týchto ľudí; paštčina, ktorou sa dnes v Afganistane hovorí, je jedným z východoiránskych jazykov.
Invázie Arabov zásadne ovplyvnili afgánsku kultúru; jej predislamské zoroastriánske, macedónske, budhistické a hinduistické korene sú dávno zabudnuté.
Mír Vajs nasledovaný Ahmadom Šáhom Ábdálím zjednotili afgánske kmene a na začiatku 18. storočia založili Durránovskú ríšu.
Prehistória.
Vykopávky prehistorických lokalít Louisa Dupreeho a ďalších v Darra-e Kur v roku 1966, pri ktorých sa našlo 800 kamenných nástrojov a fragment pravej spánkovej kosti neandertálca naznačujú, že ľudia a ich predkovia v oblasti Afganistanu žili minimálne pred 52 000 rokmi. V jaskyni sa našli nože z obdobia mladého paleolitu, ktoré rádiokarbónová metóda datovania zaradila do obdobia pred 34 000 rokmi. Farmárske komunity v Afganistane patrili k najstarším na svete. Artefakty naznačujú, že domorodci boli malí farmári a pastieri, veľmi pravdepodobne združení v kmeňoch, s malými miestnymi kráľovstvami, objavujúcimi sa a miznúcimi v priebehu vekov. Prechod k mestskému spôsobu života začal zhruba 3000 rokov pred Kr. Zoroastrizmus bol v tejto oblasti dominantným náboženstvom; odkazy naň tu dodnes pretrvávajú napríklad v názvoch mesiacov. Ďalšie náboženstvá, ako budhizmus a hinduizmus prekvitali na tomto území neskôr, pričom takisto zanechali v oblasti výrazné stopy. Gandhára bolo staroveké kráľovstvo z védskeho obdobia, ktorého hlavné mesto ležalo medzi pohorím Hindúkuš a Sulajmanským pohorím (Šalamúnove hory), hoci Kandahár v súčasnosti a staroveká Gandhára nie sú geograficky totožné.
Miestne obyvateľstvo okolo 3. tisícročia pred Kr. bolo pravdepodobne kultúrne a obchodne prepojené so susediacimi civilizáciami, ako Jiroft, Tappa-je Sejalk a Harappská kultúra. Mestská civilizácia sa začala rozvíjať v rovnakom období a je možné, že mesto Mundigak (v blízkosti Kandaháru) bola kolóniou Harrapskej kultúry. 
Harappská kultúra.
Harappská kultúra bola civilizácia doby bronzovej (33001300 pred Kr.; doba vrcholu 26001900 pred Kr.) rozprestierajúc sa od súčasného severozápadného Pakistanu k severozápadnej Indii a severovýchodnému Afganistanu. V severnom Afganistane pri rieke Amudarja ležalo Shortugai – obchodná kolónia a najsevernejšie sídlo Harappskej kultúry. Ďalším známym mestom bol Mundigak. V Afganistane sa našlo viacero menších sídiel tejto kultúry.
Baktria-Margiana.
Baktrijsko-Margiánska alebo Oxuská civilizácia dominovala v juhozápadnej oblasti približne v období medzi 2200 a 1700 pred Kr. Mesto Balch (Baktra) bolo založené práve v tomto období (20001500 pred Kr.). Je možné, že táto civilizácia mohla byť indoeurópskou kultúrou, možno proto-indoárijská. Klasická predstava však kladie príchod indoárijcov na koniec harappského obdobia, čo následne viedlo k vzostupu védskych civilizácii vo včasnej dobe železnej.
Starovek (700 pred Kr.565).
Médi.
Existuje veľa rôznych názorov na rozsah Médskeho kráľovstva. Napríklad podľa Ernsta Herzfelda to bola mocná ríša, ktorá sa rozprestierala od centrálnej Anatólie po Baktriu, až k hraniciam súčasnej Indie. Na druhej strane je Heleen Sancisi-Weerdenburgová, ktorá tvrdí, že neexistuje žiaden skutočný dôkaz o tom, že Médska ríša vôbec existovala. Napriek tomu bola oblasť Afganistanu krátky čas pod vládou Médov.
Staroperzská (Achájmenovská) ríša.
Afganistan bol obsadený Staroperzskou ríšou potom, ako toto územie dobil Dárius I. Oblasť bola rozdelená na viacero provincií, ktoré sa nazývali satrapie, pričom každej vládol guvernér alebo satrapa. Boli to Aria (Herát); Arachozia (Kandahár, Laškargáh a Kvéta); Baktria (Balch); Satagýdia (Ghazní) a Gandhára (Kábul, Džalalabád, Péšávar).
Alexander a Seleukovci.
Alexander Veľký dorazil do oblasti Afganistanu v roku 330 pred Kr., rok po porážke Dária III. v bitke pri Gaugaméle. Jeho armáda čelila v afgánskych kmeňových oblastiach veľmi silnému odporu, čo údajne komentoval slovami, že do Afganistanu je "ľahko napochodovať, no ťažko z neho vypochodovať." Hoci jeho výprava v Afganistane bola krátka, Alexander za sebou zanechal helénsky kultúrny vplyv, ktorý pretrval niekoľko storočí. Viaceré veľké mestá, ktoré boli v oblasti postavené, niesli meno "Alexandria". Po jeho smrti bolo jeho slabo súdržné impérium rozdelené. Seleukos, macedónsky dôstojník počas Alexandrovej kampane, sa vyhlásil za vládcu svojej vlastnej Seleukovskej ríše, zahŕňajúcej Perziu a Afganistan.
Grécko-baktrijské kráľovstvo.
Grécko-baktrijské kráľovstvo bolo založené okolo roku 250 pred Kr., kedy sa Diodotos I., satrapa Baktrie (a pravdepodobne i okolitých provincií) odtrhol od Seleukovskej ríše. Kráľovstvo existovalo do cca 130 pred Kr., kedy bol Eukratidov syn, kráľ Heliokles I., porazený a vytlačený z Baktrie kmeňmi Jüe-č'. Predpokladá sa, že jeho dynastia pokračovala vo vládnutí v Kábule a Alexandrii na Kaukaze (súčasný Bagram) až do roku 70 pred Kr., kedy bol kráľ Hermaios porazený Jüe-č'.
Jeden z Démétriových následníkov, Menandros I., priviedol medzi rokmi 165 až 130 pred Kr. indogrécke kráľovstvo na vrchol, rozšíril ho do Afganistanu a Pakistanu na ešte väčšie územie ako Démétrios. Po jeho smrti kráľovstvo postupne upadalo až do porážky posledného kráľa v roku 10 po Kr.
Maurjovská ríša.
Teritória sa zmocnila Maurjovská ríša, vedená Čandraguptom, ktorá do oblasti priniesla hinduizmus a budhizmus. Jej cieľom bolo zabrať väčší rozsah Centrálnej Ázie, až kým nenarazili na miestne grécko-baktrijské sily. Seleukovci údajne s Čandraguptom uzavreli prímerie; prenechali mu kontrolu oblastí na juh od pohoria Hindúkuš za 500 slonov a sobášom.
Potom ako konsolidoval hranice na severozápade, Čandragupta obrátil pozornosť na východ, smerom ku kráľovstvu Magadha (Nandovská ríša). Významné hmatateľné i nehmatateľné budhistické dedičstvo Afganistanu je zaznamenané v širokom spektre archeologických nálezov, vrátane náboženských a umeleckých pozostatkov. Podľa záznamov Süan-canga sa budhistické doktríny sa dostali až k Balchu, a to ešte počas Buddhovho života (563483 pred Kr.)
Indoskýti.
Indoskýti sú vetvou Sakov (Skýtov), ktorí od polovice 2. do 1. storočia pred Kr. migrovali z južnej Sibíri do Pakistanu a Arachózie. Vytlačili indogrékov a vládli kráľovstvu, ktoré sa rozprestieralo od Gandháry k Mathure. Moc Sakov začala upadať v 2. storočí potom, ako ich porazil juhoindický kráľ Gautamiputra Satakarni zo Sátaváhanovskej dynastie. Neskôr bolo kráľovstvo Sakov v 4. storočí úplne zničené Čandraguptom II. z Guptovskej ríše z východnej Indie.
Indoparti.
Indopartskému kráľovstvu vládla gondofarská dynastia, pomenovaná podľa svojho prvého vládcu Gondofara I. Ovládali oblasť, ktorá zahŕňala časti súčasného Afganistanu, Pakistanu a severozápadnej Indie v období tesne pred 1. storočím. Takmer počas celej ich vlády bolo sídlo gondofarských kráľov v Taxile (v súčasnej provincii Pandžáb v Pakistane). Títo králi sa tradične označovali ako Indoparti: ich mena bola často inšpirovaná Partskou ríšou, no pravdepodobne patrili do širšej skupiny iránskych kmeňov, ktoré žili na východe od Partie. Takisto neexistujú dôkazy, že by všetci králi, ktorí prijali titul Gondofares, čo znamená ”Držiteľ slávy”, boli príbuzní. Kresťanské písomnosti tvrdia, že apoštol Sv.Tomáš – architekt a skúsený tesár – dlho pobýval na dvore kráľa Gondofara a postavil pre kráľa v Taxile palác.
Kušánci.
Kušánska ríša expandovala z oblasti Baktrie (Centrálna Ázia) na severozápad subkontinentu počas vlády svojho prvého kráľa menom Kudžúla Kadphises, približne v polovici 1. storočia. Obyvatelia pochádzali z indoeurópskym jazykom hovoriaceho kmeňa Centrálnej Ázie menom Jüe-č', z vetvy známej ako Kušánci. V čase jeho vnuka, Kanišku Veľkého, sa ríša rozšírila na väčšinu územia Afganistanu a do severných oblastí Indického subkontinentu, minimálne po Saket a Sárnáth blízko Váránasí.
Kráľ Kaniška bol veľký patrón budhizmu; avšak ako sa Kušánci rozširovali na juh, božstvá na ich neskorších minciach odrážali novú početnú prevahu hinduistov.
Zohrali významnú úlohu v udomácnení sa budhizmu v Indii a v jeho šírení sa do Centrálnej Ázie a Číny.
Ríša prepájala námorný obchod v Indickom oceáne s Hodvábnou cestou cez údolie rieky Indus, podporovala vzdialený obchod, najmä medzi Čínou a Rímom. Kušánci priniesli nové trendy do rozvíjajúceho sa gandhárského umenia, ktoré dosiahlo vrchol práve počas ich vlády.
V 3. storočí sa ich ríša v Indii rozpadla a posledný známy veľký vládca bol Vásudéva I.
Sásánovci.
Určitý čas bola väčšina súčasného Afganistanu časťou perzského impéria Sásánovcov; Šápúr I. rozšíril svoju autoritu na východ do Afganistanu a pôvodne autonómni Kušánci tak boli nútení uznať jeho zvrchovanosť.
Kidariti.
Kidariti boli nomádsky klan. Predpokladá sa, že pochádzali zo západnej Číny a dorazili do Baktrie v rámci veľkej migrácie druhej polovice 4.storočia.
Heftaliti.
Heftaliti (alebo Eftaliti), známi tiež ako Bieli Huni tvorili nomádsku konfederáciu v Centrálnej Ázii v období neskorého staroveku. V oblasti Afganistanu sa objavili v prvej polovici 5. storočia. Vedení Toramanom, obsadili severnú oblasť Pakistanu a Severnú Indiu. Toramanov syn Mihirakula, šivaistický hinduista, sa dostal až do blízkosti Pataliputry na východe a Gválijaru v centrálnej Indii. Süan-cang popisuje Mihirakulove neľútostné prenasledovanie budhistov a ničenie ich kláštorov, hoci pravdivosť i autenticita textov je sporná. Heftaliti boli v 6. storočí porazení indickými kráľmi Yasodharmanom z Malwy a Narasimhaguptom. Časť z nich bola vytlačená z Indie a ostatní boli asimilovaní.
Stredovek (5651504).
Od stredoveku do roku 1750 bola časť Afganistanu známa pod menom Chorasán. Dve so štyroch hlavných miest Chorasánu (Balch and Herát) sa v súčasnosti nachádzajú v Afganistane. Provincie Kandahár, Ghazní a Kábul tvorili hraničnú oblasť medzi Chorasánom a Hindustánom. Táto krajina, obývaná afgánskymi kmeňmi (potomkami Paštúnov), sa nazývala Afganistan a zhruba pokrývala rozsiahlu oblasť medzi pohorím Hindúkuš a riekou Indus, predovšetkým okolo Sulajmánskeho pohoria. Autor najstaršej písomnej zmienky o mene "Afghan" ("Abgân") bol Šápúr I. (Sásánovská ríša, 3. storočie). Neskôr bolo zaznamenané v podobe "Avagānā" indickým astronómom Varāhamihirom v jeho diele zo 6. storočia "Brihat-Samhita". Odkazovalo na legendárneho predka známeho ako "Afghana", vnuka izraelského kráľa Saula. O Afgáncoch hovoril tiež čínsky cestovateľ Süan-cang, ktorý navštívil oblasť Afganistanu opakovanie v rokoch 630 až 644. Predkovia mnohých súčasných turecky hovoriacich Afgáncov sa usadili v okolí pohoria Hidúkuš a asimilovali mnoho z kultúry a jazyka paštúnskych kmeňov, ktoré tu už žili. 
Dynastia Šáhí (Kábul).
Dynastia Šáhíov vládla v údolí Kábulu a Gandháre od zániku Kúšánskej ríše v 3. storočí do začiatku 9. storočia. Šáhíovia sú všeobecne rozdelení historicky na dve éry: budhistickú a hinduistickú, pričom k zmene došlo niekedy okolo roku 870. Kráľovstvo bolo známe ako Kábulský šahán alebo Ratbel-šahán od roku 565670, hlavné mestá boli v Kápíse a Kábule; neskôr ako Udabandapura alebo Hund po jeho hlavnom meste.
Hinduistickí Šáhíovia pod rádžpútijským vládcom Jayapalom boli známi bojmi s Ghaznovcami v oblasti súčasného východného Afganistanu a Pakistanu. Jayapala videl v konsolidácii Ghaznovcov nebezpečenstvo a za vlády Sebüktigina a potom aj jeho syna Mahmúda, ktorý bol pri zrode moslimského Ghaznavidu, vpadol do ich hlavného mesta Ghazní. Jaypala však bol Sebüktiginom porazený a prinútený platiť reparácie. Nezaplatil a znova vytiahol do boja, pričom stratil kontrolu nad celou oblasťou medzi kábulským údolím a riekou Indus.
Než vyrazil do boja, Jaypala zhromaždil veľkú armádu pandžábskych hinduistov. Keď prišiel do oblasti Pandžábu, mal 100 000 jazdcov a nespočetné množstvo pešiakov. Napriek tomu jeho armáda neobstála, a to najmä proti mladému Mahmúdovi z Ghazny. V roku 1001, krátko po nástupe sultána Mahmúda k moci a v čase keď bol zamestnaný bojmi s Karachánovským štátom severne od Hidúkuš, Jaypala ešte raz na Ghazní zaútočil. V blízkosti súčasného Péšávaru utrpel ďalšiu porážku a po bitke spáchal samovraždu, pretože ho jeho ľudia obvinili z pohromy a zneuctenia dynastie Šahíov.
Jayapalu nahradil jeho syn Anandapala, ktorý sa spolu s ďalšími generáciami Šáhíov podieľal na viacerých kampaniach proti postupujúcim Ghaznovcom, no boli neúspešní. Hinduistickí vládcovia sa nakoniec stiahli do exilu do hôr Kašmíru a Šiváliku.
Dobytie islamom.
V roku 642 si Rášidskí Arabi podrobili väčšinu juhozápadnej Ázie (z rúk Sásanovcov a Byzantíncov) a zo západného mesta Herát šírili náboženstvo Islamu. Afganistan mal v tomto období množstvo rôznych nezávislých vládcov.
Spočiatku Arabi v dôsledku útokov horských kmeňov neprešli celým Afganistanom. Väčšina východnej časti krajiny zostala nezávislá ako časť kráľovstiev Šáhíov až do času, kedy si ich podmanili Saffárovci, nasledovaní Ghaznovcami.
Dynastie Šáhíov vládli oblastiam Kábulského údolia (vo východnom Afganistane) a v starej provincii Gandhara (severný Pakistan a Kašmír) od zániku Kúšánskej ríše až do začiatku 9. storočia. Šáhíovia pokračovali vo vláde východnému Afganistanu až do konca 9. storočia, až do invázie Ghazníov.
Ghazníovia.
Ghaznovská dynastia vládla z mesta Ghazna vo východnom Afganistane. V období od roku 997 až do svojej smrti v 1030, Mahmúd z Ghazní premenil pôvodne provinciálne mesto na mocné sídlo rozsiahleho impéria, ktoré sa rozprestieralo na väčšine územia súčasného Afganistanu, východného Iránu a Pakistanu. Mahmúd doviedol do konca výboje svojich predchodcov, Ghaznu premenil na veľké kultúrne centrum a bázu pre časté nájazdy na Indický subkontinent. Ghaznovská dynastia bola porazená v roku 1148 Ghúrovcami z Ghóru.
Mongolská invázia.
Invázia Mongolov viedla k rozsiahlej deštrukcii viacerých miest, vrátane Bámjánu, Herátu a Balchu, a spustošeniu úrodných poľnohospodárskych oblastí. Veľký počet miestnych obyvateľov bolo povraždených. Väčšina veľkých miest severne od horstva Hindúkuš sa stala súčasťou Mongolskej ríše. Afgánske kmeňové oblasti južne od Hindúkuš boli väčšinu spojencami dynastie Chaldží zo severnej Indie alebo nezávislé.
Tímúrovia.
Tímúr (Tamerlán) väčšinu oblasti začlenil do svojej rozsiahlej Tímúrovskej ríše. Mesto Herát sa stalo jedným z hlavných sídiel jeho impéria. Tímúr prebudoval väčšinu infraštruktúry Afganistanu, ktorá bola zničená jeho predchodcami a krajina sa pod jeho vládou rozvíjala. Tímúr, potomok Čingischána, vyvoril rozsiahlu novú ríšu na území Ruska a Perzie, ktorej vládol z mesta Samarkand, ležiacom dnes v Uzbekistane. Timur obsadil Herát v roku 1381 a jeho syn Šáhruch presunul sídlo Tímúrovskej ríše v roku 1405 do Herátu. Tímúrovia patriaci k turkickým národom priniesli turkickú nomádsku kultúru Centrálnej Ázie do sféry perzskej civilizácie, a z Herátu urobili jedno z najkultúrnejších a najčistejších miest sveta. Spojenie stredoázijskej a perzskej kultúry bolo pre budúci Afganistan veľkým dedičstvom. Vláda Tímúrovcov začala upadať na začiatku 16. storočia so vzostupom nového vládcu v Kábule, Bábura. Keď tento Tímúrov potomok navštívil Herát, napísal: "celý obývaný svet nemá také mesto ako je Herát." V 16. storočí sa západný Afganistan opäť vrátil do rúk Perzie pod vládou Safíjovcov.
Novovek (15041973).
Moguli, Uzbeci a Safájovci.
V roku 1504 Bábur, potomok Tímúra, dorazil do oblasti súčasného Uzbekistanu a vyrazil smerom na Kábul. Zahájil prieskum nových území v oblasti, pričom mu Kábul slúžil ako vojenské ústredie. Namiesto silných Safíjovcov na západe sa viac zameral na Indický subkontinent, vrátane oblasti známej ako Kabulistan. V roku 1526 vyrazil so svojou armádou obsadiť sídlo Dillíského sultanátu, ktorý v tom čase patril pod vládu afgánskej dynastie Lodi. Po porážke Ibrahima Lodi a jeho armády, Bábur premenil (Staré) Dillí na hlavné mesto svojej Mogulskej ríše.
Od 16. do 17. storočia bol Afganistan rozdelený na tri veľké oblasti. Severu vládol Bucharský kanát, západ bol pod vládou iránskych šiítov Safíjovcov a východnú časť ovládali sunitskí Moguli zo severnej Indie, ktorí v Kábule ustanovili jednu z pôvodných dvanástich súb (najvyšších imperiálnych provincií), hraničiacu s Láhaurom, Multanom a Kašmírom (pridaný ku Kábulu v roku 1596, neskôr rozdelený) a krátko existujúcu súbu Balch a súbu Badachšán (len 164647). Región Kandaháru na juhu slúžil ako nárazníková zóna medzi Mogulmi (ktorí tu krátko založili súbu Kandahár: 6381648) a perzskými Safíjovcami. Žili tu domorodí Afgánci, ktorí často menili podporu jednej či druhej strany. Bábur pred svojou výpravou do Indie preskúmal mnoho miest v oblasti. Súčasný Afganistan je aj preto bohatý na hrobky, paláce a pevnosti pochádzajúce z čias vlády Mogulov.
Dynastia Hótakí.
V roku 1704 safíjovský Husajn Šáh dosadil krutého Juraja XI. ("Gurgīn Khān") gruzínskeho pôvodu,aby vládol najvýchodnejším územiam ich veľkého Kandahárskeho regiónu. Jedným s Jurajových hlavných cieľov bolo rozdrviť rebelujúcich miestnych Afgáncov. Pod jeho vládou boli vzbury úspešne potlačené a Juraj vládol Kandaháru s nekompromisnou tvrdosťou. Začal väzniť a popravovať domorodých Afgáncov, najmä tých, ktorých podozrieval s účasti na rebéliách. Jedným z týchto väzňov bol Mír Vajs Hótakí, ktorý bol členom vplyvnej kandahárskej rodiny. Mír Vajs bol poslaný ako väzeň na perzský dvor v Isfaháne, no obvinenia proti nemu boli kráľom zrušené a tak sa vrátil späť do rodného kraja ako slobodný muž.
V apríli 1709 sa Mír Vajs spolu so svojimi bojovníkmi vzbúril. Povstanie začalo zavraždením Juraja XI. a jeho eskorty po jeho odchode z banketu, ktorý organizoval práve Mír Vajs vo svojom dome mimo mesta. O štyri dni neskôr do mesta dorazila dobre vycvičená gruzínska armáda, ale Mír Vajs a jeho sily mesto úspešne udržali. Medzi rokmi 1710 a 1713 afgánske sily porazili viaceré veľké perzské armády, ktoré boli vyslané z Isfahánu Safíjovcami.
Južný Afganistan sa stal nezávislým miestnym paštunskym kráľovstvom. Mír Vajs odmietol titul kráľ, a bol preto Afgáncami nazývaný "princ z Kandaháru a generál národných síl". Zomrel prirodzenou smrťou v novembri 1715 a na jeho miesto nastúpil jeho brat Mír Abdulazíz Hótakí. Azíz bol o dva roky neskôr zavraždený Mír Vajsovým synom menom Mír Mahmúd Hótakí, údajne preto, že plánoval odovzdať suverenitu Kandaháru späť Perzii. Mahmúd v roku 1722 vtrhol so svojou armádou do Perzie a porazil Safíjovcov v bitke pri Gulnabáde. Afgánci obsadili Isfahán (Hlavné mesto Safíjovcov) a Mahmúd sa krátko stal novým Perzským šáhom. Bol potom známy ako Mahmúd Šáh.
Mahmúd zahájil krátko trvajúcu vládu teroru proti Peržanom, ktorí sa od začiatku vzopreli jeho vláde, a bol v roku 1725 zavraždený svojim vlastným bratrancom (Ašraf Hótakí). Niektoré zdroje uvádzajú, že zomrel ako šialenec. Ašraf sa stal novým afgánskym šáhom Perzie, kým domovskej oblasti Afganistanu vládol Mahmúdov mladší brat Husajn Šáh. Ašraf zabezpečil mier s Osmanskou ríšou, keď v roku 1727 zvíťazil nad silnejšou osmanskou armádou. Ruské impérium však využilo pokračujúci politický nepokoj a obsadilo územia pôvodne patriace Perzii, čím výrazne zmenšilo oblasť pod Mahmúdovou kontrolou.
Krátka epizóda dynastie Hótakí bola problematická a násilná od svojho začiatku ako bratovražedný konflikt, ktorý sťažil jej možnosti sa trvalo v oblasti etablovať. Jej členovia žili v neustálom konflikte a krvavom boji o následníctvo. Má na svedomí masakru tisícov civilistov v Isfaháne, vrátane viac ako troch tisíc náboženských učencov, šľachty a členov rodiny Safíjovcov. Veľká väčšina Peržanov odmietla vládu Afgáncov, ktorých od samého začiatku považovali za uzurpátorov. Vláda Hótakíov v Afganistane pokračovala až do roku 1738, kedy bol Šáh Husajn porazený a vyhnaný Nádir Šáhom z Perzie.
Durránska ríša.
Nádir Šáh a jeho afšárovská perzská armáda dorazila do mesta Kandahár v roku 1738, porazila Husajna Šáha a následne pohltila celý Afganistan do svojej ríše. V tomto čase sa k Nádirovej armáde pripojil mladý Ahmad Šáh Ábdálí počas jej invázie do Indie.
Nádir Šáh bol zavraždený 19. júna 1747 niekoľkými perzskými dôstojníkmi a ríša sa rozpadla. V rovnakom čase bol 25-ročný Ahmad Šáh zaneprázdnený zvolávaním lója džirga ("veľké zhromaždenie"), ktorá mala vybrať vládcu zo svojich členov. Afgánci sa zhromaždili v blízkosti Kandahár v októbri 1747, spomedzi vyzývateľov zvolili práve Ahmada a urobili z neho novú hlavu štátu. Po inaugurácii/korunovácií bol známy ako Ahmad Šáh Durrání. Prijal titul dur-e dourán (Perla doby), ktorý si potom sám zmenil na titul dur-e durrán (Perla perál) a svoj kmeň premenoval na Durrání (Perlový). Ahmad Šáh nereprezentoval iba svoj kmeň, ale takisto zjednotil všetky paštúnske kmene. V roku 1751, Ahmad Šáh a jeho armáda dobyla územie celého súčasného Afganistanu, Pakistanu a na krátky čas aj iránske provincie Korasan and Kohistan, spolu s Dillí v Indii. V roku 1761 porazil Marátsku ríšu v bitke pri Panipate.
V októbri 1772 sa Ahmad Šáh stiahol do svojho domova v Kandaháre, kde v pokoji zomrel a bol spopolnený na mieste, ktoré dnes susedí so Svätyňou plášťa. Na jeho miesto nastúpil jeho syn Timúr Šáh Durrání, ktorý premiestnil sidlo svojej ríše z Kandaháru do Kábulu. Timúr zomrel v roku 1793 a vládu prevzal jeho syn Zaman Šáh Durrání.
Zaman Šáh a jeho bratia boli iba slabým odrazom svojho slávneho predka. Ich spory viedli oslabeniu schopnosti Afganistanu udržať vzdialené oblasti, ako Attock a Kašmír. Durráního ďalší vnuk, Šuja Šáh Durrání, utiekol pred hnevom svojho brata a dokonca hľadal útočisko medzi Sikhami. Durránovci nielen mnohokrát zaútočili na oblasť Pandžábu, ale v roku 1757 zničili najsvätejšiu svätyňu sikhov – Hari Mandir Sáhib v Amritsare, znesvätili jej "sarowar" kravskou krvou a sťali Baba Deep Singha. Sikhovia pod vedením Randžíta Singha z rúk Afgáncov časom dobili značnú časť Durránskej ríše (súčasný Pakistan bez provincie Sindh). V roku 1837 zostúpila afgánska armáda cez Chajbarský priesmyk a udrela na sikhské sily v oblasti Džamrúdu. Sikhovia boli neskôr porazení britskou armádou v prvej a druhej britsko-sikhskej vojne.

</doc>
<doc id="625994" url="https://sk.wikipedia.org/wiki?curid=625994" title="Ján Čaplovič (národný pracovník)">
Ján Čaplovič (národný pracovník)

Ján Čaplovič z Jasenovej (* 5. október 1876, Jasenová – † 5. marec 1925, Kovačica) bol slovenský evanjelický kňaz a národný pracovník.
Rodina.
Pochádzal zo starého šľachtického rodu Čaplovič z Jasenovej (Csaplovics de Jeszenova) a jeho čaplíkovskej vetvy tohto zemianskeho rodu.
Životopis.
Ľudovú školu navštevoval v Jasenovej a v Dolnom Kubíne. V rokoch 18901894 študoval na evanjelickom lýceu v Kežmarku, za účasť v slovenskom študentskom spolku "Kytka" musel odísť z Kežmarku a pokračoval v štúdiu v Rimavskej Sobote. Teológiu študoval v rokoch 18971901 v Šoprone a Rostocku. Po krátkom pôsobení na Slovensku bol od roku 1904 až do svojej smrti evanjelickým farárom v Kovačici. Na svojich pôsobiskách vyvíjal rozsiahlu národnobuditeľskú a ľudovýchovnú činnosť. Po príchode do Kovačice v nemilosti pomaďarčenej cirkevnej vrchnosti. V rokoch 19071910 suspendovaný pre odpor proti zavedeniu maďarských bohoslužieb (Kovačický súdny proces proti 97 evanjelickým cirkevníkom). Počas celého života na svojich pôsobiskách vyvíjal rozsiahlu národnobuditeľskú a ľudovovýchovnú činnosť. Zaslúžil sa o rozvoj života slovenských evanjelikov na Dolnej zemi.

</doc>
<doc id="625995" url="https://sk.wikipedia.org/wiki?curid=625995" title="Hermippos (syn Dioména)">
Hermippos (syn Dioména)

Hermippos ("Hermippos") bol grécky sochár v 2. storočí pred Kr.
Sochár Hermippos, syn Dioména z atického dému "Sounion", tvoril v 2. storočí pred Kr. Od starovekých autorov nemáme o ňom správy. Jeho menom sú ale signované dva mramorové podstavce zo sôch objavené v Aténach. Nápis na podstavci z "hymettického" mramoru, nájdený v lokalite aténskej Agory, uvádza aj meno jeho otca:
- text v starogréčtine
Ten druhý nápis (mierne poškodený), vytesaný do podstavca z pentelského mramoru, sa našiel v blízkosti "Asklépieionu". 
Znalci oba nápisy podľa typu písma datujú do 2. stor. pred Kr.

</doc>
<doc id="625996" url="https://sk.wikipedia.org/wiki?curid=625996" title="João Goulart">
João Goulart

João Belchior Marques Goulart (* 1. marec 1918 - † 6. december 1976) zvaný "Jango" bol brazílsky prezident v rokoch 1961 až 1964.
Mladosť.
Pochádzal zo zámožnej statkárskej rodiny zo štátu Rio Grande do Sul. Bol nádejný futbalista, hrával za Sport Club Internacional, kým pohlavná choroba neobmedzila pohyblivosť jeho pravej nohy. Vyštudoval právo, ale dal prednosť práci na rodinnej farme.
Politická kariéra.
Priateľom Goulartova otca bol Getúlio Vargas, ktorý nadaného mladíka uviedol do politiky. João Goulart vstúpil do Vargasovej Brazílskej strany pracujúcich, v roku 1950 bol zvolený za poslanca a v rokoch 19531954 pôsobil ako minister práce. Usiloval sa o zavedenie minimálnej mzdy a sociálneho poistenia. V roku 1956, keď bol prezidentom zvolený Juscelino Kubitschek de Oliveira, stal sa Goulart viceprezidentom. Túto funkciu zastával aj potom, čo sa Kubitschekovým nástupcom stal Jânio Quadros. V auguste 1961, keď Quadros po konflikte s parlamentnou opozíciou abdikoval, stal sa Goulart hlavou štátu. Aby upokojil situáciu, pristúpil na výrazné obmedzenie svojich právomocí. V roku 1963 však vypísal referendum, ktoré znovu zaviedlo prezidentský systém.
Goulartova politika sa usilovala o vymanenie Brazílie z politickej a ekonomickej závislosti na USA. Snažil sa zaviesť progresívne dane, zahájil nákladnú kampaň na potieranie Negramotnosťi, pripravoval pozemkovú reformu, ktorá by časť veľkostatkov odovzdala bezzemkom. Brazílska pravice kritizovala Goulartovu ústretovosť ku komunistom a obávala sa, aby sa krajina nevydala cestou Kuby. Kríza vyvrcholila v noci z 31. marca na 1. apríla, keď prevzala moc armáda. Goulart s rodinou emigroval do Uruguaja, kde založil malé hospodárstvo. V roku 1973 ho Juan Domingo Perón pozval do Argentíny a márne mu ponúkal miesto svojho poradcu. V roku 1976 João Goulart zomrel na svojom statku neďaleko mesta Mercedes: oficiálne na infarkt myokardu, existujú však dohady, že ho zavraždila brazílska tajná polícia.
Osobný život.
Jeho manželkou bola o 21 rokov mladšia Maria Teresa Fontela Goulartová, ktorá bola pre svoju krásu porovnávaná s Jackie Kennedyovou.
Odkaz.
Brazílsky filmár Silvio Tendler o ňom v roku 1984 nakrútil životopisný dokument "Jango", ocenený na festivale v Havane.

</doc>
<doc id="625998" url="https://sk.wikipedia.org/wiki?curid=625998" title="Ľubomír Rehák">
Ľubomír Rehák

Mgr. Ľubomír Rehák, PhD. (* 24. február 1970, Topoľčany) je dlhoročný slovenský diplomat. Od roku 2024 pôsobí na Odbore analýz a plánovania na Ministerstve zahraničných vecí Slovenskej republiky v Bratislave (MZVaEZ SR).
Biografia.
Ľubomír Rehák sa narodil 24. februára 1970 v Topoľčanoch. V roku 1992 absolvoval Moskovský štátny inštitút medzinárodných vzťahov, na ktorom v roku 1997 obhájil aj dizertačnú prácu a získal akademický titul "Philosophiae doctor". Svoju diplomatickú profesionálnu dráhu začal na MZVaEZ SR v Bratislave. Ľubomír Rehák je ženatý a má dve deti. Hovorí po anglicky, rusky a portugalsky, dohovorí sa tiež po francúzsky, španielsky, bielorusky a poľsky. Ľubomír Rehák prijal v roku 2019 erb, ktorý je zapísaný v Heraldickom registri Slovenskej republiky pod signatúrou QR-1041/2019. Je taktiež čestným lektorom Londýnskej vysokej školy súčasného umenia (angl. "London College of Contemporary Arts"). Ľubomír Rehák je autorom idey Medaily za zásluhy o slovenskú diplomaciu a zároveň spoluautorom dizajnu vyznamenania.

</doc>
<doc id="626008" url="https://sk.wikipedia.org/wiki?curid=626008" title="Vizuálny efekt">
Vizuálny efekt

Vizuálne efekty (skratka VFX) sú tvorivé procesy, pomocou ktorých sa vo vizuálnych médiách postprodukčne v počítačoch vytvárajú a upravujú 2D alebo 3D obrazy (zábery) mimo živého nakrúcania kamerou.
Vizuálne efekty pri filmovej tvorbe zahŕňajú integráciu reálne vytvorených záberov, vrátane špeciálnych efektov a generovaných obrazov (digitálnych efektov), na vytvorenie realisticky pôsobiacich prostredí, ktoré by boli nebezpečné, drahé, nepraktické, časovo náročné alebo nemožné zachytiť tradičným filmovým nakrúcaním. Vizuálne efekty využívajúce počítačom generované snímky (CGI) sa nedávno stali prístupnými väčšine tvorcom zavedením cenovo dostupných a ľahko použiteľných animačných a kompozitingových softvérov.
Vizuálne efekty sú často neoddeliteľnou súčasťou rozprávania príbehu. Hoci sa väčšina vizuálnych efektov dokončuje počas postprodukcie, zvyčajne sa musí starostlivo plánovať a pripravovať v preprodukcii a produkcii. Vizuálne efekty sú primárne vykonávané v postprodukcii s použitím viacerých nástrojov a technológií, ako je grafický dizajn, modelovanie, animácia a podobný softvér, zatiaľ čo špeciálne efekty, ako sú výbuchy a autokolízie, sa robia na mieste nakrúcania. Supervízor vizuálnych efektov (vedúci VFX) sa zvyčajne zaoberá tvorbou VFX už od počiatočnej fázy tvorby príbehu, úzko spolupracuje s produkciou a filmovým dizajn-supervízorom, spolupodieľa sa na dosiahnutí vytýčeného cieľa..
Rozdiel medzi špeciálnymi a vizuálnymi efektmi.
Špeciálne efekty (SFX) aj Vizuálne efekty (VFX) sú ilúzie využívané vo filme, televízii, divadle alebo v zábavnom priemysle napodobňujúce vzťah prírodných javov k človeku. S vývojom digitálnych film tvoriacich prostriedkov s rozvojom výpočtovej sily počítačov nastalo väčšie rozlíšenie medzi špeciálnymi efektmi a vizuálnymi efektmi. Začalo sa rozlišovať medzi „špeciálnymi efektmi“ vznikajúcimi počas nakrúcania audiovizuálneho diela (mechanické efekty a v kamere vznikajúce optické efekty) a „digitálnymi efektmi“ vzťahujúcimi sa na vizuálnu digitálno-počítačovú postprodukciu.
Špeciálne efekty sú podmnožinou vizuálnych efektov.
Vizuálne efekty sú často včlenené do filmových príbehov. Hoci väčšina vizuálnych efektov je vytvorená počas postprodukcie, zvyčajne musí byť veľmi starostlivo naplánované už v prípravnej prípadne realizačnej fáze vzniku filmu. Vznikajú prostredníctvom dizajnových, animačných, kompozitingových programov, kým špeciálne efekty vznikajú na mieste nakrúcania (výbuchy, auto nehody atd.). Supervizor vizuálnych efektov je pravidelne kontaktovaný už v rannom štádiu vzniku efektov a pracuje veľmi prepojene na prácu produkcie a režiséra.
Kategórie.
Vizuálne efekty sa rozdeľujú na tieto dve hlavné kategórie:
Vzdelávanie v oblasti vizuálnych efektov.
Prostredie tvorby vizuálnych efektov v mediách je mladé, preto aj história stredoškolského a vysokoškolského vzdelávania VFX na Slovensku má len vznikajúcu tradíciu.
Stredné školy s výučbou VFX:
Vysoké školy s výučbou VFX:

</doc>
<doc id="626009" url="https://sk.wikipedia.org/wiki?curid=626009" title="Podenky">
Podenky

Podenky "(Ephemeroptera)" sú rad hmyzu. Do tohto radu patria podenky dlhé len 3 mm, ale aj podenky s dĺžkou až 35 mm. Prapredkovia podeniek lietali už od konca prvohôr (karbón) a z tejto doby je zachovaná aj fosílna larva. S postupujúcim vývojom u nich dochádzalo k redukcií 2. páru krídel a k redukcii žilnatiny na krídlach. Celosvetovo je známych asi 1800 druhov, v Strednej Európe je to asi necelá stovka.
Opis.
Na malej hlave je zakrpatené ústne ústrojenstvo, krátke tykadlá a veľké zložené oči. Ich končatiny sú tenké, predné končatiny sú obvykle najdlhšie. Krídla sú obvykle bezfarebné, len niekedy sú zafarbené (napr. podenka dvojkrídla "(Cloeon dipterum)"). Zadný pár je menší a pri niektorých druhoch chýba. Na konci ich tela sú dva štety. Premena podeniek je nedokonalá. Nymfy žijú vo vode a dýchajú žiabrami. Ich potravou sú rôzne vodné rastliny alebo povlaky na kmeňoch, niektoré požierajú drobné živočíchy. Vo vode žijú 1 alebo 2 roky, zriedkakedy 3. Niektoré majú dve generácie ročne. Na subimágo (predposledná fáza dospievania u hmyzu - polodospelý jedinec) sa premení len na krátku dobu (minúty). Potom sa zvlečie zo svojej starej kože. Dospelé jedince potravu neprjímajú a žijú iba dni alebo hodiny.
Rozšírenie.
Podenky sú rozšírené po celom svete v čistých sladkovodných stanovištiach okrem Antarktídy. Nevyskytujú sa hlavne na oceánskych ostrovoch alebo sa tam vyskytuje iba veľmi obmedzený počet druhov, ktoré sem prileteli z blízkej pevniny. Malá váha umožňuje podenkám alebo ich vajíčkam transport vetrom. Jednotlivé čeľade alebo podčeľade uprednostňujú rôzne biotopy: "Baetidae" - larvy uprednostňujú teplú vodu; "Heptageniidae" - žijú pod kameňmi a dávajú prednosť rýchlo tečúcej vode; "Ephemeridae" - vyhľadávajú piesčité jazerá alebo vodné stanoviská s piesčitou pôdou.
Ekológia.
Podenky sú veľmi dôležitou súčasťou potravinového reťazca. Vo vode sa ich larvami živí rôzny dravý hmyz alebo ryby a obojživelníky; na suchu sú to hlavne vtáky. Môžu slúžiť ako bioindikátor čistých vôd.
Systematika.
Čeľade a druhy podeniek na Slovensku:

</doc>
<doc id="626011" url="https://sk.wikipedia.org/wiki?curid=626011" title="Vážka obyčajná">
Vážka obyčajná

Vážka obyčajná "(Sympetrum vulgatum)" je vážka patriaca do čeľade vážkovité "(Libelullidae)".
Opis.
Ich telo je dlhé 37 – 40 mm a rozpätie ich krídel je 37 – 40 mm. Samička má žltohnedé, samček ho má červené. Hruď je štvorcovo hranatá a oči sú hnedé. Avšak čerstvo vyliahnuté imága sú si veľmi podobné. Až po asi dvoch týždňoch sa začína sfarbenie ich tela meniť.
Životný cyklus.
Nymfy sa liahnu skoro na jar. Žijú na dne plytkých vodných nádrží, kde v sedimente lovia drobné vodné živočíchy. Dospelé vážky sa živia lietajúcim hmyzom. Lietajú od nížin až do hôr okolo rôznych typov stojatých vôd, niekedy aj pri pomaly tečúcich tokoch alebo zaletia až k záhradným nádržiam. Niekedy sa vzďaľujú od vody a zaletia až k poliam alebo záhradám. Lietajú od júla až do novembra. Po párení samička nakladie vajíčka do vody alebo na breh, kde ich na jar spláchne roztápajúci sa sneh. Samce preferujú miesta ako sú: vysoké stonky, drôty a vyčnievajúce konáre krov.
Výskyt.
Obýva severnú Afriku, celú Európu. Obľubuje vodné nádrže s miernym alebo žiadnym tokom, môžeme ju ale niekedy zazrieť ďalej od vodného prostredia. Je jednou z našich najrozšírenejších a najhojnejších vážok.

</doc>
<doc id="626013" url="https://sk.wikipedia.org/wiki?curid=626013" title="Trolejbusová doprava v Legnici">
Trolejbusová doprava v Legnici

V Legnici, meste na juhozápade Poľska, bola dvakrát v prevádzke malá sieť trolejbusovej dopravy.
História.
Prvá prevádzka.
Prvá krát sa trolejbusy v Legnici objavili 10. októbra 1943. Vtedy bola sprevádzkovaná prvá (a tiež jediná) linka na trase železničná stanica – mestský park (späť cez Staré Mesto) – "Złotoryjska" – "Lasek Złotoryjski" o dĺžke 4 km. Na tejto trati jazdili štyri trolejbusy MAN. Neskôr bolo zakúpených ešte niekoľko ojazdených vozov Henschel.
Druhá prevádzka.
Druhá trolejbusová prevádzka v Legnici bola zahájená 22. júla 1949. Vtedy bola otvorená jednosmerná trať s dĺžkou 3 km od stanice na juhovýchod k vojenskému letisku. Spočiatku jazdil na tejto linke trolejbus Henschel, jediný, ktorý prežil vojnové udalosti. V roku 1951 boli zakúpené dva ojazdené trolejbusy JaTB-2 z Varšavy, jeden z nich ale bol čoskoro vyradený.
Trolejbusová trakcia s jedinou linkou a dvoma vozmi neprežila rok 1956, kedy bolo rozhodnuté o jej zrušení. Naposledy vyšli trolejbusy do legnických ulíc 31. decembra toho roku.

</doc>
<doc id="626028" url="https://sk.wikipedia.org/wiki?curid=626028" title="Rodrigo Duterte">
Rodrigo Duterte

Rodrigo "Rody" Roa Duterte (prezývaný Digong) (* 28. marec 1945 Maasin, Filipíny) je filipínsky právnik a politik, 16. prezident Filipín.
Životopis.
Pred nástupom do úradu prezidenta bol 22 rokov starostom mesta Davao na ostrove Mindanao. Zastupuje politickú stranu prezývanú skrátene PDP-Laban (celým menom "Partido Demokratika Pilipino-lakás ng Bayan", tj. "Filipínska demokratická strana-Ľudová moc"). V júli 2016 prezidentovi Dutertovi dôverovalo 91% opýtaných Filipíncov, čo z neho robilo najpopulárnejšieho filipínskeho politika. V októbri 2021 Rodrigo Duterte oznámil, že v roku 2022 nekandiduje na podpredsedníctvo a odíde z politického života. V marci 2022 Duterte podpísal zákon, ktorým zvýšil legálnu vekovú hranicu pre spôsobilosť na pohlavný styk z 12 na 16 rokov. V marcových prezidentských voľbách vyhral Ferdinand Marcos, syn bývalého prezidenta Ferdinanda Marcosa a vystriedal ho vo funkcii.
Kontroverzie.
Je známy ako rečník bez škrupulí, ktorý sa často uchyľuje k nevyberaným a kontroverzným výrokom na rôzne témy. Sám seba prezentuje ako nekompromisného bojovníka proti kriminalite, najmä drogám, a tiež proti korupcii. V tej súvislosti vyhlásil, že ako prezident bude chcieť telami zločincov nakŕmiť ryby v manilskej zátoke alebo že by rád vyhladil tri milióny narkomanov v krajine. V tejto súvislosti sa potom prirovnal k Adolfovi Hitlerovi, za čo sa neskôr ospravedlnil.
Protidrogová vojna.
Od jeho nástupu do funkcie v júni 2016 do októbra 2016 bolo pri protidrogovej vojne zabitých vyše 3500 drogových dílerov, pašerákov a užívateľov. K novembru 2016 to už bolo 5800 ľudí, z toho podľa denníka The New York Times najmenej 2 tisíc obetí má na svedomí polícia, zvyšok miestni ľudia. Duterte do funkcie policajného prezidenta vymenoval jeden deň po svojom nástupe do úradu svojho tridsaťročného kamaráta "Ronalda dela Rosu" prezývaného ""Skala"." Ten riadi zásahy polície a vykonáva vôľu prezidenta. Rovnako ako prezident sa teší značnej popularite, pritom predpokladá ešte 20 až 30 tisíc obetí. Obete sa povaľujú všade po meste, majú hlavy omotané páskou a pri sebe výstražné protidealerovské a protinarkomanské kartónové cedule. 
Ďalších 36 tisíc ľudí bolo zadržaných počas protidrogovej akcie "Projekt Tokhang", kedy ľudia zo susedstva vytipovávajú podozrivých z narkománie a dílerstvo. Domy potom obchádzajú úradníci a samozvaná maskovaná domobrana a vynucujú si súhlas s tým, že prestanú užívať drogy. Kvôli tomu, že sa potom stanú títo ľudia často ich obeťami, je vytipovávanie prezývané "vražedný zoznam". Najmladšou obeťou je päťročná vnučka dedka, ktorú trafila jedna z troch guliek určených jemu.
Ďalšie kontroverzie.
Ostro sa vyjadruje aj k zahraničnej situácii. Napríklad povedal, že osobne príde na vodnom skútri na ostrovy, ktoré Čína okupuje v Juhočínskom mori na úkor Filipín, aby tam vztýčil filipínsku vlajku. Neváha však používať ostré výroky ani vo vzťahu k ďalším zahraničným veľmociam. Vyhlásil, že Spojené štáty sa stále neospravedlnili za zverstvá spáchané na Filipíncoch počas filipínsko-americkej vojny v priebehu americkej kolonizácie Filipín na začiatku 20. storočia a tiež obvinil Spojené štáty a Spojené kráľovstvo z destabilizácie Blízkeho východu v dôsledku vojny v Iraku a vojenskej intervencie v Líbyi. Dokonca sa hrubo vyjadril o Pápežovi Františkovi, kvôli ktorého návšteve v Manile došlo k rozsiahlym dopravným zápcham. Sám sa hlási k tomu, že sa v prezidentskej funkcii hodlá správať ako diktátor, aby mohol dosiahnuť potlačenie kriminality a korupcie v štáte.
V októbri 2016, po kritike zo strany Spojených štátov a potom čo označil amerického prezidenta Obamu za "skurvysyna", oznámil Duterte zmenu zahraničnej politiky a počiatok zbližovanie s Čínou.

</doc>
<doc id="626029" url="https://sk.wikipedia.org/wiki?curid=626029" title="Exékestos">
Exékestos

Exékestos ("Exékestos") môže byť:

</doc>
<doc id="626031" url="https://sk.wikipedia.org/wiki?curid=626031" title="Oľga Albini-Janošková">
Oľga Albini-Janošková



</doc>
<doc id="626033" url="https://sk.wikipedia.org/wiki?curid=626033" title="Antikvariát">
Antikvariát

Antikvariát je špecializované kníhkupectvo, ktoré sa zaoberá kúpou a predajom starých a použitých kníh, notového materiálu, časopisov, albumov, rytín či rukopisov.
Pôvodný význam slova označoval obchod so starými rukopismi a tlačami, ktoré neboli bežne dostupné na trhu. Antikvariát predlžuje obeh starých kníh, uspokojuje potreby bibliofilov, knižníc a iných záujemcov.
Dejiny.
Vznik antikvariátu siaha do 14. storočia, keď sa predajom starých rukopisov zaoberali profesionálni pisári. Počnúc 16. storočím bola činnosť antikvarátov spojená s vývojom súkromných zbierok starožitností. Napr. pre cisára Rudolfa II. pracoval ako antikvár Ottavio Strada (starší). Takéto materiály tvorili v tomto čase dôležitú súčasť ponuky kníhkupcov.
Medzi zakladateľov moderne poňatého antikvariátu patria James Lackington, Henry George Bohn (obaja Angličania) a Antoine-Augustin Renouard (Francúz), ktorého fima zameraná na toto odvetvie vznikla v roku 1792. Významným antikvárom bol parížsky bibliofil a kníhkupec Jacques-Charles Brunet.
V bývalom Česko-Slovensku bol prvý antikvariát novodobého typu v Prahe od 80. rokov 18. storočia, majiteľ bol Wolfgang Kristán Gerle. Neskôr (90. roky 18. storočia) obchod s antikvárnymi knihami vzrástol po rušení kláštorných knižníc.
Na Slovensku bolo v roku 1980 7 antikvariátov.

</doc>
<doc id="626035" url="https://sk.wikipedia.org/wiki?curid=626035" title="Ephemeroptera">
Ephemeroptera



</doc>
<doc id="626036" url="https://sk.wikipedia.org/wiki?curid=626036" title="Sympetrum vulgatum">
Sympetrum vulgatum



</doc>
<doc id="626038" url="https://sk.wikipedia.org/wiki?curid=626038" title="Exékestos (sochár)">
Exékestos (sochár)

Exékestos ("Exékestos") bol grécky sochár v 4. storočí pred Kr.
Exékestos, grécky sochár neznámeho pôvodu (zrejme z Atén), tvoril v 2. polovici 4. storočia pred Kr. Jeho menom sú signované dva mramorové podstavce zo sôch objavené na aténskej Akropole. Nápis na jednom z nich je len fragmentárny (prvé 4 začiatočné písmená z jeho mena), druhý bol podľa nápisu základňou sochy venovanej bohyni Aténe "Polias":
- text v starogréčtine- "Hranaté zátvorky znamenajú doplnenie medzier (lacunae) a označujú písmená, ktoré sú nečitateľné alebo úplne stratené."
Oba nápisy sú podľa typu písma datované do 4. stor. pred Kr.

</doc>
<doc id="626039" url="https://sk.wikipedia.org/wiki?curid=626039" title="František Karol Habsburský">
František Karol Habsburský

František Karol Jozef Habsbursko-Lotrinský (17. december 1802, Viedeň, Rakúske cisárstvo – †8. marec 1878, Viedeň, Rakúsko-Uhorsko) bol rakúsky arcivojvoda a otec rakúskeho cisára Františka Jozefa I.
Život a mladosť.
František Karol sa narodil vo Viedni, ako tretí syn Františka II. (I.) a jeho druhej manželky princeznej Marie Terézie z rodu Bourbonovcov, dcéry Ferdinanda I. kráľa oboch Sicílií a Márie Karolíny Habsbursko-lotrinskej. 4. novembra 1824 sa František Karol vo Viedni oženil s bavorskou princeznou Žofiou (1805–1872), dcérou bavorského kráľa Maxmiliána Jozefa I. a jeho druhej ženy, princeznej Karolíny Frederiky Bádenskej (Žofiina nevlastná sestra, Karolína Augusta Bavorská bola toho času Františkovou nevlastnou matkou, tým že si zobrala jeho tri krát ovdoveného otca v roku 1816.) Wittelsbachovci prehliadli odpudivé maniere Žofiinho manžela vzhľadom na neschopnosť jeho staršieho brata Ferdinanda mať deti a Žofiine šance stať sa rakúskou cisárovnou.
Bol nesmelý a všeobecne neúspešný muž, hoci, spolu so svojim strýkom Ľudovítom boli členmi Tajnej štátnej rady ("Geheime Staatskonferenz)", ktorá po smrti cisára Františka II. vládla Rakúskemu cisárstvu namiesto jeho mentálne chorého brata Ferdinanda v rokoch od 1835 až 1848. Rozhodovanie ale pripadlo na ministra zahraničia princa Klemensa Wenzela von Metternich a jeho rivala grófa Františka Antona von Kolovrat-Libštejnskému. Žofia dosiahla svoje ambície práve vtedy, keď tlačila na Františka Karla, aby sa zriekol svojho nároku na trón v čase bratovej abdikácie dňa 2. decembra roku 1848, čím umožnila ich najstaršiemu synovi Františkovi Jozefovi I. prevziať trón.
Sobáš so Žofiou Bavorskou.
V záujme zachovania vládnucej dynastie v priamej línií, keďže starší brat Františka Karola nemohol mať žiadnych potomkov, bolo nutné, aby sa pre neho našla vhodná nevesta. Bavorský kráľ menom Maximilián I. Jozef mal hneď niekoľko krásnych dcér, jedna z nich bola rakúskou cisárovnou (Karolína Augusta ako štvrtá manželka Františka I.) Voľba padla na jeho druhú najmladšiu žijúcu dcéru, Žofiu. Františka Karola nepredchádzala povesť krásavca a jeho budúcu manželku viac lákala vyhliadka stať sa cisárovnou, než jeho manželkou.
Smrť.
Arcivojvoda František Karol zomrel vo Viedni roku 1878, šesť rokov po smrti svojej manželky. Je pochovaný v Kapucínskej krypte. František Karol bol posledný z Habsburgovcov, koho orgány boli pochované vo Vojvodskej hrobke Dómu svätého Štefana a čie srdce bolo uložené v Hrobke sŕdc Augustinianského kostola podľa stáročia trvajúceho rodinného rituálu.

</doc>
<doc id="626041" url="https://sk.wikipedia.org/wiki?curid=626041" title="Alexej Čaplovič">
Alexej Čaplovič

Alexej Čaplovič z Jasenovej (* 16. január 1810, Jasenová – † 11. jún 1872, Tvrdošín) bol slovenský národnokultúrny pracovník a publicista. Pochádzal zo starého šľachtického rodu Čaplovič z Jasenovej (Csaplovics de Jeszenova).
Životopis.
Študoval na gymnáziách vPrešove, Levoči a v Kežmarku. Horár Oravského panstva, neskôr štátny úradník na viacerých miestach. V rodnom kraji zakladal spolky miernosti, zaslúžil sa o hospodársky rozvoj Oravy, ovocinárstva a včelárstva. Založil štepársky spolok. Spoluzakladateľ Matice slovenskej a gymnázií v Martine a Revúcej. Na Orave zakladal spolky miernosti.
Dielo.
Predplatiteľ a propagátor slovenských kníh. Prispieval článkami a listami z Oravy do Slovenských novín a Obzoru.

</doc>
<doc id="626042" url="https://sk.wikipedia.org/wiki?curid=626042" title="Francesco Cossiga">
Francesco Cossiga

Francesco Cossiga (* 26. júl 1928 - † 17. august 2010) bol taliansky kresťanskodemokratický politik, predstaviteľ strany "Democrazia Cristiana", ktorá existovala v rokoch 1943-1994. Bol premiérom Talianska v rokoch 1979-1980, prezidentom Talianska v rokoch 1985-1992, prezidentom talianskeho Senátu v rokoch 1983-1985, ministrom vnútra v rokoch 1976-1978 a ministrom bez kresla v rokoch 1974-1976. Bol profesorom ústavného práva na univerzite v Sassari na rodnej Sardínii. Bol bratrancom komunistického politika Enrico Berlinguera.
Na funkciu ministra vnútra rezignoval potom, čo bol nájdený mŕtvy premiér Aldo Moro, ktorého uniesli Červené brigády. Ako minister vnútra bol kritizovaný tiež za zásah polície proti študentskej demonštrácii v Ríme roku 1977, pri ktorej bola zabitá študentka Giorgiana Masiová. Mnohokrát bol takisto kritizovaný za podporu kontroverzného sudcu najvyššieho súdu Corrada Carnevaleho, ktorý zrušil viacero rozsudkov postihujúcich mafiu. V prezidentskej funkcii sa dostal do závažného stretu s predstaviteľmi svojej vlastnej strany kresťanskej demokracie, ktorí začali dokonca spochybňovať jeho duševné zdravie. Po odhalení existencie tajnej organizácie Gladio, ktorej mal byť Cossiga členom, sa "Partito Democratic della Sinistra" (nástupca komunistickej strany) pokúsila odvolať prezidenta z funkcie. Impeachment bol však neúspešný. Neskôr sa Cossiga preslávil svojimi kontroverznými názormi a priľnutím ku konšpiračným teóriám. V roku 2007 v rozhovore pre denník Corriere della Sera uviedol, že teroristické útoky z 11. septembra 2001 vykonala CIA a Mosad. V rovnakom rozhovore uviedol, že videonahrávka, v ktorej Usáma bin Ládin hrozí Silviovi Berlusconimu, bola vyrobená v Berlusconiho televíznych štúdiách za účelom zvýšenia Berlusconiho popularity.

</doc>
<doc id="626044" url="https://sk.wikipedia.org/wiki?curid=626044" title="Aristofilos">
Aristofilos

Aristofilos ("Aristofilos") môže byť:

</doc>
<doc id="626045" url="https://sk.wikipedia.org/wiki?curid=626045" title="Cyril Zoch">
Cyril Zoch

Cyril Zoch (* 6. marec 1845, Jasenová – † 6. december 1873, Jasenová) bol slovenský evanjelický kňaz, publicista, národný pracovník, prekladateľ.
Životopis.
Základné vzdelanie nadobudol v Jasenovej. Po štúdiách na gymnáziu v Těšíne, na evanjelickom lýceu v Šoproni a v Levoči absolvoval teologické štúdium na univerzite vo Viedni a v Erlangene.
Pochádzal z významnej národno-buditeľskej rodiny Ctiboha Zocha. Podporoval Jozefa Miloslava Hurbana v patentálnych bojoch slovenskej evanjelickej cirkvi, roku 1865 signatár výzvy Jána Lešku "Nove svědectví". V súvislosti s týmito aktivitami sa v publicistickej tvorbe zameral prevažne na náboženské otázky, zaoberal sa problematikou slovenského evanjelického stredného i ľudového školstva, spolupráce evanjelickej cirkvi so slovenským národným hnutím, ako dopisovateľ zverejňoval náboženské i spoločenské aktuality z oravského seniorátu, autor kázní a článkov, v ktorých pranieroval odnárodňovanie sa vládnucich vrstiev a národnú neznášanlivosť, písal nekrológy (J. Kmeť, A. Čaplovič), podľa nemeckých predlôh prekladal a upravoval state z diela Martina Luthera, jeden z jeho najlepších znalcov na Slovensku. Publikoval aj príspevky o včelárstve a pestovaní kvetov. Blízky priateľ P. O. Hviezdoslava.
Dielo.
Prispieval do periodík Cirkevné listy, Národné noviny, Obzor, Stráž na Sione a Národný hlásnik.

</doc>
<doc id="626046" url="https://sk.wikipedia.org/wiki?curid=626046" title="Theoxenos">
Theoxenos

Theoxenos ("Theoxenos") môže byť:

</doc>
<doc id="626048" url="https://sk.wikipedia.org/wiki?curid=626048" title="Terézia Poliaková">
Terézia Poliaková

Terézia Poliaková (* 2. apríl 1989, Brezno) je slovenská biatlonistka. Reprezentovala Slovensko na Zimných olympijských hrách 2014 v Soči a 2018 v Pchjongčchangu a Majstrovstvách sveta v biatlone v rokoch 2013, 2015 a 2016. Pravidelne sa zúčastňuje aj pretekov Svetového pohára v biatlone. Jej doterajším najväčším úspechom je piate miesto v pretekoch štafety žien na ZOH 2018.
Koncom apríla 2020 oznámila ukončenie kariéry.
Kariéra.
Začiatky.
Terézia začala s biatlonom vo svojich deviatich rokoch, keď ju rodičia prihlásili na tréningy v Klube biatlonu Valaská-Osrblie.
Od roku 2006 začala pretekať v juniorských Európskych pohároch. Pri šprinte v rakúskom Oberlachu dosiala na 33. miesto z 86 štartujúcich dievčat. V sezóne 2006 sa zúčastnila aj Majstrovstiev sveta juniorov, v dorasteneckej kategórii, ktoré sa odohrávali v biatlonovom centre Martell Val Martello. Na Majstrovstvách Terézia prekvapila ôsmym miestom vo vytrvalostných pretekoch, v šprinte obsadila 24. pozíciu a šampionát ukončila stíhacími pretekmi, na ktorých dosiahla na 39. miesto.
V sezónach 2007/2008, 2008/2009 a 2010/2011 sa jej nedarilo tak ako v debutovej sezóne. V sezóne 2007/2008 bol jediným lepším výsledkom 22. miesto v individuálnych pretekoch v Novom Meste na Morave. Ročník 2008/2009 nepriniesol žiadne skvelé výsledky, Medzinárodná biatlonová únia (IBU) zrušila juniorské Európske poháre a nahradila ich IBU Cupom kde mladí športovci pretekali spolu so skúsenejšími. V sezóne 2009/2010 trápenie pokračovalo, v IBU Cupe sa dlho nevedela dostať do prvej polovice štartujúcich, na majstrovstvách sveta v Torsby bolo jej najlepšie umiestnenie 43. miesto v stíhacích pretekoch. Záver sezóny sa jej však vydaril, na Majstrovstvách sveta v Otepää, v Estónsku, sa umiestnila na 26. pozícii v individuálnych pretekoch, 30. priečke v šprinte a na 25. mieste v stíhacích pretekoch.
Olympijské hry a Svetové poháre.
Sezóna 2010/2011.
V prvej sezóne po prechode do ženskej kategórie sa Terézia väčšiny pretekov IBU Cupu nezúčastnila a v tých, ktorých pretekala sa nedostala do prvej šesťdesiatky.
Sezóna 2011/2012.
Sezónu v IBU Cupoch začala umiestneniami okolo 90. miesta, no časom jej forma rástla a v druhej polovici sezóny dosiahla na štyri umiestnenia v prvej štyridsiatke. Na Majstrovstvách Európy v Osrblí sa umiestnila na 31. mieste. V záverečnom kole IBU Cupu v rýchlostných pretekoch prišla do cieľa ako dvadsiata a trafila všetky terče. Bol to jej dovtedy najlepší výsledok v ženskej kategórii.
Sezóna 2012/2013.
V tejto sezóne Poliaková debutovala vo Svetovom pohári. Prvýkrát sa na štart postavila v švédskom Östersunde vo vytrvalostných pretekoch, do cieľa prišla na 63. mieste. Na Majstrovstvách sveta ju tréneri mohli obsadiť len jednej disciplíne. Vybrali pre ňu individuálne preteky, v ktorých skončila na 47. mieste čo bolo jej doterajšie maximum. V sezóne 2012/2013 sa Terézia zúčastnila aj Majstrovstiev Európy v bulharskom Bansku, dosiahla na 17. miesto v šprinte, a na 11. v stíhacích pretekoch.
Sezóna 2013/2014.
Sezónu otvorila 56. miestom v prvom kole Svetového pohára vo Švédsku. O týždeň neskôr v rakúskom Hochfilzene sa spolu s Janou Gerekovou, Anastasyiou Kuzminovou a Paulínou Fialkovou predstavila v štafete žien. Slovenské reprezentantky v týchto pretekoch dosiahli na výborné šieste miesto. Ako sezóna pokračovala, jej forma sa zhoršovala a na ZOH 2014 v Soči štartovala len v individuálnych pretekoch, ktoré dokončila na 66. mieste.
Sezóna 2014/2015.
Ročník 2014/2015 začal pre Poliakovú výborne, vyšli jej preteky v Östersunde a v individuálnych aj stíhacích pretekoch zaujala zhodne 48. pozíciu. V stíhacích pretekoch v Hochfilzene sa umiestnila na skvelej 28. priečke. Potom sa jej výsledky pohybovali okolo 50. miesta. Na Majstrovstvách sveta vo fínskom Kontiolahti si stanovila nový osobný rekord – 37. miesto.
Sezóna 2015/2016.
Na začiatku sezóny mala problémy sa rozbehnúť, ale aj napriek tomu hneď v prvých pretekoch brala tri body. Po prvom trimestri mala 87% úspešnosť streľby a radila sa medzi najlepších desať biatlonistiek čo sa týka streľby. Fyzická slabosť ale neustupovala a špecializovaní lekári jej zistili zdravotné problémy, ak by sa ich rozhodla ihneď začať liečiť, tak by sa pre ňu sezóna skončila. Terézia sa ale rozhodla pokračovať aj napriek problémom, ktoré ju limitovali a liečiť sa začne po sezóne. Aj napriek zdravotným problémom dokázala absolvovať niekoľko rýchlych pretekov no začala ju zrádzať aj streľba – prepadla sa medzi horšie strelkyne, s úspešnosťou 82,5%. Na Majstrovstvách sveta však dosiahla na bodované priečky a pripísala si dva body. Sama sa vyjadrila, že jej sezóna nevyšla.
Sezóna 2016/2017.
V pretekoch najvyššej ligy sa jej nedarilo ani v behu ani na strelnici. Najlepšie umiestnenie bolo 64. miesto v talianskej Anterselve. V IBU Cupe sa jej však darilo. Nastúpila iba v šiestich pretekoch a získala v nich 122 bodov.
Sezóna 2017/2018.
Trápenie pokračovalo, už druhý rok po sebe sa nedostala do stíhacích pretekov. Najlepší výkon ukázala v olympijskej štafete 22. februára, keď vo svojom, treťom, úseku strieľala dvakrát 0+1 a klesla z tretej len na piatu pozíciu. Vo svojom úseku stratila na čelo iba 2,9 sekundy. Boli to jej najdôležitejšie preteky sezóny.
Sezóna 2018/2019.
V sezóne 2018/2019 je jej najlepším výsledkom dvakrát 6. miesto v ženskej štafete. Jej najlepším individuálnym výsledkom je 47. miesto v individuálnych pretekoch vo Švédskom Östersunde. Okrem Svetového pohára v tejto sezóne súťažila aj v nižšom IBU Cupe, tam sa najlepšie umiestnila na 54. mieste.
Sezóna 2019/2020.
Koncom apríla 2020 oznámila ukončenie kariéry.
Výsledky.
Svetový pohár.
Sezóna 2018/2019.
"Všetky výsledky sú brané z oficiálnej stránky Medzinárodnej biatlonovej únie."
Sezóna 2019/2020.
"Všetky výsledky sú brané z oficiálnej stránky Medzinárodnej biatlonovej únie."

</doc>
<doc id="626049" url="https://sk.wikipedia.org/wiki?curid=626049" title="Mwai Kibaki">
Mwai Kibaki

Mwai Kibaki (* 15. november 1931, Gatuyaini, Keňa† 21. apríl 2022) bol keňský politik a prezident. V rokoch 1978 až 1988 bol viceprezidentom Kene, medzi rokmi 1978 až 1991 bol ministrom financií. Ako prezident nastúpil 30. decembra 2002 po Danielovi Moiovi, funkčné obdobie mu vypršalo v apríli 2013.
Životopis.
Pochádzal z národa Kikujov, narodil sa v dedine Gatuyaini v Centrálnej oblasti Kene. Talianski misionári ho pokrstili menom Emilio Stanley, ktoré však nepoužíval. Jeho priezvisko znamená v Kikujčine tabak, pretože jeho rodičia sa živili pestovaním tabaku. Vyštudoval ekonómiu na Makerere University v Kampale, v štúdiu pokračoval na London School of Economics. Po návrate do Kene sa zapojil do politiky a stal sa funkcionárom vládnej Kenskej africkej národnej únie, zastával funkcie ministra financií a viceprezidenta. V roku 1992, kedy bol v krajine zrušený systém jednej strany, vystúpil z KANU a založil vlastnú Demokratickú stranu Kene, bol jej poslancom a od roku 1998 oficiálnym lídrom opozície. V prezidentských voľbách roku 1992 skončil na treťom mieste a v roku 1997 na druhom mieste. V roku 2002, kedy už doterajší prezident Daniel arap Moi nemohol kandidovať, vytvoril Kibaki širokú koalíciu National Rainbow Coalition a ziskom 61,3% jasne porazil kandidáta KANU Uhuru Kenyatta. Prezidentský sľub skladal na kolieskovom kresle, pretože bol počas volebnej kampane zranený pri autonehode. V roku 2005 inicioval referendum o novej ústave, v ktorom sa však väčšina voličov vyslovila proti prezidentskému návrhu. Prezidentské voľby v roku 2007 Kibaki tesne vyhral, ​​jeho hlavné protivník Raila Odinga ho však obvinil zo zmanipulovania výsledkov. Nasledovala vlna protestov, ktoré prerástli v krvavé konflikty medzi Kikujmi a národnosťou Luo, z ktorej pochádzal Odingu. Až vo februári 2008 bolo uzavreté prímerie a Odingu bol menovaný predsedom vlády. V roku 2010 prebehlo ďalšie referendum o zmene ústavy, tentokrát sa Kibakimu podarilo svoj návrh presadiť. Podľa ústavy už nesmel tretíkrát kandidovať na prezidenta a odovzdal moc Uhuru Kenyattaovi.
Kibaki mal povesť technokrata a pragmatika, na rozdiel od väčšiny afrických vodcov sa vyhýbal siláckemu vystupovanie a vytváranie kultu osobnosti, konflikty sa snažil riešiť dohodou. Na začiatku svojej vlády vyhlásil program boja s prebujnenou korupciou a za zefektívnenie štátnej správy, ktorý však neskončil príliš úspešne. Spočiatku sa mu darilo naštartovať kenskú ekonomiku, ktorá rástla až o sedem percent ročne, ale politický nepokoj v krajine a Svetová finančná kríza 2008 tento proces zastavili. Kibaki po odchode z funkcie patril k najbohatším Keňanom, trval však na tom, že sa nijako neobohatil zo štátnej pokladnice.

</doc>
<doc id="626051" url="https://sk.wikipedia.org/wiki?curid=626051" title="Trolejbusová doprava v Olsztyne">
Trolejbusová doprava v Olsztyne

Jedna zo sietí trolejbusovej dopravy sa nachádzala v severopoľskom meste Olsztyn.
História.
Pred druhou svetovou vojnou.
Počiatok histórie trolejbusov v Olsztyne sa datuje k 1. septembru 1939. V tento deň bola sprevádzkovaná prvá linka – železničná stanica - "Osiedle Mazurskie", na ktorej jazdilo 5 vozov. O niekoľko dní neskôr začali trolejbusy jazdiť aj na druhej linke, ktorá viedla z "placu Roosevelta" cez ulicu "Jagiellończyka" k vojenským kasárňam. V roku 1943 nahradili trolejbusy električkovú linku č. 2 v úseku "Ratusz" – "Jakubowo". Kvôli vojnovým udalostiam bola trolejbusová prevádzka v Olsztyne ukončená 22. januára 1945. Trate boli po prechode Červenej armády zničené, vozy však prečkali boje bez poškodenia.
Po druhej svetovej vojne.
10. decembra 1946 bola sprevádzkovaná prvá obnovená trať "Osiedle Mazurskie" - "Plac Roosevelta", ktorá bola za dva mesiace predĺžená až k železničnej stanici. O rok neskôr, v januári 1948, sa začala prevádzka na novej trati "Plac Roosevelta" - "Kortowo". Tá bola o niečo predĺžená z "placu Roosevelta" na ulici "Jagiellońska". Roku 1949 bola sprevádzkovaná nákladná trať z ulice "Lubelskiej" k mestskej plynárni.
V 50. rokoch boli v prevádzke dve trolejbusové linky o dĺžke 10 km, ktoré obsluhovalo okolo ôsmich vozov. V roku 1959 boli do Olsztyna dodané česko-slovenské trolejbusy Škoda 8Tr (9 kusov).
V 60. rokoch však nastal všeobecný rozmach autobusovej dopravy, ktorá postupne do roku 1965 nahradila olsztynské električky a do roku 1971 tiež miestne trolejbusy. V roku 1968 bola zrušená trať "Jagiellońska" - "Kortowo", takže v prevádzke zostala jediná linka "Osiedle Mazurskie" - železničná stanica. Definitívny koniec nastal 31. júla 1971, kedy bola aj na tejto trati zastavená trolejbusová prevádzka.
V 80. rokoch bolo plánované vybudovať 4 trolejbusové trate, ktoré mali nahradiť najvyťaženejšie autobusové linky. Tento projekt nebol nikdy realizovaný. Aj na začiatku 21. storočia sa uvažovalo o trolejbusoch, prednosť ale dostalo obnovenie električkovej prevádzky.

</doc>
<doc id="626053" url="https://sk.wikipedia.org/wiki?curid=626053" title="Šimon Čaplovič">
Šimon Čaplovič

Šimon Čaplovič (* 13. november 1864, Oravská Poruba-Geceľ – † 18. jún 1927, Oravská Poruba-Geceľ) bol slovenský právnik, statkár. Pochádzal zo starého šľachtického rodu Čaplovič z Jasenovej (Csaplovics de Jeszenova).
Životopis.
Študoval na gymnáziu v Kežmarku. Právo vo Viedni a Bratislave. Pôsobil v službách Oravskej župy, 1910 - 1913 oravský župan, od roku 1912 aj turčiansky župan. Exponent prouhorskej Národnej strany práce. Prispel k vybudovaniu železnice na Orave. Zaoberal sa aj chemickým výskumom, vyvinul a do praxe zaviedol impregnáciu dreva prípravkom serpulit.

</doc>
<doc id="626056" url="https://sk.wikipedia.org/wiki?curid=626056" title="BTS (skupina)">
BTS (skupina)

BTS (, anglický prepis "Bangtan Sonyeondan") je juhokórejská hudobná skupina, ktorá má 7 členov (RM, Jin, SUGA, J-Hope, Jimin, V, Jungkook). Debutovali 13. júna 2013 s albumom "2 Cool 4 Skool" s titulnou piesňou „No More Dream“ pod záštitou agentúry Big Hit Entertainment.
Názov kapely.
BTS je skratka ich kórejského názvu "Bangtan Sonyeondan" (kórejsky: 방탄소년단), ktorý sa doslovne prekladá ako „"Nepriestrelní skauti"“. Názov symbolizuje ich cieľ byť „nepriestrelní“ voči „guľkám“ stereotypov, kritiky a spoločenských očakávaní voči mladým ľuďom.
Členovia.
BTS sa skladá zo 7 členov:
História a úspechy.
Skupina bola zložená v roku 2013 pod spoločnosťou Big Hit Entertainment. Pôvodne vznikla ako hiphopová skupina, ale v súčasnosti tvorí ich repertoár viacero žánrov vrátane EDM, rocku, R&amp;B a ďalších. Pozornosť a priazeň verejnosti si získali vďaka svojim textom, ktoré sa často venujú témam ako sebaúcta, sociálne problémy či psychické zdravie. Často nachádzajú inšpiráciu v psychológii. Celou ich tvorbou sa prelína tzv. alternatívny svet, ktorý už presiahol do sveta literatúry (kniha, webtoon – komiks zverejnený na internete).
Medzi ich celosvetové úspechy patrí ocenenie Top Duo/Skupina počas 26. ročníka udeľovania hudobných cien Billboard v roku 2019, Top Social Artist tri po sebe idúce roky (Billboard 2017, 2018 a 2019), Najobľúbenejšie duo alebo kapela v kategórií Pop/Rock, Najlepšia skupina a Najlepšie živé vystúpenie na Európskych hudobných cenách MTV 2019. 
Počas turné Love Yourself World Tour – Love Yourself, Speak Yourself (2019), sa stali prvým umelcom z Ázie a prvým zahraničným umelcom, ktorý vypredal dva po sebe idúce dni na štadióne Wembley (UK). Stali sa komerčne najpredávanejším umelcom, ktorý hral na štadióne Rose Bowl Stadium (USA). Toto turné im prinieslo 45. miesto na rebríčku Billboard Top Touring Artist za prvú dekádu a v rebríčku boli jediným neanglicky hovoriacim umelcom.
Spolu s UNICEF sa podieľajú na kampani proti násiliu, ktorá nesie názov Love Yourself. Na konci roku 2018 v rámci tejto kampane mali príhovor na 73. zasadaní Spojených národov. Prezident Južnej Kórey im udelil Ocenenie za kultúrne zásluhy (Order of Cultural Merit) za šírenie kórejskej kultúry a jazyka. Vekovo sú najmladší zo všetkých ocenených v histórií.
Povinná vojenská služba.
Aj keď skupina podľa odhadov do kórejskej ekonomiky každoročne prinesie približne 3,5 miliardy dolárov a 1 z 13 návštevníkov krajiny do nej zavíta kvôli skupine, jej členovia nemajú výnimku z povinnej vojenskej služby. Tú musia absolvovať všetci zdatní juhokórejskí muži, ktorí následne v armáde strávia 18 až 21 mesiacov. Narukovať musia do 28 roka ich života.
Ako prvý narukoval najstarší člen skupiny, Jin, v decembri 2022; ostatní členovia ho nasledovali v priebehu roku 2023. 12. júna 2024 Jin ako prvý zo skupiny povinnú vojenskú službu dokončil a bol oficiálne prepustený. Ich spoločný návrat na hudobnú scénu je naplánovaný na rok 2025.

</doc>
<doc id="626057" url="https://sk.wikipedia.org/wiki?curid=626057" title="Pavol Peter Zoch">
Pavol Peter Zoch

Pavol Peter Zoch (* 3. júl 1850, Jasenová – † 23. jún 1907, Modra) bol slovenský národný buditeľ, historik, náboženský spisovateľ a evanjelický kňaz.
Životopis.
Až do svojho štrnásteho roku učil ho otec doma v Jasenovej. V rokoch 18651871 študoval na slovenskom gymnáziu vo Revúcej. V rokoch 18711873 študoval, za podpory bratov Ivana Branislava a Cyrila, na teologickej fakulte vo Viedni. Na jeseň roku 1873 jasenovská cirkev ho po smrti brata Cyrila dňa 25. januára 1874 pozvala za svojho farára. Pavol Zoch skončil štúdium vo Viedni a dňa 1. októbra 1874 bol v Bratislave vysvätený za kňaza biskupom Gedulym a 25. októbra 1874 inštalovaný za farára v Jasenovej. V blízkom aj širšom okolí bol známy svojimi vynikajúcimi katechézami pre deti a mládež, ktoré neraz počúvali aj dospelí.
Roku 1883 Pavol Zoch prešiel do Záriečia. Tu účinkoval až do roku 1897. Roku 1892 založil evanjelický cirkevno-politický časopis Stráž na Sione, ktorý potom redigoval až do svojej smrti. Prispieval do časopisov Dennica, Obzor, Časopis MSS i Domového kalendára.
Od roku 1897 pôsobil v Modre, kde sa jeho zásluhou založil domov pre siroty (Modranský sirotinec) a od roku 1905 bol jeho správcom. Na modranskej fare sa grupovali mnohí evanjelickí i katolícki činitelia, pripravovali sa akcie k voľbám a radili sa slovenskí politici v rokoch z konca 19. storočia. Zomrel náhle dňa 23. júna 1907 v Modre.

</doc>
<doc id="626063" url="https://sk.wikipedia.org/wiki?curid=626063" title="Caudron C.440 Goéland">
Caudron C.440 Goéland

Caudron C.440 Goéland bolo šesťmiestne dvojmotorové viacúčelové lietadlo vyvinuté vo Francúzsku v polovici 30. rokov 20. storočia. Bolo vyrábané v relatívne veľkých počtoch pred 2. svetovou vojnou, počas nej a dokonca aj po jej skončení.
Vývoj.
Stroj vznikol na základe požiadavky na rýchle, ekonomické a pohodlné dopravné lietadlo. Prvý C.440 vzlietol 17. júna 1935 a už prvé skúšky potvrdili jeho mimoriadne vydarenú konštrukciu. Bolo to osemmiestne dvojmotorové lietadlo s kabínou pre dvoch pilotov, so zaťahovacím podvozkom a pohonom dvomi invertnými radovými, vzduchom chladenými šesťvalcovými motormi Renault Bengali Six s výkonom 132 kW/180 k. 
Nasledovali tri kusy C.441 s výkonnejšími motormi Renault 6Q-01 (162 kW/220 k), ktoré boli s protibežným zmyslom otáčania inštalované aj do nasledujúcej civilnej dopravnej verzie C.444. Sériové C.444 lietali napríklad pre Air France. Prototyp najrozšírenejšej verzie C.445 vzlietol v roku 1936 tiež s motorom 6Q. Základná koncepcia C.445 sa ďalej vyvíjala, objavovali sa rôzne verzie pohonných jednotiek (6Q-10/11, 6Q-20/21 atď.), iné verzie interiéru aj tvary chvostových plôch. Po epizódnych verziách C.445R (súťažná diaľková) a C.448 (výkonnejšie motory 6Q-02 a 6Q-03 s výkonom 176 kW, ľavotočivý aj pravotočivý, vzletová hmotnosť sa zvýšila z 3500 kg na 3700 kg ) začala firma aj s dodávkou čisto vojenských transportných, cvičných a sanitných verzií C.445M (M ako Militaire). 
C.445M našli široké uplatnenie nielen vo francúzskej Armée de l’Air, ale používali ho aj letecké zložky francúzskeho námorníctva. Stroje boli tiež exportované - prvý krst v bojových podmienkach sa C.445M podaril už v španielskej občianskej vojne. Po kapitulácii Francúzska v roku 1940 sa asi 60 kusov dostalo do rúk Nemcom a v Luftwaffe (Wehrmacht) lietali ako školské, kuriérne, ľahké dopravné aj sanitné (v tejto verzii sa hojne vyskytovali aj v Protektoráte). Dvanásť C.445M bolo predaných Slovenským vzdušným zbraniam (slúžili ako dopravné, sanitné aj fotogrammetrické). Niekoľko strojov slúžilo v talianskej Regia Aeronautica, dva uleteli do Británie (RAF ich zaradili do svojho stavu s imatrikuláciou AX775 a AX776). Väčšina strojov však ostala vo Vichystickom Francúzsku, ale objavili sa aj v službách Slobodných Francúzov (spočiatku v Afrike). Počas vojny továreň Caudron-Renault pokračovala v sériovej výrobe základného typu C.445M. Vznikli však aj špeciálne verzie. Napríklad sanitný C.447 s inak usporiadaným interiérom a okienkami na trupe, dopravný C.448, C.446 so zosilneným krídlom a posledná verzia s radom úprav C.449 (mali motory 6Q-02/03 - ľavotočivý a pravotočivý). Pre výcvik navigátorov a bombometčíkov vznikla verzia C.449.4 s presklenou prednou časťou trupu.
Popis.
Bol to konvenčný dvojmotorový dolnoplošník s pevným zadným kolieskom. Hlavný podvozok sa zaťahoval do motorových gondol na krídlach. Spočiatku boli použité motory Bengali 6 s výkonom 164 kW/ 220 k, neskôr stroje poháňali motory Renault 6Q. Lietadlo malo celodrevenú konštrukciu a drevený poťah okrem hornej a prednej časti trupu, ktoré boli potiahnuté plechom. Drevené krídlo bolo skonštruované ako dvojnosníkové s krídelkami a vztlakovými klapkami na odtokovej hrane. Chvostové plochy mali pevné časti potiahnuté preglejkou a pohyblivé časti plátnom.
Zvyčajne malo lietadlo usporiadanie pre šesť cestujúcich a priestor pre batožinu v prednej a zadnej časti trupu a s toaletou v zadnej časti. Posádka bola dvojčlenná so sedadlami vedľa seba a mala k dispozícii zdvojené riadenie.
Operačná história.
Pred vypuknutím 2.svetovej vojny bola vyrábaná hlavne verzia C.445, ktorá bola prijatá do Armée de l’Air ako C.445M. Stroje boli zaradené aj vo francúzskom námornom letectve Aéronavale (napr. v Escadrille 55S). Ozbrojené sily používali tieto stroje ako kuriérne a na výcvik osádok. Medzi civilných používateľov patrila Air France, ktorá v roku 1936 prevzala dva stroje (F-AOYP a F-AOYY); Air Bleu, ktorá od mája 1939 používala tri stroje C.445 a jeden C.444 ako nočné poštové na spoji Paríž-Bordeaux-Mont de Marsan-Pau a Régie Air Afrique využívajúca vo francúzskych kolóniách šesť strojov C.445 (počas vojny a po jej skončení boli stroje tejto spoločnosti upravené na verziu C.449). V západnej Afrike pôsobila spoločnosť Chargeurs Réunis s dvomi strojmi a ďalšie štyri lietali na Madagaskare. Strojmi C.445 C.445M disponovalo aj letectvo Slobodných Francúzov.
Stroje boli aj exportované. Dva stroje boli dodané Bulharsku, dva kúpila Juhoslávia pre dopravnú spoločnosť Aeroput. Ďalšie odobrali Argentína a Španielsko. Tri republikánske C.445 slúžili v Lineas Aereas Postales Espanolas (LAPE), ostatné stroje lietali ako vojenské transportné. Nacionalistické letectvo ich zaradilo do 26 Grupo de Caza. Dva stroje C.445M boli dodané aj belgickému vojenskému letectvu Aeronautique Militaire.
Výroba lietadiel C.440 a odvodených verzií pokračovala aj po vypuknutí 2. svetovej vojny. V tomto období bolo množstvo týchto strojov zaradených do služby v ozbrojených silách. Po páde Francúzska v roku 1940 lietalo asi 60 strojov v Luftwaffe v Afrike, na Balkáne aj na východnom fronte a v službách nemeckej spoločnosti Deutsche LuftHansa.
Výroba verzií C.445M, C.446 so zosilneným krídlom a C.449 s pohonnými jednotkami 6Q-20/21 pokračovala aj počas nemeckej okupácie v závodoch v Billancourte a v Issy-les-Moulineaux. Pre výcvik navigátorov a bombometčíkov vznikla verzia C.449.4 s presklenou prednou časťou trupu. Výroba v Billancourte v roku 1943 podstatne poklesla po úspešnom nálete RAF. Na odsun ranených boli používané sanitné C.447 s odlišne usporiadaným interiérom a okienkami na trupe. 
Ďalšie stroje slúžili v letectve vichystického Francúzska a vo francúzskych kolóniách v Section civile de liasons aériennes métropolitaines (SLCAM) a v Aéronavale (napr. v jednotke Escadrille 4F). Dva stroje uleteli do Veľkej Británie, kde ich Royal Air Force zaradili do služby s imatrikuláciou AX775 a AX776. Ďalším užívateľom boli Slovenské vzdušné zbrane, ktoré objednali 12 strojov C.445M v roku 1942. Niekoľko C.445M používala aj talianska Regia Aeronautica.
Po skončení vojny bola výroba obnovená pre civilných aj vojenských používateľov, pričom stroje boli využívané ako transportné aj ako cvičné. Počas povojnovej reorganizácie francúzskeho leteckého priemyslu sa spoločnosť Caudron stala súčasťou spoločnosti Société Nationale de Constructions Aéronautiques du Nord (SNCAN) a lietadlo bolo premenované na Nord Goeland (v rokoch 1944-1948 bolo vyrobených 325 kusov). Medzi povojnových komerčných používateľov patrili spoločnosti Air France, Sabena (tri stroje), Aigle Azur a Compagnie Air Transport (CAT).
Caudron C.445 v Slovenských vzdušných zbraniach.
Veliteľstvo vzdušných zbraní sa snažilo o zlepšenie kuriérnej služby aj o možnosť odvozu ranených na východnom fronte. Existoval však len obmedzený počet pilotov, ktorí absolvovali výcvik na viacmotorových lietadlách ešte v predvojnovom československom letectve. Hľadal sa teda ideálny typ lietadla vhodného na splnenie týchto požiadaviek. Pôvodne sa uvažovalo o dvojmotorovom Aeru A.304, ktorým mala byť vyzbrojená ešte v rámci predpokladanej modernizácie predvojnového československého vojenského letectva letka 64. leteckého pluku náhradou za zastaralé Aero A.100. DLM však túto voľbu nepodporila (A.304 boli odpredané do Bulharska). Namiesto toho prišla ponuka na zakúpenie lietadiel Caudron C.445 francúzskej výroby. Veliteľstvo vzdušných zbraní ponuku akceptovalo s podmienkou, že nemeckí piloti stroj predvedú na Slovensku. Na tento účel bola určená komisia v zložení: mjr.Trnka - predseda, stot.Rehuš, ing.Trebichovský a J.Vančo - členovia, ktorá sa 20. augusta 1942 zišla na letisku Vajnory, kde jej o 15.00 hod nemeckí piloti predviedli stroj C.446 č.812 (VHA Trnava, f.MNO - spisy dôverné, č.14414 a denné rozkazy LP). Na základe hlásenia komisie o technických a letových vlastnostiach C.445 a po navrhovanom súhlase použiť tento typ zadalo Velenie vzdušných síl 16.9.1942 objednávku firme Messerschmitt v Augsburgu (firma Caudron patrila do koncernu Messerschmitt A.G.) na 5 lietadiel. Ešte pred odoslaním objednávky sa veliteľ SVZ obrátil na DLM so žiadosťou o sprostredkovanie ich nákupu. DLM nekládla kontraktu prekážky a dokonca prednostne sprostredkovala aj dodávku náhradných súčiastok na bežné opravy a výcvik pilotov a pozemného personálu počas preberania lietadiel. (VHA Trnava, spis č.73718 a 73527). 
Na základe toho nemeckí piloti vykonali prelet prvých lietadiel li z Olomouca do Trenčianskych Biskupíc, kde ich v dňoch 22. až 26. septembra 1942 preberala komisia SVZ (pplk.gšt.Ballay, mjr.Trnka, mjr.Dargov, stot.Medvec, npor.Tomášek, npor.Záhradník, por.Gallo, rtk.Jakab a civilný zamestnanec Debnár). Piloti vykonali najskôr krátke školiace lety s nemeckou posádkou a potom zalietavacie a preberacie lety. Následne boli vykonané aj rádiolety kvôli preskúšaniu rádiostaníc a rádiokompasu. Hoci bolo objednaných 5 lietadiel, komisia reálne prevzala šesť strojov (sériové čísla 804, 805, 819, 821, 822 a 823), pretože predvádzané lietadlo nakoniec ostalo tiež na Slovensku a bolo zaradené do stavu SVZ. Piloti po prevzatí strojov vykonali s lietadlami aj skúšobné lety s palivom Bi-Bo-Li. Lietadlá boli okamžite využívané na dokončenie kurzu telegrafistov a neskôr aj v kurze pre viacmotorové lietadlá. (VHA Trnava spis č.73847, 1375, 40666, 40541 a zápisník letov J.Trnku, J.Jakaba)
Velenie SVZ v októbri 1942 vystavilo ďalšiu objednávku na 5 lietadiel tohto typu v kuriérnej verzii. Pretože dodávka sanitného Ju 52 viazla a potreba sanitného lietadla bola akútna, dohodol gen. Čatloš so šéfom DLM, že dva stroje z piatich objednaných budú dodané v sanitnej verzii. Ich prestavbu mala zabezpečiť nemecká strana priamo v závode Caudron. Po tejto dohode bola pôvodná objednávka zrušená a nahradená novou z 13. januára 1943 na dve lietadlá v sanitnej verzii a z 22. februára 1943 na tri kuriérne stroje s kompletným vybavením. Druhá objednávka bola už len formálna, lebo tieto tri C.445 boli na Slovensko dodané koncom novembra a začiatkom decembra 1942, ale nelietalo sa na nich. Ich preberacie lety sa vykonali až po vystavení objednávky. 22. februára 1943 vykonal mjr.Trnka spolu s rtk.Slivkom a npor.Záhradníkom skúšobný a zalietavací let s C.445.865 s tým, že stroj prevzala oficiálne komisia v Trenčíne 2. marca 1943 spolu s C.445.863 a C.445.864. Členmi komisie boli okrem nich aj mjr.Dargov, stot.Rehuš a rtk.Ľupták. Posledné dva sanitné C.445.835 a C.445.836 boli dodané až v druhej polovici júla 1943 a 28. júla 1943 ich posádky presunuli z leteckých dielní do Piešťan. Nariadením Veliteľstva vzdušných zbraní boli pridelené letke 51, ale disponovať sa nimi mohlo len po súhlase Veliteľstva vzdušných zbraní.
Všetkých dvanásť C.445 bolo postupne využívaných pre kuriérne lety na východný front, po celom území Slovenska a do Protektorátu na prevoz pilotov, špecialistov, dôstojníkov a vojakov slovenskej armády, na preškoľovanie pilotov, palubných mechanikov, rádiotelegrafistov a na výcvik žiakov LŠ.
Na verejnosti mali premiéru počas leteckého defilé nad Bratislavou 14. marca 1943.
Stroj C.445.864 bol použitý na kuriérne lety do Záhrebu v septembri 1943, kde bol poškodený chorvátskym lietadlom. Bola nutná oprava ľavého motora a výmena vrtule.
Stroje boli v SVZ intenzívne používané a preto bola na nich pomerne často vykonávaná povinná údržba a opravy. Problémy spôsobovali opravy motorov, ich povinné revízie a nízky počet náhradných motorov. Preto sa veľakrát stalo, že lietadlá ktoré boli po technickej a drakovej stránke v poriadku, neboli schopné letu kvôli motorom. Nepriaznivú situáciu v tomto smere sa nepodarilo uspokojivo vyriešiť ani v nasledujúcom období. Iných náhradných dielov a špeciálneho náradia (napríklad na ošetrenie nastaviteľných vrtúľ Ratier) bol dostatok. Situácia sa aspoň čiastočne riešila zasielaním motorov na revíziu a opravu do Francúzska prostredníctvom firmy Messerschmitt. Takto boli napríklad odoslané 17. júla 1943 dva motory Renault Q6 výr.č.1159 a 1862. (VHA Trnava, f.MNO spisy dôverné č.43297) Druhým spôsobom boli objednávky na motory, ktoré boli väčšinou po revízii s príslušným počtom nalietaných hodín, čomu zodpovedala aj cena. Takto bola situácia riešená celé dva roky, pretože objednávka leteckého pluku z roku 1942 bola realizovaná až 7. júna 1944 (ten deň boli nemeckou stranou dodané 4 motory (výr.č.1067, 1022, 1368 a 1084). Z týchto dôvodov bolo koncom roka 1943 letuschopných len 9 strojov. 
Kvôli vykonaniu adaptačných prác na zabudovanie špeciálnych fotokomôr vykonal dňa 9. augusta 1943 rtk.J.Videršpán prelet C.445.835 z Piešťan na Mokraď, kde bol stroj k dispozícii nemeckému technikovi. Druhá etapa adaptačných prác bola vykonaná v dňoch 24. augusta až 17. septembra 1943. Po jej skončení bolo lietadlo pripravené na vykonávanie fotogrammetrických prác a bolo využívané na túto činnosť až do prevzatia lietadla Fw 189A-2/U-2. Potom bolo určené ako záložný stroj pre výkon týchto špeciálnych prác. (VHA Trnava, f.MNO - spisy dôverné, č.26790, zápisník letov J.Videršpána)
Dva stroje vyčlenené pre LŠ na letisku Tri Duby pre potreby výcviku palubných mechanikov a rádiotelegrafistov zostali hangárované aj počas bojov Kombinovanej letky a 25. októbra 1944 ich zapálili jej ustupujúci príslušníci (už boli aj tak poškodené pri nemeckom bombardovaní letiska a boli neletuschopné kvôli nedostatku náhradných súčiastok a náhradných motorov, ktoré boli zničené pri bombardovaní letiska Mokraď). 
Zvyšných 10 strojov C.445 (vrátane fotogrammetrického) sa zmocnila nemecká armáda na letisku v Piešťanoch a vo Vajnoroch. Ministerstvo financií sa snažilo v novembri 1944 vymôcť C.445.835 spolu s Fw.189A-2/U-2.325 a špeciálnymi fotokomorami odôvodňujúc to tým, že ide o majetok ministerstva a nie SVZ, a že chce vo fotografovaní územia pre kartografické účely pokračovať. Výsledok tejto snahy bol negatívny. (VHA Trnava,f.MNO - spisy dôverné, Správa stot.Rehuša a žiadosť Ministerstva financií zo dňa 30.11.1944)
Verzie.
"Poznámka": Celkovo bolo vyrobených 1 702 strojov. V prehľade uvedenom nižšie je uvedených 1 446 strojov. Pri zvyšných 256 strojoch nie je možné z dochovaných záznamov zistiť presnú verziu. Množstvo starších strojov bolo tiež prestavaných do novších verzií.
Technické údaje.
"Technické údaje pochádzajú z publikácie „Jane's Encyclopedia of Aviation“".
Užívatelia.
 Belgicko
 Bulharsko
 Francúzsko
Kráľovstvo Srbov, Chorvátov a Slovincov
Nacistické Nemecko
Slovenská republika (1939-1945)
Španielsko

</doc>
<doc id="626064" url="https://sk.wikipedia.org/wiki?curid=626064" title="Theoxenos z Téb">
Theoxenos z Téb

Theoxenos ("Theoxenos") bol grécky sochár v 4. storočí pred Kr.
Theoxenos, grécky sochár z boiótskych Téb, tvoril v 2. polovici 4. storočia pred Kr. Jeho menom je signovaný mramorový podstavec z dvojice sôch objavený v Aténach, v severovýchodnej časti Areopágu. Nápis na podstavci hlása, že bol základňou sôch rodičov Démopeithida, ktoré ich syn zasvätil (venoval) bohyniam Demetre a Persefone:
- text v starogréčtine
Nápis je podľa typu písma datovaný do rokov 350 – 300 pred Kr.

</doc>
<doc id="626069" url="https://sk.wikipedia.org/wiki?curid=626069" title="Damian Lillard">
Damian Lillard

Damian Lamonte Ollie Lillard Sr. (* 15. júl 1990, Oakland, Kalifornia, USA) je americký basketbalista hrajúci za Portland Trail Blazers v NBA. 
Zo života.
Hral na univerzite Weber State Wildcats, odkiaľ si ho na drafte do NBA v roku 2012 vybral Portland zo šiesteho miesta. Lillard získal vo svojej prvej sezóne ocenenie pre najužitočnejšieho nováčika (NBA Rookie of the year). Celkovo až trikrát bol vybraný na zápas hviezd (NBA All-Stars game), čo sa podarilo iba šiestim hráčom Portlandu v histórii. V súčasnosti (2018) patrí pre svoje ofenzívne zručnosti k najlepším strelcom celej súťaže. V roku 2014 sa dostal do All-NBA Third Team, v roku 2016 do All-NBA Second Team a v roku 2018 do All-NBA First Team. Takisto ho neobišlo ocenenie Magic Johnson Award.
Osobný život.
Lillard má jedného syna - Damiana Lillarda juniora.

</doc>
<doc id="626072" url="https://sk.wikipedia.org/wiki?curid=626072" title="Věra Benšová-Matyášová">
Věra Benšová-Matyášová

Věra Benšová-Matyášová (* 24. júl 1929, Praha – † 10. júl 2007, Praha) bola česká herečka a novinárka.
Životopis.
Po gymnaziálnych štúdiách študovala na pražskom Tanečnom konzervatóriu, ktoré absolvovala roku 1952. Angažmá: Krajské krušnohorské divadlo (19531954), Divadlo satiry a estrády v Prahe (19551957), Státní divadlo v Karlíně (Hudební divadlo Karlín (19571961)). Hrala aj v niekoľkých českých filmoch (Nevěra, Strakonický dudák, Obušok, z vreca von!, Princezná so zlatou hviezdou, Botostroj). Od roku 1961 sa venovala novinárskej práci. Bola redaktorkou Zemĕdelských novin v ktorých uverejňovala články o kultúre, divadle, divadelné recenzie a baletné kritiky. Pochovaná je v Jasenovej.

</doc>
<doc id="626073" url="https://sk.wikipedia.org/wiki?curid=626073" title="Juan Manuel Santos">
Juan Manuel Santos

Juan Manuel Santos Calderón (španielska výslovnosť: [chuan manuel santos Kalderon], * 10. august 1951 Bogota) je kolumbijský politik, ekonóm a 32. prezident Kolumbie. V roku 2016 mu bola udelená Nobelova cena mieru. 
Vzdelanie.
Študoval na University of Kansas, následne London School of Economics a Harvard University ekonomické a právne odbory.
Rodina.
Ide o člena jednej z významných kolumbijských rodín. Jeho prastrýko Eduardo Santos bol prezidentom Kolumbie v období rokov 1938 až 1942 a majiteľom aj riaditeľom jedných z najvplyvnejších kolumbijských novín "El Tiempo". Jeho otec Enrique Santos Castillo pracoval viac ako 50 rokov ako novinový redaktor. Jeho brat Enrique Santos Calderón bol riaditeľom novín viac ako desať rokov, než boli v roku 2007 predané španielskej skupine Grupo Planéta. Jeho bratranec Francisco Santos bol 8 rokov (2002-2010) viceprezidentom Kolumbie vo vláde Álvara Uribeho.
Je ženatý s Máriou Clemenciou Rodriguez. Deti sa volajú: Martin, Maria Antonia a Esteban.
Kariéra.
Stal sa riaditeľom kolumbijskej delegácie na Medzinárodnú organizáciu pre kávu v Londýne. Bol ministrom zahraničného obchodu v administratíve prezidenta Césara Gaviria v roku 1991. V roku 1992 bol menovaný prezidentom VII. konferencie OSN o obchode a rozvoji na obdobie štyroch rokov. V roku 1999 bol vymenovaný za predsedu hospodárskej komisie OSN pre Latinskú Ameriku a Karibik (ECLAC) a slúžil ako riaditeľ Corporación Andina de Fomento (CAF) v období 2001-2002.
V roku 1994 založil nadáciu "Buen gobierno" („Dobrá vláda“), ktorej deklarovaným cieľom je pomoc a zlepšenie governability a účinnosti kolumbijskej vlády. Táto organizácia predložila návrh demilitarizovaného pásma a mierové rozhovory s povstalcami z FARC.
Minister a prezident.
Od 7. augusta 2000 do 7. augusta 2002 bol ministrom financií a neskôr od 19. júla 2006 do 18. mája 2009 ministrom obrany.
Dňa 20. júna 2010 bol zvolený prezidentom Kolumbie v druhom kole prezidentských volieb, prísahu zložil 7. augusta 2010 a nahradil svojho predchodcu Álvara Uribeho. Dňa 15. júna 2014 bol zvolený na ďalšie funkčné obdobie do roku 2018.
Na konci júna roku 2016 podpísal v kubánskej Havane, za prítomnosti napr. generálneho tajomníka OSN Pan Ki-muna a prezidenta Raúla Castra, dohodu o definitívnom prímerí s vodcom organizácie FARC, Rodrigom Londonom.
V referende, vypísanom v októbri roku 2016, sa ale Kolumbijčania tesnou väčšinou vyslovili proti mierovej dohode s FARC. V tom istom mesiaci bol potom následne ocenený Nobelovou cenou mieru za svoju snahu mierovou cestou uzavrieť trvalé prímerie s FARC.

</doc>
<doc id="626080" url="https://sk.wikipedia.org/wiki?curid=626080" title="Trolejbusová doprava vo Varšave">
Trolejbusová doprava vo Varšave

Vo Varšave, hlavnom meste Poľska, boli postupne v prevádzke dve siete trolejbusovej dopravy.
História.
1946–1973.
Prvé trolejbusy vyšli do varšavských ulíc 5. januára 1946.
Vtedy boli sprevádzkované dve linky, A a B, ktoré vychádzali z konečnej zastávky Trębacka. Linka A končila v obratisku "pl. Unii Lubelskiej", linka B viedla spoločne s linkou A, v "alejach Ujazdowskich" sa však odpojila a pokračovala do obratiska "Łazienkowska", ktoré bolo umiestnené pred trolejbusovú vozovňou. O dva mesiace neskôr, v marci toho istého roku, bola sieť rozšírená o predĺženie z "Trębackiej" k Gdanskej železničnej stanici. Na tomto úseku jazdila linka C, ktorá diaľke pokračovala s linkou A na konečnú "pl. Unii Lubelskiej". Na konci roka 1946 ale bola prevádzka na linke C prerušená a trať z "Trębackiej" k stanici bola presunutá do iných, súbežných ulíc. Na novej trase bola linka C sprevádzkovaná až na konci roka 1947.
V roku 1948 nastala zmena označovania trolejbusových liniek, ktoré bolo zmenené z písmen na čísla.
Počas konca 40. a prvej polovice 50. rokov bolo postavených niekoľko ďalších úsekov, takže v roku 1960 bolo v prevádzke už 6 liniek s dĺžkou 41 km, ktoré jazdili na 19 km tratí. Toho istého roku bola sprevádzkovaná nová vozovňa, v tej starej naďalej zostali autobusy. Rekordný pre varšavské trolejbusy bol rok 1962, kedy bolo v prevádzke 127 vozidiel a na niektorých linkách bol interval 2 minúty. O dva roky neskôr bol dokonca vypracovaný plán na mohutné rozšírenie trolejbusovej siete.
V roku 1966 však bolo rozhodnuté o likvidácii trolejbusovej trakcie v hlavnom meste Poľska. Dôvodom bola lacná ropa a s tým súvisiace veľké dodávky nových autobusov, ktorých prevádzka bola lacnejšia. Prvá trať ("Aleje Ujazdowskie – pl. Unii Lubelskiej") bola zrušená nasledujúceho roka. V roku 1968 prišla do Varšavy posledná dodávka trolejbusov Škoda 9Tr, odvtedy už nebol vozový park ani technické zariadenie obnovované. Trolejbusové trate boli postupne rušené, až zostala v prevádzke jediná linka č. 52 v trase "pl. Zawiszy – Chełmsko". Posledným dňom prevádzky tejto trate sa stal 1. júl 1973.
Linky v roku 1964:
1983–1995.
Už roku 1976 sa začalo uvažovať o obnoveniu prevádzky trolejbusov vo Varšave. Práce na prvej trati začali roku 1977, stavba však pokračovala pomaly, takže nová sieť bola sprevádzkovaná až 1. júna 1983.
Linka, ktorá bola označená číslom 51, mala dĺžku 13 km a viedla zo zastávky "Warszawa Wilanowska" do samostatného mesta Piaseczno, sa mala sa stať základom k rozsiahlej trolejbusovej sieti. To sa však nikdy nestalo, žiadna ďalšia trať už sprevádzkovaná nebola, takže linka č. 51 zostala vo varšavskej MHD osamotená. Trolejbusová linka sa však stala obľúbenou, takže v špičke bol interval len 2 minúty. V roku 1990 bola zavedená nočná linka v rovnakej trase. V roku 1993 ale britská firma "Drawlane Consulting" vypracovala plán reštrukturalizácie mestskej dopravy a odporučila zrušiť trolejbusy, čo sa nakoniec uskutočnilo. Posledné trolejbusy tak vo Varšave dojazdili 31. augusta 1995.
Linky v roku 1991:

</doc>
<doc id="626081" url="https://sk.wikipedia.org/wiki?curid=626081" title="Věra Benšová">
Věra Benšová



</doc>
<doc id="626082" url="https://sk.wikipedia.org/wiki?curid=626082" title="Věra Matyášová">
Věra Matyášová



</doc>
<doc id="626083" url="https://sk.wikipedia.org/wiki?curid=626083" title="TV">
TV

TV môže byť:
Tv môže byť skratka výrazu:
.tv môže byť internetová doména Tuvalu

</doc>
<doc id="626084" url="https://sk.wikipedia.org/wiki?curid=626084" title="Tv">
Tv



</doc>
<doc id="626085" url="https://sk.wikipedia.org/wiki?curid=626085" title="Trolejový drôt">
Trolejový drôt



</doc>
<doc id="626086" url="https://sk.wikipedia.org/wiki?curid=626086" title="Barney Greenway">
Barney Greenway

Mark Andrew "Barney" Greenway (* 13. júl 1969, Birmingham, Anglicko) je britský extrémno-metalový spevák, ktorý je v súčasnosti hlavným spevákom skupiny Napalm Death a je bývalým členom skupín Extreme Noise Terror a Benediction.
Greenwayova prezývka „Barney“ pochádza z čias, keď pil alkohol a je odvodená z názvu postavičky Barney Rubble z animovaného seriálu The Flintstones.
Život.
Greenway je fanúšikom progresívneho metalu. Od roku 1989 bol spevákom death metalovej skupiny Benediction. V roku 1990 sa pridal k skupine Napalm Death, kde nahradil predchádzajúceho speváka skupiny, Leeho Doriana, ktorý neskôr založil doom metalovú skupinu Cathedral. Pred príchodom k skupine Napalm Death pracoval Greenway ako inžinier v Birminghame.
Greenwayov prvý album so skupinou Napalm Death, "Harmony Corruption", reprezentoval posun v hudobnom štýle skupiny k viac death metalovo orientovaného zvuku. Albumy, ktoré ho nasledovali, vrátane albumov "Utopia Banished", "Fear, Emptiness, Despair" a "Diatribes" znamenali ďalší posun k death metalu a zároveň obsahovali prvky groove metalu.
V roku 1996 Greenway zo skupiny Napalm Death pre konflikty na čas odišiel. Od roku 1997 po návrate späť spolupracoval na vydaní viacerých albumov.
Externé odkazy.
 na IMDb

</doc>
<doc id="626087" url="https://sk.wikipedia.org/wiki?curid=626087" title="Trolejové lano">
Trolejové lano



</doc>
<doc id="626088" url="https://sk.wikipedia.org/wiki?curid=626088" title="Trolejový vodič">
Trolejový vodič



</doc>
<doc id="626089" url="https://sk.wikipedia.org/wiki?curid=626089" title="Troflák">
Troflák



</doc>
<doc id="626091" url="https://sk.wikipedia.org/wiki?curid=626091" title="Aristofilos z Korintu">
Aristofilos z Korintu

Aristofilos ("Aristofilos") bol grécky sochár v 3. storočí pred Kr.
Sochár Aristofilos, syn Eusthena z Korintu, tvoril v 2. polovici 3. storočia pred Kr. Jeho menom je signovaný mramorový podstavec zo sochy objavený na ostrove Délos Nápis na podstavci hlása, že bol základňou sochy Télemnésta, ktorú jeho otec Sóteles zasvätil bohom:
- text v starogréčtine
Nápis je podľa typu písma datovaný do 3. stor. pred Kr.
Tento podstavec je súčasťou základne rodinného pomníka v podobe "exedry" (vyvýšeného priestoru pravouhlého pôdorysu), ktorý sa nachádza južne od propylaje (rovnako ako u iných významných posvätných okrskov i Délos mal rôznorodý komplex budov vrátane vstupnej brány - propylaje) neďaleko ruín svätyne boha Apolóna. Podľa nápisov na podstavcoch tam pôvodne stáli tri bronzové sochy. Na ľavej strane stála socha Sótelovho syna "Télemnésta", v strede Sótelova manželka "Xenainó", obe tieto sochy venoval (zasvätil) Sóteles, a vpravo socha Sótela samého, ktorú venovala komunita ostrova Délos. Bol to teda akýsi hybridný verejno-súkromný pomník. Je možné, že Sóteles, ktorý bol v rokoch 217 – 211 pred Kr. archontom a predsedom zhromaždenia, využil príležitosť a dal postaviť tento pomník, ktorý aj sám zaplatil. 

</doc>
<doc id="626092" url="https://sk.wikipedia.org/wiki?curid=626092" title="Vienna Insurance Group">
Vienna Insurance Group

Vienna Insurance Group je koncernová poisťovacia skupina pôsobiaca v Rakúsku, strednej a východnej Európe. Tvorí ju približne 50 spoločností v 25 krajinách, má 25 000 zamestnancov a pôsobí v regióne 180 miliónmi obyvateľov. Je podnikom s najvyšším ratingom v rámci hlavného indexu Viedenskej burzy ATX; akcie sú kótované aj na Pražskej burze. Korene VIG v Rakúsku siahajú do roku 1824, kedy bola založená k.u.k. priv. wechselseitige Brandschaden Versicherung. Vienna Insurance Group.

</doc>
<doc id="626093" url="https://sk.wikipedia.org/wiki?curid=626093" title="Mliečny kefír">
Mliečny kefír



</doc>
<doc id="626094" url="https://sk.wikipedia.org/wiki?curid=626094" title="Tibi">
Tibi



</doc>
<doc id="626095" url="https://sk.wikipedia.org/wiki?curid=626095" title="Vodný kefír">
Vodný kefír



</doc>
<doc id="626096" url="https://sk.wikipedia.org/wiki?curid=626096" title="Japonské vodné kryštály">
Japonské vodné kryštály



</doc>
<doc id="626100" url="https://sk.wikipedia.org/wiki?curid=626100" title="VIG">
VIG



</doc>
<doc id="626103" url="https://sk.wikipedia.org/wiki?curid=626103" title="Baktria">
Baktria

Baktria (perzsky "Báchtar", grécky "Baktriana") je historické územie a jeden z prvých štátnych útvarov na území, ktoré dnes patrí Afganistanu, Turkmenistanu a Tadžikistanu, a ktoré tu začali vznikať už v 1. tisícročí pred Kr. Rozkladala sa v oblasti povodia rieky Amudarja, s hlavným mestom Baktra (dnešné afgánske mesto Balch).
Celkovo sa o tejto ríši nevie veľa. Baktria bola už v 7. storočí pred Kr. vyspelým štátom s mestskými sídlami, rozvinutým zavlažovaním a poľnohospodárstvom. Čulo obchodovala s okolím a mala i vlastné mince. Niektorí historici sa domnievajú, že ju mohol založiť jej vládca Guštásp (Vištásp), ktorý bol súčasníkom Zarathuštru.
Zmienky o Baktrii sa nachádzajú v Aveste (1. tisícročie pred Kr.), spomína ju Pompeius Trogus v "Historiae Philippicae" (1. storočie pred Kr.), v spisoch historika a geografa Abú Rajhána Bírúního (okolo 1. tisícročia) a v "Šáhnáme (Knihe kráľov)" Abú-I-Kásima Firdausího. 
Baktria ako historická oblasť sa neskôr stala súčasťou viacerých ríš: Seleukovskej, Kušánskej, Abbásovskej a ďalších. 

</doc>
<doc id="626105" url="https://sk.wikipedia.org/wiki?curid=626105" title="Svižníky">
Svižníky

Svižníky (Cicindelinae) je podčeľaď čeľade bystruškovité patriacej medzi chrobáky. Niekedy - najmä staršie - sa svižníky kategorizujú ako samostatná čeľaď svižníkovité (Cicindelidae) . 
Na celom svete je známych asi 1600 druhov svižníkov. V Európe je ich asi 30 a v Strednej Európe asi 8 druhov. Sú považované za indikátor čistého životného prostredia.
Morfológia.
Svižníky sú kovovo sfarbené chrobáky s tenkými tykadlami a veľkými hryzadlami, ktoré sú pre ne typické. Sú dobre prispôsobené na dravý spôsob života.
Potrava.
Svižníky sú mäsožravé chrobáky. Lovia rôzne drobné živočíchy (napr. pavúky, menšie chrobáky a malé mäkkýše). Svoju korisť držia v hryzadlách a vylučujú na ňu tráviace šťavy, ktoré ju začnú rozkladať na tekutú kašu, ktorú potom nasajú. Ich larvy sú tiež dravé a budujú si v piesčitej pôde chodbičky, ktoré môžu byť dlhé aj 50 cm. Larva potom číha na korisť, ktorá spadne do chodbičky.
Výskyt.
Niektoré svižníky žijú aj na stromoch, ale drvivá väčšina ich žije na zemi. Žijú na pobrežiach morí a jazier, v piesčitých dunách, na poliach, lesných cestách, preslnených lesných stráňach a v piesčitých brehoch potokov. Čo sa týka svižníkov žijúcich na území Slovenska, najčastejšie na ne môžme natrafiť práve na lesných alebo poľných cestách s piesčitou pôdou od nížin až po podhorské a horské oblasti (napr. pohorie Vtáčnik)
Rody.
Zoznam rodov:
Na území Slovenska je najrozšírenejší rod "Cicindela", ktorý tu má asi 7 zástupcov. Zástupcovia tohto rodu sú aktívni hlavne cez deň, zatiaľ čo rôzne iné sú aktívne hlavne v noci (napr. "Megacephala", "Omus", "Amblycheila" a "Manticora"). V rodoch "Cicindela" a "Megacephala" sú často chrobáky postrofarebné, zatiaľ čo v ostatných rodoch sú chrobáky skôr jednofarebne čierne.
Druhy.
Najznámejšie druhy žijúce na Slovensku:
Tento chrobák veľký 11 - 15 mm má zelené lesknúce sa krovky s piatimi pármi béžových škvŕn. Jeho dlhé končatiny mu umožňujú rýchly beh, aj keď väčšinu času trávi lietaním. Larva si buduje chodbu, ktorá môže byť až 50 cm dlhá. Svižník poľný žije na piesčitých a vyslnených okrajoch lesov a polí. Je aktívny od apríla do septembra. Loví drobný hmyz a pavúky. Je to užitočný predátor.
Je to chrobák veľký 11 - 16 mm. Jeho sfarbenie nie je u všetkých jedincov rovnaké. Niektoré sú bronzovo hnedé, iné zas zelené. Vyskytuje sa na piesčitých miestach, okrajoch borovicových lesov, poliach a na suchých a kamenistých lesných alebo poľných cestách od nížin do stredohorských oblastí. Je aktívny od mája do októbra. Larva si buduje chodbu, ktorá môže byť až 50 cm dlhá.
Tento chrobák s dĺžkou 12 - 17 mm sa najčastejšie vyskytuje na lesoch s piesčitou pôdou a na lesných cestách preslnených slnkom v podhorí a horách. Celkovo je tento chrobák rozšírený v stredoeurópskych pohoriach (Karpaty, Alpy, Sudety), severné Taliansko a severný Balkán. Je aktívny od apríla do augusta. Larva si buduje chodbu.
Je to chrobák veľký 15 - 17 mm žijúci prevažne v borovicových lesoch a na piesčitých pôdach.
Tento chrobák s dĺžkou 10 - 13 mm sa najčastejšie vyskytuje na vlhkých piesčitých a preslnených oblastiach so slanou pôdou a v blízkosti kaluží. Keďže je to veľmi teplomilný druh, v chladných a daždivých dňoch sa ukrýva pod kameňmi alebo drevom. Larva si buduje chodbu. Obýva hlavne juhovýchodnú Európu a v strednej Európe je zaznamenaný ojedinele (napr. v Rakúsku).
Menej známy ako Svižník nemecký. Je to chrobák dlhý 8 - 11 mm, ktorý žije na strniskách, poliach a na trávnatých plochách.
Exotické druhy napr:

</doc>
<doc id="626106" url="https://sk.wikipedia.org/wiki?curid=626106" title="Cicindelinae">
Cicindelinae



</doc>
<doc id="626107" url="https://sk.wikipedia.org/wiki?curid=626107" title="Cicindelidae">
Cicindelidae



</doc>
<doc id="626108" url="https://sk.wikipedia.org/wiki?curid=626108" title="Ateliér vizuálnych efektov">
Ateliér vizuálnych efektov

Od roku 2022 Ateliér vizuálnych efektov a herného dizajnu Filmovej a televíznej fakulty Vysokej školy múzických umení v Bratislave je jediným svojho druhu na Slovensku. Ponúka vysokoškolské vzdelávanie v oblasti tvorby vizuálnych efektov a herného dizajnu v audiovizuálnom mediálnom priestore na Slovensku. Umožňuje študovať na všetkých troch stupňoch vysokoškolského vzdelávania. Štúdium je založené na realizácií množstva odborných cvičení, ktoré počnúc prvým až posledným rokom štúdia dokumentujú profesionálny rast študentov.
Kontakt.
FTF VŠMU, Ateliér vizuálnych efektov a herného dizajnu, Svoradova 2, 813 01 Bratislava
Učebne a ateliér: Zochová 5, 813 01 Bratislava

</doc>
<doc id="626109" url="https://sk.wikipedia.org/wiki?curid=626109" title="Svižníkovité">
Svižníkovité



</doc>
<doc id="626110" url="https://sk.wikipedia.org/wiki?curid=626110" title="Bystrušky">
Bystrušky



</doc>
<doc id="626111" url="https://sk.wikipedia.org/wiki?curid=626111" title="Justicialistická strana">
Justicialistická strana

Justicialistická strana () je argentínska peronistická politická strana. Patrí medzi tradičné a najvýznamnejšie politické strany v Argentíne, založená bola 21. novembra 1946 pod názvom Peronistická strana () vtedajším prezidentom Juanom Perónom. Pôvodná strana vznikla zlúčením troch politických subjektov a to Strany práce, Radikálnej občianskej únie pre obnovu a Nezávislej strany. Svoj súčasný názov nesie od roku 1964, kedy sa podľa želania Juana Peróna mala stať jediným politickým subjektom reprezentujúcim Peronizmus.
Historicky najvýznamnejšími predstaviteľmi strany sú bývalý prezident Juan Perón a jeho druhá manželka Eva Perónová, ktorí sú tiež považovaní za zakladateľov politickej filozofie Peronizmus. Počas svojej existencie vzišlo z tejto strany viacero argentínskych prezidentov (resp. politikov disponujúcimi právomocami prezidenta). Okrem Juana Peróna to boli aj Héctor José Cámpora, Raúl Alberto Lastiri, María Estela Martínezová Perónová, Ítalo Luder, Carlos Menem, Ramón Puerta, Adolfo Rodríguez Saá, Eduardo Camaño, Eduardo Duhalde, Néstor Kirchner a Cristina Fernándezová Kirchnerová.
V strane sa postupne vyprofilovali dve krídla, ľavicové a pravicové. Po smrti Juana Peróna v roku 1974 začalo v rámci strany postupne vznikať viacero frakcií a politických smerov. Najvýznamnejší z nich je Kirchnerizmus, ktorý založili manželia Kirchnerovci, obaja bývalí prezidenti Argentíny.

</doc>
<doc id="626114" url="https://sk.wikipedia.org/wiki?curid=626114" title="Charinos">
Charinos

Charinos ("Charinos") môže byť:

</doc>
<doc id="626122" url="https://sk.wikipedia.org/wiki?curid=626122" title="9-1-1 (seriál)">
9-1-1 (seriál)

9-1-1 je americký dramatický seriál, ktorý mal premiéru v USA 3. januára 2018 na stanici FOX. Jeho tvorcami sú Ryan Murphy, Brad Falchuk a Tim Minear. Seriál sleduje životy pracovníkov linky 9-1-1: policajtov, záchranárov, hasičov a dispečerov Los Angeles. Produkčne sa na seriáli podieľa spoločnosť 20th Century Fox Television, pričom Murphy, Falchuck, Minear a Bradley Buecker sú výkonnými producentmi. Minear je tiež showrunner a Buecker režisérom seriálu.
16. januára 2018 stanica FOX obnovila seriál pre druhú sériu, ktorá mala premiéru 23. septembra 2018. Seriál mal na Slovensku premiéru 3. januára 2019 na JOJ. V marci 2019 bol seriál obnovený pre tretiu sériu, ktorá mala premiéru 23. septembra 2019. 13. apríla 2020 bol seriál predĺžený o štvrtú sériu, ktorá mala premiéru 18. januára 2021. V máji 2021 bol seriál obnovený pre piatu sériu, ktorá mala premiéru 20. septembra 2021. V máji 2022 bol seriál obnovený pre šiestu sériu, ktorá bude mať premiéru 19. septembra 2022. V máji 2023 bol seriál obnovený na siedmu sériu, v ktorej sa seriál dočká jubilejnej 100. epizódy.
V máji 2019 stanica FOX objednala spin-off s názvom "", ktorého prvá séria mala premiéru 19. januára 2020.
 Pozri aj "Zoznam častí seriálu 9-1-1"
Produkcia.
Výroba.
Seriál vyrába produkčná spoločnosť 20th Television (predtým 20th Century Fox Television), pričom , Murphy, Falchuk, Minear a Bradley Buecker slúžia ako výkonní producenti. Minear sa takžiež stal showrunnerom a Buecker zrežíroval pilotnú časť. 16. januára 2018 stanica FOX obnovila seriál pre 18-dielnu druhú sériu. 25. marca 2019 bol seriál obnovený pre tretiu sériu. 13. apríla 2020 stanica seriál predĺžila o štvrtú sériu. V máji 2021 bol seriál obnovený pre piatu sériu, ktorá mala premiéru 20. septembra 2021. V máji 2022 bol seriál obnovený pre šiestu sériu, ktorá bude mať premiéru 19. septembra 2022.
Kásting.
V októbri 2017 boli do hlavných rolí obsadení Connie Britton, Angela Bassett a Peter Krause. Neskôr v tom mesiaci sa pripojili Oliver Stark, Aisha Hinds, Kenneth Choi a Rockmond Dunbar.
14. mája 2018 bolo potvrdené, že Connie Britton sa nevráti v druhej sérii a tiež bolo oznámené oznámené obsadenie Jennifer Love Hewittovej do druhej série ako Maddie Buckleyová, Buckova sestra a a operátorka linky 9-1-1. 23. mája 2018 stanica oznámila obsadenie Ryana Guzmana do druhej série ako nového hasiča. 4. júna 2018 bolo oznámené, že Corinne Massiah a Marcanthonnee Jon Reis, ktorí v seriáli hrajú May a Harryho Granta, boli povýšení z vedľajších rolí na hlavné roly. Gavin McHugh, ktorý hrá Eddieho syna Christophera, bol v tretej sérii povýšený na hlavnú postavu; v druhej sérii hral vedľajšiu rolu. Britton sa vo finále tretej série vrátila ako špeciálny hosť a zopakovala si tak svoju rolu ako Abby Clarková. Herec John Harlan Kim, ktorý v tretej sérii vo vedľajšej role stvárnil Chimneyho nevlastného brata Alberta, bol v štvrtej sérii povýšený medzi hlavné postavy.
Spin-off.
12. mája 2019 bola stanovena premiéra spin-offu s názvom na 19. januára 2020, hneď po skončení NFC Championship a pokračoval nasledujúcu noc, 20. januára 2020. V ten istý deň, Rob Lowe bol obsadený do hlavnej role. V septembri 2019 bolo oznámené, že si po boku Roba Lowea zahrajú Liv Tylerová, Ronen Rubinstein, Sierra McClain, Jim Parrack, Natacha Karam, Brian Michael Smith, Julian Works a Rafael Silva. Na Slovensku mal seriál premiéru 21. júla 2020 na JOJke.

</doc>
<doc id="626124" url="https://sk.wikipedia.org/wiki?curid=626124" title="Mário Vittorio Derduľ">
Mário Vittorio Derduľ

Mário Vittorio Derduľ (* 1. január 1923, Petrohrad, Rusko – † 18. august 2013 Bratislava, Slovensko) bol ruský kameraman, spisovateľ.
Životopis.
Matka ho porodila vo vlaku na úteku z Ruska počas revolúcie. Po návrate do Talianska bol ako trojmesačný adoptovaný. Vyrastal v rodine adoptívnych rodičov a od šiesteho roku života v kláštore Rádu sv. Františka. V rokoch 1935 – 1938 študoval v teologickom seminári v Brindisi. Počas druhej svetovej vojny bojoval po boku Sovietskej armády a vinou nepredvídaných okolností sa ocitá v sovietskom gulagu na Sibíri. Po vojne sa usadil v Sovietskom zväze. V rokoch 1953 – 1955 študoval kinematografiu na Gerasimovovej všeruskej štátnej univerzite kinematografie v Moskve. 1955 – 1980 kameraman Lenfilm Leningrad. Oženil sa so Slovenkou Martou Guothovou a presťahoval do Bratislavy. 1980 – 1989 kameraman Slovenskej televízie. Od roku 1989 až do svojej smrti žil na dôchodku v Bratislave. Svoje bohaté a dramatické zážitky zo života spracoval vo viacerých dielach ("Tajomstvo hrobára", "Spoveď hrobára").

</doc>
<doc id="626125" url="https://sk.wikipedia.org/wiki?curid=626125" title="Radikálna občianska únia">
Radikálna občianska únia

Radikálna občianska únia alebo Radikálny občiansky zväz () je argentínska centristická až stredoľavá politická strana. Patrí medzi tradičné a najvýznamnejšie politické strany v Argentíne, založená bola 26. júna 1891 a je tak najstaršou stále aktívnou politickou stranou v krajine. Strana vznikla odštiepením časti členov strany Občianska únia na čele s Leandrom Alemom.
Historicky najvýznamnejšími predstaviteľmi strany sú jej zakladateľ Leandro Alem, neskôr hlavne bývalí prezidenti Hipólito Yrigoyen (prvý demokraticky zvolený prezident v dejinách krajiny) a Marcelo Torcuato de Alvear. Strana sa neskôr pod vplyvom udalostí v krajine delila na rôzne frakcie, neskôr sa dokonca rozdelila na viacero menších strán, pričom aj z týchto následne v Argentíne vládlo niekoľko prezidentov ako Arturo Frondizi, José María Guido a Arturo Umberto Illia. Z posledného obdobia patria medzi najvýznamnejších predstaviteľov Ricardo Balbín (dlhoročný líder strany a opozície z druhej polovice 20. storočia), pochádzal z nej aj prvý demokraticky zvolený prezident po páde poslednej vojenskej chunty v roku 1983 Raúl Alfonsín. Posledným členom strany na čele Argentíny bol Fernando de la Rúa.
Strana mala veľký podiel na uzákonení všeobecného volebného práva pre všetkých občanov Argentíny v roku 1912, vďaka čomu sa mohli v krajine konať skutočne demokratické a slobodné voľby. V čase vlády Juana Peróna patrila medzi hlavných predstaviteľov opozície. V súčasnosti je súčasťou širšej koalície strán Zmeňme to, teda Cambiemos, ktorú vedie prezident Argentíny Mauricio Macri.

</doc>
<doc id="626126" url="https://sk.wikipedia.org/wiki?curid=626126" title="Radikálny občiansky zväz">
Radikálny občiansky zväz



</doc>
<doc id="626127" url="https://sk.wikipedia.org/wiki?curid=626127" title="Peronistická strana">
Peronistická strana



</doc>
<doc id="626128" url="https://sk.wikipedia.org/wiki?curid=626128" title="Skarabeusovité">
Skarabeusovité

Skarabeusovité (staršie: lístkotykadlové, chrobákovité; lat. Scarabaeidae) je čeľaď z nadčeľade skarabeusotvaré z radu chrobáky. 
Táto čeľaď pôvodne zahŕňala všetky skarabeusotvaré okrem roháčovitých, neskôr sa jej rozsah postupne zmenšoval (porovnaj v článku skarabeusotvaré), napríklad z nej bola okrem iného odčlenená časť taxónov do samostatnej čeľade lajniakovité ("Geotrupidae"). Následujúci článok je o skarabeusovitých definovaných tak, že nezahŕňajú (okrem iného) lajniakovité. Treba ale poznamenať, že slovenské názvy niektorých rodov, ktoré nepatria do čeľade lajniakovité a teda zostali v čeľadi skarabeusovité (napr. rody "Sisyphus", "Ontophagus", "Copris"), znejú lajniak, pretože toto meno dostali v minulosti a nebolo im zmenené; čiže rody po slovensky nazývané lajniak dnes nájdeme sčasti v čeľadi lajniakovité a sčasti v čeľadi skarabeusovité.
Charakteristika.
Táto čeľaď zahŕňa druhy s veľkosťou iba 2-3 mm, ale aj druhy veľké 190 mm (napr. herkules antilský "(Dynastes hercules)"). Často ich telá zdobia veľké nosové rohy, ktoré dotvárajú ich pohlavný dimorfizmus, (napr. slovenský druh nosorožtek obyčajný "(Oryctes nasicornis)" alebo exotický druh herkules antilský "(Dynastes hercules)").
Výskyt.
Žijú v lesoch, na lúkach (napr. chrústy), poliach (veľmi častý je chrústik letný alebo menej častý hnojník obyčajný), v ovocných sadoch (často vídavať rôzne druhy zlatoňov alebo chrústov), v záhradách (napr. chrústy alebo nosorožtek obyčajný), na stepiach od nížin až do hôr. Niektoré chrobáky sú aktívne počas dňa (napr. zlatone, chlpáčiky alebo chrústik letný), za šera (napr. chrústy - chrúst obyčajný), iné sú aktívne zas v noci (napr. nosorožtek obyčajný - v záhradách alebo sadoch ho často vidieť alebo počuť lietať, či na ulici ho možno zazrieť, ako lieta okolo pouličnej lampy).
Potrava.
Chrobáky čeľade skarabeusovité majú veľmi pestrú stravu. Niektoré druhy (napr. chrústy) sa živia zhnitým ovocím alebo sladkým nektárom kvetov, niektoré olizujú živicu zo stromov a iné sa zas živia exkrementami rôznych živočíchov alebo sa zdržujú na mŕtvolách. Pre mnohých zástupcov tejto čeľade platí, že samičky vyhrabú pre svoje potomstvo podzemné chodbičky, do ktorých vložia trus rôznych stavovcov. Vyliahnuté larvy sa potom živia trusom.
Druhy.
Najznámejšie druhy skarabeusovitých žijúcich na Slovensku:

</doc>
<doc id="626129" url="https://sk.wikipedia.org/wiki?curid=626129" title="Mária Machatová">
Mária Machatová

Mária Machatová (* 20. marec 1972 Nitra) je slovenská maliarka.
Tvorba.
Mária Machatová sa narodila v roku 1972 v Nitre. V rokoch 1990 – 1997 študovala na Vysokej škole výtvarných umení v Bratislave v ateliéri maľby u prof. Jána Bergera. V roku 1995 absolvovala študijný pobyt na Slippery Rock University, Pennsylvania, Spojené štáty. V rokoch 2001 – 2002 pedagogicky pôsobila na Fakulte výtvarných umení Akadémie umení v Banskej Bystrici. V roku 2006 bola finalistkou prvého ročníka Ceny Nadácie VÚB Maľba 2006. Dlhodobo žila a tvorila v južnom Francúzsku, v oblasti Camargue, a teraz na Slovensku v Bratislave, Nitre. Tematicky čerpá zo svojho vlastného a každodenného života. Jej maľba čerpá z fotografického média. Venuje sa predovšetkým figurálnej maľbe na plátno.
Frankofónne prostredie, v ktorom sa umelkyňa dlhodobo zdržiavala, ju ovplyvnilo v rozmýšľaní o javoch a slovách, ktorými tieto javy označujeme. Francúzsky jazyk jej ponúka väčší teoretický záber a subtílnosť významov. Názov výstavy "Décalage" v roku 2018 odkazuje k posunu v abstraktnom slova zmysle – posunu, ktorý sa môže vzťahovať na miesto, ale aj čas, situáciu, či osobu – posunu mimo normy, konvencie. Tento prvok sa maliarke opakovane vynára pri rozmýšľaní o veciach a ich obsahoch, reevaluácii ich zobrazenia naprieč časom v rámci ich geografických, či všeobecných hodnotových posunov.
"Machatová sa zaujíma o krajinu, jej pocity, stavy, priestor a farebnosť a obdobne zachytáva na plátne aj človeka. Hovoríme o výstave maliarky "Márie Machatovej Rovnováha vecí", ktorej diela z rôznych tém si mohli pozrieť v bratislavskom Pistoriho paláci. Autorka ponúkla pohľad na bizarné spojenia na blších trhoch v zahraničí, západy Slnka, pláže, ale aj odchádzajúci industriál bratislavskej Cvernovky a Zváračského ústavu". 

</doc>
<doc id="626130" url="https://sk.wikipedia.org/wiki?curid=626130" title="Sylabotonický veršový systém">
Sylabotonický veršový systém

Sylabotonický veršový systém alebo sylabotonický prozodický systém je veršový systém založený na ustálenom počte slabík a ustálenom umiestnení prízvukov vo veršoch. Stopy v ňom tvoria prízvučné (—) a neprízvučné slabiky (∪), z ktorých prízvučné musia byť v každom verši na rovnakom mieste. V slovenskom sylabotonickom veršovom systéme bývajú používané tieto stopy: jamb (∪ —), trochej, (— ∪), daktyl (— ∪ ∪). Na základe použitia stôp rozlišujeme jambické, trochejské, daktylské, poprípade daktylo-trochejské verše. Pre sylabotonický veršový systém je charakteristický veršový presah (porovnaj so sylabickým veršovým systémom), pri ktorom sa nezhoduje veršové a vetné členenie.

</doc>
<doc id="626131" url="https://sk.wikipedia.org/wiki?curid=626131" title="Nicolás Maduro">
Nicolás Maduro

 Nicolás Maduro Moros (* 23. november 1962, Caracas) je venezuelský politik, ktorý sa 8. marca 2013 po smrti prezidenta Cháveza stal dočasným prezidentom krajiny, a následne riadne zvoleným prezidentom.
Život.
Pôvodne pracoval ako vodič autobusu, potom sa stal odborovým predákom. V politike je od roku 1999, najskôr bol poslanec, potom predseda parlamentu, minister zahraničných vecí a nakoniec viceprezident.
Niekdajší viceprezident zložil prísahu na mimoriadnom zasadnutí Národného zhromaždenia v Caracase; opozícia však schôdzu bojkotovala. Prezidentom sa stal na základe faktu, že zosnulý Hugo Chávez neprisahlal k 4. prezidentskému obdobiu, a preto z právneho hľadiska bola doba jeho smrti považovaná stále za 3. prezidentské obdobie. V prípade, že prezident zomrie alebo odstúpi počas posledných 2 rokov svojho mandátu, pozíciu prezidenta preberá viceprezident a to do zvolania legitímnych volieb. Po zložení prezidentskej prísahy oznámil, že požiadal o okamžité vyhlásenie prezidentských volieb. Tie sa podľa ústavy majú uskutočniť do 30 dní po prezidentovej smrti.
Prezident Venezuely.
Maduro kandidoval v nasledujúcich prezidentských voľbách, ktoré sa konali 14. apríla 2013. Socialisti chceli využiť odkaz masovo obľúbeného Cháveza, ktorý Madura v poslednom verejnom vystúpení označil za svojho nástupcu. Na jeho stranu sa navyše po Chávezovej smrti postavila armáda, ktorej ústava zakazuje hrať akúkoľvek úlohu v politike. Maduro nakoniec vyhral veľmi tesne, získal 50,66 %. Jeho protivník Henrique Capriles výsledky vyhlásil za sfalšované.
Od marca 2017 čelí Maduro masovým demonštráciám, stále má však podporu armády. Protesty si už vyžiadali niekoľko mŕtvych a desiatky zranených. Podnetom pre túto vlnu demonštrácií bol okrem hyperinflácie, nedostatku potravín a vysokej zločinnosti pokus najvyššieho súdu (nakloneného Madurovi) prevziať právomoci parlamentu. Opozícia potom Madura označila za diktátora. Počas 48 hodín súd pod tlakom od svojho rozhodnutia ustúpil.
Aj cez všetky problémy, ktorým krajina za jeho prezidentovania čelila a ktoré viedli k predčasným prezidentským voľbám, dokázal Maduro 21. mája 2018 svoj mandát obhájiť, získal 68 % odovzdaných hlasov. Maduro teda môže v prezidentskej funkcii zotrvať až do roku 2025.
Prezidentská kríza 2019.
V nadväznosti na opozíciou bojkotované prezidentské voľby z mája 2018 a následný nástup Madura do druhého volebného obdobia 10. januára 2019 vyhlásilo Národné zhromaždenie, v ktorom má Madurova opozícia väčšinu, že Maduro už nie je viac prezidentom a zvolilo za nového dočasného prezidenta vtedajšieho predsedu Národného zhromaždenia Juana Guaidá. Maduro však zo svojho postu odmietol odstúpiť.
Rodina.
V júli 2013 sa Maduro po dvadsaťročnom vzťahu oženil s generálnou prokurátorkou Ciliou Floresovou, ktorá bola v časoch prezidentovania Huga Cháveza dlhú dobu ministerkou zahraničia. Stala sa tiež prvou ženou v krajine, ktorá zastávala funkciu predsedníčky venezuelského Národného zhromaždenia. V tejto funkcii v auguste 2006 nahradila práve Madura po tom, čo bol menovaný ministrom zahraničia.
Z predchádzajúceho manželstva má Floresová tri deti, Maduro jedno.

</doc>
<doc id="626133" url="https://sk.wikipedia.org/wiki?curid=626133" title="Charinos (sochár)">
Charinos (sochár)

Charinos ("Charinos") bol grécky sochár v 1. storočí pred Kr.
Sochár Charinos pochádzal z maloázijskej Laodikeie (Laodikeia nad riekou "Lykos", Frýgia). Tvoril na ostrove Rodos v 2. polovici 1. stor. pred Kr. Svedectvom niekdajšej tvorby tohto umelca je niekoľko jeho menom signovaných mramorových podstavcov zo sôch, ktoré sa našli v archeologických lokalitách miest Lindos,Kameiros a Rodos Krátko po roku 70 pred Kr. mu bola udelená "epidamia" (privilegované právo na pobyt, ktoré na ostrove Rodos dostávali najmä zahraniční umelci):
- text v starogréčtine- "Hranaté zátvorky znamenajú doplnenie medzier (lacunae) a označujú písmená, ktoré sú nečitateľné alebo úplne stratené."
V meste Lindos sa našiel aj podstavec zo sochy, ktorú podľa nápisu zhotovil s rodoským sochárom Ménodotom. 

</doc>
<doc id="626134" url="https://sk.wikipedia.org/wiki?curid=626134" title="Ménodotos">
Ménodotos

Ménodotos ("Ménodotos") môže byť:

</doc>
<doc id="626135" url="https://sk.wikipedia.org/wiki?curid=626135" title="Kuchyňa (slovenský seriál)">
Kuchyňa (slovenský seriál)

Kuchyňa je slovenský komediálny seriál vysielaný na TV Markíza. Ide o adaptáciu ruského seriálu "Кухня (Kuchňa)" z roku 2012 vysielaného v televízii CTC. Prvá séria sa vysielala od 5. marca 2018 v pondelok vo večernom slote o cca 21:10. Druhá potom od 4. marca 2019 tak isto v pondelok v čase o cca 21:20. Markíza plánuje natočiť 3. sériu seriálu Kuchyňa.
Dej.
Keď nádejný kuchár Michal svojím predvádzaním spôsobí trapas počas cateringu na jednej akcii, jeho kariéra tak naberá celkom iný smer. Michal sa dostáva do Čekyho reštaurácie Koliba, kde sa začína jeho dlhá náročná cesta ku kuchárskemu remeslu. Nič však nie je také, ako sa zdalo, predovšetkým však šéfkuchár Zdeněk Nedbal, ktorý sa okrem vedenia kuchyne musí vysporiadať s problémom s pitím a s ex-manželkou. Ani Zdeněk ale nieje jediný, kto má svojich problémov viac ako dosť.

</doc>
<doc id="626136" url="https://sk.wikipedia.org/wiki?curid=626136" title="Národná autonomistická strana">
Národná autonomistická strana

Národná autonomistická strana () bola argentínska pravicová politická strana. Založená bola 15. marca 1874 spojením Národnej strany na čele s Nicolásom Avellanedom (neskorším prezidentom Argentíny) a Autonomistickej strany na čele s Adolfom Alsinom. Strana sa postupne stala najvýznamnejšou a prakticky jedinou určujúcou stranou v Argentíne na ďalších 40 rokov od svojho založenia, keď z nej pochádzali všetci prezidenti z tohto obdobia. Členovia strany vytvorili oligarchický režim, ktorý v skutočnosti vládol v krajine, pričom voľby (ktoré neboli úplne všeobecné a slobodné) sa de facto konali iba formálne. Súčasne však prišlo počas vlády tejto strany ku konsolidácii Argentíny a jej inštitúcii. Po uzákonení všeobecných a slobodných volieb v roku 1912 však vplyv strany začal výrazne klesať, následne sa dokonca začala štiepiť. V tomto roku sa tiež strana premenovala na Konzervatívnu stranu (). Postupne sa stala predstaviteľom konzervativizmu a snahy po udržaní tradícii. Po voľbách v roku 1916 ale strana zanikla, no na regionálnej úrovni zostali funkčné jej miestne organizácie, z ktorých sa sformovali viaceré nové politické strany.
Historicky najvýznamnejšími predstaviteľmi strany sú Nicolás Avellaneda a hlavne Julio Argentino Roca, ktorý bol prezidentom Argentíny dvakrát, no veľký vplyv si udržal aj počas vlády iných prezidentov z tejto strany. K ďalším významným členom strany patrili aj Miguel Juárez Celman, Carlos Pellegrini, Luis Sáenz Peña, José Evaristo Uriburu, Manuel Quintana, José Figueroa Alcorta, Roque Sáenz Peña, Victorino de la Plaza.

</doc>
<doc id="626139" url="https://sk.wikipedia.org/wiki?curid=626139" title="Kopčany Road Race">
Kopčany Road Race



</doc>
<doc id="626140" url="https://sk.wikipedia.org/wiki?curid=626140" title="Kopčany TT">
Kopčany TT



</doc>
<doc id="626141" url="https://sk.wikipedia.org/wiki?curid=626141" title="Záhorácky rýchlostný motookruh">
Záhorácky rýchlostný motookruh



</doc>
<doc id="626143" url="https://sk.wikipedia.org/wiki?curid=626143" title="Trolejbusová doprava v Tychách">
Trolejbusová doprava v Tychách

Tychy sú jedným z troch poľských miest, kde je v prevádzke sieť trolejbusovej dopravy.
História.
Prvá trolejbusová trať v Tychách bola sprevádzkovaná 1. októbra 1982.
Merala štyri kilometre a viedla od autobusovej (a odvtedy už aj trolejbusovej) vozovne ulicami Piłsudského a Dmowského do ulice Jána Pavla II. V lete roku 1983 bola otvorená ďalšia trať. Tentoraz bola dlhá 3 km a viedla od vozovne na opačnú stranu do priemyselnej oblasti, kde vytvorila veľké blokové obratisko. Na konci toho istého roku už trolejbusy mohli jazdiť po ďalšej trase. Nová trať, ktorá bola vedená ulicami Piłsudského, Jaśkowickou a Harcerskou, bola opäť zakončená blokovým obratiskom. V roku 1984 bola otvorená trať okolo nemocnice, v roku 1985 bola sprevádzkovaná trať z Paprocan cez stred mesta do ulice "Edukacji",
kde končila napojením na trať postavenú predchádzajúci rok. Tým bola výstavba tratí v Tychách ukončená, aj keď na rok 1986 sa plánovala stavba ďalšieho úseku.

</doc>
<doc id="626145" url="https://sk.wikipedia.org/wiki?curid=626145" title="Scarabaeidae">
Scarabaeidae



</doc>
<doc id="626146" url="https://sk.wikipedia.org/wiki?curid=626146" title="Republikánsky návrh">
Republikánsky návrh

Republikánsky návrh () je argentínska stredopravá politická strana. Založená bola 5. augusta 2005, nepatrí tak medzi tradičné argentínske politické subjekty. Pôvodne sa jednalo o koalíciu strán Záväzok na zmenu a Obnova pre rast, ktorá vznikla pred voľbami do časti kongresu v roku 2005. Na jednotný politický subjekt sa oficiálne strana zmenila 3. júna 2010. V roku 2015 sa stala súčasťou volebnej koalície Cambiemos, teda Zmeňme to, ktorá podporovala prezidentskú kandidatúru Mauricia Macriho. Ten prezidentské voľby vyhral a stal sa prvým prezidentom z tejto strany. Republikánsky návrh je najsilnejšou stranou koalície Cambiemos, ktorá je súčasne najpočetnejším politickým subjektom v poslaneckej snemovni. K významným členom strany patrí tiež viceprezidentka Gabriela Michettiová.

</doc>
<doc id="626148" url="https://sk.wikipedia.org/wiki?curid=626148" title="Miguel Díaz-Canel">
Miguel Díaz-Canel

Miguel Díaz-Canel Bermúdez (* 20. apríl 1960, Placetas, Kuba) je kubánsky politik, súčasný prezident Kuby a prvý tajomník Ústredného výboru Komunistickej strany Kuby. Pôvodným povolaním elektroinžinier. 
Od roku 2003 je členom politbyra ÚV Komunistickej strany Kuby, v rokoch 20092012 bol ministrom školstva, potom podpredsedom vlády. V roku 2018 bol zvolený za kubánskeho prezidenta, čím sa skončila éra bratov Castrovcov, prezidentov Fidela Castra a Raúla Castra, ktorá trvala nepretržite od roku 1959. V roku 2021 sa stal aj prvým tajomníkom ÚV Komunistickej strany Kuby.
Životopis.
Narodil sa v meste Placetas v provincii Villa Clara. Na Univerzite v Las Villas vyštudoval elektrické inžinierstvo a do roku 1986 pracoval v kubánskych ozbrojených silách, v ktorých dosiahol hodnosť podplukovníka. Neskôr pôsobil v najvyšších politických štruktúrach regiónu Villa Clara, kde získal povesť usilovne pracujúceho a svedomitého úradníka.
V roku 2003 sa stal členom najvyššieho vedenia Komunistickej strany Kuby. V rokoch 20092012 bol ministrom pre vyššie vzdelávanie, potom sa stal podpredsedom kubánskej vlády. Dňa 24. februára 2013 bol zvolený prvým viceprezidentom Štátnej rady a stal sa tak pravdepodobným nástupcom kubánskeho prezidenta Raúla Castra. Jeho nástupníctvo bolo v roku 2013 potvrdené aj samotným Castrom v súvislosti s jeho ohláseným odchodom z funkcie prezidenta v roku 2018. Ako viceprezident reprezentoval Kubu na zahraničných cestách. Dňa 19. apríla 2018 bol zvolený novým kubánskym prezidentom, čím sa stal prvým vodcom, ktorý sa priamo nezúčastnil kubánskej revolúcie v roku 1959.
Díaz-Canel býva zvyčajne radený ku konzervatívnym predstaviteľom kubánskeho režimu (obrana režimu a kubánskej revolúcie, sľub uzatvorenia niektorých nezávislých médií, nedôvera k niektorým európskym ambasádam), ale v jeho myslení možno postrehnúť aj niektoré liberálne názory (napríklad obhajoba akademických slobôd alebo blogerov kritických k režimu).

</doc>
<doc id="626149" url="https://sk.wikipedia.org/wiki?curid=626149" title="Argument z neznalosti">
Argument z neznalosti

Argument z neznalosti (z "argumentum ad ignorantiam"), tiež známy ako odvolanie sa na neznalosť (v ktorých "neznalosť" predstavuje "nedostatok dôkazov potvrdzujúcich opak") je logický klam. Deklaruje, že tvrdenie je pravdivé, pretože ešte nebolo dokázané, že nie je alebo že tvrdenie je nepravdivé, pretože ešte nebolo dokázané, že je. Reprezentuje tak typ falošnej dilemy v tom, že vylučuje možnosť, že sa môže jednať o nedostatočné vyšetrovanie s cieľom dokázať, že tvrdenie je buď pravdivé alebo nepravdivé. Tiež nepripúšťa možnosť, že odpoveď je nepoznateľná, poznateľná až v budúcnosti, alebo ani úplne pravdivá, ani úplne nepravdivá. V diskusiách sa apel na neznalosť niekedy používa v snahe presunúť dôkazné bremeno. Vo výskume sú experimenty s nízkou silou náchylné k falošnej negativite (účinok by bol pozorovateľný, keby bola väčšia vzorka alebo lepší dizajn experimentu) a falošnej pozitivite (účinok je pozorovateľný, avšak jednalo sa o náhodu, alebo javy korelujú, no neexistuje žiadny vzťah príčina-následok). Termín pravdepodobne prvý krát použil filozof John Locke koncom 17. storočia.
Príklady.
Dôkaz neprítomnosti.
Tieto príklady obsahujú jednoznačné dôkazy, ktoré môžu byť predložené aby ukázali, predpokladali, odvodzovali alebo dedukovali neexistenciu alebo neprítomnosť niečoho.
Súvisiace termíny.
Kontrapozícia a transpozícia.
Kontrapozícia je logicky platné pravidlo záveru, ktoré umožňuje vytvorenie nového tvrdenia z popretia a preusporiadania záveru už existujúceho. Metóda sa použije na akékoľvek tvrdenie typu "Ak A potom B" a hovorí, že popretie všetkých premenných a ich prehodenie vedie k novému tvrdeniu. Napríklad tvrdenie "Ak Nie-B potom Nie-A" je rovnako pravdivé ako pôvodné a to prvé obsahuje druhé a druhé obsahuje prvé.
Transpozícia je presne to isté čo kontrapozícia, iba opísané iným jazykom.
Nulový výsledok.
Nulový výsledok je termín často používaný vo vede na označenie "dôkazu chýbania". Pátranie po vode na povrchu môže viesť k nulovému výsledku (povrch je suchý); preto pravdepodobne nepršalo.
Súvisiace argumenty.
Argument zo sebapoznania (Autoepistemická logika).
Argumenty zo sebapoznania majú formu:
V praxi sú tieto argumenty často chybné a závisia na pravdivosti podpornej premisy. Napríklad: argument, že "Ak som si práve sadol na dikobraza, potom by som to mal vedieť" pravdepodobne nie je klam a závisí výhradne na pravdivosti úvodného tvrdenia (schopnosti to vedieť).

</doc>
<doc id="626153" url="https://sk.wikipedia.org/wiki?curid=626153" title="Priame nitovanie">
Priame nitovanie



</doc>
<doc id="626154" url="https://sk.wikipedia.org/wiki?curid=626154" title="Nepriame nitovanie">
Nepriame nitovanie



</doc>
<doc id="626155" url="https://sk.wikipedia.org/wiki?curid=626155" title="Peter Sans">
Peter Sans

Svätý Peter Sans y Jordá OP (, ; * asi 3. september 1680, Ascó, Španielsko – † 26. máj 1747, Fu-čou, Čína) bol španielsky dominikánsky misijný biskup v čínskej provincii Fu-ťien. Svätorečený bol sv. Jánom Pavlom II. v roku 2000 ako jeden zo 120 čínskych mučeníkov.
Život.
Jozef Sans sa narodil približne 3. septembra 1680 v mestečku Ascó v katalánskom regióne v rámci Španielska rodičom Andrejovi Sansovi a Kataríne Jordá. Do Rehole kazateľov vstúpil v júli 1697 v Lleide prijmúc rehoľné meno Peter po sv. Petrovi Veronskom OP. Za kňaza bol vysvätený 20. septembra 1704. V roku 1708 bol premiestnený do konventu v Zaragoze, kde sa stal duchovným správcom ružencového bratstva.
O niekoľko rokov neskôr sa prihlásil na misie na Ďaleký východ a v roku 1713 dorazil na Filipíny, kde študoval a vykonával dušpastiersku činnosť. 29. júna 1715 dorazil do Sia-menu v Číne, odkiaľ odišiel do Fu’anu v provincii Fu-ťien, kde začal svoju misionársku činnosť. V roku 1717 sa stal predstaveným misie. Počas prvej perzekúcie misionárov v roku 1719 brat Peter unikol vďaka miestnym obyvateľom dediny, kde práve pôsobil, ktorí ho skryli. Práve v období prenasledovania misie najviac prekvitali.
V roku 1723 vypuklo nové prenasledovanie, pred ktorým sa brat Peter dlho skrýval v malej miestnosti, až kým v roku 1730 neunikol do Kantonu. Tam sa dozvedel, že ho 29. januára 1728 pápež Benedikt XIII. vymenoval za biskupa – apoštolského vikára-koadjútora provincie Fu-ťien a titulárneho biskupa sídla "Mauricastro". 24. februára 1730 prijal biskupskú vysviacku z rúk nankinského biskupa Emmanuela de Jesus-Maria-Joseph a spolusvätiteľov Joãoa de Casal OSA, biskupa macajského a Francisca da Purificação da Rocha Froes OESA, biskupa pekinského. 3. januára 1732 nastúpil na post apoštolského vikára Fu-ťienu posmrti predošlého vikára Magina Ventallola, ktorý bol vymenovaný do funkcie, ale nikdy nemal príležitosť byť vysvätený.
Misiám sa v čase nového prenasledovania opäť výnimočne darilo – do roku 1738 pokrstil biskup Sans 500 ľudí a do roku 1740 udelil sviatosť birmovania 4000 ľuďom. V roku 1746 vypuklo prenasledovanie v oveľa väčšej miere, čo biskupa Sansa prinútilo opäť sa neustále skrývať. Po tom, čo sa mu mnoho ráz podarilo tesne uniknúť zatknutiu, sa nakoniec vysilený a slabý sám prihlásil a 30. júna 1746 ho zatkli. 5. júla ho spolu s ďalšími zatknutými kresťanmi odviedli do Fu-čou, kam dorazili po piatich dňoch cesty pešky. Biskupa Sansa odsúdili na trest smrti sťatím, ktorý vykonali 26. mája 1747.
Úcta.
Zvesť o čínskych mučeníkoch sa rýchlo dostala do Ríma a pápež Benedikt XIV. biskupa Petra Sansa 16. septembra 1748 nazval pravým mučeníkom.
Peter Sans bol blahorečený 14. mája 1893 pápežom Levom XIII. spolu so svojimi spoločníkmi, dominikánmi. Kanonizovaný bol 1. októbra 2000 pápežom Jánom Pavlom II. v rámci skupiny čínskych mučeníkov. Ich spomienka je v Rímskom martyrológiu 9. júla; dominikáni slávia spomienku svätého Petra Sansa spolu so spomienkou svätého Františka Fernándeza de Capillas OP a spoločníkov, mučeníkov z Rehoľe kazateľov, 15. januára ako záväznú spomienku.

</doc>
<doc id="626156" url="https://sk.wikipedia.org/wiki?curid=626156" title="Najväčší Slovák">
Najväčší Slovák

Najväčší Slovák je anketa usporiadaná Rozhlasom a televíziou Slovenska (RTVS), ktorá prebehla medzi októbrom 2018 a májom 2019. Anketa bolo prebratá z pôvodne britského formátu BBC 100 Greatest Britons. Oznámili ju 23. októbra 2018 počas tlačovej konferencie na Bratislavskom hrade. Titul Najväčší Slovák hlasovanie divákov prisúdilo generálovi Milanovi Rastislavovi Štefánikovi.
Princíp.
Nominačná fáza, počas ktorej mohli byť zaslaním SMS do súťaže nominované najväčšie osobnosti Slovenska, prebehla od 1. novembra do 20. decembra 2018. Posielať svoje tipy sa mohlo na číslo 9977 SMS správou v tvare Meno (medzera) Priezvisko nominovanej osobnosti. V jednej SMS správe bolo možné nominovať iba jednu osobnosť. Nominovať bolo možné historické ako aj žijúce osobnosti, ktoré Slováci považujú za „najväčších Slovákov.“ Cena SMS bola 1,00 Euro s DPH. Osobnosti na priečkach 100. až 61. boli postupne zverejnené počas štyroch večerov, od 27. decembra do 30. decembra 2018 na Jednotke. Ostatné osobnosti po priečku 11. boli zverejnení počas slávnostného galavečera vysielaného 1. januára 2019 na Jednotke. Moderátormi boli Adela Banášová a Štefan Chrappa (Pišta Vandal). Od skončenia galavečera bola otvorená druhá, hlasovacia fáza, kde spomedzi prvých desiatich osobností bol vybraný víťaz. Hlasovať bolo možné do 1. mája 2019.
Na odbornosť Najväčšieho Slováka má dohliadať skupina odborných garantov, vrátane historika Dušana Kováča.
Kritika.
Zaradenie Jozefa Tisa mohol byť marketingový ťah, ktorý zvýšil sledovanosť upútaviek na tento program a rozpútal diskusiu. Producent Peter Núñez citoval Kováča, podľa ktorého by „Jozef Tiso mal byť zaradený do ankety a mal by byť témou celospoločenskej diskusie – aj jeho osoba, aj jeho doba“. Tento výrok však Kováč neskôr poprel. Nasledovala potom úprava pravidiel, ktorá určila, že najväčším Slovákom podľa RTVS nemôže byť:
Pravidlá.
V zmysle "Štatútu SMS hlasovania v rámci programu Najväčší Slovák", podpísaného Jaroslavom Rezníkom, generálnym riaditeľom RTVS:
Nominácie.
Podľa RTVS nominácie zaslalo 24 000 divákov. Zvláštnosťou slovenskej verzie je napríklad to, že generálny riaditeľ RTVS Jaroslav Rezník osobne prezentoval osobnosť Jozefa Dekreta Matejovie, priekopníka v oblasti lesníctva a jeho otec Jaroslav Rezník starší hodnotil Ľudovíta Štúra. G. Husáka obhajoval súčasný predseda a líder kandidátky KSS do eurovolieb Jozef Hrdlička.
Okrem umelcov, kňazov, vedcov a športovcov sa do rebríčka dostalo veľa politikov. Ku štyrom politikom v prvej desiatke (so Štúrom piatym) sa pridal aj bývalý premiér Vladimír Mečiar (15.) a dokonca traja aktívni politici: Robert Fico (35.), Andrej Kiska (55.) a Andrej Danko (58.).
Prvých desať.
Poradové čísla nominovaných osobností, ktoré postúpili do hlasovacej fázy na prvých desiatich miestach mali byť zverejnené počas vysielania a boli dostupné na Facebookovej stránke programu. Desať večerných programov na Jednotke, vždy v stredy od 20. februára do 24. apríla 2019 ich postupne predstavilo. Medzi top desiatimi osobnosťami, medzi ktorými je možné vyberať pri hlasovaní, sú: Jozef Gabčík, Anton Srholec, Peter Sagan, Andrej Hlinka, Cyril a Metod, Juraj Jánošík, Gustáv Husák, Alexander Dubček, Milan Rastislav Štefánik a Ľudovít Štúr.
Marika Gombitová po zverejnení prvej desiatky vyhlásila, že by chcela zo súťaže odstúpiť a prenechať tak miesto v top desiatke Jozefovi Gabčíkovi. Po konzultácii s britskou BBC bola táto zmena odobrená a od 9. januára 2019 0.00 hod. bolo možné posielať hlas Jozefovi Gabčíkovi. Ľuďom, ktorí už hlas Gombitovej poslali, boli vrátené peniaze.
Poradie.
Je uvedená kompletná stovka s top desiatkou zverejnenou na galavečeri 1. mája 2019.

</doc>
<doc id="626157" url="https://sk.wikipedia.org/wiki?curid=626157" title="Rallye Dakar 2019">
Rallye Dakar 2019

Rallye Dakar 2019 bol 41. ročník prestížneho podujatia, ktoré sa konalo v Južnej Amerike.
Vytrvalostné preteky začali prezentáciou 6. januára v peruánskom meste Lima a po 10. etapách a cca 5600 kilometroch sa 17. januára vrátila opäť do Limy. Trať viedla len územím Peru a na štart sa už tradične postavili jazdci motocyklov, štvorkoliek, automobilov, špeciálov a kamiónov. Slovensko zastupovali Štefan Svitko a Ivan Jakeš na motocykloch a Lukáš Kalanka ako mechanik v posádke LIAZu Martina Macíka.
Dĺžka trate.
Pre účastníkov bolo pripravených desať etáp, s celkovým maximom 5 603 kilometrov a 2 961 kilometrov rýchlostných skúšok vo variante pre automobily. Kamióny absolvovali totožné etapy, len skrátené o 2 km, motocyklisti a štvorkolkári prešli 5 541 kilometrov, z toho 2 880 bolo meraných. Prvá ostrá etapa sa išla v pondelok 7. januára, predchádzala jej prezentácia a štart z rampy deň predtým.
Slovenskí účastníci.
Slovensko v tomto ročníku reprezentovali Štefan Svitko ml. a Ivan Jakeš v kategórii motocyklov. Štefan Svitko sa postupne prepracoval na priebežné 8. miesto, no po poruche motocykla v 8. etape musel odstúpiť. Do 8. etapy nenastúpil ani Ivan Jakeš, ktorý bol po pádoch v predchádzajúcich dňoch rovnako nútený odstúpiť. V posádke Martina Macíka na LIAZe bol mechanikom Lukáš Kalanka. Po dodatočnej diskvalifikácii bolo posádke umožnené pokračovať v špeciálnej kategórii, vytvorenej z odstúpených posádok. V nej sa po výborných výkonoch umiestnili na 2. mieste.

</doc>
<doc id="626159" url="https://sk.wikipedia.org/wiki?curid=626159" title="Jurkovičove domy vo Zvolene">
Jurkovičove domy vo Zvolene

Jurkovičove domy vo Zvolene sú nájomné obytné domy postavené pre štátnych zamestnancov a úradníkov Župy XVIII. (Pohronskej). Autorom je podľa zachovaného výkresu Dušan Jurkovič. Podľa popisu na archívnych fotografiách projekt vytvorili architekti D. Jurkovič a Jan Pacl. Stavba bola dokončená v roku 1926. Domy sa nachádzajú medzi ulicami J. Matušku a Moyzesova. Sú súčasťou vtedajšej novej zástavby, juhozápadne od centra mesta, vo vtedajšej tzv. úradníckej štvrti.
Majú 3 nadzemné a jedno podzemné podlažie. Kryté sú sedlovými strechami s vikiermi a s vežičkami nad schodišťovou časťou, vežičky sú viditeľné z nádvoria. Centrálny dvor vytvára oddychovú zónu oddelenú od ruchu mesta, od ulice je bytový komplex oddelený oplotením s predzáhradkami. 
Fasády sú vodorovne delené soklom, vystupujúcimi parapetnými pásmi a zdobené medzi oknami trojuholníkovým vzorom v rôznych obmenách. Motív zdobenia je prevzatý z renesančnej výzdoby Zvolenského zámku.
K momentu odovzdania stavby bolo v komplexe domov spolu 55 bytov. Okrem reprezentatívneho 5-izbového bytu pre župana s rozlohou 246 m2 to boli štyri 4-izbové (143 m2 ), štrnásť 3-izbových (133 a 107 m2 ) a dvadsaťosem dvojizbových (87 a 80 m2) bytov. Z ôsmich pivničných bytov boli dokončené iba jeden dvojizbový a jeden jednoizbový. Ku každému bytu patrila oddelená priestranná povala a pivnica. V pivničných priestoroch bola pre každý dom vybavená spoločná práčovňa.
V roku 2018 boli domy vyhlásené za Národnú kultúrnu pamiatku.

</doc>
<doc id="626165" url="https://sk.wikipedia.org/wiki?curid=626165" title="Xenosmilus">
Xenosmilus

Xenosmilus je rod vyhynutej mačkovitej šelmy z podčeľade Machairodontinae s jediným druhom Xenosmilus hodsonae.
Jeho fosílie boli prvýkrát náhodne objavené pracovníkmi lomu na Floride začiatkom 80. rokov 20. storočia a pôvodne boli považované za zástupcu rodu "Homotherium". Až na konci 90. rokov boli medzi kosťami oboch zvierat nájdené odlišnosti a v roku 2000 bol vedecky opísaný nový rod "Xenosmilus". Z Floridy sú známe iba jediné dve takmer kompletné kostry xenosmila, kosti podobné ostatkom xenosmila boli nájdené tiež v Uruguaji, ale keďže sa jednalo len o fragmentárne pozostatky, nemohlo dôjsť k spoľahlivej identifikácii. Kvôli malému množstvu kostrových pozostatkov je ťažké tiež spoľahlivo vymedziť presný časový rozptyl, kedy toto zviera žilo. Vyskytovalo sa pravdepodobne počas obdobia pleistocén pred 1,8 až 0,3 miliónmi rokov.
"Xenosmilus" mal čiastočné anatomické vlastnosti oboch tribov v podčeľadi Machairodontinae, a preto bola jeho systematika ťažšia. Mal podobne zavalité a svalnaté telo a kratšie nohy ako zástupcovia tribu Smilodontini a zuby boli podobné zástupcom tribu Homotherini. Podľa analýzy z roku 2007 bola táto šelma najbližšie spriaznená s druhom "Homotherium serum", patrila teda do tribu Homotherini.
Očné zuby boli ploché a zúbkované, rezáky veľké a vyčnievajúce z tlamy. Medzi hornými očnými zubami došlo k redukcii zubnej medzery. Trháky boli mohutné a ostré. Čelo mal "Xenosmilus" úzke, lebka sa výrazne zužovala za očnicami, čím sa odlišovala od lebky homotheria. Hmotnosť xenosmila sa odhaduje na 230400 kg, čo je podobná hmotnosť, akú dosahoval "Smilodon"; "Xenosmilus" bol menší ako "Smilodon", ale mohutnejší. Vďaka svojej hmotnosti mohol "Xenosmilus" strhnúť k zemi takmer akýkoľvek druh koristi. Preferovanou korisťou bola pekari, ich pozostatky boli objavené v blízkosti pozostatkov xenosmila. Počas pleistocénu sa v Severnej Amerike vyskytovali aj iné druhy predátorov, ako vlci "Canis dirus" a "Canis armbrusteri" a iné druhy machairodontov, s ktorými mohol byť "Xenosmilus" v kompetičnom vzťahu.

</doc>
<doc id="626169" url="https://sk.wikipedia.org/wiki?curid=626169" title="Theudóros">
Theudóros

Theudóros ("Theudóros") môže byť:

</doc>
<doc id="626170" url="https://sk.wikipedia.org/wiki?curid=626170" title="Theudóros (sochár)">
Theudóros (sochár)

Theudóros ("Theudóros") bol grécky sochár v 3. storočí pred Kr. 
Theudóros, sochár z ostrova Paros, tvoril hlavne na ostrove Rodos v 2. polovici 3. stor. pred Kr. Z jeho sochárskej tvorby sa nič nezachovalo, ale našlo sa niekoľko jeho menom signovaných mramorových podstavcov zo sôch v archeologických lokalitách miest Lindos a Rodos (kde sa pri vykopávkach v rokoch 1955 až 1957 našiel podstavec zo sochy "Timarcha Antagoru", ktorú podľa nápisu, datovaného do rokov 245 až 230 pred Kr., venovalo (zasvätilo) bohom desať ľudí z Rodosu).
V kárskom meste Knidos, podľa nápisu, zhotovil spolu so sochárom Timocharom z krétskej Eleutherny skupinu sôch "Hermofanta" a jeho detí.

</doc>
<doc id="626172" url="https://sk.wikipedia.org/wiki?curid=626172" title="Xenosmilus hodsonae">
Xenosmilus hodsonae



</doc>
<doc id="626176" url="https://sk.wikipedia.org/wiki?curid=626176" title="Asópodóros">
Asópodóros

Asópodóros ("Asópodóros") môže byť:

</doc>
<doc id="626182" url="https://sk.wikipedia.org/wiki?curid=626182" title="Kyselina disírová">
Kyselina disírová

Kyselina disírová, taktiež nazývaná aj kyselina pyrosírová alebo kyselina dvojsírová, je kyslíkatá kyselina síry. Jej vzorec možno zapísať ako H2O·(SO3)2, z čoho je možné odvodiť sumárny vzorec H2S2O7. V chemickom laboratóriu sa s ňou väčšinou možno stretnúť najmä ako zložkou zmesi nazývanej óleum (dymivá kyselina sírová), okrem toho sa však v drobných množstvách vyskytuje aj v bezvodej kyseline sírovej kvôli nasledujúcim rovnovážnym reakciám:
&lt;chem&gt;H2SO4&lt;=&gt;H2O + SO3&lt;/chem&gt;
&lt;chem&gt;SO3 + H2SO4&lt;=&gt; H2S2O7&lt;/chem&gt;
Keďže kyselina disírová má viac atómov kyslíka, na ktoré nie je viazaný vodík, než má kyselina sírová, je to silnejšia kyselina. Atómy kyslíka, ktoré nie sú viazané na vodík, ale len na sírový atóm, totiž odčerpávajú elektrónovú hustotu z atómov síry, čím sa oslabuje H-O väzba, čo vedie k ľahšej disociácii protónu.
Príprava.
Priemyselne sa pripravuje rozpúšťaním oxidu sírového v kyseline sírovej v potrebných stechiometrických pomeroch:
&lt;chem&gt;H2SO4 + SO3 -&gt; H2S2O7&lt;/chem&gt;
Okrem kyseliny disírovej exisujú aj iné kyseliny so vzorcom H2O·(SO3)x, ktoré tiež vznikajú rozpúšťaním oxidu sírového v kyseline sírovej a sú zložkou ólea. Tie sa však nepodarilo izolovať.
Soli.
Kyselinu disírovú možno vnímať i ako anhydrid kyseliny sírovej. Jej soli sa nazývajú dísírany, pyrosírany či dvojsírany a dajú sa pripraviť tepelnou premenou hydrogénsíranov:
&lt;chem&gt;2 NaHSO4 &lt;=&gt; Na2S2O7 + H2O&lt;/chem&gt;
2 NaHSO4 → Na2S2O7 + H2O
Medzi bežne dostupné soli patrí napríklad disíran draselný.
Použitie.
Kyselina disírová sa používa na výrobu výbušnín, farbív, v petrochemickom priemysle, ako sulfonačné činidlo a na prenos kyseliny sírovej.

</doc>
<doc id="626186" url="https://sk.wikipedia.org/wiki?curid=626186" title="Ireligiozita">
Ireligiozita

Ireligiozita je chýbanie, ľahostajný postoj, odmietanie alebo nepriateľstvo voči náboženstvu/zbožnosti.
Ireligiozita môže zahŕňať niektoré formy teizmu, v závislosti na náboženskom kontexte; napríklad v Európe 18. storočia bol stelesnením ireligiozity deizmus, zatiaľčo v dnešnej Východnej Ázii zdieľaný termín v zmysle "ireligiozity" alebo "nenáboženstva", s ktorým sa väčšina východoázijskej populácie stotožňuje, znamená skôr nečlenstvo v jednom z inštitucionalizovaných náboženstiev (akým je budhizmus a kresťanstvo), a nie nevyhnutne neviera v tradičné ľudové náboženstvá, kolektívne reprezentované čínskym ľudovým náboženstvom (šen-tao) a japonským šintoizmom (šintó; oboje znamená "cesty bohov").
Podľa globálnej štúdie Pew Research Center z roku 2012, ktorá zahŕňala 230 štátov a oblastí, 16% svetovej populácie nie je spojených so žiadnym náboženstvom. V roku 2060 by podľa ich projekcií mal počet neveriacich narásť o viac ako 35 miliónov, no celkové percento poklesnúť na 13%, pretože svetová populácia bude rásť rýchlejšie.
S ohľadom na medzikultúrne štúdie sa predpokladá počas 21. storočia ústup sekularizmu v dôsledku toho, že viera a plodnosť majú pozitívnu koreláciu, zatiaľčo sekularizmus a plodnosť negatívnu.
Ľudské práva.
V roku 1993 Výbor pre ľudské práva OSN vyhlásil, že článok 18 Medzinárodného paktu o občianskych a politických právach "chráni náboženské, nenáboženské a ateistické presvedčenia, rovnako ako právo nevyznávať žiadne náboženstvo alebo vieru." Výbor ďalej vyhlásil, že "sloboda mať alebo prijať náboženstvo alebo vieru nevyhnutne znamená slobodu si náboženstvo alebo vieru vybrať, vrátane práva človeka vymeniť náboženstvo či vieru za inú alebo prijať ateistický pohľad na svet." Signatári dohovoru majú zakázané "použitie hrozieb, fyzickej sily alebo sankcií v podobe trestu na presvedčovanie veriacich alebo neveriacich" aby odvolali svoju vieru alebo ju zmenili.
Väčšina západných demokracií chráni náboženskú slobodu, a má v značnej miere zahrnuté vo svojich právnych systémoch, že tí, ktorí neveria alebo zachovávajú vieru majú garantovanú slobodu myslenia.
Povšimnutiahodná výnimka z nejednoznačnosti, explicitne povoľujúca nevieru, je článok 36 Ústavy Čínskej ľudovej republiky (prijatý v roku 1982), ktorý deklaruje, že "Žiadny štátny orgán, verejná organizácia alebo človek nemôže presviedčať občanov k viere alebo neviere v akékoľvek náboženstvo; ani nemôže diskriminovať občanov, ktorí veria alebo neveria v akékoľvek náboženstvo." Článok 46 Čínskej Ústavy z roku 1978 bol ešte jednoznačnejší. Uvádzal, že "Občania sa tešia slobode veriť v náboženstvo, a slobode neveriť v náboženstvo a propagovať ateizmus."
Bez denominácie.
Osoba alebo organizácia bez denominácie nie je viazaná k žiadnej konkrétnej alebo špecifickej náboženskej denominácii. Termín je používaný v kontexte viacerých vier, zahŕňajúcich džinizmus, bahaizmus, zoroastrizmus, unitariánsky univerzalizmus, paganizmus, kresťanstvo, islam, judaizmus, hinduizmus, budhizmus a Wicca. Je v protiklade voči náboženskej denominácii.
Demografia.
Hoci 12 krajín uvedených nižšie má prevahu obyvateľstva bez náboženského vyznania, neznamená to nutne, že väčšina obyvateľstva týchto krajín nepatrí do žiadnej náboženskej skupiny. Napríklad, 68% obyvateľov Švédska je členmi Evanjelickej cirkvi, kým 59% Albáncov sa hlási k moslimskej viere. Rovnako aj keď škandinávske krajiny patria k najnereligióznejším a ateistickým krajinám Európy, 47% ateistov, ktorí tu žijú, sú stále členmi niektorej z národných cirkví.
Globálna projekčná štúdia zameraná na náboženstvo a nevieru (Pew, 2015) predpokladá, že v období medzi 2010 a 2050 bude spočiatku pokračovať nárast ľudí bez vyznania, po ktorom bude zrejme nasledovať pokles v dôsledku nižšej pôrodnosti v tejto demografickej skupine. Globálne štúdie sociológa Phila Zuckermana o ateizme ukázali, že svetový ateizmus môže byť na ústupe z rovnakého dôvodu: ireligiózne krajiny majú najnižšiu celosvetovú pôrodnosť a krajiny s vysokým podielom veriacich sú naopak v tomto ukazovateli na popredných priečkach.
Podľa štúdie Pew Research Center z roku 2012, zahrňujúcej 230 štátov a oblastí, 16% svetovej populácie nie je spojených z náboženstvom, 84% je veriacich. Správa Worldwide Independent Network/Gallup International Association z roku 2012 udáva na vzorke z 57 štátov, že 59% svetovej populácie sa identifikuje ako veriaca osoba, 23% ako neveriaca osoba a 13% ako "presvedčený ateista". Udáva tiež 9% pokles v skupine veriacich pri porovnaní s priemerom v roku 2005, získaným prieskumom v 39 štátoch. Ich následná správa, založená na vzorke z roka 2015, ukázala, že 63% ľudí sa identifikuje ako veriaca osoba, 22% ako neveriaca a 11% ako "presvedčený ateista". Ich ďalšie sledovanie z roku 2017 ukazuje pomery v tých istých kategóriách 62%, 25% a 9%. Odborníci odporúčajú pristupovať k číslam WIN/Gallup International opatrne, pretože iné prieskumy, ktoré použili rovnaké formulácie, prebiehali vo vo viacerých fázach desaťročia a na väčšej vzorke populácie, ako napríklad World Values Survey; konzistentne ukazovali nižšie percentá ateistov.
Byť bez vyznania nie je nevyhnutne totožné s tým, byť ateista alebo agnostik. Štúdia Pew Research Center z roku 2012 upozorňuje, že mnohí nereligiózni v skutočnosti majú nejakú náboženskú vieru. Napríklad pozorovali, že "vieru v Boha alebo vyššiu moc prijíma 7% dospelých Číňanov bez vyznania, 30% Francúzov bez vyznania a 68% Američanov bez vyznania."&lt;ref name="Pew Global Unaffiliated 12/2012"&gt;&lt;/ref&gt; Čo sa týka nereligióznej populácie, 76% žije v Ázii a pacifickej oblasti, zvyšná časť v Európe (12%), Severnej Amerike (5%), Latinskej Amerike a v Karibiku (4%), sub-saharskej Afrike (2%) a na Strednom Východe a v Južnej Afrike (menej ako 1%).
V Spojených štátoch je niekedy používané označenie „"nones"“, ktoré označuje tých, ktorý nie sú spojení so žiadnym organizovaným náboženstvom. Termín sa odvodzuje sa prieskumov náboženskej príslušnosti, v ktorých "None (žiadne)" (alebo "None of the above (žiadne z uvedených)") je typicky posledná možnosť výberu. Keďže tento postoj odkazuje viac na chýbanie náboženskej príslušnosti, než na chýbanie osobnej viery, je vo svojej podstate špecifickejším ako ireligiozita. Prieskum v Spojených štátoch (Gallup, 2015) ukázal, že "nones" bola jediná "náboženská" skupina, ktorej percento v populácii rastie.

</doc>
<doc id="626200" url="https://sk.wikipedia.org/wiki?curid=626200" title="Terminológia vo farmaceutickej a medicínskej chémii">
Terminológia vo farmaceutickej a medicínskej chémii

Slovenská terminológia vo farmaceutickej a medicínskej chémii vychádza z medzinárodne prijatej terminológie sekcie medicínskej chémie IUPAC. Glosár vypracovala pracovná skupina odbornej skupiny „medicínska chémia“ Slovenskej chemickej spoločnosti. Základná terminológia zahrňuje stručné, ale dostatočne vysvetľujúce definície používaných termínov vo farmaceutickej a medicínskej chémii, ktoré by mali byť zaujímavé aj pre širšiu odbornú verejnosť. V pôvodnej podobe bola publikovaná v roku 2016 vo "Farmaceutickom obzore".

</doc>
<doc id="626201" url="https://sk.wikipedia.org/wiki?curid=626201" title="Medicínska chémia">
Medicínska chémia

Medicínska chémia je časť chémie, ktorá sa zaoberá objavovaním, vývojom, identifikáciou a interpretáciou spôsobu účinku biologicky aktívnych zlúčenín na molekulovej úrovni. Vo všeobecnosti medicínska chémia sa zaoberá projektovaním a prípravou zlúčenín, ktoré sa dajú použiť v medicíne na prevenciu, liečenie alebo vyliečenie chorôb u ľudí alebo zvierat. Je interdisciplinárnou vedou, ktorá sa nachádza na rozhraní organickej chémie a biologických vied (farmakológia, biochémia, molekulová biológia a imunológia) na jednej strane, a chemických vied (fyzikálna chémia, teoretická chémia, molekulová spektroskopia, kryštalografia, informačné technológie), na strane druhej.
Všeobecne.
Hlavný dôraz sa kladie na liečivá, ale predmetom štúdia medicínskej chémie sú vo všeobecnosti biologicky aktívne zlúčeniny. Medicínska chémia sa zaoberá aj štúdiom, identifikáciou a syntézou metabolitov liečiv a podobných zlúčenín. Medicínska chémia teda zahŕňa tri hlavné kroky:
Základné termíny používané v medicínskej chémii viď Terminológia vo farmaceutickej a medicínskej chémii
História.
Liečivé látky ľudstvo využíva už od nepamäti. Snaha objavovať nové liečivé preparáty bola vždy ovplyvňovaná prevládajúcimi sociálnymi a kultúrnymi faktormi v spoločnosti. Objav písomníctva pred päť tisíc rokmi umožnil účinné uchovávanie a prenášanie vedomostí o užívaní vtedajších liekov a tieto vedomosti komunikovať iným. Svedčia o tom aj písomné záznamy klasických civilizácií Egypta, Grécka, Rímskej ríše, ako aj afrických, čínskych a indických kultúr a biblických jazykov opisujú terapeutický účinok rôznych zmesí z rastlín. Človek sa pokúšal uzdraviť žutím kôry, koreňov, listov a plodov rastlín.
Pred koncom 19. storočia účinok liekov bol spojený s veľkou dávkou empirizmu. Technológia výroby liekov bola veľmi nedokonalá. Tinktúry, obklady, nálevy a čaje sa vyrábali z vodných alebo alkoholových extraktov rastlín, živočíšnych produktov (kosti, tuk), ale aj perlete a minerálov (ortuť). Rozdiel medzi jedom a liekom bol v tomto období veľmi nejasný. Napríklad Paracelsus v 16. storočí deklaroval, že jediným rozdielom medzi jedom a liekom je dávka. Všetky lieky boli toxické. Napriek terapeutickým zlyhaniam boli lekári a lieky veľmi populárni.
Chémia vstupuje prvý kráť do týchto procesov roku 1856 Perkinovým náhodným objavom prvého syntetického farbiva mauveínu, ktorý bol výsledkom neúspešného pokusu synteticky pripraviť alkaloid chinín používaný ako antimalarikum. Perkinov objav viedol k príprave nových syntetických farbív, z ktorých mnohé mali aj terapeutické účinky. Priemyselná revolúcia priniesla so sebou výrazný technologický pokrok, ktorý aj inšpiroval vývoj v oblasti technológií výskumu, vývoja a výroby liekov.
Éra skutočnej medicínskej chémie začína začiatkom tridsiatych rokov dvadsiateho storočia prípravou a terapeutickým využitím antibakteriálne účinných sulfónamidov. Obdobie medzi rokmi 1900 až 1935 je charakteristické pre vývoj liečiv v oblasti parazitárnych ochorení, hypnotík (barbituráty), diuretík, izolovali a identifikovali sa endogénne zlúčeniny ako neurotransmitery, vitamíny, steroidové a peptidové hormóny a podarila sa čiastočná alebo celková syntéza mnohých z nich. Nová fáza výskumu začína v roku 1933 objavom antibakteriálnych sulfónamidov. Začiatkom štyridsiatych rokov dvadsiateho storočia sa objavujú dôležité antibiotiká (penicilín, tetracyklín a streptomycín), ktoré nahrádzajú sulfónamidy a úspešne liečia vtedy nebezpečnú tuberkulózu. Nastáva pokrok aj v liečení zápalových, pulmonálnych a gastrointestinálnych chorôb. Dekáda po roku 1950 je dekádou psychotropných liečiv. Prvý dôležitý veľký trankvilizér chlórpromazín bol objavený v roku 1950. Potom nasledovali objavy malých trankvilizérov meprobamatu (1954) a chlórdiazepoxidu (1960). Od tohto času sú prvýkrát dostupné liečivá na liečenie schizofrénie, úzkosti a akútnych depresií. V tomto období dochádza k dôležitému pokroku v oblasti vývoja liečiv srdcovocievnych chorôb (rezerpín, metyldopa). Zlatá éra liečiv kardiovaskulárneho systému nastáva však koncom šesťdesiatych a začiatkom sedemdesiatych rokov dvadsiateho storočia (β-blokátory, antagonisty kalcia, antihypertenzíva). V súčasnosti je možné medikamentovou terapiou liečiť alebo aspoň kompenzovať mnohé choroby. Takto sa vyhral boj s bakteriálnymi a hubovými infekciami, dosiahol sa významný pokrok pri liečbe duševných, pľúcnych, gastrointestinálnych, zápalových, kardiovaskulárnych ochorení a existuje aj chemoterapia určitých foriem rakoviny a leukémie. Paul Ehrlich prvý dokázal, že rozdiely v chemoreceptoroch u rôznych druhov živočíchov sa dajú terapeuticky využiť. Je zakladateľom chemoterapie, ktorá v priebehu dvadsiateho storočia bezprecedentne triumfovala. Jedným zo zakladateľov medicínskej chémie je Alfred Burger (1905 - 2000), ktorý bol iniciátorom a editorom série kníh "Burger's Medicinal Chemistry and Drug Discovery", ktorá v siedmom vydaní je najreprezentatívnejším, uznávaným, smerodajným a komplexným zdrojom v medicínskej chémii.
Klasifikácia liečiv.
V súčasnosti používané liečivá sú komplexnej povahy. Preto všetky pokusy ich jednoznačne zatriediť, zlyhali. Najlepším spôsobom, ako ilustrovať vzájomné väzby medzi jednotlivými liečivami, je použitie viacerých systémov klasifikácie, ktoré sú postavené na rôznych kritériách. V praxi sa najviac uplatňuje systém klasifikácie, ktorý je kompromisom medzi jednotlivými metódami. Tento systém je známy pod názvom anatomicko–terapeuticko–chemický systém (ATC). ATC systém rozdeľuje liečivá do 14 skupín podľa orgánových systémov, na ktoré pôsobia. Potom spravidla nasleduje názov choroby, ktorú liečia a opis chemickej skupiny do ktorej sú zaradené. V medicínskej chémii sa uplatňuje ešte jednoduchšia klasifikácia, ktorá rozlišuje len štyri hlavné skupiny liečiv.
V oblasti výskumu a vývoja nových chemických liečiv je dôležitá klasifikácia podľa chemickej štruktúry. Chemická klasifikácia poskytuje vynikajúci prehľad o všetkých kongenéroch a analógoch, ktoré sa vyprojektovali z pôvodných nosných štruktúr, a tým umožňuje študovať vzťahy medzi štruktúrou a aktivitou. Chemická klasifikácia je výhodná pre medicínskeho chemika. Naproti tomu farmakológovia a lekári uprednostňujú klasifikáciu založenú na fyziologickom účinku liečiv.
Pôvodné liečivá a náklady na ich inováciu.
Priemerné náklady na vývoj nového lieku v roku 1987 boli 114 miliónov USD. V týchto nákladoch sú obsiahnuté aj výdavky na výskum a vývoj kandidátov na lieky, ktoré v procese výskumu a vývoja sa z rôznych dôvodov nedostali na trh. Proces výskumu a vývoja nového farmaka sa neustále predlžuje, čo ďalej zvyšuje náklady na výskum, ktoré predstavujú podľa analýz Centra pre štúdium rozvoja výroby liekov (angl. Center for the Study of Drug Development, CSDD) pri univerzite v Tulfse (USA) približne 800 miliónov USD na jeden liek zavedený do klinickej praxe. Začiatkom dvadsiateho prvého storočia nastáva prudký rozmach biotechnologického sektora farmaceutického priemyslu a celkové náklady na vývoj jedného lieku sa odhadujú v priemere okolo 1 až 2,6 miliardy USD.
V súčasnosti je v priemere potrebných 12 rokov na to, aby sa nový liek dostal na trh. Celkový čas vývoja nového lieku sa neustále predlžuje, čo je hlavne spôsobené predlžujúcou sa dobou klinických skúšok. Dlhý čas výskumu a vývoja lieku má dva hlavné dôsledky pre farmaceutický priemysel. Po prvé, čas ochrany lieku patentom, kedy je schopný predajom na trhu vrátiť vynaložené prostriedky na jeho vývoj, je pomerne krátky. Po druhé, návratnosť nákladov na vývoj sa oneskoruje. Preto skutočné náklady na vývoj nového lieku sa musia počítať až do momentu jeho uvedenia na trh, čo ďalej zvyšuje náklady. Značnú časť nákladov na výrobu liekov predstavuje výroba aktívnych zložiek lieku (liečiv). Globálny trh s účinnými farmaceutickými látkami (API) v roku 2017 predstavoval 114,2 miliárd USD a predpokladá sa, že pri odhadovanom každoročnom raste o 6,2% by mohol v roku 2022 dosiahnuť hodnotu 154,7 miliárd USD.

</doc>
<doc id="626202" url="https://sk.wikipedia.org/wiki?curid=626202" title="Farmaceutická chémia">
Farmaceutická chémia

Farmaceutická chémia je odbor farmácie, ktorý kladie aj dôraz na pacientovo-orientovanú farmaceutickú starostlivosť a farmaceuta ako liečebného konzultanta.
Farmaceutická chémia:

</doc>
<doc id="626209" url="https://sk.wikipedia.org/wiki?curid=626209" title="Vizuálne efekty">
Vizuálne efekty



</doc>
<doc id="626211" url="https://sk.wikipedia.org/wiki?curid=626211" title="Iliušin Il-78">
Iliušin Il-78

Iliušin Il-78 (v kóde NATO: „Midas“) je sovietske/ruské tankovacie lietadlo, ktoré bolo postavené na báze Il-76MD. Je určené na tankovanie lietadiel diaľkového a taktického letectva (MiG-31, Su-24, Su-34, Su-30, Su-35), aby predĺžilo ich akčný rádius.
Vznik a vývoj.
IL-78 bol skonštruovaný v Sovietskom zväze začiatkom 80. rokov. Letové skúšky prvého prototypu sa začali v roku 1983. Tento vzdušný tanker bol postavený na základe vojenského transportného lietadla II-76MD, v ktorom boli zrealizované nasledovné modifikácie: 
Verzie.
Il-78.
Základný variant, ktorého sériová výroba začala v roku 1984. Celkovo bolo v tejto verzii vyrobených 32 lietadiel.
Štandardným spôsobom tankovania paliva je tankovanie jedného ťažkého bombardéru z centrálnej jednotky pod trupom alebo tankovanie dvoch stíhačiek prostredníctvom tankovacích jednotiek pod krídlami. V prípade potreby je však možné aj dopĺňanie paliva trom stíhacím lietadlám súčasne. 
Vo vzdialenosti od domácej základne môže Il-78 doplniť iným lietadlám , vo vzdialenosti od základne sa toto množstvo znižuje na kg. V závislosti od zvoleného režimu je rýchlosť tankovania paliva 900-2200 l/min.
Zvláštnosťou tejto verzie je to, že po odstránení tankovacích jednotiek a demontáži palivových nádrží, nainštalovaných v nákladnom priestore, sa Il-78 môže použiť ako dopravné lietadlo, pretože je na ňom zachovaná nákladná rampa ako u Il-76MD.
Il-78M.
Modernejšia verzia, ktorá sa vyrábala v rokoch 1988 až 1991. Celkovo bolo vyrobených v tomto variante 13 lietadiel. 
Maximálna vzletová hmotnosť Il-78M oproti prvej verzii bola zvýšená zo 190 ton na 210 ton. S cieľom znížiť vlastnú hmotnosť lietadla a zvýšiť množstvo prepravovaného paliva bola zrušená zadná nákladná rampa a vybavenie slúžiace na vykládku. Il-78M dokáže doplniť paliva lietadlám vo vzdialenosti od domácej základne alebo vo vzdialenosti .
Il-78MKI.
Verzia určená pre Indiu, ktorá sa vyrábala v rokoch 2003 až 2006. V tomto exportnom prevedení bolo vyrobených 6 lietadiel.
Il-78MKI je vybavený izraelskými tankovacími jednotkami a francúzskou avionikou. V prípade potreby môže byť využitý tiež v úlohe dopravného lietadla, podobne ako prvá verzia Il-78.
Il-78M-90A.
Najnovšia verzia, ktorej prototyp prvýkrát vzlietol 25. januára 2018. Hoci zatiaľ nebola podpísaná žiadna záväzná objednávka, ruské ministerstvo obrany plánuje kúpiť asi 30 kusov Il-78M-90A.
Tento nový vzdušný tanker je postavený na báze vojenského dopravného lietadla Il-76MD-90A. Je vybavený modernou avionikou, ktorá spĺňa súčasné požiadavky a výrazne zvyšuje bezpečnosť letov. Lietadlo má nainštalované moderné systémy riadenia letu a navigácie, automatický riadiaci systém, komunikačný systém a kabína je vybavená viacúčelovými displejmi.
Pohon stroja zabezpečujú štyri motory novej generácie PS-90A-76, ktoré majú vyšší ťah ako ich predchodcovia. Ich spotreba je o 12 až 14% nižšia ako spotreba motorov D-30KP, ktoré sú nainštalované na starších tankovacích lietadlách Il-78/Il-78M. V dôsledku toho má IL-78M-90A väčší dolet a môže niesť viac paliva na doplnenie pre iné lietadlá.
Lietadlo je schopné v nadmorských výškach do 10 tisíc metrov letieť rýchlosťou do 750 km/h. Jeho akčný rádius predstavuje 4 000 km.
Il-78M-90A má byť vybavené špeciálnym riadiacim systémom, ktorý bude pri približovaní sa automaticky korigovať vzájomnú polohu vzdušného tankeru a lietadla, prilietajúceho na dotankovanie. Manévrovanie a ukotvenie tankovacej hadice budú piloti Il-78M-90A sledovať na špeciálnej obrazovke. Automatizovaný tankovací systém sleduje niekoľko desiatok parametrov vrátane polohy tankera a tankujúceho lietadla, rýchlosti a smeru vetra, ako aj ďalších údajov o počasí. Na základe týchto informácií sa vytvorí 3D model procesu konvergencie a dokovania s presnosťou niekoľkých centimetrov. Podľa odborníkov tento systém výrazne zvýši bezpečnosť letov a uľahčí zaťaženie pilotov.
Používatelia.
 Alžírsko
 Čína
 India
 Líbya
 Pakistan
 Rusko

</doc>
<doc id="626212" url="https://sk.wikipedia.org/wiki?curid=626212" title="Babymetal">
Babymetal



</doc>
<doc id="626213" url="https://sk.wikipedia.org/wiki?curid=626213" title="Eumnéstos">
Eumnéstos

Eumnéstos ("Eumnéstos") bol grécky sochár v 1. storočí pred Kr.
Eumnéstos, syn Sósikratida z atického dému "Paiania", tvoril na konci 1. storočia pred Kr. Jeho menom je signovaný mramorový podstavec zo sochy rímskeho konzula P. Fabia Maxima (konzulom bol v roku 11 pred Kr.), ktorý v roku 1885 objavili pri chráme Erechteion na aténskej Akropole:
- text v starogréčtine
Zaujímavosťou je, že sa podľa nájdených nápisov mal tento podstavec použiť pre sochu tráckeho kráľa Kotysa (trácky kráľ kmeňa "Sapaioi" vládol v rokoch 42 – 31 pred Kr.) Autorské podpisy sochára Antignóta sú na dvoch protiľahlých stranách podstavca, čo je veľmi zriedkavé. Keďže tieto nápisy boli nesprávne vytesané, podstavec neskôr obrátili a použili ho pre sochu rímskeho konzula Maxima. 

</doc>
<doc id="626215" url="https://sk.wikipedia.org/wiki?curid=626215" title="Karl Gottlieb von Windisch">
Karl Gottlieb von Windisch



</doc>
<doc id="626222" url="https://sk.wikipedia.org/wiki?curid=626222" title="Kotys">
Kotys

Kotys (, ) môže byť:

</doc>
<doc id="626223" url="https://sk.wikipedia.org/wiki?curid=626223" title="Albánska strana práce">
Albánska strana práce

Albánska strana práce () bola krajne ľavicová politická strana v Albánsku, ktorá vládla od konca druhej svetovej vojny do roku 1991. Jej vedenie sa sformovalo z komunistických partizánov, ktorí ovládli krajinu po skončení druhej svetovej vojny.
Strana potláčala základné ľudské práva. Na jej rozkaz bolo zavraždených niekoľko tisíc Albáncov. Jej predsedom bol Enver Hodža.
Jej hlavný spojenec bola spočiatku Komunistická strana Sovietskeho zväzu neskôr sa Enver Hodža orientoval na komunistickú Čínu.
Po roku 1991 sa strana pretransformovala na Socialistickú stranu Albánska.

</doc>
<doc id="626225" url="https://sk.wikipedia.org/wiki?curid=626225" title="William Hyde Wollaston">
William Hyde Wollaston

William Hyde Wollaston (* 6. august 1766, East Dereham, Spojené kráľovstvo† 22. december 1828, Chislehurst) bol anglický astronóm, chemik a fyzik, známy svojím objavom prvkov paládium a ródium. Rozvinul tiež postup získavania platiny z rudy. Pri skúmaní slnečného spektra objavil tmavé Fraunhoferove čiary. Je autorom zariadenie nazvaného camera lucida, ktoré umožňuje presné kreslenie tvarov predmetov.
1784 až 1788 študoval medicínu na University of Cambridge, v roku 1793 tam získal titul lekára. V roku 1797 ukončil lekársku prax, aby sa venoval výlučne vede.
Bol po ňom pomenovaný kremičitý minerál wollastonit, mesačný kráter Wollaston a jazero Wollaston v Saskatchewane.
"Geological Society of London" udeľuje vedcom za mimoriadny prínos vo všetkých odboroch geológie "Wollastonovu medailu".

</doc>
<doc id="626227" url="https://sk.wikipedia.org/wiki?curid=626227" title="Antonín Rükl">
Antonín Rükl

Ing. Antonín Rükl (* 22. september 1932, Čáslav† 12. júl 2016, Praha) bol český kartograf - selenograf a popularizátor astronómie. Bol známy najmä vďaka svojim kvalitne spracovaným atlasom astronómie. Ilustroval väčšinu svojich kníh, vrátane vysoko hodnoteného atlasu Mesiaca. Pre svoje ilustrácie využíval fotografie z kozmických sond.
Astronómii sa venoval od svojich 17 rokov. Od februára 1960 pracoval v Planetáriu Praha, neskôr sa stal jeho riaditeľom. Vo funkcii pôsobil až do roku 1999. Bol známym popularizátorom astronómie a autorom niekoľkých relácií. Je po ňom pomenovaná planétka "15395 Rükl".

</doc>
<doc id="626229" url="https://sk.wikipedia.org/wiki?curid=626229" title="Elif">
Elif

Elif je turecký dramatický televízny seriál, ktorý sa od roku 2014 vysielal na stanici Kanal 7.

</doc>
<doc id="626230" url="https://sk.wikipedia.org/wiki?curid=626230" title="Štefan Rakovský">
Štefan Rakovský

Štefan Rakovský (staršie: "Rakovszky") môže byť:

</doc>
<doc id="626231" url="https://sk.wikipedia.org/wiki?curid=626231" title="MRŠ">
MRŠ



</doc>
<doc id="626232" url="https://sk.wikipedia.org/wiki?curid=626232" title="Trolejbusová doprava v Lubline">
Trolejbusová doprava v Lubline

Lublin je jedným z troch poľských miest, kde je v súčasnosti prevádzkovaná trolejbusová doprava. Dopravcom je Miejskie Przedsiębiorstwo Komunikacyjne sp. z o.o. V prevádzke je 11 liniek.
Trolejbusy spájajú centrum mesta predovšetkým s mestskými časťami Abramowice, Majdanek, Węglin, LSM a ulicou Chodźki. Linky majú čísla od 150 vyššie.
História.
Stavba lublinskej trolejbusovej siete začala roku 1952, prvé úseky boli dané do prevádzky 21. júla 1953. 
V roku 1964 mala sieť už 10 liniek, o päť rokov neskôr už 15. Útlm nastal po prestavbe ulice Krakowskie Przedmieście na pešiu zónu v roku 1994. 17. decembra 2007 bola otvorená nová trolejbusová trať v uliciach "Orkana, Armii Krajowej, Bohaterów Monte Cassino, Wileńska" a "Głęboka".
Vozový park.
Spočiatku boli používané vozidlá česko-slovenské (Škoda 9Tr) a sovietske (JaTB-2, ZiU-9); v súčasnosti (január 2019) vlastní dopravný podnik 123 trolejbusov Solaris, Ursus, MAZ a Jelcz. V decembri 2007 boli sprevádzkované prvé tri nízkopodlažné trolejbusy Solaris Trollino 12.

</doc>
<doc id="626235" url="https://sk.wikipedia.org/wiki?curid=626235" title="Stredoľavica">
Stredoľavica

Stredoľavica alebo ľavý stred, niekedy aj demokratická ľavica, je pozícia politického spektra, ktorá sa nachádza medzi stredom a ľavicou. Vo všeobecnosti sem patria strany, ktoré kladú dôraz na slobodu, rovnosť, solidaritu, sociálnu spravodlivosť, ochranu sociálne slabších, najrôznejších menšín a životného prostredia. V ekonomickej oblasti zastávajú myšlienku zmiešanej ekonomiky a silného sociálneho štátu založeného na uplatňovaní keynesiánskych mechanizmov. Sociálne nerovnosti sa usilujú zmenšovať prostredníctvom progresívneho zdaňovania a redistribúciou bohatstva. Za stredoľavé sa označujú najmä sociálno-demokratické, demokraticko-socialistické ale čiastočne aj sociálno-liberálne, progresívne a zelené strany. Niektoré sociálno-demokratické strany od polovice 90. rokov zaznamenali výrazný posun doprava, zjemnili zásahy štátu do ekonomiky a prijali koncept politiky tzv. tretej cesty, ktorý ovplyvnil značnú časť západoeurópskej ľavice. Túto ideologickú zmenu ľavého stredu stelesňovali bývalý britský premiér Tony Blair, bývalý nemecký kancelár Gerhard Schröder či bývalý americký prezident Bill Clinton. 
Programové ciele stredoľavých strán.
Na celom svete stredoľavé politické subjekty generálne podporujú:
Stredoľavé strany.
Slovensko.
Podľa názoru politológa Cirnera sa snaží ako stredoľavá strana profilovať strana Smer-sociálna demokracia.

</doc>
<doc id="626236" url="https://sk.wikipedia.org/wiki?curid=626236" title="Vanessa Anne Hudgens">
Vanessa Anne Hudgens



</doc>
<doc id="626242" url="https://sk.wikipedia.org/wiki?curid=626242" title="M1 (linka metra vo Varšave)">
M1 (linka metra vo Varšave)

M1 je jednou z dvoch liniek metra v hlavnom meste Poľska Varšave.
História.
Prvé návrhy na výstavbu metra vo Varšave prišli už po 1. svetovej vojne. Stavať sa nakoniec začalo až omnoho neskôr, 15. apríla 1983. Ekonomická situácia v Poľsku v tomto čase nebola dobrá, práce na stavbe sa spomaľovali a v roku 1989 boli práce dočasne úplne zastavené. V roku 1993 sa však rozhodlo predsa len vo výstavbe metra pokračovať. 5. marca 1994 sa konal deň otvorených dverí, kedy si ľudia mohli prehliadnuť nové stanice metra. 14. februára 1995 prebehla kontrola technickej pripravenosti linky, avšak bolo potrebné vykonať ešte niekoľko úprav; stavba tak bola schválená asi o mesiac neskôr. Depo bolo vybudované v stanici Kabaty (toto depo sa ako jediné používa dodnes). Prvá časť s jedenástimi stanicami bola otvorená 7. mája 1995 o 12. hodine a mala dĺžku 11.5 kilometrov. Otváranie ďalších úsekov zhŕňa nasledujúca tabuľka:

</doc>
