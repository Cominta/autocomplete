<doc id="14976" url="https://sk.wikipedia.org/wiki?curid=14976" title="Queen (skupina)">
Queen (skupina)

Queen je britská rocková skupina založená v roku 1970 v Londýne. V jej pôvodnej zostave boli Freddie Mercury (spev, klavír), Brian May (gitara, vokály), John Deacon (basová gitara) a Roger Taylor (bicie, vokály). Prvotnú tvorbu skupiny Queen ovplyvnil hlavne progresívny rock, hard rock a heavy metal. Postupne sa kapela pokúšala o konvenčnejšiu a komerčnejšiu tvorbu, vrátane rozmanitejších a inovatívnych žánrov (arena rock, pop rock, funky, či R&amp;B a pod.).
Pred založením skupiny Queen, Brian May a Roger Taylor spolu s basgitaristom Timom Staffellom, hrali v skupine Smile. Freddie Mercury (vtedy známy ako Farrokh „Freddie“ Bulsara) bol fanúšikom tejto kapely. Po Staffellovom odchode v roku 1970 sa k nim Freddie pripojil, a krátko nato si skupina zmenila názov na „Queen“. Johna Deacona do kapely Queen prijali pred nahrávaním ich debutového albumu v roku 1973.
Skupina Queen mala úspechy v Spojenom kráľovstve už so svojím debutom a taktiež nasledujúcim albumom, "Queen II" (1974), ale medzinárodný úspech si získali až albumami "Sheer Heart Attack" (1974) a "A Night at the Opera" (1975). Posledný spomenutý album obsahoval skladbu „Bohemian Rhapsody“, ktorá sa na 1. mieste v rebríčku UK Singles Chart udržala deväť týždňov. Taktiež obsadila prvé priečky v niekoľkých ďalších krajinách a takisto sa stala prvou skladbou skupiny, ktorá sa dostala do prvej desiatky amerického rebríčka Billboard Hot 100. Ich album z roku 1977, "News of the World", obsahoval dve z ich najznámejších rockových hymien, „We Will Rock You“ a „We Are the Champions“. V prvej polovici 80. rokov patrila skupina Queen v rámci celého sveta k najvýznamnejším predstaviteľom tzv. „stadium rocku“. Ich vystúpenie počas Live Aid v roku 1985 sa považuje za jedno z najlepších v rockovej histórii.
V roku 1991 zomrel Mercury na bronchopneumóniu, ktorú spôsobilo zlyhanie imunity ovplyvnené ochorením AIDS. V roku 1997 z kapely odišiel John Deacon. Odvtedy May a Taylor mávali príležitostné spoločné vystúpenia, na ktorých bol vokalistom bývalý člen Free a Bad Company, Paul Rodgers. Toto zoskupenie, ktoré skončilo v máji roku 2009, používalo názov Queen + Paul Rodgers. Od roku 2011 May a Taylor spolupracovali s Adamom Lambertom, bývalým finalistom ôsmej sezóny súťaže "American Idol." Nadviazali na tradíciu z predchádzajúcej spolupráci s Rodgersom a novej formácii dali názov Queen + Adam Lambert.
Skupina Queen vydala celkovo osemnásť albumov a osemnásť singlov, ktoré sa dostali na prvú priečku rebríčkov. Desať ich DVD nosičov sa taktiež dostalo na vrchol. Odhad predaja ich hudobných nosičov sa pohybuje medzi 150 – 300 miliónmi. Tento fakt ich radí do zoznamu najpredávanejších umelcov sveta. Od predstaviteľov britského fonografického priemyslu v roku 1990 skupina dostala ocenenie za výnimočný prínos pre britskú hudbu. V roku 2001 uviedli skupinu Queen do Rokenrolovej siene slávy. V roku 2007 poslucháči rádia BBC Radio 1 zvolili skupinu za Top British Band. Okrem toho skupinu Queen hudobná televízna stanica VH1 umiestnila na 13. miesto v zozname "VH1’s 100 Greatest Artists of Hard Rock".
V novembri roku 2014 skupina vydala nový kompilačný album "Queen Forever." Nachádzajú sa na ňom zremastrované neskoršie nahrávky vokálov Freddie Mercuryho.
História.
Prvotné roky (1968 – 1974).
V roku 1968 sa gitarista Brian May, študent fyziky na londýnskej Imperial College a basgitarista, Tim Staffell, rozhodli, že založia hudobnú skupinu. Na internátnu nástenku umiestnili inzerát, v ktorom uviedli, že hľadajú hráča na bicích nástrojoch. Svoju požiadavku komentovali slovami, že chcú niekoho ako Mitch Mitchell alebo Ginger Baker. Oslovil ich mladý študent zubného lekárstva Roger Taylor. Naznačil im, že by túto prácu chcel skúsiť. Skupina si vymyslela názov Smile. Basgitarista Tim Staffell sa počas toho, ako navštevoval Ealing Art College, skamarátil s Farrokhom Bulsarom, spolužiakom, ktorý sa dával oslovovať anglickým menom Freddie. Farrokh Bulsara mal podobný hudobný vkus, akým sa prezentovala novozaložená hudobná skupina Smile, a z toho dôvodu sa stal ich vášnivým fanúšikom.
V roku 1969 hudobná skupina Smile podpísala zmluvu s vydavateľstvom Mercury Records. Vydali iba jeden singel, ktorý bol neúspešný. V roku 1970 odišiel zo zostavy basgitarista Tim Staffell. Chcel sa presadiť inde, vo vtedajšej perspektívnejšej skupine Humpy Bong. Zvyšok skupiny, posmelený Farrokhom Bulsarom, začal spolu hrať a zmenili si názov skupiny na „Queen“. Na otázku, prečo si zvolili také meno, Farrokh Bulsara povedal: „...napadlo mi meno Queen. Je to len názov, ale znie vznešene, skvele. Je silný, veľmi univerzálny a bezprostredný. Má aj svoj vizuálny potenciál a je otvorený pre mnoho výkladov. Bol som si vedomý, že by mohol narážať aj na homosexualitu, ale to bol iba jeden z jeho významov“.
Skupina mala v tom čase viacero hráčov na basovej gitare, no nikto do nej nezapadol. Trvalo to do roku 1971, kým k nim neprišiel John Deacon, s ktorým začali skúšať nahrávať svoj prvý štúdiový album. Na jeho demonahrávku nahrali svoje štyri pôvodné piesne: „Liar“, „Keep Yourself Alive“ a „Jesus“, ale žiadne vydavateľstvo o ne neprejavilo záujem. Niekedy v tomto čase si Freddie pridal priezvisko „Mercury“. Inšpiroval ho k nemu verš „Mother Mercury, look what they've done to me...“ z piesni „My Fairy King“, ktorú neskôr nahrali na svoj debut. Dňa 2. júla 1971 hrala na internáte v Surrey pri Londýne skupina Queen prvýkrát vo svojom klasickom zložení: Mercury, May, Deacon a Taylor.
Ešte pred vydaním prvého albumu, Mercury, ktorý absolvoval umeleckú školu, navrhol aj logo kapely Queen, nazývané aj „hrebeň kráľovnej“. Logo kombinuje znamenia zverokruhu, ktoré patria štyrom členom kapely: dvoch levov (Deacon, Taylor), kraba pre znamenie raka (May) a dve víly, ktoré symbolizujú Mercuryho znamenie Panny. Levy po stranách držia štylizované písmeno „Q“. Krab stojí na vrchole písmena a z neho stúpajú plamene. Víly robia po stranách levom spoločnosť. V písmene „Q“ sa nachádza kráľovská koruna a celá opísaná obrazová heraldická kompozícia je v tieni krídel mytologického vtáka Fénixa. Tento symbol skupiny, hlavne postojom levov, pripomína Štátny znak Spojeného Kráľovstva. Originálne logo, aké vidíme na zadnej strane prvého obalu albumu, bolo iba jednoduchou kresbou. Na neskorších albumoch sú jeho omnoho zložitejšie farebné verzie.
V roku 1972 skupina Queen, potom, čo ju hudobný producent John Anthony videl v De La Lane Studios, rokovala s nahrávacou spoločnosťou Trident Studios. Krátko nato dostali pod vedením dcérskej spoločnosti Neptune Productions ponuku manažérskej zmluvy s Normanom Sheffieldom. Queen mohli pre svojho budúceho hudobného vydavateľa využiť nahrávací technický potenciál Tridentu. Dostali tak príležitosť nahrávať materiál na album na „hi-tech“ technológii, ktorú vtedy používali napríklad aj The Beatles a Elton John, no Trident zistil, že je ťažké nájsť vydavateľa pre skupinu, ktorá mala v začiatkoch 70. rokov taký marginálny význam.
Napokon v júli roku 1973 pod značkami Trident/EMI skupina Queen debutovala svojím eponymným albumom. Ich snahou bolo vyprodukovať súdobé nahrávky, ktoré by sme mohli dnes charakterizovať ako zmes heavy metalu a progresívneho rocku. Album hudobná kritika prijala vcelku pozitívne: Gordon Fletcher z časopisu "Rolling Stone" poznamenal, že „ich album je skvelý“, a noviny "Daily Herald" v Chicagu ho označili za „nadpriemerný debut“. Komerčne ale tento album nezaujal a ani singel, Mayova kompozícia „Keep Yourself Alive“, nemal predajný úspech podľa očakávaní. Retrospektívnym pohľadom je ale tento singel považovaný za vrchol nahrávok albumu a v roku 2008 ho časopis "Rolling Stone" zaradil na 31. miesto zoznamu „Stovky najlepších gitarových songov všetkých čias“. Album v USA a aj v Spojenom kráľovstve certifikovali ako zlatý.
Druhý album skupiny, "Queen II", vyšiel v roku 1974. Na jeho obale je, dnes už ikonický, portrét skupiny od fotografa Micka Rocka. Toto zobrazenie neskôr použili ako základ pre výrobu hudobného videa ku skladbe „Bohemian Rhapsody“. Album sa dostal na piate miesto britského rebríčka albumov a bol teda prvým, ktorý bodoval v Spojenom kráľovstve. Singel, Mercuryho pieseň „Seven Seas of Rhye“, bol v krajine desiatym najlepším a tým aj ich dovtedy prvým skutočným hitom. Nahrávky albumu sú prvým reálnym prejavom výrazného vrstveného štýlu virtuózneho zvuku skupiny v dlhších komplexných pasážach a textami inšpirovanými fantastikou. Okrem jediného singlu je na albume aj neobvyklá nahrávka, šesťminútový epos bez refrénu s názvom „The March of the Black Queen“. Časopis "Daily Vault" ho opísal ako „menacing“. Reakcia hudobnej kritiky bola zmiešaná. Časopis "Winnipeg Free Press", ktorý predtým vychvaľoval debut skupiny, opísal "Queen II", ako „príliš prekomplikovanú ošklivosť“. "Allmusic" označuje album u veľkých fanúšikov ako jeden z najobľúbenejších a je jedným z troch projektov kapely Queen, ktorý môžeme nájsť v zozname "1001 albumov, ktoré musíte počuť, kým umriete".
Od "Sheer Heart Attack" po "A Night at the Opera" (1974 – 1976).
Potom, ako v máji roku 1974 skupina Queen účinkovala šesť večerov v newyorskom Uris Theatre, Brian May skolaboval a bola u neho diagnostikovaná hepatitída. Počas zotavovania bol May spočiatku mimo členov kapely, ktorá začala pracovať na ich treťom albume. Asi v polovici výroby sa k nim v nahrávacom štúdiu pripojil. Výsledok nahrávania, ktorý vyšiel v roku 1974 pod názvom "Sheer Heart Attack" sa v Spojenom kráľovstve dostal na druhé miesto rebríčkov. Slušne sa predával v Európe a v Spojených štátoch získal zlatú certifikáciu. Tento album umožnil skupine pocítiť medzinárodný úspech na obidvoch brehoch Atlantiku. Projekt je experimentom vo svojom variabilnom výbere hudobných žánrov, vrátane takých ako sa hrá vo varieté, ale sú na ňom nahrávky heavy metalu, balád, či v štýle ragtime, no aj Karibiku. Týmto výberom sa kapela Queen presunula od tendencie hrať progresívne skladby, ktoré mali na prvých dvoch albumoch, do viac pre rádiá prijateľných, pesničkových štýlov. Album "Sheer Heart Attack" uviedol nový zvuk a melodické vrstvy, ktoré boli ešte dokonalejšie prepracované v nasledujúcej hudobnej zbierke, ktorú kapela Queen vydala pod názvom "A Night at the Opera".
Singel „Killer Queen“, ktorý vyšiel k albumu "Sheer Heart Attack," sa dostal na druhé miesto britských rebríčkov a stal sa prvým hitom skupiny, ktorý dvanástym miestom v "Billboard" Hot 100 zabodoval v rebríčkoch Spojených štátov. Jeho kompozícia je kombináciou štýlu vaudeville, predchodcu operety a britského varieté s gitarovou virtuozitou Briana Maya. Druhý singel albumu s názvom „Now I'm Here“ viac reprezentuje tradičný hard rock, dosiahol v rebríčkoch v Británii jedenáste miesto. Na albume sa nachádza aj song „Stone Cold Crazy“, ktorý je vďaka rýchlemu gitarovému tempu považovaný za jedného z predchodcov hudobného žánru dnes nazývaného speed metal. V nedávnych rokoch dostal album viacero uznaní v rôznych publikáciách, ktoré sa venujú hudobným témam. V roku 2006 ho časopis "Classic Rock" dal na 28. miesto zoznamu „stovky najlepších britských albumov všetkých čias“, iný magazín, "Mojo", dal album na 88. miesto zoznamu „stovky nahrávok, ktoré zmenili svet“. Je to zároveň druhý album skupiny Queen, ktorý je označený v knihe "1001 albumov, ktoré musíte počuť, kým umriete".
V roku 1975 sa skupina zúčastnila koncertného turné, na ktorom mala špeciálne navrhnuté kostýmy od Zandry Rhodes, spolu s výpravnými svetelnými efektami. Ako hedlajneri prešli Spojené štáty a prvýkrát vystúpili aj v Kanade. V septembri po nečakanom rozchode a Tridentom sa kapela musela zaujímať o kontrakt s novým manažmentom. Ako jedna z alternatív sa javila ponúknutá spolupráca od manažéra Led Zeppelin, Petra Granta, ktorý zastupoval nahrávaciu spoločnosť Swan Song Records. Členova skupiny Queen si to nakoniec rozmysleli a uzavreli zmluvu s manažérom Eltona Johna, Johnom Reidom.
V roku 1975 skupina Queen nahrala a vydala album, ktorý dostal meno podľa populárneho filmu Bratov Marxovcov, "A Night at the Opera". Jeho výroba prekonala vo svojej dobe nahrávacie náklady. Podobne ako jeho predchodca, obsah kolekcie nahrávok prezentuje zmes rôznych hudobných štýlov a experimentov so stereofónnym zvukom. V strede osemminútového hudobného eposu „The Prophet's Song“ môžeme dokonca počuť v populárnej hudbe neobvykle využitý vrstvený efekt jednoduchých kanonicky znejúcich textových fráz, ktorý vytvorí úplný chorálový zvuk. Na albume je aj Mercuryho kompozícia s využitím harmónie zvuku harfy a a čistého spevu, ktorú poznáme pod názvom „Love of My Life“. Album bol veľmi úspešný v Spojenom kráľovstve, a v Spojených štátoch získal trojnásobnú platinu. Viac ako celú generáciu od jeho vydania, po 29 rokoch v roku 2004, ho britská verejnosť v ankete televíznej spoločnosti Channel 4, zvolila na trináste miesto rebríčka najlepších albumov všetkých čias. Album je vysoko hodnotený aj v medzinárodnom meradle. Podľa voľby, ktorú organizoval Guinness, je na svete trinástym historicky najlepším, kým publikum austrálskeho mediálneho kanálu, ABC, ho vo svojom obdobnom hlasovaní umiestnilo na 28. pozíciu.
"A Night at the Opera" je často vo vyjadreniach kritiky umiestňovaný do rôznych zoznamov „najlepších albumov“. Medzi ďalšími môžeme spomenúť z roku 2004 šestnáste miesto medzi „najlepšími päťdesiatimi britskými albumami“, ktorú mu udelil "časopis Q", či v mexickej edícii časopisu "Rolling Stone" udelené jedenáste miesto ich zoznamu „stovky najlepších albumov všetkých čias“. V inom oficiálnom zozname, ktorý tento časopis zverejnil pod názvom „The 500 Greatest Albums of All Time“ sa album umiestnil na 230. mieste. Album "A Night at the Opera" je tretím, posledným, projektom skupiny Queen, ktorý je odporúčaný v knihe so zoznamom "1001 albumov, ktoré musíte počuť, kým umriete".
Medzi najviac prezentované diela albumu "A Night at the Opera" určite patrí nahrávka singlu „Bohemian Rhapsody“, ktorá sa na deväť týždňov stala jednotkou britských hudobných rebríčkov. Jednu z kľúčových úloh pri rozbehu jeho popularizácie hral Mercuryho blízky priateľ a poradca, rozhlasový spíker rádia Capital London,Kenny Everett. Skladba je historicky tretím najlepšie predávaným britským singlom. Predbehli ho iba „Do They Know It's Christmas?“, ktorý nahrala superskupina Band Aid a nahrávka z pohrebu princeznej Diany, ktorú pod názvom „Candle in the Wind 1997“ vydal Elton John. V Spojených štátoch bol singel „Bohemian Rhapsody“ deviaty a jeho reedícia z roku 1992 sa na päť týždňov dostala v rebríčku "Billboard" Hot 100 na druhú pozíciu. Je to jediný singel, ktorého sa predalo po milióne nosičov, počas dvoch rôznych príležitostí a dostal sa dvakrát, v rokoch 1975 a 1991, do britského singlového rebríčka Christmas number one. Tento song bol mnohokrát zvolený za „najlepšiu pieseň všetkých čias“. Skupina sa rozhodla, že singel podporí nakrútením jeho obrazovej verzie.Oslovila na to spoločnosť Trilion, ktorá bola dcérskou firmou ich bývalej manažérskej firmy Trident Studios. S použitím nových technológií vyrobili video, ktoré je považované za prvé reálne hudobné video, ktoré bolo vyprodukované v populárnej hudbe. Hovorí sa, že Mercury ju napísal o Normanovi Sheffieldovi a pôvodnému manažmentu v Tridente, ktorý pomohol urobiť video tak slávnym. Napriek tomu, že aj iné skupiny, vrátane The Beatles, mali pred nimi svoje prezentačné videá, no vo všeobecnosti boli špecificky určené pre určité televízne show.
Prvá pieseň v poradí na albume je „Death on Two Legs“. Druhý singel albumu, „You're My Best Friend“, je druhou skladbou, ktorú napísal basgitarista, John Deacon, a jeho prvým singlom, ktorý sa dostal na šestnáste miesto v Spojených štátoch a bol na svete medzi Top-10 hitmi. V novembri roku 1975 začalo koncertné turné A Night at the Opera Tour. Skupina s ním absolvovala Európu, Spojené štáty, Japonsko a Austráliu.
Od "A Day at the Races" po "Live Killers" (1976 – 1979).
V roku 1976 skupina Queen opäť nahrávala skladby pre ďalší projekt s názvom "A Day at the Races", ktorý je často označovaný za pokračovanie albumu "A Night at the Opera". Aj tento nový album má svoj titul prepožičaný z filmu bratov Marxovcov, a aj na obale opäť dominuje variácia loga skupiny. Najvýraznejšia osobnosť bratov Marxovcov, Groucho Marx, v marci roku 1977 pozval skupinu do svojho domu v Los Angeles, kde mu kapela poďakovala a v štýle a cappella zaspievala song „'39“ (z albumu "A Night at the Opera"). Hudobne bol album "A Day at the Races" kritikou, ako aj fanúšikmi vysoko oceňovaný, stal sa jednotkou v Spojenom kráľovstve a Japonsku a piate miesto dosiahol v Spojených štátoch. Jeho kľúčovým hitom je gospelovo štylizovaný song „Somebody to Love“. Bol vytvorený generovaním zo spevu Mercuryho, Maya a Taylora pomocou technológie multitrackingu do stohlasového chorálu. Singel sa v Spojenom kráľovstve dostal na druhú priečku, v rebríčkoch USA bol trinásty. Medzi nahrávkami albumu je aj jedna z najrýchlejších piesní skupiny, kompozícia od Briana Maya „Tie Your Mother Down“, ktorá sa stala jednou z kľúčových hudobných čísel koncertov kapely Queen.
V roku 1976 skupina Queen hrala v londýnskom Hyde Parku na jednom zo svojich najslávnejších vystúpení. Toto podujatie, ktoré bolo bez vyberaného vstupného, sa preslávilo aj svojím rekordom 150 000 potvrdených návštevníkov. Dňa 1. decembra 1976 bola skupina Queen uvádzaná ako exkluzívny hosť v londýnskom večernom programe Billa Grundyho, "Today." Na poslednú minútu túto účasť odriekla a nahradiť ju museli ich kolegovia z vydavateľstva EMI, skupina Sex Pistols, ktorá vtedy poskytla jeden zo svojich kľúčových rozhovorov. Jedným z výsledkov tohto rozhovoru bol aj koniec moderátorovej kariéry. V roku 1977 počas turné A Day at the Races Tour mala skupina Queen vypredané koncerty vo februári v newyorskej Madison Square Garden a v júni v londýnskom Earls Courte.
Šiesty štúdiový album skupiny Queen, "News of the World", ktorý vyšiel v roku 1977, sa stal v Spojených štátoch štvornásobne platinovým a v Spojenom kráľovstve mal platinu dvojnásobnú. Jeho kolekcia nahrávok obsahovala viacero piesní, ktoré sa stali nosným repertoárom pódiových show skupiny. Sú nimi napríklad dodnes uznávané štadiónové, športové hymny „We Will Rock You“, či rocková balada „We Are the Champions“, ktoré dosiahli v rebríčkoch Spojených štátov štvrtú pozíciu. Turné k albumu pod názvom News of the World Tour nasledovalo v októbri toho istého roku. Robert Hilburn z "Los Angeles Times" turné označil ako „najokázalejšie a dokonale vybrúsené show skupiny“.
V roku 1978 skupiny Queen vydala ďalší album s názvom "Jazz", ktorý sa v Spojenom kráľovstve vyšplhal na druhú a v americkom "Billboard" 200 na šiestu pozíciu. Album mal singel s dvomi "Áčkovými" hitmi: „Fat Bottomed Girls“ a „Bicycle Race“. Na nakrúcanie videa a výrobu fotografií si vtedy skupina Queen prenajala štadión vo Wimbledone aby tam so 65 nahými modelkami predviedli cyklistické preteky. Ohlasy na album sú v posledných rokoch viac priaznivé. Jeho ďalšou významnou nahrávkou je napríklad aj „Don't Stop Me Now“, pieseň, ktorá poskytuje jeden z mnohých príkladov bohatej vokálnej harmónie skupiny. V roku 1978 nasledovalo turné Jazz Tour, na ktorom skupina navštívila Spojené štáty, Kanadu, a v nasledujúcom roku aj Európu a Japonsko.
V roku 1979 skupina vydala svoj prvý oficiálny koncertný album "Live Killers", ktorý sa v USA stal dvojnásobne platinovým. Skupina Queen takisto vydala presleyovskú nahrávku v štýle rockabilly s názvom „Crazy Little Thing Called Love“. Song bol v Top-10 viacerých krajín. Bol sedem týždňov na vrchole v austrálskej ARIA Charts a štyri týždne bol aj prvou jednotkou v americkej "Billboard" Hot 100. Je to jedna z mála skladieb, na ktorú Freddie Mercury nahral rytmickú gitaru a na gitare pri nej hrával aj na koncertných vystúpeniach. V decembri roku 1979 hrala skupina Queen otvárací večer na začatí londýnskeho benefičného koncertu pre Kambodžu, na podujatí ktoré organizoval Paul McCartney.
Od "The Game" po "The Works" (1980 – 1984).
V ôsmom desaťročí 20. storočia skupina Queen naštartovala svoju kariéru albumom "The Game" (1980). K tomuto projektu vydali singel „Crazy Little Thing Called Love“ a „Another One Bites the Dust“. Obidva propagačné nosiče boli na vrchole rebríčkov Spojených štátov. Návrh aby bola druhá pieseň singlom albumu dal skupine Michael Jackson potom, ako ich v októbri roku 1980 navštívil po koncerte v Los Angeles. Album sa dostal na päť týždňov na vrchol rebríčka "Billboard" 200 a v USA sa z neho predali štyri milióny kópií. Bol zároveň prvým, na ktorom skupina Queen použila syntetizátor. Až do jeho vydania mali ich albumy výrazné označenie, že boli nahraté bez syntetizátorov („No Synthesisers!“). Poznámka zvýrazňovala „anti-syntetický“ postoj kapely. Situácia bola neskôr objasňovaná producentom, Royom Thomasom Bakerom, ktorý vysvetľoval, že viacvrstvové sóla boli dosiahnuté gitarami a nie synteticky ako v tom čase tvrdilo vedenie nahrávacej spoločnosti.
V septembri roku 1980 skupina vypredala v Madison Square Garden tri koncerty. V tomto istom roku nahrali a vydali soundtrack k filmu "Flash Gordon". Dňa 30. januára 1981, na American Music Awards, skladba „Another One Bites the Dust“ vyhrala cenu za najlepší Pop/Rockový singel a skupina Queen bola nominovaná na najlepšiu Pop/Rockovú formáciu.
Vo februári roku 1981 Queen v časti turné The Game Tour prešla Južnou Amerikou. Stala sa tým prvou významnou rockovou skupinou ktorá hrala na veľkých štadiónoch tohto kontinentu. Mala päť koncertov v Argentíne, kde v Buenos Aires hrala pred, v krajine rekordným, tristotisícovým publikom a dva koncerty, spolu pre viac ako 250 000 ľudí, mali na štadióne Morumbi. V októbri toho istého roku, Queen hrali pre viac ako 150,000 fanúšikov. Dňa 9. októbra v Monterrey (Estadio Universitario). potom 17. a 18. októbra v Puebla (Estadio Zaragoza), Mexiko. V dňoch 24. a 25. novembra odohral Queen dva vypredané večery v Montreal Forum (Quebec, Kanada). V Montreale Mercuryho najvýznamnejšie predstavenie, posledná nahrávka albumu, pieseň „Save Me“ a vystúpenie sú nahraté na koncertnom albume "Queen Rock Montreal".
V lete roku 1981 skupina Queen spolu s Davidom Bowiem nahrali singel „Under Pressure“. Bola to prvá kolaborácia medzi kapelou Queen a iným umelcom. Vznikla spontánne potom, ako Bowie navštívil počas nahrávania štúdio, v ktorom Queen práve produkovali svoj nový projekt. Po svojom vydaní sa tento singel stal extrémne úspešným. Dosiahol vrchol rebríčkov v Spojenom kráľovstve a televízia VH1 ho dala na 31. miesto svojho „zoznamu najlepších piesní 80. rokov“.
Neskôr v roku 1981 vyšla skupine Queen prvá kompilácia, "Greatest Hits", ktorá prezentovala to najvýraznejšie, čo skupina nahrala medzi rokmi 1974 – 81. V súčasnosti je to najlepšie predávaný album v histórii Spojeného kráľovstva. V tejto krajine sa držal v rebríčku najpredávanejších 450 týždňov. Na celom svete sa z neho predalo viac ako 25 miliónov nosičov a od RIAA je certifikovaný na osemnásobnú platinu. V tomto roku Roger Taylor ako prvý z členov skupiny vydal svoj sólový projekt s názvom "Fun in Space".
V roku 1982 skupina vydala album "Hot Space", ktorý bol odklonom od toho, čo bolo pre nich v 80. rokoch charakteristické. Na tomto projekte sa priklonili k mixu pop rocku, funku a R&amp;B. Väčšina nahrávok vznikala počas historicky najbúrlivejšieho obdobia skupiny, v Mníchove. Taylorovi spolu s Mayom nebol tento nový štýl veľmi po vôli a boli veľmi kritickí voči tomu aký mal v tejto dobe na Mercuryho silný vplyv jeho osobný manažér z rokov 1980 – 84, Paul Prenter. May mal tiež averziu voči tomuto manažérovi, lebo nebol presvedčený o dôležitosti rozhlasových staníc a ich živým prepojením s umelcom a ďalej s komunitou poslucháčov bez ich priameho vzájomného kontaktu. Potom ako úspech koncertného turné Hot Space Tour nemal očakávanú úroveň, skupina ukončila svoju severoamerickú šnúru. Vystúpila ešte v ôsmej sezóne televízneho programu "Saturday Night Live". V tomto roku skupina Queen zrušila spoluprácu s Elektra Records a podpísala podpísala kontrakt s EMI/Capitol Records. Po viac ako desiatich rokov nepretržitej práce sa Queen rozhodli, že v roku 1983 už na koncerte nevystúpia. V tejto dobe nahrávali nový album v Record Plant Studios v Los Angeles a v mníchovskom Musicland Studios. Niektorí členovia skupiny sa popritom zúčastnili rôznych projektoch či iných osobných aktivitách. Brian May napríklad v spolupráci s Eddie Van Halenom nahral svoj mini-album, ktorý nazval "Star Fleet Project".
Vo februári roku 1984 skupina Queen vydala svoj jedenásty štúdiový hudobný projekt, album s názvom "The Works". Z neho pochádzajú veľmi úspešné single „Radio Ga Ga“, „Hammer to Fall“ a „I Want to Break Free“. Napriek tomu, že tieto nahrávky boli skutočnými hitmi, album nemal výrazný úspech v USA, no v Spojenom kráľovstve bol trojnásobne platinový a v v top rebríčku albumov sa v tejto krajine udržal dva roky.
V tom isto roku skupina Queen začala The Works Tour, na ktorom ju prvýkrát sprevádzal ako koncertný hudobník, klávesista Spike Edney. Koncertné turné malo v októbri deväť vypredaných vystúpení v juhoafrickej Bophuthatswane v aréne v Sun City. Po návrate do Anglicka sa dostali pod paľbu kritiky za to, že hrali v Južnej Afrike. Bolo to počas vrcholného obdobia nadvlády miestneho Apartheidu a celosvetového odporu v čase embarga a kultúrneho bojkotu zo strany Spojených národov. Skupina na to kritikom odpovedala, že oni tam boli hrať svojim fanúšikom. Ako dobročinné gesto poskytli dotáciu pre školy pre nepočujúcich a nevidomých, no napriek tomu boli od Britskej hudobnej únie pokutovaní a ako umelci daní na čiernu listinu Spojených národov.
Live Aid a nasledujúce roky (1985 – 1990).
V januári roku 1985 bola skupina Queen na čele dvoch nočných podujatí v Rio de Janeiru, ktoré patrili k prvému ročníku festivalu Rock in Rio. Každú z tých nocí hrali pred viac ako 300 tisícovým obecenstvom. Časopis "Boston Globe" to opísal ako „fascinujúci výkon“. Výber z vrcholov týchto dvoch nocí bol zvečnený na VHS s názvom "Queen: Live in Rio" a neskôr bol zverejnený v americkom vysielaní stanice MTV. V apríli a máji roku 1985 skupina Queen vypredanými show v Austrálii a v Japonsku ukončila Works Tour.
Na koncerte Live Aid, ktorý dňa 13. júla 1985 priamo obecenstvom na štadióne Wembley a cez médiá celého sveta sledovalo 1,9 miliardy ľudí, skupina Queen zahrala niekoľko svojich hitov. Ich vystúpenie prítomné publikum, 72 tisíc platiacich divákov, sprevádzalo v unisonovom speve a synchronizovanom mávaní či tlieskaním. Organizátori podujatia, Bob Geldof a Midge Ure, či hudobníci ako Elton John, alebo Dave Grohl a rôzni novinári píšuci pre BBC, CNN, "Rolling Stone", "The Telegraph"... spolu s ostatnými konštatovali, že Queen „ukradli“ celú show. Prieskum hudobného priemyslu v roku 2005 toto hudobné číslo označil za najlepšie rockové vystúpenie všetkých čias.
V rozhovore pre britský magazín "Mojo" skupina poznamenala, že najúžasnejší pohľad počas Live Aid bolo pre nich vidieť divákov tlieskať do rytmu piesne „Radio Ga Ga“. Brian May hovorí, že „... nikdy v živote niečo také nevidel a ani s tým nepočítal. Vnímal publikum a hral mu, no toto bolo niečo ako následok, ktorý vzišiel z ich hudobného videa. Pomyslel si, že je to skvelé, že tých návštevníkov tak zdvihli, no zároveň si uvedomil, že nestojí pred divákmi/ fanúšikmi skupiny Queen... boli to ľudia, ktorí pri kúpe vstupeniek ešte nemohli vedieť kto na podujatí vystúpi. A všetci sa k ich hre tlieskaním a skandovaním rúk pripojili. Hovorí, že vtedy nechápal, odkiaľ to mohli všetci vedieť a nikto im pritom ani nekázal, aby to urobili.“&lt;ref name="mojo/ref"&gt;Mojo Magazine, August 1999, issue number 69. "Their Britannic Majesties Request" by David Thomas, page 87.&lt;/ref&gt;
Skupinu Queen udalosti okolo Live Aid, ktoré Roger Taylor nazval „shot in the arm“, prebrali k životu. Reagovali aj na rekordné nárasty predaja ich nahrávok a koncom roka 1985 k nim pridali nový singel, „One Vision“, ktorý bol (spolu s „Stone Cold Crazy“ a „Under Pressure“) vtedy tretím, ktorému je priradené autorstvo všetkých štyroch členov skupiny Queen. Zároveň pod názvom "The Complete Works" vyšla limitovaná boxsetová verzia všetkých dovtedy vydaných albumov a jedného bonusového s dovtedy oficiálne na albume nepublikovaným hudobným materiálom (napríklad aj ich vianočný singel z roku 1984 s názvom „Thank God It's Christmas“.
Začiatkom roku 1986 skupina Queen nahrala album "A Kind of Magic", ktorý obsahoval viacero prepracovaných verzií piesní, ktoré boli skomponované pre fantazijný akčný film "Highlander". Album bol úspešný. Obsahoval viacero hitov vrátane titulnej skladby. V hudobných rebríčkoch sa umiestnili aj ďalšie ako napríklad „Friends Will Be Friends“, „Who Wants to Live Forever“ (nahral ho orchester, ktorý dirigoval Michael Kamen), ako aj titulná hudobná kompozícia a motív filmu, pieseň „Princes of the Universe“.
Leto roku 1986 bolo v znamení Magic Tour, koncertného turné, ktoré bolo posledným, ktoré skupina Queen absolvovala spolu so spevákom Freddiem Mercurym. Počas celého tohto vypredaného turné so skupinou vystupoval aj hráč na klávesové nástroje, Spike Edney. Koncerty začali na švédskom štadióne Råsunda Stadium v Štokholme, hrali aj pred 95 tisíc divákmi na pozemkoch pri hrade Slane v Írsku (Slane Concert). 
Pred asi 80 tisícovým publikom skupina Queen vystúpila 27. júla 1986, vtedy ešte za Železnou oponou v susednom Maďarsku na vtedajšom budapeštianskom "Népstadione". Bol to vtedy jeden z najväčších rockových koncertov, aké sa uskutočnili vo Východnej Európe. Okrem štandardných hudobných čísel si vtedy Freddie Mercury pre publikum pripravil aj spievanú repliku z maďarskej ľudovej piesne „Tavasi szél vizet áraszt“. Kapela sa z Viedne do Budapešti premiestňovala loďou po rieke Dunaj, takže o vlások minula aj Bratislavu a teda prechádzala aj cez územie vtedajšieho Česko-Slovenska. Z koncertu bolo v roku 2012 vydané remastrované DVD s názvom "".
Vrcholom Magic Tour bolo vystúpenie na štadióne vo Wembley v Londýne. Výsledkom podujatia bol koncertný album a aj DVD, ktorý bol publikovaný pod názvom "Queen at Wembley". Táto nahrávka je päťnásobne platinová v Spojených štátoch a štvornásobne platinová v Spojenom kráľovstve. Na tretí večer skupiny Queen nemohla štadión vo Wembley rezervovať. Vystúpila preto v parku v Knebworthe. Tento posledný koncert kapely Queen s účasťou Freddie Mercuryho, bol vypredaný za dve hodiny a prišlo naň 120 tisíc ľudí, Koncerty, ktoré boli usporiadané v rámci Magic Tour videlo spolu, v tom čase rekordných, viac ako milión ľudí, z toho 400 tisíc ich navštívilo v Spojenom kráľovstve.
Potom, ako v priebehu roku 1988 pracovali na mnohých sólových projektoch (vrátane Mercuryho spolupráci s opernou divou Montserrat Caballé), skupina Queen v roku 1989 vydala ďalší album, ktorý bol nazvaný "The Miracle". Štýlovo tento projekt nadväzoval na predošlý "A Kind of Magic", obsahoval poprockové hudobné nahrávky a niekoľko tvrdších skladieb: „I Want It All“, „Breakthru“, „The Invisible Man“, „Scandal“ a „The Miracle“. Novinkou tohto albumu bolo, že Queen zmenili svoju filozofiu pri komponovaní. Spočiatku bolo autorstvo jednotlivých nahrávok priraďované konkrétnym členom skupiny, pri "The Miracle" sa za autora označuje spolu celá kapela Queen.
Mercury: choroba, smrť a pocta (1988 – 1992).
Po roku 1988 fanúšikovia zaregistrovali, že Freddie Mercury začal očividne chradnúť. Na verejnosť preto začali prenikať fámy o tom, že je postihnutý AIDS. On to ale kategoricky popieral a trval na tom, že je len príliš vyčerpaný na to, aby poskytoval rozhovory. Krátko po predošlom albume, "The Miracle", skupina v roku 1991 vydala ďalší, "Innuendo". Freddie aj napriek podlomenému zdraviu sa na jeho nahrávaní aktívne podieľal. Aj nahrávky, ktoré sa na ňom nachádzajú sú po autorskej stránke priraďované celej skupine Queen. Kapela ukončila kontrakt s americkým vydavateľom Capitol Records a podpísala zmluvu s Hollywood Records, ktorý patrí ku skupine Disney Music Group a teda do divízie patriacej pod The Walt Disney Company. V tomto istom roku sa Freddie Mercury naposledy oficiálne objavil na verejnosti. Bolo to potom, ako sa k ostatným členom skupiny Queen pridal na preberaní ceny BRIT Award za výnimočný prínos pre britskú hudbu. 
Album "Innuendo" bol uvedený rovnomenným singlom začiatkom roku 1991. Singel sa hneď dostal na vrchol britských rebríčkov. Po ňom nasledoval ďalší, „The Show Must Go On“. Počas nahrávania druhej menovanej piesne bol Mercuryho zdravotný stav značne podlomený. Freddie ledva chodil a Brian May mal neustále obavy, či je ešte fyzicky schopný spievať. V októbri roku 1991 skupina vydala svoju druhú kompiláciu, "Greatest Hits II", ktorá je ôsmym najpredávanejším britským albumom. Na celom svete sa z neho predalo 16 miliónov nosičov.
Dňa 23. novembra 1991 vydal Freddie Mercury oficiálne stanovisko o tom, že je vážne chorý a potvrdil, že ma AIDS. O 24 hodín nato zomrel na bronchiálnu pneumóniu, ktorá bola komplikáciou spôsobenou zlyhaním imunity. Dňa 27. novembra v Západnom Londýne mal Freddie Mercury v prítomnosti rodičov a asi 35 najbližších priateľov zoroastrizmický pohrebný obrad.
Krátko po Mercuryho smrti vyšiel singel, ktorý mal dve Áčkové strany: „Bohemian Rhapsody“ a „These Are the Days of Our Lives“. Hudobné video k druhej piesni obsahuje posledné scény, ktoré Mercury nakrútil pred kamerou. Singel sa stal päť týždňov v britských rebríčkoch jednotkou. číslom jedna. Prvé výnosy z jeho predaja, asi milión Libier, boli poskytnuté nadácii pre propagáciu zdravého sexuálneho správania a boja proti AIDS, ktorý bol nazvaný podľa jednej z prvých obetí tejto choroby Terrence Higgins Trust.
K určitej popularizácii kapely Queen začiatkom 90. rokov prispelo v Spojených štátoch aj to, že sa ich song, „Bohemian Rhapsody“, objavil v parafrázovanej verzii spievanej posádkou počas jazdy autom vo filme "Waynov svet." Toto prevedenie klipu bolo a aj dodnes je parodované vo viacerých médiách a na internete. Začlenenie piesne do úspešného filmu spôsobilo, že singel sa v roku 1992 na päť týždňov dostal na druhú priečku "Billboard" Hot 100 a viac ako 40 týždňov v tejto horúcej stovke ešte zotrval. Video dostalo v roku 1992 cenu MTV Video Music Awards. Zároveň sa kompilácia "Classic Queen" v americkom rebríčku dostala na štvrté miesto "Billboard" 200 a bola certifikovaná ako trojnásobne platinová. Filmové číslo s piesňou „Bohemian Rhapsody“, ktoré bolo zahrané vo filme "Waynov svet", bolo aj s nadšeným súhlasom kapely Queen prijaté ako nová oficiálna verzia hudobného klipu piesne.
Na veľkonočný pondelok dňa 20. apríla 1992 sa konal na štadióne vo Wembley pred 72 tisícovým publikom veľkolepý koncert s názvom "The Freddie Mercury Tribute Concert". Na tomto podujatí vzdali zosnulému spevákovi spolu so skupinou Queen poctu populárne osobnosti, hudobníci a hudobné skupiny ako Bob Geldof, Elizabeth Taylor, Liza Minnelli, Paul Young, Def Leppard, Robert Plant, Guns N' Roses, Elton John, David Bowie, George Michael, Annie Lennox, Seal, Extreme, Metallica a ďalší. Hrali spolu niektoré vlastné skladby, ale hlavne piesne skupiny Queen. Tento koncert je zapísaný v "Guinessovej knihe rekordov" ako „najväčší benefičný koncert rockových hviezd“. Videlo ho na celom svete cez televízne kamery naraz viac ako 1,2 miliardy divákov. Výnos z tejto akcie, 20 miliónov Libier, bol poskytnutý charitám, ktoré sa zapájajú do pomoci nemocným postihnutým chorobou AIDS.
Od "Made in Heaven" po Koncert 46664 (1995 – 2003).
Štyri roky po smrti Freddieho Mercuryho v roku 1995 posledný album skupiny Queen pod názvom "Made in Heaven". Niektoré zo skladieb boli produkované z posledných Mercuryho nahrávok z roku 1991. Ďalšie boli z prepracovaných verzií Mayových, Taylorových a Mercuryho sólových projektov. Obidve časti nahrávania pred a po Mercuryho smrti skompletizovali nahrávacom štúdiu kapely, ktoré je vo švajčiarskom Montreux. V rebríčkoch Spojeného kráľovstva album dosiahol vrchol a na celom svete sa z neho predalo dvadsať miliónov kópií.
V roku 1997 sa skupina vrátila do nahrávacieho štúdia, kde vyprodukovala skladbu „No-One but You (Only the Good Die Young)“. Nahrávku venovali Mercurymu a všetkým, ktorí umreli tak skoro. V súčasnosti sa nachádza napríklad ako bonus na kompilácii "Queen Rocks", ktorá vyšla neskôr v tom istom roku. V januári roku 1997 skupina Queen spolu Eltonom Johnom a švajčiarskym baletným súborom Béjart Ballet vystúpili naživo v Paríži na večere so skladbou „The Show Must Go On“. Bolo to posledné verejné vystúpenie, na ktorom sa zúčastnil basgitarista John Deacon. Tento koncert v Paríži bol iba druhým podujatím od Mercuryho smrti, na ktorom vystúpila kapela Queen. 
Brian May a Roger Taylor spolu naďalej vystupujú na viacerých slávnostných odovzdávaniach cien a charitatívnych koncertoch, kde spievajú viacerí hosťujúci umelci. Počas takýchto akcií sa nechajú označovať ako "Queen +", kde za pluskom nasleduje meno spoluúčinkujúceho speváka.
V roku 1998 na svojom benefičnom koncerte s Brianom Mayom zaspieval Luciano Pavarotti pieseň „Too Much Love Will Kill You“, neskôr so Zuccheroom zahral „Radio Ga Ga“, „We Will Rock You“ a „We Are the Champions“. Znovu potom spolu vystúpili v máji roku 2003 na Pavarottiho koncerte Modene. Pod názvom "Queen +" viacero hosťujúcich spevákov nahralo coververzie hitov skupiny Queen. Bol to napríklad Robbie Williams, ktorý naspieval v roku 2001 pieseň „We Are the Champions“ pre soundtrack k filmu "Príbeh o rytierovi". V roku 1999 vyšla skupine Queen kompilácia "Greatest Hits III". Obsahuje okrem iného aj hip-hopovú verziu piesne „Another One Bites the Dust“, ktorú nahrali "Queen + Wyclef Jean", ale aj koncertné verzie piesní „Somebody to Love“ (spieva George Michael), či „The Show Must Go On“, ktorú naspieval Elton John. V tomto čase už bola kapela Queen, hneď po The Beatles, označená za druhú najpredávanejšiu skupinu Spojeného kráľovstva. V roku 2002 si skupina Queen odhalila svoju hviezdu na Hollywoodskom chodníku slávy. Bola to v poradí 2 207 hviezda na tomto chodníku.
Dňa 29. novembra 2003 Brian May a Roger Taylor vystúpili na koncerte označenom ako 46664. Bol usporiadaný v Cape Towne na Green Point Stadium pod záštitou Nelsona Mandelu a mal zvýšiť povedomie o hrozbe šírenia AIDS v Juhoafrickej republike. May a Taylor strávili čas v Mandelovom dome v diskusii o tom, že africký problém by mohol stupňovať a o dva roky neskôr sa skupina stala ambasádorom pre Mandelovu charitatívnu aktivitu, označenú podľa posledného väzenského čísla Nelsona Mandelu, 466 (/) 64.
Queen + Paul Rodgers (2004 – 2009).
Na konci roku 2004 May a Taylor oznámili, že sa chcú v nasledujúcom roku spojiť s Paulom Rodgersom (bývalým spevákom skupín The Free a Bad Company). Na webstránkach Briana Maya bolo písané, že Rodgers nenahrádza Freddieho Mercuryho, ale by mal byť spolu so skupinou predstavený ako „Queen + Paul Rodgers“. So touto zostavou už nebude spolupracovať John Deacon. Prvýkrát sa Rodgers so skupinou ako vokalista oficiálne spojil v novembri roku 2004 pri uvádzaní do Hudobnej siene slávy Spojeného kráľovstva.
Medzi rokmi 2005 – 2006 "Queen + Paul Rodgers" absolvovali spoločné turné, ktoré bolo pre Maya s Taylorom prvým od roku 1986, kedy s Freddie Mercurym absolvovali Magic Tour.
 Roger Taylor to komentoval, že „si nikdy nemysleli, že by opäť šli na turné... Paul [Rodgers] sa vyskytol náhodou, no a zdalo sa im, že medzi nimi zafungovala chémia. Paul je jednoducho skvelý spevák a nesnaží sa byť Freddiem“. Prvá etapa turné bola v Európe, druhá v Japonsku a tretia v roku 2006 v Spojených štátoch. Dňa 25. mája 2006 v Las Vegas dostali od TV stanice VH1 ocenenie pre tých, čo významne ovplyvnili zvuk rockovej hudby. Ceremóniu na ktorej zoskupenie "Queen + Paul Rodgers" hralo zmes hitov podporili Foo Fighters zahraním skladby „Tie Your Mother Down“.
Dňa 15. augusta 2006 Brian May na svojom webe a cez fanklub rozšíril, že od októbra by na niektorom „tajnom mieste“ mali "Queen + Paul Rodgers" začať produkovať svoj prvý spoločný štúdiový album. Neskôr, 27. júna 2008, vystúpili v londýnskom Hyde Parku, kde si pripomenuli 90. narodeniny Nelsona Mandelu a znovu podporili povedomie o pandémii HIV/AIDS. Prvý štúdiový album, ktorý vydala formácia Queen + Paul Rodgers pod názvom "The Cosmos Rocks" vyšla v Európe 12. septembra 2008 a 28. októbra v Spojených štátoch. Po vydaní albumu nasledovalo koncertné turné. Prvá, európska, časť mala pätnásť vystúpení v deviatich krajinách a začala 12. septembra na Námestí slobody v ukrajinskom meste Charkov. Tento koncert videlo 350 tisíc fanúšikov. Tento koncert bol publikovaný aj na DVD s názvom "Live in Ukraine". Turné potom pokračovalo v Rusku, kde skupina vypredala dva večery na Olympijskom štadióne. Britská časť vystúpení, ktorá mala tri koncerty, bola vypredaná za 90 minút začala 13. októbra na londýnskej O2 Aréne. Posledná časť turné sa konala v Južnej Amerike, kde bol aj vypredaný argentínsky koncert na Estadio José Amalfitani, Buenos Aires.
Queen a Paul Rodgers sa oficiálne a bez akýchkoľvek rozporov rozišli 12. mája 2009. Rodgers to komentoval tak, že „jeho dohoda s kapelou Queen je podobná tej, ktorú mal s Jimmym Pagem a superskupinou The Firm a to, že nikdy nemala byť permanentná.“ Ďalšiu spoluprácu so skupinou Queen ale nevylúčil.
Odchod od EMI a 40. výročie skupiny (2009 – 2011).
Dňa 20. mája 2009 Brian May a Roger Taylor zahrali naživo pieseň „We Are the Champions“ na finále americkej talentovej súťaži "American Idol". Spolu s nimi ju vo vokálnom duete zaspievali finalisti súťaže, víťaz Kris Allen a druhý finalista, Adam Lambert. V polovici roka 2009 po rozpade "Queen + Paul Rodgers", Queen na svojej webstránke oznámili vydanie novej kompilácie, ktorú nazvali "Absolute Greatest". Album vyšiel 16. novembra a dostal sa na tretie miesto oficiálnych britských rebríčkov. Obsahuje dvadsať hitov skupiny, ktoré mapujú celú ich kariéru a bol publikovaný v štyroch rôznych verziách: jeden disk, dvojalbum (s nahratým komentárom), dvojdisk s knižkou a ako (LP) vinylová nahrávka. Vydaniu albumu predchádzala na ich internetových stránkach usporiadaná súťaž o tom, ktoré nahrávky by sa mali na kompilácii nachádzať.
Dňa 30. októbra 2009 May napísal fanklubu list, v ktorom sa vyjadril, že skupina Queen nemá zámer absolvovať v nasledujúcom roku koncertné turné, ale je možné, že niekde vystúpi. Bolo od neho citované, že „...najväčšia diskusia, myšlienka, je vždy o tom, kedy budeme nabudúce hrať spoločne ako Queen. V súčasnej dobe, aj cez mnoho rôznych fám, nemáme v pláne turné na rok 2010. Dobrou správou však je, že Roger a ja máme k sebe v týchto dňoch oveľa bližšie. Vzájomne si rozumieme, súkromne aj profesionálne... a všetky návrhy, ktoré sú chceme starostlivo zvážiť. Hudba nie je od nás nikdy ďaleko. Ako píšem, je tu jedna dôležitá ponuka na vystúpenie. Má byť v USA, a je potrebné rozhodnúť, či prijmeme túto mimoriadnu výzvu. Každý deň sa nám otvárajú nejaké dvere a každý deň sme v styku, možno viac ako inokedy, s okolitým svetom. Je to čas prechodu medzi rockom a biznisom...“ Dňa 15. novembra 2009 May a Taylor spolu s finalistami britskej verzie súťaže "X Factor" naživo zahrali a zaspievali pieseň „Bohemian Rhapsody“.
Dňa 7. mája 2010 obidvaja členovia skupiny Queen oznámili, že po takmer 40. rokoch spolupráce odchádzajú od ich doterajšej nahrávacej spoločnosti EMI. Dňa 20. augusta 2010 ich manažér, Jim Beach, zverejnil správu, že skupina podpísala novú zmluvu s vydavateľom Universal Music. Počas interview v programe BBC, HARDtalk, Brian May potvrdil, že nová zmluva skupiny Queen bola podpísaná s vydavateľom Island Records, dcérskou spoločnosťou produkčnej skupiny Universal Music Group (UMG). Tým sa dosiahlo, že znovu od 80. rokov na celom svete ako aj v Severnej Amerike, nakoľko aj Hollywood Records je dcérou UMG, má ich distribúciu pod kontrolou tá istá spoločnosť (chvíľu v 80. rokoch bola EMI spoluvlastníkom amerického labelu Capitol Records).
Dňa 14. marca 2011, ktorý je považovaný za 40. výročie vzniku skupiny, vyšla deluxe reedícia prvých piatich albumov kapely Queen, druhá pätica vyšla 27. júna, kolekcia posledných albumov v tejto reedícii vyšla 5. septembra 2011. V máji roku 2011 spevák skupiny Jane's Addiction, Perry Farrell, oznámil že kapela Queen oslovila na spoluprácu ich bývalého basgitaristu Chrisa Chaneya. V tom istom mesiaci sa aj Paul Rodgers vyjadril, že by mohol ísť v blízkej budúcnosti na turné s kapelou Queen. V roku 2011 skupina dostala od Broadcast Music, Incorporated (BMI) cenu "BMI Icon Award" ako uznanie za ich úspechy vo vysielaní ich hudobných záznamov v amerických médiách.
Na MTV Europe Music Awards v roku 2011 Brian May za skupinu prevzal ocenenie (podávala ho Katy Perry) "MTV Europe Music Award for Global Icon". Celú ceremóniu vtedy ukončila skupina Queen so spevákom Adamom Lambertom piesňami „The Show Must Go On“, „We Will Rock You“ a „We Are the Champions“. Toto hudobné číslo sa stretlo s pozitívnou reakciu zo strany fanúšikov, ale aj hudobnej kritiky a vyvolalo tak špekulácie o ďalšej možnej spolupráci jeho protagonistov.
Queen + Adam Lambert a "Queen Forever" (2011 – súčasnosť).
V dňoch 25 a 26. apríla účinkovali May a Taylor v Los Angeles jedenástej sérii súťaže "American Idol", kde so šiestimi finalistami interpretovali zmes skladieb skupiny Queen a nasledujúci deň so skupinou 'Queen Extravaganza' skladbu „Somebody to Love“.
Na 7. júl 2012 prisľúbili, že skupina Queen spolu s Adamom Lambertom vystúpia na hudobnom podujatí v Knebworthe, no tento festival bol potom zrušený. Posledný koncert Freddie Mercuryho bol v roku 1986 práve na tomto mieste a Brian May to komentoval, že „to bola pre nich výzva, no je si istý, že Adam by sa dočkal Freddieho súhlasu“. Skupina vyjadrila rozčarovanie nad zrušením podujatia a vydala vyhlásenie, že má záujem nájsť inú vhodnú akciu. Neskôr nasledovala správa, že Queen + Adam Lambert by mali 11. a 12. júla 2012 hrať dva koncerty v londýnskom kultúrnom stánku, Hammersmith Apollo. Lístky na obidva podujatia boli do 24 hodín od spustenia ich predaja vypredané. Tretí londýnsky koncert bol naplánovaný na 14. júla.
Dňa 30. júna zostava Queen + Lambert vystúpila v ukrajinskom hlavnom meste Kieve, kde sa spolu s Eltonom Johnom pripojili k aktivitám, ktoré organizovala ANTIAIDS, t. j. nadácia Eleny Pinčukovej, dcéry bývalého ukrajinského prezidenta, Leonida Kučmu. Queen tiež hrali spolu s Lambertom dňa 3. júla 2012 v Rusku na Olympijskom štadióne v Moskve, a 7. júla na veľkom mestskom štadióne v poľskej Wroclawi.
Dňa 12. augusta 2012 sa skupina Queen predstavila na uzatváracom ceremoniáli Letných olympijských hier, ktoré sa v tomto roku konali v Londýne. Toto vystúpenie sa konalo vskutku originálnym spôsobom na Olympijskom štadióne. Na úvod sa z remastrovaného videa z roku 1986 svojim „klasickým spôsobom“ prihovoril publiku Freddie Mercury. Po tejto predohre nasledovali koncertné variácie hry na sólovú gitaru ku skladbe „Brighton Rock“ v podaní Briana Maya. Na sólovú gitaru hneď nadviazali bicie Rogera Taylora, ku ktorému sa pripojil Brian May a speváčka Jessie J aby spolu s celým auditóriom predviedli skladbu „We Will Rock You“.
Dňa 20. septembra 2013 zoskupenie Queen + Adam Lambert vystúpilo na podujatí iHeartRadio Music Festival, ktoré sa konalo v druhom najväčšom hoteli sveta, MGM Grand Hotel &amp; Casino v Las Vegas. Dňa 6. marca 2014 skupina Queen v rannom vysielaní americkej televízie ABC oficiálne oznámila, že spolu s Adamom Lambertom plánuje na leto na severoamerickom kontinente absolvovať koncertné turné. V auguste a septembri toho istého roku vystúpili v Austrálii a na Novom Zélande. V interview pre časopis "Rolling Stone", May a Taylor povedali, že aj keď ich spolupráca s Lambertom je iba dočasná, sú mu otvorení ponúknuť oficiálne členstvo a nahrať s ním nový hudobný materiál.
V októbri roku 2011 oznámili, že Queen nahrávajú nový album, zložený z niektorých demonahrávok s Mercuryho spevom. May potvrdil, že spolu s Taylorom pracujú na tom, ako z výberu starých nepoužitých nahrávok urobiť kompiláciu pre nadchádzajúci album. May tiež chcel použiť sériu nahrávok, ktoré Mercury vyrobil spolu Michaelom Jacksonom. V roku 2014 oznámil, že názov albumu, ktorý napokon vyšiel v novembri toho roku, bude "Queen Forever".
Umelecké charakteristiky.
Hudobný štýl.
Skupina Queen pri svojej tvorbe čerpala vplyvy iných rockových umelcov svojej doby. Inšpirovali ich najmä The Beatles, Cream, Led Zeppelin, Pink Floyd, Who, Black Sabbath, Slade, Deep Purple a David Bowie. Ich kompozičná inšpirácia pochádzala tiež z pestrej škály hudobných žánrov, ktoré veľmi často účelovo súviseli s ich okamžitým postojom. Jadrom ich tvorby boli predovšetkým rockové hudobné žánre: progresívny rock, glam rock, hard rock, ale patrili aj k priekopníkom vzniku heavy metalu, hrali pop rock, psychedelický rock, blues rock a nevyhýbali sa ani stredným, komerčným hudobným prúdom ako bolo dance/disco. Skupina Queen bola výrazná tým, že vymenované moderné žánre dokázala prijeteľne podať širokému spektru publika vo veľmi atraktívnej podobe a kombinovať ich s tradičnými, okrajovými, niekedy až zastaranými hudobnými štýlmi ako sú ragtime, opera, gospel, vaudeville (varietný predchodca operetného štýlu), či folk.
V roku 1963, vtedy šestnásťročnému tínedžerovi Brianovi Mayovi, vyrobil jeho otec vlastnú verziu gitary, ktorá bola zámerne riešená tak aby zvýrazňovala efekt spätnej väzby a vznikol tak originálny značkový (tzv. „signature“) typ a zvuk gitary, ktorá je dnes všeobecne uznávaná pod menom Red Special.
Kompozície skupiny Queen boli vo všeobecnosti považované za vydarené výsledky experimentovania so zvukmi. Výrazne charakteristické boli ich vokálne harmónie, ktoré ich preslávili na úspešných projektoch "A Night at the Opera" a "A Day at the Races". Dosť veľkú zásluhu v rozvoji a úspechu takéhoto spôsobu interpretácie možno pripísať ich vtedajšiemu producentovi, Royovi Thomasovi Bakerovi, či zvukovému technikovi Mikovi Stonovi. Vokálne harmónie skupiny Queen boli významne ovplyvnené efektom viac stopého plejbeku, to jest spôsobom ktorým dosahovali zvuk spevu veľkého chorálu. Napríklad podľa jedného vyjadrenia Briana Maya v skladbe „Bohemian Rhapsody“ bol plejbek Maya, Mercuryho a Taylora znásobený tak, že vo výslednej nahrávke spieva viac ako 180 hlasov.
Verejná koncertná prezentácia kapely bola založená na šoumenstve Freddieho Mercuryho a v jeho zapájaní, či komunikácii s auditóriom. Pri viacerých nahrávkach kapely Queen sa preto už pri ich vzniku počítalo s participáciou koncertného publika. Medzi ne patria napríklad kompozície ako „We Will Rock You“, „We Are the Champions“, či „Radio Ga Ga“.
Vplyv skupiny.
Tak, ako skupina Queen mala svoje vplyvy, aj ona mala signifikantný podiel na vývoji hudobných žánrov ako sú hard rock, či heavy metal. Ak členovia kapely Queen absorbovali vplyvy od iných, aj ich tvorba, či prezentácia hudobných diel ovplyvnila ďalších hudobníkov, či hudobné skupiny. 
Viaceré kapely a umelci otvorene dali najavo, že boli ovplyvnení skupinou Queen. Pochádzajú z pestrého, kultúrneho, či žánrového rozpätia a z rôznych kultúrnych generácií. Niektorí z nich patria k heavy metalu ako Iron Maiden, Metallica, Dream Theater, či Anthrax, niektorí sú predstaviteľmi hard rocku: Guns N' Roses, Def Leppard, Van Halen, a Foo Fighters. Hudobné nahrávky skupiny Queen ovplyvnili aj novšie glam rockové formácie: Mötley Crüe, a The Darkness, z alternatívnych skupín ich za svoj vzor označili: Nirvana, Radiohead, Trent Reznor, Muse, a The Smashing Pumpkins. Z umelcov poprockového žánru za svoj vzor skupinu Queen označili My Chemical Romance, z popu George Michael, Lady Gaga (jej umelecké meno vzniklo podľa názvu hitu skupiny Queen) a Katy Perry.
Švédsky gitarista Yngwie Malmsteen označil skupinu Queen za jedného z pôvodcov metalového žánru ovplyvneného klasickou hudbou, ktorý sa nazýva neoklasický metal. V roku 1990 na výročnú kompiláciu "" nahrala skupina Metallica coververziu skladby Queenu, „Stone Cold Crazy“, a vyhrala s ňou v roku 1991 svoju prvú Cenu Grammy za „Best Metal Performance“.
Začiatkom 70. rokov skupina Queen vyradením bluesových vplyvov zo svojej muziky pomohla urýchliť evolúciu heavy metalového hudobného žánru. načo nová vlna britského heavy metalu spojila tento hudobný s punk rockom a zvýšila tým dôraz na rýchlosť.
Historický odkaz skupiny.
V roku 2002 bola pieseň skupiny Queen, „Bohemian Rhapsody“ v Spojenom kráľovstve, v prieskume vykonanom publikáciou "Guinness World Records British Hit Singles Book", zvolená za najväčší hit všetkých čias a v roku 2004 uvedená do Grammy Hall of Fame. Skupina v roku 2005, za svoje vystúpenie na Live Aid v roku 1985, dostala podľa výsledku prieskumu predstaviteľov hudobného priemyslu v rámci histórie populárnej hudby uznanie za najlepší výkon na koncertnom pódiu. Poslucháčmi britského rádia BBC Radio 2 boli v roku 2007 Queen označení za najlepšiu hudobnú skupinu v britskej histórii.
V roku 2005 "Guinnessova kniha rekordov" zverejnila, že všetky albumy skupiny Queen, spolu zotrvali 1 322 týždňov (26 rokov) v rebríčkoch Spojeného kráľovstva, čo v porovnaní s ostatnými hudobnými umelcami je absolútny rekord. Taktiež v tom roku, po vydaní ich koncertného albumu s Paulom Rodgersom, sa skupina Queen dostala do zoznamu umelcov s najdlhším časom stráveným v britských hudobných rebríčkoch.
V roku 2006 kompilácia "Greatest Hits" o viac ako 600 tisíc nosičov predbehla predajom album "Sgt. Pepper's Lonely Hearts Club Band" (od The Beatles) a svojim výsledkom 5 407 587 kópií sa stala najpredávanejším britským hudobným albumom. Ich ďalšia kompilácia, "Greatest Hits, Vol. II" (3 746 404 kópií), je v tomto zozname siedma.
Skupina Queen vydala osemnásť hudobných albumov, osemnásť singlov a desať DVD nosičov, ktoré sa na celom svete dostali na vrchol predajných rebríčkov a sú preto v Zozname najpredávanejších hudobných umelcov na sveta. Majú predaných viac ako 150 miliónov nahrávok, podľa niektorých odhadov tento počet na celom svete presahuje 300 miliónov. Podľa údaju z roku 2004, len v USA ich je predaných 34,5 milióna. V roku 2001 bola skupina Queen uvedená do Rokenrolovej siene slávy a, nakoľko každý člen kapely skomponoval hit, ktorý bol na vrchole rebríčkov, boli jej členovia v roku 2003 uvedení do 
Siene slávy hudobný skladateľov. V roku 2009 boli piesne „We Will Rock You“ a „We Are the Champions“ uvedené do Grammy Hall of Fame, a neskôr bola aj v globálnom hudobnom prieskume skladba „We Are The Champions“ zvolená za najobľúbenejšiu.
Skupina Queen je, podľa vyjadrenia ich manažéra webstránky, Nicka Weymoutha, medzi všetkými hudobnými skupinami najviac postihnutá pirátskym kopírovaním. Jeden prieskum z roku 2001, skonštatoval existenciu 12 225 webových portálov, ktoré sa venujú šíreniu bootlegov skupiny Queen. Je to najviac zo všetkých kapiel.
Pirátske kopírovanie je niekde aj kladne hodnotené. Platí to pre také krajiny, kde sa nahrávky skupiny nedostanú z dôvodu prísnej cenzúry, ako je to v súčasnosti Iráne. Iné prípady sú, keď je viac-menej obmedzený, či dokonca žiadny prístup ako tomu bolo v čase Studenej vojny medzi bývalými západnými a východnými štátmi, ktoré boli izolované za Železnou oponou, a teda aj u vtedajšieho Česko-Slovenska. V tejto modernej dobe internetových pripojení beží na stránkach skupiny Queen projekt nazvaný "Queen: The Top 100 Bootlegs". V rámci neho je na ňom oficiálne pre verejnosť za minimálny poplatok sprístupnené množstvo nahrávok. Výťažok z tejto akcie ide na konto nadácie podporujúcej boj proti AIDS, s názvom Mercury Phoenix Trust.
Časopis "Rolling Stone" dal v roku 2004 skupinu Queen na 52. miesto ich zoznamu Stovky najlepších umelcov všetkých čias. Spevák skupiny, Freddie Mercury, je označený ako osemnásty najlepší, a Brian May je podľa tohto časopisu na dvadsiatom šiestom mieste medzi gitaristami.
Podľa televízneho kanálu VH1 je skupina Queen na trinástom mieste ich zoznamu najlepších hardrockových kapiel, a v roku 2010 ich táto televízia dala na sedemnáste miesto medzi všetkými skupinami. V roku 2012 skupinu Queen označili čitatelia britského webu Gigwise za najlepšiu za posledných 60 rokov. V roku 2013 bola skupina Queen rovnako hodnotená aj na serveri Play.com.
V iných médiách.
Hudobné divadlo.
V máji roku 2002 mal na West Ende, v londýnskom Dominion Theatre premiéru muzikál (alebo „rockové divadlo“) "We Will Rock You". Producentom muzikálu, ktorý spolu s Brianom Mayom a Rogerom Taylorom napísal britský komik a spisovateľ, Ben Elton, bol Robert De Niro. Od tej doby bolo toto dielo naštudované v mnohých mestách celého sveta. Počas jeho premiéry dňa 8. septembra 2004 v Las Vegas bola skupine Queen na Sunset Boulevard odhalená hviezda na Hollywoodskom chodníku slávy.
Pôvodná londýnska produkcia v Dominion Theatre bola naplánovaná tak, že reprízy muzikálu ukončia v sobotu 7. októbra 2006, ale pre záujem publika, muzikál pokračoval až do mája roku 2014. Svojim trvaním repríz "We Will Rock You" prekonal v tomto divadle predošlý rekord, ktorý držal muzikál "Pomáda". Brian May sa v roku 2008 vyjadril, že zvažujú či by nebolo dobré napísať pre muzikál "We Will Rock You" pokračovanie. Reprízy muzikálu boli hrané v Spojenom kráľovstve v Manchestri, Sunderlande, Bristole, Birminghame a v Edinburghu.
Pri začiatku muzikálu v deň zlatého jubilea vládnutia kráľovnej Alžbety II. zahral zo strechy Buckinghamského palácu Brian May gitarové sólo britskej hymny „God Save the Queen“, v aranžmáne, aký môžeme počuť z albumu "A Night at the Opera".
Juhoafrický Cape Town City Ballet pod taktovkou Seana Bovima naštudoval program nazvaný „Queen at the Ballet“. V ňom je príbeh pri tanci baletných umelcov sprevádzaný hudbou kapely Queen, a to skladbami ako „Bohemian Rhapsody“, „Radio Ga Ga“ a „Killer Queen“.
Hudbu kapely Queen hrajú aj v komediálnom divadelnom vystúpení, Power Balladz, v ktorom sa prelínajú ikony rokenrolovej hudby 70., 80. a 90. rokov 20. storočia. Hru, ktorú napísali pre divadlo LAB Theatre v Mineapolise, Mike Todaro a Dan Nycklemoe spolu Petrom Rothsteinom, premiérovali v roku 2002 a v roku 2010 s ňou vystúpili v divadle Off-Broadway v New Yorku. Okrem skladby „We Are the Champions“ od skupiny Queen v muzikáli odzneli hity od kapiel Journey, Scorpions, Poison, Aerosmith, Bon Jovi, Night Ranger, Styx, Heart a iných.
Digitálna oblasť.
V spolupráci s vývojármi firmy Electronic Arts kapela Queen v roku 1998 vydala počítačovú hru "". Hudba v hre, ktorá bola sama z ponukového katalógu skupiny v mnohých prípadoch remixovaná do nových inštrumentálnych verzií, sa stretla s priaznivým ohlasom, no výsledný pocit z hry bol poznačený jej chabou hrateľnosťou. K problémom sa pridala aj extrémne dlhá doba vývoja, ktorá mala za následok grafiku mimo úrovne doby, kedy hru dodali na trh.
Pod odborným dohľadom Briana Maya a Rogera Taylora sa vykonali početné digitálne úpravy projektov, v ktorých boli zahrnuté dlhšie videonahrávky kapely Queen. Reedície na DVD ich koncertu z roku 1986 vo Wembley (názov: "Live at Wembley Stadium"), koncert v Milton Keynes z roku 1982 ("Queen on Fire – Live at the Bowl") a dva kompilačné projekty videohitov zo 70. a 80. rokov: Greatest Video Hits (Volume: 1 a 2), digitálne upravili do systémov surround sound 5.1 a DTS. Kompletný remix na DVD-Audio, do viackanálového ohraničeného zvuku s vysokým rozlíšením je spracovaný zatiaľ iba u dvoch albumov kapely: "A Night at the Opera" a "The Game". V roku 2005, na 30. výročie vyšiel album "A Night at the Opera" v pôvodnom CD+DVD sete, v reedícii v 5.1 kanálovej mixáži a sprievodnými hudobnými videami. V roku 2007 vyšli v edícii na Blu-ray nosiči koncerty "Queen Rock Montreal" &amp; "Live Aid", ako ich prvý projekt vydaný v dátovom toku 1080p HD.
Skupina Queen sa viackrát nachádza vo verziách hry "Guitar Hero. "Sú v coveverziách piesní: „Killer Queen“, „We Are The Champions“, „Fat Bottomed Girls“ ("Guitar Hero") a v kolaborácii s Paulom Rodgersom v nahrávke „C-lebrity“ ("Guitar Hero World Tour"), či „Under Pressure“ s Davidom Bowiem ("Guitar Hero 5"), „I Want It All“ v ', „Stone Cold Crazy“ v časti ', a „Bohemian Rhapsody“ v časti "". Dňa 13. októbra 2009 Brian May poznamenal, že v zákulisí prebiehali návrhy, že by sa mohla vyvinúť verzia hry, ktorá by bola venovaná exkluzívne skupine Queen.
Verzie nahrávok skupiny Queen sa viackrát vyskytujú vo verziách hry "Rock Band". Balík nahrávok desiatich piesní je použiteľných v hrách "Rock Band", "Rock Band 2" a "Rock Band 3" (tri z nich sú kompatibilné s "Lego Rock Band"). Ich hit „Bohemian Rhapsody“ bol vo verzii "Rock Band 3" použitý s plnou podporou harmónie klávesových nástrojov. Postavy členov skupiny sa takisto objavili vo videohre "Lego Rock Band" ako hrateľné avatary.
V marci roku 2009 Sony Computer Entertainment vydali pod značkou Queen karaoke "SingStar". Hra, ktorá je pre platformy PlayStation 2 a PlayStation 3, je nazvaná "SingStar Queen" a obsahuje 25 songov pre PS3 a 20 songov pre PS2. Pieseň „We Will Rock You“ a ďalšie nahrávky kapely Queen sa nachádzajú aj v hre "DJ Hero".
Skladba „One Vision“ sa nachádza na fiktívnej rádiostanici Liberty Rock Radio 97.8 úspešnej videohre "Grand Theft Auto IV", a nahrávka „Radio Ga Ga“ je v vo verzii hry "Grand Theft Auto V", kde sprevádza v soundtracku postavu Michaela.
Film a televízia.
Skupina Queen nahrala filmovú hudbu špeciálne pre filmy "Flash Gordon" (1980) s hlavnou piesňou „Flash“ a pre pôvodný film "Highlander" z roku 1986. K druhému filmu patrí niekoľko skladieb, ktoré môžeme počuť v odlišných verziách z albumu "A Kind of Magic." Sú nimi „A Kind of Magic“, „One Year of Love“, „Who Wants to Live Forever“, „Hammer to Fall“, ale hlavne základná hudobná téma, ktorá je v skladbe „Princes of the Universe“. Pieseň „Princes of the Universe“ je použitá aj pre televíznu sériu (1992 – 1998).
Zaujímavým fenoménom je verzia piesne „Bohemian Rhapsody“, ktorá bola publikovaná v roku 1992 vo filme "Waynov svet". Krátko potom ako vyšiel film, vyšiel aj singel s touto skladbou (spolu so „The Show Must Go On“), ktorý sa vzápätí dostal na druhú priečku rebríčka "Billboard" Hot 100 a pomohol v Severnej Amerike znovu oživiť popularitu kapely Queen.
V kinematografii existuje viacero filmov, v ktorých znejú piesne skupiny Queen v podaní iných umelcov. V snímke "Zakliata Ella" z roku 2004 spieva Anne Hathaway skladbu „Somebody to Love“. V roku 2006 Brittany Murphy tiež nahrala coververziu tejto piesne pre film "Happy Feet". V roku 2001 zaspievali Jim Broadbent a Nicole Kidmanová vo filmovom muzikáli "Moulin Rouge!" song „The Show Must Go On“. Záverečné titulky romantickej komédie "Príbeh rytiera" (2001) majú svoju vlastnú verziu skladby „We Are the Champions“, ktorú so skupinou Queen naspieval Robbie Williams... v úvode toho istého filmu spieva stredoveké publikum „We Will Rock You“.
Pieseň „Don't Stop Me Now“ je obľúbená v televíznej show televízie BBC, "Top Gear" natoľko, že v roku 2005 bola divákmi programu zvolená za najlepší song pre šoférovanie aký bol kedy nahratý.
Udržiavanie tradície pomenovaní jednotlivých období v častiach sezón podľa songov skupín 70. rokov, záverečná sezóna seriálu "Tie roky sedemdesiate" mala epizódy pomenované po piesňach kapely Queen. Premiéru tej sezóny uviedla pieseň „Bohemian Rhapsody“.
Aj "Simpsonovci" majú svoje časti, v ktorých sú skladby skupiny Queen. V seriáli sú: „We Will Rock You“, „We Are the Champions“ (obidve naspieval Homer) a „You're My Best Friend“.
Dňa 11. apríla 2006 sa Brian May a Roger Taylor objavili v americkej speváckej súťaži "American Idol ("u nás známe ako" "Superstar)"." Každý súťažiaci mal vtedy za úlohu naspievať niektorú z piesní kapely Queen. Zaspievané boli skladby „Bohemian Rhapsody“, „Fat Bottomed Girls“, „The Show Must Go On“, „Who Wants to Live Forever“ a 
„Innuendo“. Brian May vtedy kritizoval show za úpravy niektorých konkrétnych scén, z ktorých jedna vyrobená spolu so súťažiacim Ace Youngom, nevyzerala pozitívne. Taylor a May sa znovu predstavili v máji roku 2009 v ôsmej sérii súťaži "American Idol", kde spolu s finalistami Adamom Lambertom a Krisom Allenom vystúpili s piesňou „We Are the Champions“. Dňa 15. novembra 2009 účinkovali Brian May a Roger Taylor v britskej televíznej speváckej súťaži "X Factor".
Na jeseň roku 2009 spieval v muzikálovom televíznom seriáli "Glee" fiktívny vysokoškolský spevácky zbor pieseň „Somebody to Love“. Táto verzia vyšla aj na neskoršom soundtracku na CD "". V inej epizóde seriálu, s názvom „Funk“, v júni 2010 zaznela skladba „Another One Bites the Dust“, V máji roku 2012, v epizóde „Nationals“, zbor spieval song „We Are the Champions“.
V septembri roku 2010 v televízii BBC, Brian May oznámil, že sa pripravuje životopisný film o spevákovi Freddie Mercurym, ktorého mal hrať Sacha Baron Cohen. Pripúšťal to aj časopis "Time", ktorý vychádzal zo speváckych schopností a vizuálnej podoby týchto dvoch osobností. V júli roku 2013 to Cohen odmietol, nakoľko vychádzal z kreatívnych rozporov, ktoré vznikli medzi ním a zvyškom skupiny Queen. V decembri roku 2013 bol návrh Cohena nahradený hercom Benom Whishawom, ktorý je známy svojou postavou pána Q v Bondovke "Skyfall". Scenár k filmu o Freddie Mercurym napísal Peter Morgan, ktorý bol nominovaný na Oscara za scenáre k filmom "Kráľovná" (2006) a "Frost/Nixon" (2009). Film nakrúcaný v produkcii spoločnosti TriBeCa Productions (vl. Robert De Niro), sa zameriava na históriu Queen od začiatkov po slávne vystúpenie na Live Aid v roku 1985. Film vyšiel v októbri 2018 pod názvom "Bohemian Rhapsody" a zobrazil životopis skupiny. Film získal viacero ocenení, konzultantmi pri jeho výrobe boli aj Brian May a Roger Taylor.

</doc>
<doc id="14977" url="https://sk.wikipedia.org/wiki?curid=14977" title="Tito">
Tito

Tito
môže byť:

</doc>
<doc id="14978" url="https://sk.wikipedia.org/wiki?curid=14978" title="Queen">
Queen

Queen môže byť:

</doc>
<doc id="14979" url="https://sk.wikipedia.org/wiki?curid=14979" title="Dogma">
Dogma

Dogma (z lat. "dogma" &lt; gr. "dógma" &lt; gr. "dokeúein, dokein" = mieniť) je v širšom zmysle nespochybniteľný autoritatívny názor, výpoveď či zásada. V užšom zmysle (v cirkvách) je to záväzná, normatívna výpoveď v oblasti viery.
Dogmy sú najčastejšie cirkevné alebo všeobecne náboženské. 
Etymológia.
Slovo dogma pochádza z gréckeho „to dedogmenon“ - to, čo je pevne stanovené. Pôvodne znamená nielen nejakú domnienku, mienku, ale aj určité rozhodnutie, zásadu, autoritatívny príkaz, ustanovenie vo vede alebo v štátnom živote.
Vo Svätom písme sa v gréckom texte slovo "dogma" vyskytuje v tom istom význame. (Est 3,9; Dan 2,13; Lk 2,1; Sk 16,4; 17,7 atď.)
Cirkevní otcovia prvých storočí nazývali dogmami určité, pevné zásady viery a mravov. Svätý Ignác, mučeník, napomína kresťanov v Magnézii, aby sa utvrdili o dogmách Pána a apoštolov.
V 4. storočí sa rozumeli dogmami najmä pravdy viery.
V dnešnom rečovom používaní cirkvi a teológie (jednoznačne od 18. storočia) je dogma výrokom, ktorý je predmetom božskej a katolíckej viery, teda výrokom, ktorý cirkev výslovne prostredníctvom riadneho učiteľského úradu alebo pápežskou alebo koncilovou definíciou vyhlasuje za zjavený od Boha tak, že jeho popretie je herézou.
Teologická definícia.
Dogma je „záväzná výpoveď učenia v ktorej je cirkevne stanoveným spôsobom rečou súčasne dejinne vyložená pravda Zjavenia, ktorá sa vzťahuje na kresťanskú prax a tým sa uchováva trvalo v jej obsahovom zmysle“.
1. vatikánsky koncil výslovne učí: "Božskou a katolíckou vierou treba veriť všetko to, čo je obsiahnuté v Božom slove napísanom alebo ústne zachovanom a čo Rímsko-katolícka cirkev slávnostným vyhlásením alebo riadnym a všeobecným učiteľským úradom ako Bohom zjavené predkladá veriť."
K formálnemu pojmu dogmy, podľa "Rímsko-katolíckej cirkvi," patria dva rozhodujúce momenty. Pravda musí byť:
Pravoslávie tvrdí, že dogma „označuje neodvratnú pravdu, ktorá je predkladaná k viere a je pre kresťanov všeobecne záväzná“.
Bohom zjavená pravda.
Dogmatický výrok musí patriť k Božiemu, úradnému, kresťanskému zjaveniu (na rozdiel od súkromného zjavenia) a preto musí byť obsiahnutý v Božom slove (bezprostredné formálne zjavenie). Dotyčná zjavená pravda musí byť explicitne alebo implicitne Bohom zjavená a preto sa musí nachádzať v prameňoch zjavenia - v Písme alebo, podľa "Rímsko-katolíckej cirkvi," v Tradícii.
Pravda môže byť zjavená explicitne, ale aj implicitne. Za zjavené treba považovať nielen tie pravdy a udalosti, u ktorých sa to stalo explicitne, napr.: "A Slovo sa telom stalo" (Jn 1,14), ale aj také, ktoré sú v Božom zjavení implicitne, ako časť v celku, takže ich možno jednoduchým výkladom zo Zjavenia vyvodiť. Tak v explicitne zjavenom ústrednom článku viery: "Syn Boží sa stal človekom", je zahrnutá ďalšia zjavená pravda: "Vtelený Syn Boží má ľudské telo a dušu".
Nezjavená pravda nemôže byť "Rímsko-katolíckou cirk"vou vyhlásená za dogmu, nemôže sa stať článkom viery. Božskou vierou treba prijímať a uznávať len to, čo Boh zjavil a preto len neomylná Božia autorita môže byť dôvodom pre božskú vieru.
Rímsko-katolíckou cirkvou vyhlásená pravda.
Dogmatický výrok musí byť výslovne a definitívne predložený "Rímsko-katolíckou cirk"vou ako zjavená pravda. Tento moment je vonkajší, pretože vyhlásením učiteľského úradu sa nič podstatné k zjavenej pravde nepridáva, len sa podáva záruka, že tá alebo oná pravda je skutočne Bohom zjavená.
Dogma sa vo svojom absolútnom a zaväzujúcom nároku obracia na podstatu slobodného človeka. Je teda pravdou, ktorú možno správne počuť a pochopiť len v slobodnom rozhodnutí úkonu viery. Človek má však vždy "dogmatickú" existenciu, nakoľko ako duch nemôže bez sebazničenia poprieť určité pravdy (aj historického charakteru), i keď sú možno v ňom dané v predvedeckej alebo aj implicitnej podobe. Dejinné zjavenie a jeho prijatie nie je teda v rozpore s prirodzenosťou človeka, podstatu dogmy nemožno odvodzovať jedine z abstraktného pojmu možného oznámenia pravdy Bohom, ale z toho, čo Boh skrze Krista fakticky človeku povedal a o človeku ustanovil: 

</doc>
<doc id="14980" url="https://sk.wikipedia.org/wiki?curid=14980" title="Air">
Air

Air môže byť:
AIR môže byť:

</doc>
<doc id="14983" url="https://sk.wikipedia.org/wiki?curid=14983" title="Iatrogénne poškodenie">
Iatrogénne poškodenie

Iatrogénne poškodenie (grec. "iatros" = lekár; "genos" = pôvod) alebo iatrogénia je poškodenie pacienta spôsobené lekárom, napr. chybným výkonom, nesprávnym postupom ale aj nevhodným správaním.
Slovo iatrogénny znamená „zavinený lekárom”, ale použitý môže byť aj pri zavineniach spôsobených ostatným zdravotníckym personálom a farmaceutmi. Vždy však ide o negatívny význam.

</doc>
<doc id="14984" url="https://sk.wikipedia.org/wiki?curid=14984" title="Iatrogénny">
Iatrogénny



</doc>
<doc id="14985" url="https://sk.wikipedia.org/wiki?curid=14985" title="Poškodenie lekárom">
Poškodenie lekárom



</doc>
<doc id="14987" url="https://sk.wikipedia.org/wiki?curid=14987" title="Monty Python">
Monty Python

Monty Python [ˌmɒnti ˈpaɪθn] bola britská komediálna skupina založená roku 1969. Ich prvá práca bol komediálny seriál pre televízny kanál BBC nazvaný Monty Python’s Flying Circus (Monty Pythonov lietajúci cirkus); vysielal sa 4 sezóny v rokoch 1969 - 1974 a má spolu 45 dielov. Seriál pozostával z jednotlivých skečov, ale existujú i diely pojaté ako jeden príbeh. Všetci členovia ho spoločne písali a pravidelne hrali väčšinu rolí (vrátane mnoho ženských). Scénky bývali doplnené inovatívnymi animáciami Terryho Gilliama. 
Skupina bola aktívna do začiatku 80tych rokov 20. storočia, potom sa jej členovia venovali individuálnym projektom. 
Členovia skupiny.
Za „siedmeho Pythona“ je niekedy označovaná herečka Carol Clevelandová, ktorá často hrala ženské postavy v Lietajúcom cirkuse aj vo filmoch.

</doc>
<doc id="14992" url="https://sk.wikipedia.org/wiki?curid=14992" title="Iron Maiden">
Iron Maiden

Iron Maiden je britská heavy-metalová kapela s celosvetovým predajom albumov približne 100 miliónov kusov. Používajú osvedčený dvoj-gitarový zvuk používaný najmä Judas Priest v 70. rokoch 20. storočia a ich hudba ovplyvnila nejedného velikána ako napr. Metallicu alebo Red Hot Chili Peppers.
História.
Príbeh začal vo Východnom Londýne v roku 1975, kedy si mladý muzikant Steve Harris tesne po odchode zo skupiny Smiler zaumienil vytvoriť novú kapelu. Nazval ju "Železná panna", čo bol stredoveký mučiaci nástroj. Inšpiráciu dostal z filmu "Muž so železnou maskou" (A Man In The Iron Mask). Do kapely prišiel aj Steveov kamarát a hráč na gitaru Dave Murray.
Vzostup skupiny.
V tom čase Iron Maiden začali vystupovať po rôznych baroch v East Ende, hlavne každý týždeň v Ruskin Arms. Po troch rokoch sa Steve rozhodol, že kapela by mala spraviť krok vpred a nahrať svoju muziku. V roku 1978 vydávajú na svojej značke cez 5000 kusov album "The Soundhouse Tapes" obsahujúci piesne ako „Prowler“, „Iron Maiden“, „Strange World“ a „Invasion“. Všimol si ich aj manažér Rod Smallwood, nanešťastie nastávajú zmeny v zostave – Douga Sampsona strieda Clive Burr – a kapela konečne podpisuje kontrakt s nahrávacou spoločnosťou EMI Records.
Éra Di'Anna.
Debutový album kapely nazvaný jednoducho „Iron Maiden“ bol vydaný v roku 1980, dosiahol #4 v UK rebríčkoch a je považovaný za najzaujímavejší album nového heavy metalového štýlu. Obal albumu s maskotom Eddiem navrhol a nakreslil výtvarník Derek Riggs a je fascinujúci dodnes. Maideni sú predkapelou Kiss a dokonca aj Judas Priest.
V priebehu turné Kiss Unmasked Tour bol Stratton zo skupiny vyhodený a na jeho miesto nastupuje Murrayov dlhoročný kamarát Adrian Smith (z kapely Urchin). Vytvorilo sa tak legendárne rockové gitarové duo.
V roku 1981 bol vydaný v poradí druhý štúdiový album nazvaný "Killers" umiestnený na celkom slušnej pozícii #12 v UK zaznamenáva dosť veľký úspech s takými hitmi ako „Wrathchild“ alebo titulnou skladbou „Killers“. Avšak Di'Anno bol na koncertoch často neznesiteľný a opitý a tak musel z kapely odísť, no bol nahradený kvalitným spevákom zo skupiny Samson Bruceom Dickinsonom.
Zlaté roky.
Dickinsonov debutový album s Iron Maiden je charakteristický Harrisovou dunivou basou, Burrovými presnými bicími, Dickinsonovým kvalitným vokálom a Murrayovými a Smithovými rytmickými gitarami. Rok 1982 sa nesie v znamení "The Number of the Beast" s takými klasikami ako „Run To the Hills“, „The Number of the Beast“, „Children of the Damned“ a „Hallowed Be Thy Name“. Tento album sa umiestnil na #1 v UK rebríčkoch a definuje pravé slovo heavy metal.
Na konci turné "Beast on the Road" nastali zmeny. Clive sa v dobrom rozchádza s kapelou a prenecháva bubenícku stoličku postrachu bicích Nickovi McBrainovi. Jeho štýl hrania je fascinujúci a dokonale sa spája so Steveovou hrou na basgitaru. Iron Maiden dominuje heavy metalu v 80-tych rokoch s takými klasikami ako "Piece of Mind" (1983), "Powerslave" (1984), živákom "Live After Death" (1985), "Somewhere in Time" (1986) a "Seventh Son of a Seventh Son" (1988). Následne hrajú na veľkých festivaloch v Dortmunde a Doningtone.
Avšak odišiel Adrián Smith ktorý sa rozhodol v roku 1990 kapelu opustiť, aby sa mohol venovať svojej sólovej kariére (založil súbor ASAP, neskôr Psycho Motel). Vystriedal ho veľký showman a gitarista v jednom Janick Gers (hral napr. s Ianom Gillanom). Ďalší album "No Prayer for the Dying"(1990) bol dosť úspešný. Po ňom nasledoval album "Fear of the Dark" (1992), ktorý je považovaný za jeden z najzaujímavejších albumov 90-tych rokov. Po nich sa nanešťastie rozhodol Bruce kapelu opustiť a venovať sa sólovej kariére. Pre uspokojenie fanúšikov boli vydané v roku 1993 posledné tri koncertné albumy s Bruceom a to "A Real Live One", "A Real Dead One" a "Live at Donington".
Horšie časy.
V decembri 1993 sa frontmanom kapely oficiálne stal Blaze Bayley zo skupiny Wolfsbane. Dva roky nato bol vydaný album "The X Factor" (1995). Album bol veľmi kritizovaný za veľmi temné a melancholické piesne, spôsobené tým, že hlavný tvorca Steve Harris mal osobné problémy s manželstvom a smrťou svojho otca. Maideni odchádzajú na turné, ktoré malo dosť veľký ohlas. Po ňom skupina pri príležitosti svojho 20-výročia pôsobenia vydáva svoju prvú kompiláciu hitov nazvanú "Best of the Beast" so singlom „Virus“.
Roku 1998 Maideni vydávajú album nazvaný "Virtual XI". Avšak po prvý raz sa stalo, že album neprekročil predávanosť 1 milióna kusov a stal sa najslabším v kariére kapely. Na podporu albumu kapela odchádza na turné, ktoré však tým, že Bailey dostal zápal priedušiek, muselo byť prerušené. Nakoniec Harris a Smallwood rozhodli že Blaze Bayley by mal z kapely odísť (neskôr zakladá kapelu Blaze).
Veľký comeback.
Po prvý raz v kapele zavládol nepokoj. Album sa nepredával, nebolo speváka. Našťastie Iron Maiden šokovali celý hudobný svet, keď potvrdili, že do kapely sa vracajú Bruce Dickinson a Adrian Smith. V zástupe 6-tich mužov vydáva skupina v roku 2000 úspešný album "Brave New World". Po ňom nasledovalo veľké turné, ktoré vyvrcholilo vystúpením na festivale "Rock in Rio" v Rio de Janeire, Brazílii, kde Maideni hrali pre 250 000 ľudí. Záznam bol vydaný na DVD vydanom v roku 2002 a CD roku 2001 pod názvom Rock in Rio. V roku 2002 kapela taktiež vydáva kompiláciu svojich najväčších hitov pod názvom "Edward The Great". 
Následne sa vydal na DVD dokument, ktorý mapuje celú tvorbu albumu "The Number of the Beast" s názvom "". Pre zberateľov a fanúšikov sa vydáva v roku 2002 "Eddie's Archive Box", ktorý obsahuje albumy "Best of B-Sides", "Beast Over Hammersmith" a "BBC Archives"
Kapela nestráca na sile a v roku 2003 vydáva progresívny album "Dance of Death", kompletnú históriu svojich videoklipov na DVD "Visions of the Beast" a v roku 2004 DVD "". Pripravuje sa živý záznam z Dance of Death Tour v Dortmunde, ten nakoniec vychádza na konci roku 2005 s príznačným názvom "Death on the Road", ktorý taktiež vychádza na 2DVD a v špeciálnej edícii na 3DVD. Posledný album, ktorý maideni doposiaľ vydali je Senjutsu z 2021.
Diskografia.
Štúdiové albumy.
Single sú uvedené na jednotlivých albumoch...
Darček k výročiu skupiny.
K dvadsiatemupiatemu výročiu vydania prvého albumu skupiny dostala skupina 11. októbra 2005 darček od kolegov hudobníkov v podobe albumu "", na ktorom je jedenásť skladieb. Na obale albumu je maskot skupiny, Eddie the Head.
Skladby nahrali členovia: KISS, AC/DC, Motörhead, Anthrax, Dio, Judas Priest, Testament, Twisted Sister, Extreme, Whitesnake, Slaughter, Helmet, Dokken, Ozzy’s band, Led Zeppelin, Mr. Big, Poison, MSG, Styx, UFO, Lynch Mob, Suicidal Tendencies, Rob Zombie Band, Rainbow, The Firm.
Golden Gods 2008.
16. júna 2008 udeľoval britský metalový magazín Metal Hammer v Londýne ocenenia „Golden Gods“. Skupina Iron Maiden bola označená za najlepšiu britskú skupinu a najväčšou metalovou ikonou sa stal ich maskot „Eddie“.
Iron Maiden na Slovensku.
Skupina na Slovensku vystupovala celkovo päťkrát, v 1993 v Bratislave na ZŠ Ondreja Nepelu v rámci turné "A Real Live tour". Jej predskupinou bola slovenská rocková formácia Sexit z Rožňavy.. V roku 1995 v Žiline v športovej hale, turné "The XFactour" (spevák Blaze Bayley), v 2000 na amfiteátri v Banskej Bystrici, turné " Brave New World Tour", v 2003 opäť Banská Bystrica, ale na zimnom štadióne, turné "Dance Of Death Tour" a odohrali koncert v rámci festivalu Topfest v Piešťanoch v roku 2013, turné "Maiden England 2013". Piatykrát koncertovala v Žiline v roku 2016 v rámci svojho The Book Of Souls World Tour. Šiesty krát sa skupina predstavila 1. júna 2025 na Zimnom štadióne Ondreja Nepelu v rámci turné Run For Your Lives.
Protesty.
Proti vystúpeniu kapely na Topfeste sa postavilo občianske združenie Spoločenstvo svätého Jozefa. Na svojej webovej stránke zverejnilo petíciu Iron Maiden, nie ste tu vítaní. Podľa združenia „[je Iron Maiden] známa propagáciou okultizmu, uctievaním okultných symbolov a nenávisti voči čomukoľvek svätému. Svojimi piesňami vzdáva úctu tomu, kto najviac nenávidí Boha i ľudí. Podpisom tejto petície preto vyjadrujeme nesúhlas s verejným uctievaním zla a satana skupinou Iron Maiden, ako aj s ich príchodom na Slovensko.“ K 7. júnu online petíciu podpísalo 514 ľudí. V júni k petícii vydal stanovisko organizátor festivalu Dušan Drobný. Tvrdil, že v iných krajinách sa koncertov zúčastňujú aj kňazi a Iron Maiden má hrať aj v konzervatívnom Poľsku. Podľa organizátora „Samotná kapela uctievanie okultných symbolov, či dokonca satana niekoľkokrát dementovala, ide o slová z textu jednej skladby vytrhnuté z kontextu.“ Zrušenie koncertu odmietol.

</doc>
<doc id="14996" url="https://sk.wikipedia.org/wiki?curid=14996" title="Lienka sedembodková">
Lienka sedembodková

Lienka sedembodková () patrí medzi najrozšírenejších zástupcov čeľade lienkovité na Slovensku, ale aj vo svete. Patrí do radu chrobákov.
Dospelá lienka meria 5 – . Telo je okrúhle a vypuklé, pronótum často prekrýva hlavu. Sú lesklé a hladké, niekedy ochlpené. Článkované tykadlá majú krátke kyjačikovité zakončenia. Vyskytuje sa v rozličných biotopoch od nížin až po horské oblasti. Žije na rozličných rastlinách, na ktorých larvy aj imága prenasledujú vošky.

</doc>
<doc id="15002" url="https://sk.wikipedia.org/wiki?curid=15002" title="Internetový protokol">
Internetový protokol

Internetový protokol (angl. "internet protocol"), skr. IP, je dátovo orientovaný komunikačný protokol sieťovej vrstvy (pozri OSI model) používaný zdrojovým a cieľovým strojom na výmenu dát sieťou s prepínaním paketov.
Dáta v IP sieti sa posielajú v blokoch nazývaných pakety alebo datagramy (v rámci IP sú termíny prakticky zameniteľné). Pri IP nie je potrebná žiadna príprava predtým, ako sa stroj pokúsi poslať pakety inému stroju, s ktorým dovtedy nekomunikoval.
Internet protokol poskytuje "nespoľahlivú" datagramovú službu (nazýva sa tiež "best effort"), tzn. neposkytuje ohľadne doručenia paketu takmer žiadne záruky. Paket môže prísť poškodený, môže prísť mimo poradia, v akom boli pakety pôvodne odoslané, môže prísť duplikovane alebo ho sieť môže úplne zahodiť. Ak aplikácia potrebuje spoľahlivosť, táto sa zabezpečuje inými prostriedkami.
Prepínače (switche) paketov alebo sieťové smerovače (routre) preposielajú prijaté IP datagramy prepojenými sieťami druhej vrstvy. Fakt, že chýba akákoľvek záruka ohľadne doručenia výrazne zjednodušuje návrh switchov. (Všimnite si, že ak sieť zahadzuje, preusporiadava alebo inak poškodzuje množstvo paketov, výkon siete z hľadiska používateľa bude slabý, takže sieťové zariadenia sa tomu snažia vyhnúť -- a odtiaľ termín "best effort". Občasná chyba však nespôsobí rozoznateľný rozdiel.)
IP je bežným prvkom dnešného internetu. Súčasný najpoužívanejší protokol sieťovej vrstvy je IPv4 -- tzn. táto verzia protokolu má číslo štyri. IPv6 je navrhovaným následníkom IPv4; dôvodom zavedenia je nedostatok adries v 32-bitovom adresnom priestore IPv4. IPv6 má 128-bitov pre zdrojovú a cieľovú adresu. Verzie 0 až 4 boli buď rezervované alebo nepoužité. Verzia 5 bola použitá pre experimentálny streamový protokol. Boli priradené aj iné čísla verzií, zvyčajne pre experimentálne protokoly, ale nikdy neboli širšie použité.
IP adresácia a smerovanie.
Snáď najkomplexnejším aspektom IP je adresácia a smerovanie. Adresácia je spôsob, akým sú koncovým strojom priraďované IP adresy a ako sú rozdelené a zoskupené podsiete IP adries. Smerovanie IP vykonávajú všetky stroje, ale najdôležitejšie sú medzisieťové smerovače (routre), ktoré zvyčajne používajú buď protokoly vnútornej brány (interior gateway protocols, IGP) alebo protokoly vonkajšej brány (external gateway protocols, EGP), aby pomohli pri rozhodovaní, ako preposlať IP datagram medzi sieťami.

</doc>
<doc id="15006" url="https://sk.wikipedia.org/wiki?curid=15006" title="Lienkovité">
Lienkovité

Lienkovité (Coccinellidae) je čeľaď všežravých chrobákov. Je rozšírená po celom svete a zahŕňa viac ako 450 opísaných druhov. Hmyz patriaci do tejto čeľade je zvyčajne veľký od do , žlto, oranžovo alebo červeno sfarbený s malými čiernymi škrvrnami na krovkách. Väčšinou majú okrúhle telo. U nás najznámejším predstaviteľom tejto čeľade je lienka sedembodková.

</doc>
<doc id="15007" url="https://sk.wikipedia.org/wiki?curid=15007" title="Uriah Heep">
Uriah Heep

Uriah Heep je britská hard rocková skupina, ktorá vznikla v roku 1969. 
Hudba skupiny sa vyznačuje vrstvením vokálov a pompéznosťou.
Skupinu „"stvorili"“ Gery Bron, šéf vydavateľstva Philips Vertigo, gitarista Mick Box, spevák David Byron a hráč na klávesové nástroje Ken Hensley. Hovorí sa, že Gery Bron chcel vytvoriť skupinu, ktorá by bola niečo ako "„The Beach Boys heavy metalu"“, t. j. skupinu ktorá by mala melodické skladby, charakteristické, harmonické vokály, ale aby jej hudba bola žánrovo pestrejšia, aby zahrňovala progresívny rock, hard rock, heavy metal, džez a príležitostne aj country. 
Aj keď bola skupina Uriah Heep populárna v Spojenom kráľovstve a na kontinentálnej Európe, nedokázala sa výraznejšie presadiť na americkom trhu. Výnimkou boli tri skladby: „Easy Livin“ z albumu "Demons and Wizards" (1972), „Sweet Loraine“ z albumu "The Magician’s Birthday" (1972) a „Stealin“ z albumu "Sweet Freedom" (1973).
Ako o svojej hudobnej inšpirácii o kapele Uriah Heep hovoria priekopníci novej vlny britského heavy metalu Iron Maiden ale aj skupina Queen.
Výpravný album "Live" z roku 1973 mapujúci svetové turné Uriah Heep patrí spolu s albumom "Made in Japan" od Deep Purple k tomu najlepšiemu, čo bolo v prvej polovici sedemdesiatych rokov v hard rocku naživo nahrané. 
História skupiny.
Spice.
Mick Box rád hrával (okrem futbalu) na gitare. Mal poloprofesionálnu skupinu, ktorá sa volala „"The Stalkers"“. Hrávali na príležitostných akciách vo Walthamstow. Keď túto skupinu opustil spevák, ich vtedajší bubeník Roger Penlington, navrhol, že by mohli vyskúšať jeho bratranca Davida Garricka. Mick bol s Davidom natoľko spokojný, že sa rozhodol skúsiť profesionálnu dráhu. Založili spolu skupinu, ktorá mala názov "Spice". David si zmenil priezvisko na Byron. Cez inzerát v hudobnom časopise skupina zohnala bubeníka Alexa Napiera. Basový gitarista Paul Newton prišiel do "Spice" zo skupiny "The Gods".
"The Spice" sa snažili pod vedením otca Paula Newtona, ich vtedajšieho manažéra hrávať pôvodnú tvorbu, no mali problém presadiť sa v konkurencii, kým koncom roku 1969 nestretli Geryho Brona. Gery Bron bol jeden z hudobných magnátov v "Hit Record Productions Ltd", firme, v ktorej mala podiel firma "Philips Records". Pod názvom "Spice" skupina urobila v štúdiách firmy štyri prvé nahrávky, ktoré sa dostali na trh pod novou obchodnou značkou firmy "Philips Vertigo".
Uriah Heep.
Počas nasledujúcich pár mesiacov prešla skupina niekoľkými ďalšími zmenami. 
Na začiatku im Bron navrhol zmenu názvu na "Uriah Heep" podľa mena jednej veľmi zápornej postavy z knihy Charlesa Dickensa, "David Copperfield". Využil toho, že na Vianoce roku 1969 bol trh preplnený knihami Charlesa Dickensa, nakoľko roku 1970 bolo sté výročie úmrtia tohto autora.
Hľadanie hudobného štýlu.
Mick Box bol obdivovateľom skupiny "Vanila Fudge" a páčil sa mu zvuk elektrického organu "Hammond" na pozadí gitarovej hudby v skladbách tejto skupiny. Keď mali nahratú polovicu ich prvého albumu začal Mick hľadať hráča na klávesy. Najprv spolupracovali so štúdiovým klávesový hráčom Colinom Woodom, no neskôr sa rozhodli, že by potrebovali stáleho hráča na klávesy, a ten by mohol hrať so skupinou aj na vystúpeniach. Paul Newton vtedy priviedol svojho bývalého spoluhráča zo skupiny "The Gods" Kena Hensleyho. Ken Hensley vtedy hral na gitare v skupine "Toe Fat". Hensley prepracoval väčšinu Woodových nahrávok na novom albume a dokončil nahrávanie klávesov vo zvyšných skladbách. Autorsky sa na prvom albume najviac podieľali Box a Byron. 
O tomto nahrávaní Box pobavene vraví, že keď oni tvorili svoj album v "Hamwell Community Centre", vo vedľajších dverách štúdia práve nacvičovali skupiny "Shepherds Bush" a Deep Purple. „"Dokážete si predstaviť aký rachot bol vtedy medzi našimi dverami?"“, hovorí Mix.
Keď mali hotové tri štvrtiny prvého albumu poradil Davidovi Byronovi spevák Elton John nového bubeníka. Bol ním "Nigel "Ollie" Olsson", ktorý vtedy nahrával s Eltonom. S týmto novým bubeníkom Uriah Heep dokončili svoj prvý album "Very Eavy… Very ‘Umble".
Very Eavy… Very ‘Umble.
Album "Very Eavy… Very ‘Umble" vyšiel 19. júna 1970, (v USA mal album názov "Uriah Heep") bol prezentáciou organovo- gitarového zvuku spojeného s teatrálnym spevom Davida Byrona s dunivým zvukovým pozadím aj keď aj tento priestor je vyplnený akustickými a jazzovými prvkami. Podľa vyjadrenia časopisu Rolling Stone pripomínal „"zrýchlený Jethro Tull"“.
Salisbury.
Počas nahrávania druhého albumu odišiel Olie Olson naspäť k Eltonovi Johnovi (Elton začal sláviť svoje prvé veľké úspechy) a na miesto bubeníka nastúpil Keith Baker. 
Druhý album "Salisbury" bol jasnejšie poznačený štýlom progresívneho rocku 16 minútovou titulnou skladbou („Salisbury“), ktorú nahral 24- členný orchester. Autorsky bol vo veľkej miere „"v rukách"“ Kena Hensleya, ktorý napísal polovicu skladieb albumu a na druhej polovici mal tiež tiež značne podieľal. Zvukovo bol album "Salisbury" veľmi odlišný od predošlého projektu.
Na tomto albume nájdete aj popevkový „"hit táborových ohňov"“ Európy sedemdesiatych rokov „Lady in Black“. Skladba získala Zlatého Leva za trinásť týždňov na prvom mieste v rebríčkoch európskych hitparád.
Uriah Heep absolvovali svoje prvé koncertné turné po USA, na ktorom bol s nimi ďalší bubeník- Ian Clarke, ktorý predtým hral s skupinou Cressida ("Cressida" hrali tiež pod producentskou firmou "Vertigo"). Koncertné turné sa konalo v arénach s 20 000 sedadlami. Ako podpora pre zvýšenie návštevnosti na ich koncertoch vystupovala vtedy v USA veľmi populárnymi skupinami "Three Dog Night a Steppenwolf". 
„"Hranie so skupinami Three Dog Night a Steppenwolf bolo po hudobnej stránke chybou, ale zároveň táto situácia bola pre nás nezaplatiteľnou skúsenosťou".“ hovorí o tjto akcii Box.
Look at Yourself.
Po týchto koncertoch Uriah Heep začali nahrávať v letných mesiacoch roku 1971 svoj tretí album. Na albume je hudba, ktorá bola charakteristická pre hardrockové kapely sedemdesiatych rokov, napríklad titulná nahrávka „Look at Yourself“, alebo „Tears My Eyes“. Skladba „July Morning“ je spolu so „Stairway to Heaven“ od Led Zeppelin a „Child in Time“ skupiny Deep Purple považovaná za klasiku britského rocku.
Jadrom skupiny Uriah Heep boli Box, Byron a Hensley, tri silné osobnosti, s veľkým tvorivým potenciálom. Ostatní členovia boli v pozícii radových hráčov. V priebehu rokov vznikali medzi nimi napätia, ktoré vyúsťovali k zmenám v obsadení jednotlivých postov. Tak sa stalo, že v ďalšom období na post basového gitaristu prišiel Mark Clarke a Iana Clarkeho za bicími vystriedal Lee Kerslake. Aby si pridali na atraktívnosti a tým získali širšie publikum, rozhodli sa v strede roku 1975 prijať ako hosťa Johna Wettona, ktorý bol známy účinkovaním v skupine King Crimson a v skupine Roxy Music. Publikum volí svojimi peniazmi, kupovaním albumov a v tom čase album Uriah Heep dosiahol siedmu pozíciu v rebríčkoch predaja. Následne po tomto úspechu sa kapela vydala na koncertnú šnúru po Škandinávii, Európe, Británii, USA a Kanade. Bron vtedy povedal, že do konca roka Uriah Heep bude hrať pre jeden milión divákov a nalieta 30 000 míľ. 
Členovia skupiny prepadali alkoholu. Pri jednom koncertnom excese spadol pripitý Mick Box do publika a zlomil si nohu. Vystupoval potom so sadrou na nohe, mal bolesti a bral tri injekcie za noc. Na festivale v Clevelande sa vtedy stretli so skupinami Aerosmith, Blue Oyster a The Faces.
Uriah Heep vydal vtedy svoju kompiláciu "The Best of Uriah Heep" a David Byron vydal svoj sólový debut "Take No Prissoners" na ktorého výrobe mu pomáhali Mick a Lee. Hensley vydal svoj druhý sólový album "Eager to Please".
Ďalší album, ktorý skupina vydala, mal názov "High and Mighty". Členom skupiny začala stúpať sláva do hlavy, stupňovali problémy s alkoholom. Najhoršie to bolo s Davidom Byronom. Po jednom jeho excese v Philadephii sa znechutený Hensley rozhodol odletieť z USA do Anglicka. Naspäť ho vrátil iba Bron. David pil ale naďalej a ohrozoval úspech show, začal zanedbávať kariéru, stále ťažšie sa s ním spolupracovalo a postupne si proti sebe poštval zvyšok kapely. Celá kauza skočila jeho vyhodením zo skupiny v júli 1976 na konci španielskej koncertnej šnúry (zhodou okolností v tú istú noc vyhodili svojho vokalistu Garyho Holtona z Heavy Metal Kids).
Nasledujúce Davidove pokusy o sólovú kariéru a návrat skončili neúspechom. Vo februári 1985, zomrel ako 38-ročný na zlyhanie srdca.
V roku 1976 vystriedal speváka Davida Byrona John Lawton z nemeckej skupiny Lucifer’s Friend. Uriah Heep sa z fantazijných tém vrátil k priamočiaremu hardrockovému zvuku, ktorý bol pre toto obdobie typický.
Výmena Lawtona za speváka Johna Slomana, s ktorým skupina natočila album "Conquest" nemala dobrú odozvu u väčšiny fanúšikov a tak roztrpčený Ken Hensley v septembri toho roku opustil skupinu, ktorá bola v stave rozpadu. 
Ku zvyšku skupiny sólový gitarista Mick Box zobral nového speváka. Bol ním Pete Goalby zo skupiny Trapeze, ktorá nebola ani tak známa komerčným úspechom, ale skôr tým že v určitých obdobiach jej členovia prestupovali do iných dobre známych skupín ako napríklad Black Sabbath, Deep Purple, Whitesnake, či Judas Priest. 
Nasledujúce dva albumy zo začiatku osemdesiatych rokov "Abominog" a "Head First", ktoré sa vyznačovali vylepšením zvuku zaujali mladšiu generáciu obdivovateľov metalového štýlu. Mick Box sa stal vtedy lídrom skupiny a bol ním až do 5. apríla 2005.
V osemdesiatych rokoch bola návštevnosť ich koncertov v USA a vo Veľkej Británii tak nízka, že sa stali v podstate kultovou kapelou. Naproti tomu v Nemecku, Holandsku, Rusku, Škandinávii a Japonsku vystupovali na veľkých štadiónoch. 
Skupina v súčasnosti produkuje viac živých a výberových albumov, štúdiové albumy nahrávajú len sporadicky. Na živých vystúpeniach sa objavujú ako hostia aj bývalí členovia skupiny.
Členovia skupiny.
Pôvodní členovia.
1969 – 1970 

</doc>
<doc id="15008" url="https://sk.wikipedia.org/wiki?curid=15008" title="Henry Norris Russell">
Henry Norris Russell

Henry Norris Russell (* 25. október 1877, Oyster Bay, New York – † 18. február 1957, Princeton, New Jersey) bol americký astronóm, ktorý spolu s Ejnarom Hertzsprungom, vynašiel Hertzsprung-Russellov diagram (1910).
Spolu s Raymondom Duganom a Johnom Stewartom napísali v roku 1927 významnú knihu v dvoch zväzkoch "Astronómia: Revízia Youngovej astronomickej príručky" (v angl. origináli Astronomy: A Revision of Young’s Manual of Astronomy)
(Ginn &amp; Co., Boston, 1926–27, 1938, 1945). Táto kniha sa stala štandardným astronomickým učebným textom pre dve nasledujúce desaťročia. Obsahovala dva zväzky: prvý "Slnečná sústava" a druhý "Astrofyzika a stelárna astronómia".

</doc>
<doc id="15011" url="https://sk.wikipedia.org/wiki?curid=15011" title="Insomnia">
Insomnia

Insomnia môže byť:

</doc>
<doc id="15021" url="https://sk.wikipedia.org/wiki?curid=15021" title="Georg Simon Ohm">
Georg Simon Ohm

Georg Simon Ohm (* 16. marec 1789, Erlangen, Bayreuthské kniežatstvo, Svätá rímska ríša nemeckého národa – † 6. júl 1854, Mníchov, Bavorské kráľovstvo, Nemecký spolok) bol nemecký fyzik a matematik, najznámejší objavom po ňom pomenovaného zákona, ktorý ukazuje závislosť elektrického prúdu od napätia. Skúmal tiež fyzikálnu podstatu sluchu.
Životopis.
Narodil sa v rodine zámočníckeho majstra Johannovi Wolfgangovi Ohmovi. Matka Mária Alžbeta Becková mu predčasne zomrela. Otec aj napriek trvalej zaneprázdnenosti v dielni, sám študoval matematiku a fyziku z kníh a keď syn začal chodiť na gymnázium, vzbudil v ňom záujem o tieto vedy a poskytol mu prvé vedomosti. 
Ako pätnásťročný začal študovať matematiku, fyziku a filozofiu na univerzite v Erlangene. Pre nedostatok finančných prostriedkov musel po roku štúdium prerušiť a hľadať si zamestnanie. Stal sa učiteľom matematiky vo švajčiarskom Nidau a potom v Neuchâteli. Až neskôr sa opäť vrátil do rodného Erlangenu, dokončil štúdiá a v roku 1813 získal doktorát. Začas ostal na univerzite ako súkromný docent, ale pre skromné materiálne podmienky musel opäť odísť a prijať miesto profesora fyziky a matematiky na reálnom gymnáziu v Bambergu. Odtiaľ v roku 1817 odišiel na gymnázium do Kolína nad Rýnom, kde vykonal svoje najdôležitejšie objavy. 
Vo fyzikálnom kabinete, so skromnými a nedokonalými prístrojmi, robil pokusy, ktorými si overoval všetko, čo bolo dovtedy známe o účinkoch elektrického prúdu. Pokusy sa komplikovali nestálosťou elektromotorického napätia a vnútorného odporu obyčajného Voltovho článku. Preto na radu Poggendorfa použil termoelektrický článok z bizmutového a medeného drôtu.&lt;br&gt; 
Tento zdroj elektrického prúdu mal stále elektromotorické napätie, a tak Ohm mohol spoľahlivo skúmať vplyv odporu rôznych vodičov na prúd. 
Výsledky výskumov uverejňoval napred iba v krátkych správach.
Jeho najdôležitejší objav, podľa ktorého je elektrický prúd priamo úmerný elektromotorickému napätiu a nepriamo úmerný veličine, ktorá závisí od rozmerov a od charakteru vodiča, nazvali neskôr Ohmovým zákonom. Tento objav po prvý raz uverejnil v roku 1826 v práci ,Určenie zákona, podľa ktorého kovy vedú elektrinu". O rok neskôr svoj zákon teoreticky odôvodnil v rozsiahlejšej monografii ,Galvanický okruh spracovaný matematicky".
Ohmov zákon sa stretol s nedôverou a ostrou kritikou. Viacerí fyzici po dlhý čas nedokázali správne oceniť tento objav. Ohma ignorovanie výsledkov jeho práce, ako aj nedobré materiálne podmienky, roztrpčovali. Túžil dostať sa späť na univerzitu, podarilo sa mu však získať iba miesto profesora fyziky na polytechnike v Norimbergu, kde od roku 1833 strávil šestnásť rokov. 
Vo svojich prácach okrem iného dokázal, že elektrický odpor je priamo úmerný dĺžke vodiča a nepriamo úmerný jeho priečnemu prierezu a mernej vodivosti.

</doc>
<doc id="15025" url="https://sk.wikipedia.org/wiki?curid=15025" title="Absolútna hviezdna veľkosť">
Absolútna hviezdna veľkosť

Absolútna hviezdna veľkosť alebo absolútna magnitúda (značka mag alebo M) je v astronómii pozorovaná hviezdna veľkosť (m), ktorú by mal objekt, keby bol pozorovaný zo štandardizovanej vzdialenosti.
Umožňuje porovnávať celkové jasnosti objektov bez ohľadu na ich vzdialenosti.
Absolútna hviezdna veľkosť pre hviezdy a galaxie (M).
V stelárnej a galaktickej astronómii je štandardizovanou vzdialenosťou 10 parsekov (1 parsek je približne 3,2616 svetelných rokov alebo 3×1013 kilometrov). Hviezda vo vzdialenosti desať parsekov má paralaxu 0,1" (100 oblúkových milisekúnd).
Pri definovaní absolútnej hviezdnej veľkosti je potrebné presne určiť typ elektromagnetického žiarenia, ktoré odmeriavame. Keď hovoríme o celkovom výdaji energie, správne je pomenovanie bolometrická magnitúda. Čím temnejšie by objekty (zo vzdialenosti 10 parsekov) vyzerali, tým vyššia je ich absolútna hviezdna veľkosť. Čím nižšia je absolútna magnitúda objektu, tým je väčšia jeho svetelnosť. Matematická rovnica uvádza vzťah pozorovanej magnitúdy s absolútnou magnitúdou cez paralaxu.
Veľa hviezd viditeľných voľným okom má absolútnu hviezdnu veľkosť, ktorá by bola schopná zo vzdialenosti 10 parsekov vrhať tiene; Rigel (-7,0), Deneb (-7,2), Naos (-7,3) a Betelgeuze (-5,6).
Pre porovnanie, Sírius má absolútnu magnitúdu 1,4 a Slnko má absolútnu vizuálnu magnitúdu 4,83 (slúži nám ako referenčný bod).
Absolútne magnitúdy pre hviezdy sú vo všeobecnosti v rozsahu od -10 do +17. Absolútne hviezdne veľkosti pre galaxie môžu dosahovať oveľa nižšie (jasnejšie) hodnoty. Napríklad obrovská eliptická galaxia M87 má absolútnu hviezdnu veľkosť -22.
Výpočet.
Ak poznáme vzdialenosť a pozorovanú hviezdnu veľkosť hviezdy, možno vypočítať jej absolútnu hviezdnu veľkosť takto:
formula_1
kde formula_2 je 10 parsekov (≈ 32,616 svetelných rokov) a formula_3 je hviezdna vzdialenosť; alebo:
formula_4
kde formula_5 je paralaxa hviezdy a formula_6 je 1 oblúková sekunda (arcsec).
 Rigel má vizuálnu magnitúdu mV=0,18 vo vzdialenosti asi 773 svetelných rokov.
 MVRigel = 0,18 + 5*log10(32,616/773) = -6,69
 Vega má paralaxu 0,133" a pozorovanú hviezdnu veľkosť +0,03
 MVVega = 0,03 + 5*(1 + log10(0,133)) = +0,65
 Alfa Centauri má paralaxu 0,750" a pozorovanú magnitúdu -0,01
 MVα Cen = -0,01 + 5*(1 + log10(0,750)) = +4,37
Pozorovaná hviezdna veľkosť.
Ak je daná absolútna magnitúda formula_7, je možné tiež vypočítať pozorovanú magnitúdu formula_8 z akejkoľvek vzdialenosti formula_3:
formula_10
Absolútna hviezdna veľkosť pre planéty (H).
Pre planéty, kométy a planétky (asteroidy) sa používa iná definícia absolútnej magnitúdy, ktorá je zmysluplnejšia pre nehviezdne objekty.
V tomto prípade je absolútna hviezdna veľkosť definovaná ako zdanlivá hviezdna veľkosť, ktorú by mal daný objekt, ak by sa nachádzal vo vzdialenosti jednej astronomickej jednotky (au) od Slnka a Zeme zároveň pri fázovom uhle nula stupňov. Je to fyzikálne nemožná situácia, ale je vhodná na účely výpočtov.
Výpočet.
Vzorec pre H: (absolútna magnitúda)
 formula_11
kde formula_12 je zdanlivá magnitúda Slnka zo vzdialenosti 1 au (-26,73), formula_13 je geometrické albedo telesa (číslo medzi 0 a 1), formula_14 je jeho polomer a formula_2 je 1 au (≈149,6 Gm).
Príklad.
Mesiac: formula_16 = 0,12, formula_17 = 3 476/2 km = 1 738 km
 formula_18
Zdanlivá hviezdna veľkosť.
Absolútnu hviezdnu veľkosť možno použiť pri výpočte zdanlivej magnitúdy telesa pri rôznych podmienkach.
formula_19
kde
formula_2 je 1 au, formula_21 je fázový uhol, uhol medzi priamkami telesom-Slnko a teleso-pozorovateľ; podľa kosínusového pravidla dostávame:
formula_22
formula_23 je fázový integrál (integrácia odrazeného svetla; číslo v rozsahu medzi 0 a 1)
Príklad: (Ideálna difúzna zrkadlová sféra) – rozumná prvá aproximácia pre planetárne telesá
formula_24
 Celofázová difúzna guľa odráža 2/3 z celkového svetla, ktoré by odrážal difúzny disk rovnakého priemeru
 Vzdialenosti:
 formula_25 je vzdialenosť medzi pozorovateľom a telesom
 formula_26 je vzdialenosť medzi Slnkom a telesom
 formula_27 je vzdialenosť medzi pozorovateľom a Slnkom
Príklady.
Mesiac
 formula_28 = +0,25
 formula_27 = formula_26 = 1 au
 formula_25 = 384,5 Mm = 2,57 mau
 Aký jasný je Mesiac zo Zeme?
 Spln: formula_21 = 0, (formula_23 ≈ 2/3)
 formula_34
 (v skutočnosti -12,7) Mesiac v splne odráža o 30% viac svetla než predpovedá dokonalé difúzne zrkadlo.
 Prvá štvrť: formula_21 = 90°, formula_36 (použitím difúzneho zrkadla)
 formula_37
 (v skutočnosti približne -11.0) Vzorec pre difúzne zrkadlo funguje lepšie pre menšie fázy.

</doc>
<doc id="15026" url="https://sk.wikipedia.org/wiki?curid=15026" title="Absolútna magnitúda">
Absolútna magnitúda



</doc>
<doc id="15027" url="https://sk.wikipedia.org/wiki?curid=15027" title="OSI">
OSI

OSI môže byť:

</doc>
<doc id="15033" url="https://sk.wikipedia.org/wiki?curid=15033" title="IPv4">
IPv4

IPv4 je verzia 4 Internet Protocolu (IP). Bola prvou široko používanou verziou a tvorí základ väčšej časti súčasného internetu (2005).
Je opísaný v IETF RFC 791, ktorý bol prvýkrát zverejnený v septembri 1981.
IPv4 používa 32-bitové adresy, čo obmedzuje adresný priestor na 4 294 967 296 jedinečných adries, z ktorých je množstvo vyhradených pre zvláštne účely ako lokálne siete alebo multicastové adresy, čo redukuje počet adries použiteľných ako verejné internetové adresy. Viac v článku Vyčerpanie adresného priestoru IPv4.
Toto obmedzenie pomohlo stimulovať presadzovanie IPv6, ktorý v súčasnosti prechádza skorými štádiami nasadenia a plánuje sa, že postupne celkom nahradí IPv4.
Reprezentácia IPv4 adries.
IPv4 adresy sa zvyčajne zapisujú v bodkovej desiatkovej notácii. Tu je príklad: 207.142.131.235.
Je tiež možné zapísať ju v nasledovných tvaroch:
Hore uvedené IP adresy by mali fungovať vo väčšine prehliadačov a v čase písania článku ukazujú na wikipedia.org.
Formát hlavičky paketu IPv4.
Prvé pole v hlavičke IPv4 paketu je 4-bitové pole s verziou.
Druhé pole (4-bity) určuje dĺžku internetovej hlavičky (IHL) oznamujúca počet 32-bitových(4Bajtových) slov v hlavičke IPv4. Keďže IPv4 hlavička môže obsahovať niekoľko voliteľných súčastí, toto pole zvyčajne špecifikuje offset na dátovú časť IPv4 datagramu.
Minimálna dĺžka IPv4 hlavičky je 20 bajtov (160bitov), takže minimálna hodnota v IHL poli by bola 5 (5x4=20 bajtov). To znamená, že reprezentuje celkový počet bajtov, ktoré zaberá hlavička ako násobky štyroch bajtov.
V RFC 791 bolo nasledujúcich 8 bitov vyhradených pre pole Typ služby (ToS), dnes DiffServ a ECN. Pôvodný zámer bol, aby paket mohol špecifikovať preferencie, ako bude doručený internetovou sieťou. Bolo napríklad možné nastaviť hodnotu ToS na nízke zdržanie alebo vysokú spoľahlivosť. V praxi nebolo použitie ToS nikdy široko implementované, hoci sa využitie týchto ôsmich bitov zameriavalo množstvo experimentálnej a výskumnej práce. Tieto bity boli preddefinované a v súčasnosti ich využíva DiffServ, pracovná skupina IETF a kódové body ECN (pozri RFC 3168)
Ďalšie 16-bitové pole definuje veľkosť celého datagramu – hlavičky aj dát, v 8-bitových bajtoch. Minimálna dĺžka datagramu je 20 bajtov a maximálna 65 535. Maximálna veľkosť datagramu, s ktorou musí byť schopný zaobchádzať každý stroj je 576 bajtov, ale moderné stroje pracujú s oveľa väčšími paketmi. Niekedy podsiete určujú dodatočné obmedzenia na veľkosť, v takom prípade sa používa "fragmentácia" datagramov. Fragmentácia sa implementuje buď v stroji alebo prepínači paketov (pozri nižšie).
Ďalšie 16-bitové pole je identifikačné. Toto pole sa využíva na jedinečnú identifikáciu fragmentov originálneho datagramu. Niektoré experimentálne práce navrhovali iné využitie tohto poľa ako pridanie informácie na stopovanie datagramu, aby bolo možné spätne vystopovať pakety s nepravou adresou.
Nasleduje 3-bitové pole použité na riadenie alebo identifikáciu paketov. Sú to (v poradí od najvyššieho po najnižší):
Pole offsetu fragmentu je 13-bitov dlhé a umožňuje prijímateľovi zistiť umiestnenie jednotlivého fragmentu v originálnom IP datagrame. Meria sa v jednotkách 8-bajtových blokov.
8-bitové time to live (TTL) pole pomáha zamedziť blúdeniu paketov (cykleniu po rovnakej trase) v rámci siete. Z historického hľadiska bolo TTL pole obmedzené na životnosť v sekundách, ale stalo sa poľom počítadla skokov (hops). Každý switch (alebo router), ktorým paket prejde dekrementuje hodnotu TTL poľa o jednotku. Keď počítadlo TTL dosiahne nulu, paket sa ďalej nepreposiela, ale sa zahodí.
Nasleduje 8-bitové pole protokolu. Definuje protokol použitý v rámci dátovej časti IP datagramu. IANA udržiava zoznam čísel protokolov. Bežné protokoly s ich desiatkovými hodnotami sú ICMP (1), TCP (6) a UDP (17).
Nasledujúce pole je 16-bitový kontrolný súčet pre hlavičku IPv4 datagramu. Niektoré hodnoty v hlavičke sa môžu zmeniť po každom skoku paketu, takže kontrolný súčet musí byť po ceste prepočítavaný.
Po kontrolnom súčte nasleduje 32-bitová zdrojová adresa a 32-bitová cieľová adresa.
Dodatočné polia v hlavičke (voliteľné) môžu nasledovať za poľom cieľovej adresy, ale nie sú často používané. Všimnite si, že hodnota v poli IHL musí zahŕňať dodatočné 32 bitové polia, aby uložila všetky nepovinné polia (Plus zarovnanie potrebné na zabezpečenie, aby hlavička obsahovala celočíselný počet 32-bitových slov). Zoznam nepovinných polí môže byť ukončený poľom EOL (End of Options List) -- to je jediné potrebné na zamedzenie kolízie s koncom hlavičky.
Použitie volieb LSSR a SSRR (Loose and Strict Source and Record Route) sa neodporúča z bezpečnostných dôvodov; takéto pakety bývajú blokované routrami.
Fragmentácia a znovuzloženie.
IPv4 podporuje použitie sieťových prvkov (napr. point-point spojení) s podporou malých veľkostí paketov. Namiesto toho, aby vyžadoval "fragmentáciu" a "znovuzloženie" lokálne pre spojenie, čo by vyžadovalo, aby router na vzdialenom konci spojenia pozbieral oddelené kúsky a znovu zložil paket (komplikovaný proces, obzvlášť keď sa po ceste stráca množstvo paketov), router, ktorý objaví takýto paket príliš veľký na spracovanie ďalším spojením ho môže rozbiť na "fragmenty" (jednotlivé IP pakety, z ktorých každý nesie časť dát originálneho paketu) použitím štandardného postupu umožňujúceho znovuzložeanie originálneho paketu cieľovým strojom z fragmentov, ktoré oddelene prijme.
Keď sa veľký IPv4 paket rozdelí na menšie fragmenty (čo sa zvyčajne, ale nie vždy deje na routri v strede cesty paketu) všetky fragmenty sú normálnymi IP paketmi; t. j. majú plnú IPv4 hlavičku. Dátová časť originálneho paketu sa rozdelí na dostatočne malé časti, ktoré sa (po pridaní nepostrádateľnej hlavičky) zmestia do ďalšieho spojenia; jedna časť originálnych dát sa uloží do každého fragmentu. Takmer všetky polia hlavičky obsahujú rovnaké hodnoty ako v originálnom pakete. Predovšetkým majú všetky fragmenty rovnakú „identifikačnú“ hodnotu. Rozdiely sú:
Všimnite si, že každý paket prijatý cieľovým strojom ktorý má buď
je fragmentom.
Stroj hľadá medzi prichádzajúcimi paketmi také, ktoré majú rovnakú hodnotu identifikačného poľa – tie patria do rovnakého originálneho paketu – a tie môže zložiť. Polia offset a celková dĺžka mu povedia kam ktorý fragment patrí a koľko z originálneho paketu zapĺňa. Vie zistiť celkovú dĺžku originálneho paketu pretože vo fragmente s vynulovaným bitom „viac fragmentov“ hodnota veľkosti poľa (samozrejme bez dĺžky IP hlavičky) plus hodnota v poli offsetu vynásobená 8-bajtovou veľkosťou fragmentačného poľa dáva veľkosť originálneho paketu.
Všimnite si, že router môže zopakovať proces fragmentácie iba ak má jediný fragment (napríklad ďalší router na ceste) – vezme fragment, rozdelí ho hore uvedeným spôsobom na dva alebo viac nových fragmentov a nastaví potrebné hodnoty offsetov a dĺžky. jediná komplikácia je, že ak bol bit „viac fragmentov nulový“, treba ho nastaviť vo všetkých okrem posledného paketu. (Je relatívne jednoduché zabezpečiť, aby router nemusel sledovať, či je paket fragmentom alebo úplným paketom.)
Tiež si všimnite, že ak je paket fragmentovaný a niektorý z fragmentov sa stratil, je znova odoslaný s rovnakým identifikačným číslom a táto druhá kópia je rovnako fragmentovaná (znova s potenciálom straty niektorých fragmentov). Takto je možné paketmi z druhej kópie zaplniť prázdne miesta pri skladaní originálneho paketu.

</doc>
<doc id="15034" url="https://sk.wikipedia.org/wiki?curid=15034" title="Drum and bass">
Drum and bass

Drum and bass (//) (tiež písaný ako drum ’n’ bass alebo drum &amp; bass a často skracovaný na D&amp;B, D+B, DnB alebo D’n’B) je typ elektronickej hudby, známa tiež ako jungle, ktorá vznikla v Anglicku začiatkom 90. rokoch. Žáner je typický rýchlymi lámanými beatmi (často s tempom medzi 160 až 180 úderov za minútu) so silnými basovými a subbasovými linkami. "Basová linka" je zvyčajne tvorená samplermi a syntetizátormi.
Popularita drum and bassu a tiež jeho komerčný úspech je podobný s niekoľkými britskými tanečnými hudobnými štýlmi ako hard house a big beat. Zásadný vplyv na drum and bass a jungle mali pôvodné jamajské zvuky dubu a reggae. Jednou z najvplyvnejších skladieb v drum and bassovej histórie bola „Amen Brother“ od skupiny The Winstons. Takisto bol pre žáner dôležitý zvuk basového bubna bicieho automatu Roland TR-808. Ďalšou vlastnosťou drum and bassu je komplexná synkopácia lámaných beatov.
Medzi subžánre drum and bassu patria drumstep, breakcore, ragga jungle, hardstep, darkstep, techstep, neurofunk, Ambient drum 'n' bass, liquid funk, trancestep, deep, drumfunk, funkstep, sambass a drill 'n' bass. Napriek tomu, že má drum and bass korene v Spojenom kráľovstve, dokázal sa presadiť po celom svete. Takisto ovplyvnil množstvo žánrov, ako hip-hop, big beat, dubstep, house, trip-hop, ambientná hudba, techno, rock a pop. Drum and bassu dominuje malá skupina "hardcorových" hudobných vydavateľstiev. Veľké svetové vydavateľstvá prejavili len malý záujem o drum and bassovú scénu.
História.
Koncom 80. rokov a začiatkom 90. rokov, pri rastúcom počte nočných klubov a nočných exteriérových kultúrnych podujatí vznikol nový elektronický hudobný štýl, zvaný rave, ktorý, rovnako ako hip-hop, kombinoval samplované synkopované beaty alebo lámané beaty, alebo tiež ďalšie prvky zo širokej škály rôznych hudobných žánrov a príležitostne, prvky hudby, dialógov a efektov z filmov a televíznych programov. Rave však obsahoval silné basové zvuky a rýchlejšie tempo (od 127 až nad 140 úderov za minútu) ako house. Tento subžáner bol známy ako "hardcore" rave. Od roku 1992 však boli niektoré hudobné skladby tvorené z rýchlych lámaných beatov, s ťažkými basovými linkami a prvkami staršej Jamajskej hudby. Tento štýl bol označovaný ako "jungle techno" a neskôr iba "jungle", ktorý sa stal rozpoznateľným ako osobitný hudobný žáner populárny na rave párty a v pirátskych rádiách v Anglicku. Profesionálny DJ a producent C.K. vyhlásil, že: "Bol tam postup až pokým nebol ohraničený rýchlosťou hudby. Každý, kto tento postup sledoval, kupoval vinyly každý týždeň od 1989 do 1992."
Od roku 1994 začal jungle nadobúdať mainstreamovú popularitu a fanúšikov hudby (často označovaných ako junglists), stal sa viac rozpoznateľnejšou časťou mladej britskej subkultúry. Ďalší vývoj žánru, začleňoval a zlučoval prvky širokej škály existujúcich hudobných žánrov, vrátane zvukov raggamuffinu, dancehallu, podpory MC, basové linky dubu, a čoraz viac komplexnejšie, ťažšie upravené breakbeatové perkusie. Napriek spojeniu s rave scénou plnou extázy, jungle tiež bol občas spájaný s násilnosťou a kriminálnou aktivitou. Ale, tento postupný vývoj si získal pozitívnu povesť ako časť širokej rave scény a Jamajskej hudobnej kultúry na základe dancehallu prevládajúceho v Londýne. Ako reakcia na nezávislosť od tejto kultúrnej schizmy, niektorí jungle producenti sa začali oddiaľovať od štýlu ovplyvneného ragga hudbou a vytvorili to, čo sa stalo kolektívne označované, ako drum and bass.
Ako sa žáner stával všeobecne viac uhladeným a technicky sofistikovaným, začal sa rozširovať a z pirátskych rádií sa dostal do komerčných rozhlasových staníc a získal rozsiahle prijatie (asi 1995 – 1997). Takisto sa rozdelil do rozpoznateľných subžánrov ako jump-up a hardstep. Ako si ľahší a často jazzom ovplyvnený štýl drum and bassu získal mainstreamovú pozornosť, tak aj ďalšie subžánre, ako techstep (asi 1996 – 1997), ktorý je ovplyvnený techno hudbou a zvukovými paletami zo sci-fi a anime filmov.
Popularita drum and bassu a jeho veľký komerčný vrchol prebiehal paralelne s viacerými ďalšími domácimi dance štýlmi v Spojenom kráľovstve, vrátane big beat a hard house. Ale smerom k zmene milénia bola jeho popularita považovaná za znižujúcu sa, ale štýl žánru UK garage známy ako speed garage sa stal populárnym vďaka niekoľkým hitom. Speed garage zdieľal rýchle tempo a ťažké basové linky s drum and bassom, ale inak nasledoval zavedené zvyklosti "house hudby". Napriek tomu, odčlenenie ďalších subžánrov a súvisiacich štýlov ako liquid funk priniesol vlnu nových interpretov vrátane nových ideí a techník, čo podporilo nepretržitú evolúciu tohto žánru. Dodnes drum and bass sa čoraz častejšie objavuje v mainstreamových médiách a populárnej kultúre vrátane televízie, rovnako ako je hlavným zmienkovým bodom pre neskoršie žánre ako grime a dubstep, a to vďaka úspešným interpretom ako Rudimental, DJ Fresh, Chase &amp; Status a Pendulum.
Muzikológia drum and bassu.
Zvuky drum and bassu sú extrémne rozmanité hlavne pre množstvo vplyvov v hudbe. Jedným z viac zvyčajnejších a tradičných prvkov je významný padajúci snare drum na druhom a štvrtom beate.
Drum and bass mohol byť v určitom čase definovaný ako presný elektronický hudobný žáner so 'živými' prvkami, ktoré sú voľbou DJa a mixovanie nahrávok počas setu. 'Živý' drum and bass s použitím elektrických, elektronických a akustických nástrojov, na ktoré hrajú hudobníci na pódiu sa objavil v nasledujúcich rokoch vývoja žánru.
Ovplyvnenie.
Veľmi zrejmé a silné ovplyvnenie jungle a drum and bassu, vďačí sound systemu Britskej Africko-Karibskj komunite, s pôvodným zvukom jamajského dubu a reggae, s priekopníkmi ako King Tubby, Peter Tosh, Sly &amp; Robbie, Bill Laswell, Lee Perry, Mad Professor, Roots Radics, Bob Marley a Buju Banton, ktorý mali silný vplyv na hudbu. toto ovplyvnenie sa časom znížilo, ale je stále evidentné v mnohých skladbách, ktoré obsahujú ragga spev.
Ako bol hudobný štýl postavený okolo funku alebo synkopovaných rock &amp; rollových breakoch, Al Green, Marvin Gaye, Ella Fitzgerald, Gladys Knight &amp; the Pips, Billie Holiday, Aretha Franklin, Otis Redding, the Supremes, the Commodores, Jerry Lee Lewis a dokonca Michael Jackson, mali vplyvy na túto hudbu. Nednou z najvplyvnejších skladieb v histórii drum and bassu bola „Amen Brother“ od The Winstons, ktorá obsahoval bicie sólo, ktoré pokračovalo do známeho "Amen breaku", pričom bolo značne používané v prvotnej hip-hopovej hudbe, a neskôr sa stalo základom pre rytmy použité v drum and basse.
Koncom 80. rokov a začiatkom 90. rokov mali tradičné lámané beaty používané v hip-hopovej produkcii vplyv na zvuk breakbeat hardcore, ktorý zdieľal použitie lámaných beatov ako jungle a drum and bass. Drum and bass zdieľa množstvo charakteristických prvkov s hip-hopom, aj keď je v súčasnej dobe väčšinou bez textov. Grandmaster Flash, Afrika Bambaata, Run–D.M.C., Public Enemy, Schooly D, N.W.A, Kid Frost, Wu-Tang Clan, Dr. Dre, Mos Def, Beastie Boys a Pharcyde sú veľmi často samplovaní, nehľadiac na ich celkový vplyv.
Miles Davis bol menovaný ako možný vplyv, a bluesový interpreti ako Leadbelly, Robert Johnson, Charlie Patton, Muddy Waters &amp; B.B King boli citovaní producentmi ako inšpirácie. Dokonca moderní avant-gardní skladatelia ako Henryk Gorecki prijali zmienku.
Prvky bicích a basových liniek.
Žáner kladie veľký dôraz na "basovú linku", hlboký sub-bass hudobný vzor, ktorý môže byť fyzicky cítiť cez výkonné zvukové systémy, kvôli nízkofrekvenčnému rozsahu. Basové linky vykonávané na basových nástrojoch, či už elektrických, akustických alebo na kontrabase, sú menej zvyčajné, ale prklady môžu byť nájdené v prácach interpretov ako Shapeshifter, Squarepusher, Roni Size a STS9. Samplované basové linky sú často prevzaté z kontrabasových nahrávok alebo z verejne dostupných slučiek.
V drum and bassovej produkcii, sú basové linky často podriadené viacerým a rozdielnym zvukovým efektom, vrátane štandardných techník ako dynamická kompresia, flanger, refrén, overdrive, kompenzácia, a podobne. Špeciálne techniky drum and bassu ako časovo predĺžené beaty a "Reese Bass", osobitný syntetizovaný basový zvuk obsahujúci vrstvené 'zvoniace' vlny. Termín je výsledkom značného používania aliasu Reese/Master Reese producenta Kevina Saundersona vo svojich prácach.
Rovnako významný je kopák "808", umelo podsadený alebo predĺžený zvuk basového bubnu samplovaný klasickým bicím automatom TR-808, a zvuk, ktorý bol subjektom enormného počtu experimentovaní počas rokov.
Komplexné rytmické prenesenie prízvuku z ťažkej na ľahkú dobu lámaného beatu, je ďalším aspektom produkcie, pri ktorej producenti strávili dlhý čas. Amen break je všeobecne najčastejšie používaným (a často považovaný za najsilnejší) breakom v drum and basse.
Amen break bol synonymom prvotných drum and bassových produkcií, ale ďalšie prvky skladieb ako „Apache“, „Funky Drummer“, „Soul Pride“, „Scorpio“ a „Think (About It)“ mali významný dopad na breaky.
Veľa drum and bassových skladieb obsahuje v sebe viac ako jeden samplovaný lámaný beat a techniku zmeny medzi dvoma breakmi po každom vyvinutom pásme. Príklady toho môžu buť počuté v nahrávkach 90. rokov ako „Your Sound“ od J Majik a „Machines“ od Doc Scott. A odnedávna používaný break je Tramen, ktorý kombinuje Amen break, a James Brown funkový lámaný beat (break v skladbách „Tighten Up“ alebo „Samurai“) a drum and bassový lámaný beat Alexa Reecea.
Pomerne rýchle formy bicích úderov pozadia, na ktorom producent vytvára skladbu do výzvy do takmer nejakého cítenia a často formuje iba pozadie pre ostatné prvky hudby. Synkopované lámané beaty ostávajú najcharakteristickejším prvkom, bez ktorého by rýchla 4/4 dance skladba bola klasifikovaná do žánru techno alebo gabber.
Tempo.
Tempo drum and bassu je zvyčajne medzi 160 – 190 BPM, na rozdiel od ostatných dance štýlov na základe breakbeatu ako nu skool breaks, ktorý si zachováva pomalší krok okolo 130 – 140 BPM. Hlavný stúpajúci trend tempa je pozorovateľný počas evolúcie drum and bassu. Skoršie formy drum and bassu v rokoch 1990 až 1991 boli taktované v tempe okolo 130 BPM, ktoré sa v roku 1993 zrýchlilo na 155 – 165 BPM. Niekde od roku 1996, tempo drum and bassu sa zastavilo na hodnotách 170 – 180 BPM. Stredné tempo 170 BPM je ale značkou drum and bassového zvuku.
Skladba kombinujúca niektoré prvky (broken beat, basové nástroje, produkčné techniky) ako drum and bassová skladba, ale s pomalším tempom (okolo 140 BPM), by nemoha byť drum and bassom, ale drum and bassom ovplyvnenou breakbeatovou skladbou.
Živé vystúpenia drum and bassovej hudby s elektrickými alebo akustickými nástrojmi často môžu znamenať zníženie BPM (hoci to nie je nevyhnutné), ktoré nie je prekvapivé v známosti zložitosti bicích vzoriek a vysokom úsilí požadovanom od bubeníka.
Súvislosť.
Pre väčšinu častí, je drum and bass forma dance hudby určená pre počúvanie v klube. Ukazuje plnú frekvenčnú odozvu, ktorá môže byť použitá len vo zvukových systémoch, ktoré môžu pracovať vo veľmi nízkych frekvenciách. Ako prislúcha názvu, basový prvok hudby je osobitne zreteľný, s porovnateľnými roztrúsenými zostavami drum and bassových skladieb, napríklad priestor pre basové linky sú hlbšie ako väčšina ostatných foriem dance hudby. V dôsledku toho, drum and bassové párty sú často propagovaná so systémami s mimoriadne hlasným a ťažkým basovým zvukom.
DJská podpora (ktorá hrá skladbu) v klubovej atmosfére alebo v rádiu je rozhodujúca na úspech skladby, dokonca aj ak producent skladby je veľmi známy. Za tým účelom, DJi chcú získať dubplate platne v čo najdlhšom čase pred pred hlavným vydaním skladby, niekedy viac mesiacov predtým, s cieľom preskočiť záujem v to rovnako ako v prospech DJa. Niekedy DJ získa verzie skladieb, ktoré sú neplánované pre hlavné vydanie, tie sú takzvané VIP (Variation In Production) mixy.
DJi sú často sprevádzaní jedným alebo viac MC, čím je ťahaný do koreňov v hip-hope a reggae/ragga.
MC získavajú obvykle rovnaké uznanie ako producenti/DJi a niektoré prípady sú špecificky označované ako s voľným MC. Medzi nich patrí relatívne málo veľmi známych drum and bassových MC, ako MC Infinity, MC GQ, Dynamite MC, MC Fats, MC Conrad, Shabba D, Skibadee, Eksman, Bassman, MC Stamina, MC Fun, Evil B, Trigga, Harry Shotta a Stevie Hyper D (zosnulý).
Rozdiely medzi drum and bassom a jungle.
V súčasnosti rozdiel medzi jungle (alebo oldschool jungle) a drum and bassom je zvyčajnou debatou v komunite "junglistov". Nie je univarzálne prípustný významový rozdiel meddzi termínmi "jungle" a "Drum and Bass". Niektoré spojenia "jungle" sú so starším materiálom temného zvuku z prvej polovice 90. rokov (niekedy označovaný ako "jungle techno"), a vidia Drum and Bass ako v podstate nástupcu Jungle. Ďalšie použitie Jungle ako skratku pre ragga jungle, je špecifický subžáner nadradený oblasti Drum and Bassu. V USA, kombinovaný termín "jungle drum and bass" (JDB alebo JDNB) má tiež istú popularitu, ale nie je všade rozsiahla.
Zástancovia rozdielov medzi jungle a drum and bassom zvyčajne argumentujú tým, že:
Asi prvou skladbou s výlučným použitím termínu "drum and bass" odkazuje na seba ako rozdielny štýl vzniknutý v roku 1993.
Živý drum and bass.
Mnoho hudobných skupín a hudobníkov vykonáva drum and bass na živých vystúpeniach, pričom používajú bicie, syntetizátory, kontrabas alebo basovú gitaru a ďalšie nástroje. Takisto aj MC sa často vyskytujú v živých vystúpeniach. Niektorí interpreti ako Fragment používajú v zostave gitaristu, basgitaristu, prinajmenšom jedného klávesistu a bubeníka. DJ FU a Jungle Drummer tiež hrajú prevažne v dnešnej dobe živý drum and bass. Ich show obsahuje ich rapové súboje s bubnovaním Jungle Drummera v rýchostiach okolo 180 BPM. Ďalší interpreti známi hraním drum and bassu naživo sú Pendulum, La Phaze a Chase &amp; Status.
Subžánre.
V poslednej dobe sa vyvinuli menšie scény v drum and bassových komunitách a scéna ako celok sa roztrieštila do špecifických subžánrov. Všeobecne uznávané subžánre drum and bassu sú tieto:
Žánre ovplyvnené drum and bassom.
V rovakom čase ako jungle vznikli aj žánre breakcore a digital hardcore, kroeé zdieľajú veľa prvkov drum and bassu. Nemecký drum and bassový DJ The Panacea je tiež jedným zo zakladateľov digital hardcore. Raggacore je rýchlejšia verzia raggamuffinu, ovplyvnená jungle hudbou 90-tych rokov. Je podobný breakcoru, ale jeho dancehallové beaty sú pokojnejšie (dancehall sám mal dôležitý vplyv na drum and bass).
Drum and bass ovplyvnil množstvo ďalších žánrov ako hip-hop, big beat, house, trip-hop, ambient, techno a pop, s interpretmi ako Bill Laswell, Incubus, Pitchshifter, Linkin Park, The Roots, Talvin Singh, MIDIval Punditz, Missy Elliott, Freestylers, Nine Inch Nails a David Bowie spolu s ďalšími, ktorí tiež popísali drum and bass ako ich ovplyvnenie a používajú prvky a techniky drum and bassu. V USA vznikol zvuk so žánrom zvaným ghettotech, ktorého syntetizátorové zvuky a basové linky sú podobné drum and bassu.
Hudobné vydavateľstvá.
Drum and bass ako celok je dominantný malou skupinou "hardcore" vydavateľstiev. Tie patria hlavne DJom ako London Elektricity (Hospital Records), Andy C (Ram Records), Goldie (Metalheadz), Basement Records (Jack Smooth), Chris Renegade (Lifted Music), DJ Friction (Shogun Audio), DJ Fresh (Breakbeat Kaos) a DJ Hype, Pascal a predtím DJ Zinc (True Playaz, v súčasnosti ako Real Playaz od roku 2006).
Hlavné medzinárodné vydavateľstvá ako Sony Music Entertainment, Universal nemajú veľký záujem v scéne drum and bassu hoci v nej mali niekoľko zmlúv, hlavne pre album "In Silico" od skupiny Pendulum s Warner Music Group. Full Cycle Records patriace Ronimu Sizemu hrá veľkú, ak nie najväčšiu úlohu v tvorbe drum and bassu. Vydavateľstvo V.Recordings bolo tiež podstatným prvkom vo vývoji drum and bassu.
V súčasnosti, vydavateľstvo Andyho C, Ram Records posúva hranice drum and bassu ďalej do mainstreamu s interpretmi ako Chase &amp; Status a Sub Focus, ktorí vydavajú mnoho skladieb cez Ram Records. Chase &amp; Status rovnako ako Pendulum sú už vtiahnutí do mainstreamu.

</doc>
<doc id="15038" url="https://sk.wikipedia.org/wiki?curid=15038" title="Cena">
Cena

Cena môže znamenať:

</doc>
<doc id="15046" url="https://sk.wikipedia.org/wiki?curid=15046" title="Káva">
Káva

Káva je nápoj pripravený z rozomletých pražených semien kávovníka. Ako káva sa označuje aj prášok, ktorý sa na výrobu tohto nápoja používa a získava sa mletím pražených semien kávovníka, označovaných aj ako kávové zrná. Káva je mierne kyslá (5,0 – 5,1 pH) a kofeín, alkaloid, ktorý obsahuje, môže mať stimulačný efekt na ľudský organizmus. Po čaji je káva druhým najkonzumovanejším nápojom na svete.
Dejiny.
Povzbudivé účinky divo rastúcej kávy boli pravdepodobne prvýkrát objavené v severovýchodnych oblastiach Etiópie, odkiaľ pochádza aj jej názov "kaffa". Neskôr sa cez Egypt dostala do južnej časti Arabského polostrova, kde sa začalo s jej pestovaním. Prvé vierohodné dôkazy o pití kávy pochádzajú z polovice 15. storočia zo sufijských chrámov v Jemene. Až tu sa káva konzumovala spôsobom, aký poznáme dodnes – pražením semien a ich následným varením. V Európe sa začala stávať populárnou v 17. storočí (prvú európsku kaviareň otvorili v Benátkach v roku 1645), ale pitie kávy sa v Európe stalo masovou záležitosťou až v 19. storočí.
Kávové zrná.
Káva sa odborne pripravuje ako zmes semien rôznych druhov kávovníka. Používajú sa dve základné skupiny:
O chuť a vôňu v mletej kávovej zmesi sa starajú rôzne druhy "arabicy", o farbu druhy "robusty". Čím je káva tmavšia a horkejšia, tým viac robusty obsahuje. Iba najdrahšie značky neobsahujú robustu.
Kvalitatívne najvyššia úroveň kávy sa označuje ako premium gourmet / specialty coffee – prémiová odrodová káva.
Produkcia.
Stromy kávovníka sa pestujú vo viac ako 70 krajinách sveta, predovšetkým v tropických oblastiach Latinskej Ameriky, Juhovýchodnej a Južnej Ázie a Afriky. Najväčšími producentmi kávy na svete sú Brazília, Vietnam, Indonézia a Kolumbia. Svetová produkcia v roku 2007 dosiahla 7,742 mil. ton, čo zodpovedá 117 mil. vriec. Káva je jeden z najviac konzumovaných nápojov na svete. 
Príprava kávy.
Nápoj sa pripravuje mnohými rôznymi spôsobmi a s rôznymi prísadami. Základom je vždy pomletá káva a voda o teplote cca 92 – 100 °C. Správna teplota a jemnosť pomletia kávy závisí od konkrétneho spôsobu prípravy kávy.
Druhy prípravy kávy.
Filtrovaná káva.
Táto káva sa pripravuje v špeciálnom papierovom filtri, ktorý je vložený v tzv. "dripperi" (najčastejšie od výrobcu Hario). Na namletú kávu sa následne krúživými pohybmi nalieva horúca (ale nie vriaca) voda. Káva potom pomaly preteká do kanvičky, z ktorej sa rozlieva do šálok. Takto pripravená káva má oproti espressu špecifickú chuť i arómu (viac sa u nej prejavujú slabé sprievodné tóny, ktoré u espressa zanikajú). Túto kávu je možné pripraviť aj v elektrickom kávovare (prekvapkávači), ktorý umožňuje použitie jednorazových papierových alebo opakovane použiteľných plastových filtrov.
Turecká káva.
Tradičný spôsob prípravy tureckej kávy: káva sa pripravuje v džezve, malej nádobke, jedna porcia kávy. Do džezvy sa dá káva, naleje studená voda, niekedy sa pridá aj cukor, a až trikrát sa džezva nahrieva nad ohňom (v súčasnosti na sporáku a pod.), kým pena z kávy nevystúpi na povrch a neurobí klobúčik.
Na Slovensku sa pripravuje takzvaná „zalievaná káva“, nesprávne nazývaná „turecká káva“, Táto príprava kávy je populárna a tradičná v Česku a na Slovensku. Tento spôsob prípravy kávy nie je v iných zemiach obvyklý a má svoje nevýhody. Prudké sparenie kávy je veľmi nešetrné a uvoľňuje triesloviny, ktoré majú za následok menej nakyslú až hrdzavú chuť kávy.

</doc>
<doc id="15048" url="https://sk.wikipedia.org/wiki?curid=15048" title="Zoznam známych portov">
Zoznam známych portov

IANA zodpovedá za priraďovanie čísel portov špecifickým aplikáciám. Známe porty sú z rozsahu 01023. Na UNIXových systémoch vyžaduje otvorenie portu z tohoto rozsahu rootovské oprávnenie. Čísla registrovaných portov sú v rozsahu 102449151. Čísla z intervalu 4915265535 sú privátne alebo dynamické porty nepoužívané žiadnou registrovanou aplikáciou.
IANA nepresadzuje dodržiavanie týchto zásad, je to jednoducho odporúčanie. Niekedy sa porty používajú pre inú aplikáciu ako je ich oficiálne IANA určenie. Môže to byť napríklad trójsky kôň alebo bežne používaný program, ktorý nedostal od IANA registrovaný port alebo rozsah portov.
ICANN uzatvorila 21. marca 2001 zmluvu s vládou USA a v súčasnosti vykonáva úlohu IANA.
Neregistrované porty.
Toto sú porty, ktoré môžu byť bežne používané, ale nie sú formálne registrované u IANA.
Kde je použitie v konflikte s registrovanou aplikáciou je zaznačené KONFLIKT.

</doc>
<doc id="15056" url="https://sk.wikipedia.org/wiki?curid=15056" title="Blondie (skupina)">
Blondie (skupina)

Blondie je americká rocková skupina, ktorú založili speváčka Deborah Harry a gitarista Chris Stein. Skupina sa stala priekopníkom americkej new wave a punkovej scény v ich počiatkoch v druhej polovici 70. rokov. Prvé dva štúdiové albumy boli silne ovplyvnené týmito žánrami. Hoci vďaka nim získala skupina úspech v Spojenom kráľovstve a Austrálii, v USA bola stále považovaná za undergroundovú formáciu. Avšak potom, ako vydala v roku 1978 album "Parallel Lines," sa stala celosvetovo známou a tento album nasledovali hity ako „Heart of Glass“, „Call Me“, „Rapture“ či „The Tide Is High“. Tie sú známe eklektickým miešaním hudobných štýlov ako disco, pop, reggae či hip-hop.
Po vydaní šiesteho štúdiového albumu "The Hunter" v roku 1982 sa skupina rozpadla. Speváčka Debbie Harry pokračovala vo svojej sólovej kariére, pričom bola premenlivo úspešná, a to predovšetkým kvôli starostlivosti o svojho partnera Chrisa Steina, ktorému bola diagnostikovaná ojedinenlá autoimunitná kožná choroba pemphigus. Potom ako sa skupina v roku 1997 opäť obnovila, si v roku 1999 získala popularitu skladbou „Maria“. Skladba dosiahla 1. miesto v britskom rebríčku UK Singles Chart po 20 rokoch od vydania skladby „Heart of Glass“.
Nasledujúce roky skupina koncertovala po celom svete a v roku 2006 bola uvedená do siene slávy Rock and Roll Hall of Fame. Celosvetovo sa predalo viac ako 40 miliónov nahrávok skupiny Blondie. Desiaty štúdiový album s názvom "Ghosts of Download" bol vydaný v roku 2014 a zatiaľ posledný jedenásty štúdiový album "Pollinator" bol vydaný 5. mája 2017.
História.
Počiatky skupiny siahajú do októbra 1973, kedy sa stretli speváčka Deborah Harry, ktorá bola pôvodne koncom 60. rokov členkou folkrockovej skupiny The Wind in the Willows, a gitarista Chris Stein, ktorý sa v roku 1973 stal členom skupiny Stilettoes. Obaja sa stretli v známom newyorskom klube CBGB. Pôvodne vystupovala skupina pod názvom Angel and the Snake, neskôr v auguste 1974 sa premenovala na Blondie. Deborah Harry povedala, že názov vznikol podľa pokrikovania vodičov nákladných áut, keď ju na ceste predbehli: „Hey, Blondie“.
Štýl a odkaz.
Skupina Blondie je známa nielen koncertným prejavom a vokálnym výkonom Deborah Harry, ale tiež začleňovaním prvkov iných hudobných žánrov od počiatočného punku, ako new wave, disko, pop, rap a reggae. 
V marci 2006 bola skupina Blondie uvedená do Rock and Roll Hall of Fame príhovorom Shirley Manson zo skupiny Garbage. Na slávnosť bolo pozvaných sedem členov (Harry, Stein, Burke, Destri, Infante, Harrison a Valentine), čo viedlo na pódiu k roztržke medzi aktuálnou skupinou a bývalým členom Frankom Infanteom, ktorý počas živého vysielania ceremónie požiadal o to, aby spolu s Nigelom Harrisonom mohli vystúpiť s Blondie. Harry požiadavku odmietla s tým, že skupina má svoje vystúpenie už odskúšané. V máji v roku 2006 bola skupina Blondie uvedená na chodník Rock Walk of Fame v Guitar Center na ulici Sunset Boulevard v Hollywoode. Novo uvedených volia už uvedení umelci. 
Diskografia.
Štúdiové albumy

</doc>
<doc id="15063" url="https://sk.wikipedia.org/wiki?curid=15063" title="SME">
SME

SME je denník na Slovensku, ktorý vznikol v roku 1993 na základe protestu časti redakcie denníka "Smena" proti zásahom vládnej moci do jeho činnosti. Zakladajúcim šéfredaktorom bol Karol Ježík. Zameriava sa predovšetkým na spravodajstvo. Vydáva ho vydavateľstvo Petit Press a v roku 2024 patril k najpredávanejším (3. miesto) na Slovensku. Sme existuje aj v online podobe na portáli sme.sk, kde je časť obsahu spoplatnená.
Tlačená verzia denníka "SME" vychádzala v júni 2024 v náklade 22 170 kusov a priemerný predaný náklad bol 13 644 kusov. Vychádza šesťkrát do týždňa, jeho rozsah sa pohybuje od 24 do 36 strán + nepravidelné prílohy. Celkový počet predplatiteľov vydavateľstva Petit Press k 31. marcu 2024 bol 96 515, z toho 58 200 online.
Aktuálne vlastnícke vzťahy.
Investičná skupina Penta získala vo vydavateľstve Petit Press, a. s., menšinový 45-percentný podiel v októbri 2014. V júni 2016 Protimonopolný úrad transakciu odsúhlasil. Koncom roka 2017 sa podiel Penty, zastúpenej spoločnosťou News and Media Holding, zmenšil na 40 % po tom, čo Penta predala päťpercentný podiel na základnom imaní väčšinovému majiteľovi Prvá slovenská investičná skupina, a. s. (a zároveň získala "Új Szó" a "Vasárnap").
V roku 2021 finančná skupina Penta (prostredníctvom Namav s.r.o.) predala akcie vydavateľstva Petit Press. 34 % získal Media Development Investment Fund (MDIF) New York. Súčasťou transakcie bolo, že 5,5 % akcií odkúpili ďalší traja minoritní akcionári. Transakcia bola oznámená 22. apríla 2021. (MDIF sa definuje ako neziskový investičný fond vytvorený pre nezávislé médiá v krajinách, kde je prístup k slobodným a nezávislým médiám ohrozený. MDIF je registrovaný v New Yorku ako nezisková spoločnosť s viacerými rôznymi podporovateľmi a investormi. Medzi nimi je aj Open Society Foundations.)
Väčšinový podiel 57,5 % v Petit Press aktuálne (september 2021) stále vlastní pôvodný akcionár Prvá slovenská investičná skupina. MDIF vlastní 34 % a zvyšných 8,5 % sú rozdelené medzi medzi generálnym riaditeľom denníka "SME" Alexejom Fulmekom, členom predstavenstva Petrom Mačingom a bývalým vlastníkom spoločnosti Azet.sk a spravodajského portálu aktuality.sk Marekom Václavíkom.
História.
Denník "Smena" mal na základe rozhodnutia Čarnogurského vlády privatizovať francúzsky koncern Hersant. Redakcia mala vlastniť jedno percento podielu vo firme. Voľby v júni 1992 vyhral Vladimír Mečiar a privatizačné rozhodnutie bolo zrušené na jednom z prvých rokovaní vlády. Zároveň rozhodli, že "Smena" bude štátnou akciovou spoločnosťou, čím sa otvorili dvere k zásahom vtedajšej vládnej moci do činnosti denníka (odvolanie šéfredaktora a riaditeľa). Za necelé dva týždne po tomto kroku vznikol denník "SME", ktorého prvé vydanie vyšlo 15. januára 1993. Redakcia najprv sídlila v prenajatom dome na Mýtnej ulici. Postupne sa "SME" etablovalo na trhu a v roku 1995 (náklad SME stúpol na 50 000) došlo k spätnej fúzii s denníkom "Smena", ktorý už bol v tom čase sprivatizovaný Jozefom Majským. Fúziou získala Majského spoločnosť "Sipox" 20 % vo vydavateľstve. Redakcia sa presťahovala nazad na Dostojevského rad.
Vydavateľmi "SME" boli postupne od 1993 Sumus, od 30. septembra 1995 VMV (Petra Vajdu, Jozefa Majského a Reného Vochyana), potom Grand Press a od roku 2000 Petit Press, a. s., ktorý je aj jeho dnešným vydavateľom. Významnými spoluvlastníkmi bola od 2000 do 2009 skupina Verlagsgruppe Passau, potom od 2009 do 2014 Rheinische Post Mediengruppe (Rheinisch-Bergische Verlagsgesellschaft mbH), od roku 2014 Penta zastúpená NAMAV a News and Media Holding, ktorý vznikol v roku 2014. Dlhodobo väčšinovým vlastníkom bola Prvá slovenská investičná skupina, a. s., Petra Vajdu (od 2017 Martina Vajdu).
Denník "SME" sa od svojich počiatkov venoval kritike spoločensko-politickej a ekonomickej klímy na Slovensku. Významný priestor redaktori venovali kritike činnosti vlády Vladimíra Mečiara v rokoch 19941998. Kritickým momentom vydávania denníka "SME" bol 9. október 1995, keď ho súkromná tlačiareň Concordia odmietla tlačiť. Dôvodom bol dlh denníka tlačiarni, jej riaditeľ však odmietol aj jeho okamžité vyrovnanie. O deň neskôr "SME" odmietla tlačiť aj druhá bratislavská tlačiareň Danubiaprint, úzko prepojená s vládnou mocou. Denník bol preto tlačený do mája 1996 v Komárne a celý náklad bol prevážaný do Bratislavy, odkiaľ ho distribučné spoločnosti expedovali. Vydavateľstvo získalo peniaze na vlastnú rotačku z nadácie MLDF. Tlačiť "SME" na nej začali pred získaním týždenníka Domino efekt (v roku 1997).
Zakladajúcim šéfredaktorom denníka "SME" bol Karol Ježík (tragicky umrel v decembri 1998). Od roku 1999 bol šéfredaktorom Martin M. Šimečka, ktorého v októbri 2006 nahradil Matúš Kostolný. Šimečka ako jeden z dôvodov svojho odchodu z novín označil v rozhovore pre .týždeň ovplyvňovanie novinárov "SME" členmi vtedajšej vlády, menovite Ivanom Miklošom. Martin M. Šimečka v roku 2013 ako bývalý šefredaktor "SME" v rozhovore uviedol: "„Noviny vo všeobecnosti prežívajú ťažké obdobie. ... Z novín na mňa dýcha, že nehľadáte pravdu, ale ju viete. Novinárskou povinnosťou je hľadať pravdu, nech je aj prekvapujúca a nepríjemná. Mám pocit, že SME pravdu pozná a písaním ju len potvrdzuje.“" A v spomínanom rozhovore zároveň potvrdil, že z pozície šéfredaktora odišiel po tom, ako zistil, že ekonomických redaktorov "SME" úkolovali z ministerstva financií (minister Ivan Mikloš). Šimečka upodozrieval redaktora Petra Tótha, že pôsobil v SIS, čo sa nakoniec ukázalo ako pravda. Sám Tóth povedal, že krytie redakcie pre prácu dôstojníka SIS využíval od roku 1998 až do svojho odchodu zo "SME" na jeseň roku 2002.
V roku 2001 začal denník ako prvé noviny na Slovensku vychádzať vo farbe. V roku 2002 "SME" fúzovalo s denníkom "Práca", ktorého značka ostala v podtitule novín (od 1995 do 1999 "SME" vychádzalo s podtitulom "Smena"). V roku 2005 Petit Press získal aj značku zaniknutého denníka Národná obroda. Od decembra 2011 sa noviny tlačia plnofarebne.
V roku 2011 sa "SME" stalo súčasťou predplatiteľského online systému Piano, ktorý zakladal a do roku 2013 riadil Tomáš Bella (do 2010 šéfredaktor Sme.sk). V roku 2016 predplatiteľský systém skončil.
Na jeseň 2014 boli zverejnené indikácie o nepriamej kúpe (prostredníctvom partnerskej firmy NAMAV) vydavateľstva Petit Press Investičnou skupinou Penta. 16. októbra 2014 zverejnili Petit Press a redakcia denníka "SME" spoločné vyhlásenie, v ktorom oznámili, že k 15. októbru 2014 odstúpil šéfredaktor Kostolný, ako aj ďalší kolegovia, spolu „významná časť redakcie“. Vedením redakcie bol do 31. októbra 2014 poverený Juraj Javorský. Redaktori sa snažili zabrániť ovládnutiu väčšiny Pentou: „Ak Penta ustúpi do minority, časť redakcie prehodnotí svoj postoj a zváži svoje zotrvanie v redakcii.“ Aj na základe týchto udalostí Penta vo vydavateľstve ustúpila do minority. Na základe dohody akcionárov bol vytvorený dokument, ktorý garantuje nezávislé fungovanie redakcií a novinárov v spoločnosti Petit Press, pričom dokument zakotvil princípy komunikácie medzi akcionármi a redakciami. Majoritným majiteľom denníka "SME" je teda aj naďalej Prvá slovenská investičná skupina, a. s., ktorá zakladala denník "SME" spolu s Karolom Ježíkom, Alexejom Fulmekom (CEO spoločnosti) a ďalšími 50 redaktormi.
20. októbra 2014 uverejnil webový portál "O médiách" informáciu, že v novembri 2014 začne vychádzať nový internetový denník s názvom "Projekt N" (neskôr premenovaný na "Denník N"), na čele s bývalým šéfredaktorom Kostolným a ďalšími redaktormi, ktorí odišli zo "SME".
S účinnosťou od 1. októbra 2025 sa šéfredaktorom "SME" stal Roman Krpelan, ktorý v denníku pracoval v rokoch 2001 až 2010, od roku 2005 ako zástupca šéfredaktora. Následne pôsobil v súkromnej sfére a štátnej správe, bol riaditeľom komunikačnej agentúry, od roku 2014 poradcom a hovorcom prezidenta SR Andreja Kisku, ktorému následne pomáhal zakladať stranu Za ľudí. Do vydavateľstva Petit Press sa vrátil v roku 2023, pričom pôsobil ako riaditeľ "SME" a člen predstavenstva. Alexej Fulmek k jeho nástupu uviedol: "„Som rád, že Roman je späť v materskej redakcii. Vo svojej kariére zastával rôzne významné manažérske pozície v komerčnej sfére aj v politickom živote, jeho skúsenosti pomôžu redakcii jasnejšie vnímať pohľad na médiá z opačnej strany, než je tá redakčná. Svet a jeho fungovanie býva zložité a médiám sa nie vždy darí toto zrozumiteľne vysvetliť. Poznám Romanov životný príbeh veľmi podrobne a nepochybujem o jeho profesionalite, nezávislosti a zmysle pre spravodlivosť. Viem, že dokáže pracovať pod veľkým tlakom a verím, že posunie noviny správnym smerom. Chcem, aby zúročil svoje skúsenosti zo života mimo redakcie a odovzdal to najlepšie zo seba novinárom v SME. Slovensko žije veľmi turbulentné obdobie a od nového šéfredaktora očakávam v silne konkurenčnom mediálnom prostredí nielen najlepšie spravodajstvo a servis pre našich čitateľov, ale aj zvládnutie výziev okolo nástupu AI a rastúceho vplyvu sociálnych sietí.“" Beatu Balogovú vo funkcii vystriedal po 11 rokoch.
Názor.
Denník "SME" sa podľa Evy Čobejovej, redaktorky "Smeny", "SME" a .týždňa, vyprofiloval „"liberálne, ekonomicky skôr napravo, ale so silným sociálnym akcentom, ktorý bol pre Karola [prvý šéfredaktor Karol Ježík] vždy dôležitý... chcel noviny kritické, poctivé a čitateľsky atraktívne a zároveň s jasným názorom"“.

</doc>
<doc id="15069" url="https://sk.wikipedia.org/wiki?curid=15069" title="Open Systems Interconnection Reference Model">
Open Systems Interconnection Reference Model



</doc>
<doc id="15070" url="https://sk.wikipedia.org/wiki?curid=15070" title="OSI referenčný model">
OSI referenčný model



</doc>
<doc id="15071" url="https://sk.wikipedia.org/wiki?curid=15071" title="Referenčný model OSI">
Referenčný model OSI



</doc>
<doc id="15072" url="https://sk.wikipedia.org/wiki?curid=15072" title="IPv6">
IPv6

IPv6 je verzia 6 Internet protokolu (IP); pôvodne sa volal "IP Next Generation" ("IPng"), keď vyhral výberové konanie IETF pre IPng. IPv6 má nahradiť predchádzajúci štandard IPv4, ktorý so svojimi 32-bitovými adresami podporuje "iba" niečo viac ako 4 miliardy (232) adries. IPv6 používa pre svoje adresy širší rozsah 128 bitov a podporuje teda 2128, alebo približne 3.4×1038, teda 340 sextiliónov adries. To je približne (430 triliónov) adries na štvorcový palec (6.7×1017 (670 biliárd) adries/mm²) Zemského povrchu. Očakáva sa, že IPv4 bude podporované aspoň do roku 2025, aby bol ponechaný čas na opravu „múch“ a systémových nedostatkov.
Hlavným dôvodom vytvorenia IPv6 bol nedostatok adresného priestoru, obzvlášť v husto obývaných krajinách Ázie ako sú India a Čína. Podrobnejšie v článku Vyčerpanie adresného priestoru IPv4. Predstavenie Network Address Translation (NAT) do určitej miery zmiernilo tento problém. NAT však znemožňuje alebo technicky komplikuje isté peer-to-peer aplikácie ako VoIP a isté mnohopoužívateľské hry. Súčasným prínosom IPv6 sú nové aplikácie ako mobilita, QoS, povinné zabezpečenie atď.
IPv6 je druhou verziou IP protokolu formálne prijatou pre široké použitie. (Existovalo tiež IPv5, ktoré nebolo nasledovníkom IPv4, ale experimentálnym tokovo orientovaným streamingovým protokolom na podporu hlasu, videa a audia.)
Plánom je, aby sa IPv6 stal základom pre budúce rozširovanie internetu. Hoci bol IPv6 prijatý IETF ako nasledovník IPv4 už pred viac ako dvadsiatimi rokmi (1994), celosvetové nasadenie IPv6 ako verejne prístupného internetu je stále iba niekoľko percent veľkosti celosvetovej IPv4 siete.
IPv6 adresácia.
Najdramatickejšou zmenou IPv6 oproti IPv4 je dĺžka sieťovej adresy. IPv6 adresy ako boli definované v RFC 2373 a RFC 2374 sú 128 bitov dlhé; toto zodpovedá 32 hexadecimálnym čísliciam, ktoré sa bežne používajú pri zápise IPv6 adries, ako popíšeme v nasledujúcom odstavci.
IPv6 môže adresovať 2128 ≈ 3.4 x 1038. Na číslo IPv6 adresy je tiež možné sa pozerať ako na 1632, keďže každé z 32 hexadecimálnych číslic môže nadobúdať 16 hodnôt (pozri kombinatorika).
IPv6 adresa sa skladá z dvoch logických častí: 64-bitového prefixu siete a 64-bitovej adresy stroja v sieti, ktorá sa často generuje automaticky z adresy rozhrania (MAC adresa).
Často sa hovorí o tom, že 128-bitové adresy sú zbytočne veľké a internet ich nikdy toľko nebude potrebovať. Treba poznamenať, že dôvodom použitia 128-bitových adries nie je v prvom rade zabezpečenie, aby sa nikdy neminuli, ale zaistenie hladkého priebehu smerovania tým, že bude adresný priestor čo najmenej fragmentovaný, na rozdiel od súčasného stavu s IPv4, kedy môže byť a často býva viacero intervalov adries priradených jednej organizácii.
Zápis IPv6 adries.
128-bitová IPv6 adresa sa zvyčajne zapisuje ako osem skupín po štyroch hexadecimálnych čísliciach. Napríklad
 2001:0db8:85a3:08d3:1319:8a2e:0370:7334
je platnou IPv6 adresou.
Ak skupina štyroch číslic obsahuje 0000, je možné ju vynechať. Napríklad
 2001:0db8:85a3:0000:1319:8a2e:0370:7344 
je rovnaká IPv6 adresa ako
 2001:0db8:85a3::1319:8a2e:0370:7344
Ďalej podľa tohto pravidla, ak sú výsledkom tohto vynechania viac ako dve po sebe nasledujúce dvojbodky, je možné ich zredukovať na dve dvojbodky, pod podmienkou, že existuje len jedna skupina dvoch alebo viacerých po sebe nasledujúcich dvojbodiek. Preto
 2001:0DB8:0000:0000:0000:0000:1428:57ab 
 2001:0DB8:0000:0000:0000::1428:57ab 
 2001:0DB8:0:0:0:0:1428:57ab
 2001:0DB8:0::0:1428:57ab
 2001:0DB8::1428:57ab 
sú všetko platné adresy a znamenajú to isté, ale
 2001::25de::cade 
nie je platná, pretože nie je jednoznačné, koľko 0000 skupín je na každej strane.
Úvodné nuly v skupine je možné vynechať. Preto
 2001:0DB8:02de::0e13
je to isté ako
 2001:DB8:2de::e13
Ak je adresa maskovaná IPv4 adresa, posledných 32 bitov je možné zapísať desiatkovo; takže
 ::ffff:192.168.89.9 je to isté ako
 ::ffff:c0a8:5909, ale nie to isté ako
 ::192.168.89.9 alebo
 ::c0a8:5909.
Formát ::ffff:1.2.3.4 sa nazýva "IPv4-mapovaná adresa" (IPv4-mapped address). Formát ::1.2.3.4 je "IPv4-kompatibilná adresa" (IPv4-compatible address).
IPv4 adresu je jednoducho možné previesť na IPv6 adresu. Napríklad desiatkovo zapísaná IPv4 adresa bola 135.75.43.52 (hexadecimálne 0x874B2B34), je možné ju konvertovať do 0000:0000:0000:0000:0000:0000:874B:2B34 alebo ::874B:2B34. Potom je zasa možné použiť hybridný zápis (IPv4-kompatibilnú adresu), kedy by adresa bola ::135.75.43.52. Použitie týchto IPv4-kompatibilných adries sa neodporúča, pretože ich IPv6 prechodové mechanizmy už nepoužívajú. Na zodpovedajúcich RFC sa to v krátkej dobe odzrkadlí.
Špeciálne adresy.
V IPv6 existuje niekoľko adries so zvláštnym významom. Toto je ich stručná tabuľka v CIDR notácii:
IPv6 paket.
IPv6 paket pozostáva z dvoch častí: hlavičky a nákladu.
Hlavička tvorí prvých 40 bajtov paketu a obsahuje zdrojovú aj cieľovú adresu (každá o dĺžke 128 bitov), verziu (4-bitovú verziu IP), triedu premávky (8 bitov, priorita paketu), značku toku (20 bitov, manažment QoS), dĺžku nákladu (16 bitov), offset ďalšej hlavičky (8 bitov), limit skokov (8 bitov, Time To Live). Potom nasleduje náklad, ktorý môže mať v štandardnom režime až 64 KB alebo viac v s flagom „jumbo payload“.
Existovali dve mierne odlišné verzie IPv6. Teraz už zastaraná úvodná verzia opísaná v RFC 1883 sa líši od súčasného návrhu, štandardnej verzie opísanej v 2460 v dvoch poliach: 4 bity boli preradené z "flow label" do "traffic class". Všetky ostatné rozdiely sú minoritné.
Fragmentácia v IPv6 sa uskutočňuje iba v stroji. V IPv6 sa tiež options presunuli zo štandardnej hlavičky do ďalšej hlavičky špecifikovanej poľom "ďalšia hlavička", ktorá má podobnú ako pole "Protocol field" v IPv4. Príklad handwaving: v IPv4 by sa pridal do poľa options flag Strict Source and Record Routing (SSRR), aby sa vynútila istá cesta (route) pre paket, zatiaľ, čo v IPv6 by ďalšia hlavička špecifikovala, že nasleduje smerovacia hlavička. Smerovacia hlavička by potom špecifikovala dodatočné smerovacie informácie a indikovala, že nasleduje napr. TCP hlavička. Toto je analogické s obsluhou AH a ESP v IPsec pre IPv4 (ktorý sa samozrejme týka aj IPv6).
IPv6 a Domain Name System.
V DNS sú IPv6 adresy reprezentované "AAAA záznamom" -- (tzv. quad-A záznam) pre priame vyhľadávanie (analogicky ako A záznam pri IPv4); spätné vyhľadávanie sa deje pod ip6.arpa ip6.arpa (predtým ip6.int),kde je adresný priestor rozdelený podľa hraníc nibble. Táto schéma je definovaná v RFC 3596.
Schéma AAAA bola jedným z dvoch návrhov v čase vývoja architektúry IPv6. Druhý navrhoval "A6 záznamy" pre priame vyhľadávanie a niekoľko ďalších inovácií ako "bit-string labels" a "DNAME záznamy". Je definovaný v experimentálnom RFC 2874 a jeho referenciách.
Zatiaľ, čo AAAA záznam je jednoduchým zovšeobecnením IPv4 DNS, schéma A6 bola generálna oprava DNS tak, aby bolo všeobecnejšie a tým aj komplexnejšie:
Schéma AAAA bola štandarizovaná v Auguste 2002 v RFC 3363 (s ďalšou diskusiou výhod a nevýhod oboch schém v RFC 3364)
Nasadenie IPv6.
20. júla 2004 ICANN oznámila , že koreňové DNS servery internetu boli modifikované, aby podporovali IPv6 aj IPv4.
Nevýhody:
Prechodové mechanizmy.
Kým sa natívna konektivita cez IPv6 stane široko dostupnou a podporovanou zo strany smerovacej infraštruktúry je potrebné používať prechodové mechanizmy umožňujúce tunelovanie IPv6 cez siete IPv4, To je možné dosiahnuť:
Tieto tunely fungujú na základe zapuzderenia IPv6 paketov v rámci IPv4 paketov s IP číslom protokolu IP next-layer 41, preto pomenovanie "proto-41". Podobne, ISATAP umožňuje prenos IPv6 paketov internou čisto IPv4 infraštruktúrou. Rovnako používa číslo protokolu 41.
Ak je požadovaná IPv6 konektivita spoza NAT zariadenia, z ktorých mnohé nemajú správnu podporu preposielania proto-41 paketov, je možné použiť protokol Teredo, ktorý zapuzdruje IPv6 cez UDP cez IPv4. Je tiež možné použiť IPv6-to-IPv4 a IPv6-to-IPv6 proxy, hoci to je zvyčajne závislé na protokole aplikačnej vrstvy (napr. HTTP).
Dual-stack.
Dual-stack je jedna z možných foriem prechodu z protokolu IPv4 na protokol IPv6. Umožňuje jednotlivým hostiteľom (nielen koncovým, ale aj prepínačom a smerovačom) využívať oba protokoly naraz. Ak je však dostupný protokol IPv6, používa sa práve ten, teda ak chce hostiteľ komunikovať s iným a má dostupné oba protokoly, ale hostiteľ na druhej strane má dostupný len protokol IPv4, využíva sa len IPv4. Ak má hostiteľ na druhej strane dostupné oba protokoly, preferuje sa IPv6.
IPv6 haters.
Nízka úroveň znalostí a pohodlnosť mnohých správcov počítačových sietí výrazne spomaľuje nasadzovanie protokolu IPv6. Mnohí vedome zakladajú svoje argumenty na nesprávnych informáciách aby oddialili zavádzanie nového protokolu v svojej sieti. Iní zas vôbec nerozumejú ani základným princípom počítačových sietí a nevedomo označujú protokol IPv6 ako úplne zbytočný a nepotrebný.
Na prehodnotenie názoru dokonca nevplýva ani vysoká cena, nízky počet zostávajúcich voľných IPv4 adries a fakt, že v dnešnej dobe má IPv6 medzi zariadeniami širokú podporu. 

</doc>
<doc id="15075" url="https://sk.wikipedia.org/wiki?curid=15075" title="Zoznam vládcov Albánska">
Zoznam vládcov Albánska

Toto je zoznam vládcov vládnucich štátnym útvarom na území Albánska:
Králi/Kniežatá Albánska.
Od roku 1961 si trón nárokoval Leka Zogu, syn Zoga I., Albánska republika však roku 1997 v referende odmietlo návrat k monarchii.

</doc>
<doc id="15076" url="https://sk.wikipedia.org/wiki?curid=15076" title="Clannad">
Clannad

Clannad je írska hudobná skupina, ktorej tvorba je inšpirovaná keltskými motívmi. Hudobne sa radí k folk music a new age s prímesou rocku.
Založili ju v roku 1970 členovia rodiny Bhaonáinovcov (po anglicky Brennanovcov), do ktorej patrí aj známa Enya.
Skupina začínala ako folková kapela, využívala vo svojej tvorbe keltské motívy a ľudové nástroje. Enya s Clannadom spolupracovala na troch albumoch.

</doc>
<doc id="15077" url="https://sk.wikipedia.org/wiki?curid=15077" title="Zoznam spolukniežat Andorry">
Zoznam spolukniežat Andorry

Toto je zoznam spolukniežat Andorry. Ďalšie informácie o vzniku a vývoji unikátneho andorrského monarchického systému a detailov týkajúcich sa podielu moci a rozhodovania andorrských spolukniežat, pozri heslo Spolukniežatá Andorry.

</doc>
<doc id="15078" url="https://sk.wikipedia.org/wiki?curid=15078" title="Zoznam prezidentov Francúzska">
Zoznam prezidentov Francúzska

Tento zoznam nadväzuje na Zoznam panovníkov Francúzska.

</doc>
<doc id="15079" url="https://sk.wikipedia.org/wiki?curid=15079" title="Zoznam kráľov Anglicka, Škótska, Veľkej Británie a Spojeného kráľovstva">
Zoznam kráľov Anglicka, Škótska, Veľkej Británie a Spojeného kráľovstva

Poznámka.
"* Jana Greyová vládla de facto 9 dní v roku 1553, potom ju zosadila Mária I."
Mnemotechnická pomôcka.
Užitočná anglická básnička na memorovanie mien anglických kráľov od normanského záboru v chronologickom poradí:
Willy Willy Harry Steve,
Henry Dick John Henry three;
Then three Edwards Richard two,
Henry Four, Five Six then who?
Edward four five, Dick the bad,
Two more Henries, Ned the lad;
Bloody Mary she came next,
Then we have our Good Queen Bess.
From Scotland we got James the Vain;
Charlie one, two, James again.
William and Mary, Anna Gloria,
Four Georges, William, and Victoria.
Edward, George, the same again,
Now Elisabeth - and the end.
Populárna obmena znie takto:
Willy, Willy, Harry, Steve, 
Harry, Dick, John, Harry Three;
One, two, three Neds, Richard Two, 
Harries Four Five Six, then who? 
Edwards Four Five, Dick the Bad, 
Harries (twain) Ned Six (the lad); 
Mary, Bessie, James ye ken, 
Then Charlie, Charlie, James again 
Will and Mary, Anna Gloria 
Georges four, Will Fourth, Victoria 
Edward Seven next, and then 
Came George the Fifth in nineteen ten 
Ned the Eighth soon abdicated 
Then George the Sixth was coronated 
After which Elizabeth 
And that's all folks until her death 

</doc>
<doc id="15080" url="https://sk.wikipedia.org/wiki?curid=15080" title="880">
880



</doc>
<doc id="15082" url="https://sk.wikipedia.org/wiki?curid=15082" title="Zoznam predsedov vlády Veľkej Británie a Spojeného kráľovstva">
Zoznam predsedov vlády Veľkej Británie a Spojeného kráľovstva

Toto je zoznam predsedov vlád ("Prime Minister") Spojeného kráľovstva.
V 18. storočí je často nejasné, koho treba považovať za „prvého ministra“, či Prvého pána/lorda pokladnice ( „First Lord of the Treasury“), či Pána/lorda strážcu tajnej pečate („Lord Privy Seal“), či jedného zo Štátnych tajomníkov („Secretary of State“), pretože všetci naraz alebo aj iná funkcia fungovali ako „prví“ ministri v rôznych vládach. 
Funkcia predsedu vlády je však najčastejšie (a v poslednej dobe vždy) identická s funkciou Prvého pána/lorda pokladnice („First Lord of the Treasury“). Za prvého „prvého ministra“ v dejinách Spojeného kráľovstva (vtedy ešte zvaného Veľká Británia) sa najčastejšie považuje Robert Walpole (tak aj v tejto tabuľke), ale sú aj iné názory (napríklad sa za predsedov vlády považujú už predchádzajúci Prví páni pokladnice a podobne).
Kľúč farieb
Pozri aj.
Zoznam kráľov Anglicka, Škótska, Veľkej Británie a Spojeného kráľovstva

</doc>
<doc id="15083" url="https://sk.wikipedia.org/wiki?curid=15083" title="Richard I.">
Richard I.



</doc>
<doc id="15084" url="https://sk.wikipedia.org/wiki?curid=15084" title="Viktória (kráľovná)">
Viktória (kráľovná)



</doc>
<doc id="15086" url="https://sk.wikipedia.org/wiki?curid=15086" title="Eduard Kukan">
Eduard Kukan

JUDr. Eduard Kukan (* 26. december 1939, Trnovec nad Váhom – † 9. február 2022, Bratislava) bol slovenský politik a kariérny diplomat. V rokoch 1994 a 19982006 bol trojnásobným ministrom zahraničných vecí SR. Bol tiež poslancom Európskeho parlamentu a Národnej rady SR. Taktiež bol bývalým podpredsedom strany SDKÚ-DS. V roku 2004 neúspešne kandidoval na funkciu prezidenta Slovenskej republiky.
Životopis.
Mladosť a štúdium.
Kukan sa narodil na majeri Horný Jatov, v miestnej časti obce Trnovec nad Váhom. Keď mal Kukan 11 rokov, rodina sa presťahovala do Šale, kde jeho otec pracoval na okresnom národnom výbore a matka v nemocnici. V roku 1964 absolvoval Moskovský štátny inštitút medzinárodných vzťahov, kde sa naučil aj swahilčinu. Titul doktor práv získal na Právnickej fakulte Karlovej univerzity v Prahe. V roku 1993 mu americká Upsala College (štát New Jersey) udelila čestný doktorát práv.
Diplomatická kariéra.
Česko-Slovensko.
V rokoch 1964 až 1990 bol zamestnancom Ministerstva zahraničných vecí v Prahe, kde pôsobil vo viacerých funkciách: v rokoch 19641968 na odbore krajín subsaharskej Afriky, v rokoch 19681973 pôsobil na česko-slovenskom veľvyslanectve v Lusake (Zambia) (atašé, neskôr 2. tajomník – chargé d'affair), v rokoch 19731977 pracoval na sekretariáte ministra, v rokoch 19771981 na česko-slovenskom veľvyslanectve vo Washingtone (USA) (radca-vyslanec, zástupca veľvyslanca), v rokoch 19811985 bol riaditeľom odboru krajín subsaharskej Afriky, v rokoch 19851988 veľvyslancom na česko-slovenskom veľvyslanectve v Addis Abebe (Etiópia), v rokoch 19881990 riaditeľom odboru krajín Latinskej Ameriky a v 19901993 bol veľvyslanec – stály predstaviteľ ČSFR pri Organizácii Spojených národov v New Yorku.
Slovensko.
Po vzniku samostatného Slovenska v rokoch 19931994 pôsobil ako veľvyslanec – stály predstaviteľ Slovenska pri OSN v New Yorku; a bol zvolený do viacerých funkcií v rámci OSN. Na 48. valnom zhromaždení OSN bol zvolený za predsedu jedného z hlavných výborov – Výboru pre humanitárne, sociálne a kultúrne záležitosti.
Politická kariéra.
Pred rokom 1989 bol členom KSČ. V roku 1995 vstúpil do Demokratickej únie (DÚ), kde pôsobil až do 19. februára 2000, pričom od marca 1997 do 26. júna 1998 bol jej predseda. Od 26. júna 1998 do 3. júna 2000 sa stal členom Slovenskej demokratickej koalície (SDK), (členstvo v DÚ prerušené) kde v období od 4. júla 1998 do 3. júna 2000 bol jedným z jej podpredsedov. 4. júna 2000 sa stal členom Slovenskej demokratickej a kresťanskej únie (SDKÚ), kde od 18. novembra 2000 pracoval ako podpredseda SDKÚ pre zahraničnú politiku (od roku 2006 SDKÚ-DS).
Vysoká politika.
Od marca 1994 do decembra 1994 bol ministrom zahraničných vecí Slovenskej republiky v Moravčíkovej vláde, potom do jesene 1998 poslancom Národnej rady Slovenskej republiky za DÚ, neskôr za SDK. Pôsobil ako člen zahraničného výboru, výboru pre európsku integráciu a mandátového a imunitného výboru, ako člen slovenskej časti Spoločného parlamentného výboru Európskej únie a Slovenskej republiky, ako člen slovenskej delegácie v Zhromaždení Západoeurópskej únie a ako podpredseda slovenskej skupiny Medziparlamentnej únie.
V roku 1998 bol opäť zvolený za poslanca NR SR, mandát nevykonával, pretože bol menovaný za člena vlády SR (19982002 – minister zahraničných vecí SR). V ďalšom volebnom období opäť zvolený za poslanca NR SR, no mandát nevykonával, pretože bol menovaný za člena vlády SR (20022006 – minister zahraničných vecí SR). Počas svojho ministerského pôsobenia sa zaslúžil o vstup Slovenska do Európskej únie aj Severoatlantickej aliancie v roku 2004. V roku 2000 spoluzakladal stranu SDKÚ, ktorej sa v tom istom roku stal podpredsedom.
V apríli 2004 sa zúčastnil ako kandidát SDKÚ slovenských prezidentských volieb. Získal 438 920 hlasov (22,09%) čím sa umiestnil na treťom mieste z dvanástich kandidátov. Kukan bol dlho favoritom volieb, no doplatil na svoju pozíciu už pravdepodobného účastníka druhého kola, ktorá viedla voličov k voľbe iných kandidátov. Na postup do druhého kola mu chýbalo menej ako 4 000 hlasov.
V rokoch 20062009 opätovne pôsobil ako poslanec NR SR.
Poslanec Európskeho parlamentu.
V roku 2009 bol Kukan na kandidátnej listine SDKÚ-DS vo voľbách do Európskeho parlamentu zvolený za poslanca Európskeho parlamentu. Tu pôsobil ako predseda delegácie pre vzťahy s Albánskom, Bosnou a Hercegovinou, Srbskom, Čiernou Horou a Kosovom, ďalej tiež ako člen Výboru pre zahraničné veci, Podvýboru pre ľudské práva a Konferencie predsedov delegácií. V roku 2014 bol vo voľbách opätovne zvolený za poslanca EP za SDKÚ-DS. Počas obdobia 20142019 bol Kukan v EP predsedom Delegácie pri Parlamentnom výbore pre stabilizáciu a pridruženie EÚ – Srbsko, bol členom Výboru pre zahraničné veci, Podvýboru pre bezpečnosť a obranu a členom Konferencie predsedov delegácií. Počas volebného obdobia došlo k faktickému rozpadu SDKÚ, Kukan zo strany vystúpil v septembri 2016 a ostal pôsobiť ako poslanec za celoeurópsku konzervatívnu Európsku ľudovú stranu. V januári 2019 oznámil, že v nasledujúcich eurovoľbách už nebude kandidovať. Pred prezidentskými voľbami v roku 2019 najprv verejne podporil kandidáta s podporou SMER-SD Maroša Šefčoviča, podporu následne pred druhým kolom volieb v marci odvolal pre sklamanie, že Šefčovič sa stal „hovorcom Smeru“. Počas svojho pôsobenia v Európskom parlamente sa zameriaval v zahraničnej politike EÚ na región Západného Balkánu, ktorého integráciu do euro-atlantických štruktúr podporoval.
V septembri 2016 Kukan vystúpil zo strany SDKÚ-DS, ktorú spoluzakladal. Dôvodom bolo, že stranu považoval za „existujúcu v inej politickej realite“ a vtedajších „ľudí v nej ani nepoznal“.
Iné funkcie.
Od 7. mája 1999 do 30. júna 2001 bol vymenovaný generálnym tajomníkom OSN Kofim Annanom za osobitného vyslanca pre Balkán. Učil na Právnickej fakulte Univerzity Komenského v Bratislave na Katedre medzinárodného práva a medzinárodných vzťahov. 
Osobný život.
Kukan bol ženatý a mal dve deti. S manželkou Zdenkou mali svadbu v Prahe, kde sa aj zoznámili.
Zomrel vo veku 82 rokov na zlyhanie srdca.

</doc>
<doc id="15088" url="https://sk.wikipedia.org/wiki?curid=15088" title="HVB Bank Slovakia">
HVB Bank Slovakia

HVB Bank Slovakia, a.s. bola samostatná banka na Slovensku, po zlúčení s UniBanka, a. s. je súčasťou skupiny UniCredit, fungujúcej na Slovensku pod názvom UniCredit Bank Slovakia, a.s.
História.
HVB Bank Slovakia, a.s. bola založená v roku 1994, do ochodného registra zapísaná 30. mája 1994, svoju činnosť začala k 1. decembru toho roku. Bola 100% dcérskou spoločnosťou Bank Austria Creditanstalt AG so sídlom vo Viedni, táto sa však v roku 2000 spojila s HypoVereins Bank. V roku 2005 sa skupiny UniCredito Italiano a Bayerische Hypo und Vereinsbank zlúčili do jednej skupiny. Následkom toho sa na Slovensku k 1. aprílu 2007 UniBanka, a. s., zlúčila s HVB Bank Slovakia a.s. a prijala meno UniCredit Bank Slovakia a.s. 
Pred zlúčením v roku 2006 mala HVB Bank Slovakia 27 pobočiek na území Slovenska, 6 v Bratislave, po 2 v Banskej Bystrici a Košiciach a po jednej v ďalších 17-tich okresných a krajských mestách Slovenska. V priebehu roka 2006 banka poskytla klientom úvery vo výške 3,8 mld Sk. (približne 126 mil. €), klienti si depozitovali 9,3 mld Sk (približne 309 mil. €)

</doc>
<doc id="15091" url="https://sk.wikipedia.org/wiki?curid=15091" title="Denník">
Denník

Denník môže byť:

</doc>
<doc id="15092" url="https://sk.wikipedia.org/wiki?curid=15092" title="Denník (žurnalistika)">
Denník (žurnalistika)

Denník je druh tlačeného periodika vychádzajúceho zväčša šesť alebo päťkrát týždenne, najmenej však trikrát za týždeň, často s výnimkou nedele a štátnych sviatkov. Denníky sa delia na ranné noviny a večerníky. Prvým denníkom na Slovensku bol Slovenský denník vychádzajúci od roku 1910. 
Všeobecné noviny sú zvyčajne denníky nových správ na rôzne témy. Týždenníky vychádzajú raz týždenne a zvyčajne sú menšie a menej prestížne ako denníky.

</doc>
<doc id="15093" url="https://sk.wikipedia.org/wiki?curid=15093" title="Aerosmith">
Aerosmith

Aerosmith je americká rocková skupina z Bostonu pohybujúca sa v rozpätí žánrov hardrocku a bluesrocku. V hudobnom biznise sú označovaní aj ako „The Bad Boys from Boston“. (Zlí chlapci z Bostonu), prípadne „America´s Greatest Rock and Roll Band“ (Najväčšia rockandrollová skupina Ameriky).
Aerosmith vznikli v 1970 a sú 30-ročnou kapelou, hrajúcou v pôvodnej zostave. Sú taktiež najpredávanejšou americkou hardrockovou skupinou so 150 miliónmi predaných nosičov v rámci celosvetového meradla a 66,5 miliónmi predaných nosičov v rámci Spojených štátov amerických. Rekord držia aj v počte získaných zlatých a multiplatinových platní pre americkú skupinu. Kapela sa tiež umiestnila na 21. mieste v rebríčku „Top 40 hitov v horúcej 100 Billboardu“, devätkrát na prvom mieste v rebríčku „Mainstreamových rockových hitov“, získala štyri ocenenia Grammy a desať ocenení MTV Video Music Awards. V roku 2001 bola uvedená do Rock and Rollovej siene slávy a piesne „Dream On“ a „Toys In The Attic“ boli zaradené na zoznam „500 piesní, ktoré formovali rock“. 
V 2005 ju časopis Rolling Stone umiestnil na 57. miesto v rebríčku stovky najvýznamnejších umelcov všetkých čias.
Už od začiatku kariéry bola skupina známa aj svojou ťažkou drogovou závislosťou a alkoholizmom, na základe čoho si získala prívlastky „jednej z najrozhádanejších kapiel svetovej rockovej scény“., ale aj „nezničiteľnej skupiny s deviatimi životmi“, ktorá sa dokázala dostať z dna opäť na vrchol.

</doc>
<doc id="15096" url="https://sk.wikipedia.org/wiki?curid=15096" title="Supertramp">
Supertramp

Supertramp je britská rocková skupina využívajúca vo svojej tvorbe prvky progresívneho rocku, hard rocku a soft rocku.
Skupinu založili v roku 1969 Rick Davies a Roger Hodgson. Supertramp dodnes nahráva nové albumy a koncertuje.

</doc>
<doc id="15097" url="https://sk.wikipedia.org/wiki?curid=15097" title="Jacques Cartier">
Jacques Cartier

Jacques Cartier (* 31. december 1491, Saint-Malo, Francúzsko – † 1. september 1557, Saint-Malo) bol francúzsky námorný kapitán a objaviteľ. Významne ho inšpiroval Giovanni da Verrazano, florentský cestovateľ v službách francúzskeho kráľa, ktorý v roku 1524 dosiahol pobrežie Južnej Karolíny a potom cestoval na sever k pobrežiu Nového Škótska. Verrazano ako prvý poskytol opis Severnej Ameriky.
V roku 1534 Cartiera vyslal francúzsky kráľ František I., aby preskúmal kanadské pobrežie. Mal nájsť zlato alebo iné bohatstvo a pokúsiť sa nájsť novú cestu do Cathaye (Čína). Cartier podnikol tri cesty do oblasti Rieky svätého Vavrinca.
Prvá cesta 1534.
Prvú cestu Jacquesa Cartiere financoval kráľ Francúzska František I. Plavbu začal v St. Malo s malou posádkou dvoch lodí. Hlavným cieľom cesty bolo hľadanie bohatstva a zabezpečiť priechod k Pacifiku. Až do roku 1534 Európania preskúmali veľkú časť severoamerického kontinentu, predovšetkým východné pobrežie, ale dovtedy nikto neuskutočnil cestu cez kontinent. Pristál v Novej zemi a preskúmal Záliv sv. Vavrinca, stretol sa so skupinami národov Irokézov a Mikmakov a zabral okolité územie pre francúzskeho kráľa. Cartier skúmal život Irokézov v oblasti dnešnej provincie Quebec. Irokézovia vtedy obývali celú oblasť okolo Rieky sv. Vavrinca od polostrova Gaspé po Ontárijské jazero. Po tejto ceste sa Cartier vydal naspäť do Francúzska, kam vzal aj dvoch synov náčelníka Irokézov Donnacona.
Druhá cesta 1535 – 1536.
Francúzske záujmy sa zamerali na oblasť okolo Rieky sv. Vavrinca. Cartier sa vydal na cestu s tromi loďami a posádkou 110 mužov. Dosiahol indiánske mesto Hochelaga (dnes Montreal), kde hľadal zlatonosné žily, ktoré tu podľa povestí mali byť. Horu nad mestom pomenoval Mont Royal (kráľovská hora). Z tejto hory pozoroval celú oblasť, objavil hrebene blízkych hôr, ktoré nazval Lachine Rapids, pretože sa domnieval, že pozdĺž týchto hôr leží Čína. Cieľ nedosiahol, prezimoval v Quebecu, nemal skúsenosti so studeným podnebím. Posádka ochorela na skorbut (nedostatok vitamínu C), čím prišiel o 25 mužov. Domorodci pomohli Európanom obnoviť ich zdravie, varili im nápoj z kôry a ihličia bieleho cédra. Na jar sa Cartier vrátil do Francúzska, spolu s náčelníkom Donnaconnom (ktorý vo Francúzsku v roku 1539 zomrel). Táto druhá cesta bola veľmi dôležitá, Cartier dokázal, že Newfoundland je ostrov, a že Rieka sv. Vavrinca je prienikovým koridorom do nového neznámeho kontinentu, ktorý by mohol viesť k Číne.
Tretia cesta 1541.
Vojnový konflikt medzi Karolom V. a Františkom I. prerušil francúzske objaviteľské akcie v Kanade, a tak sa Cartier mohol vydať na ďalšiu cestu až v roku 1541. Táto cesta bola podniknutá s cieľom založiť trvalú kolóniu a rozšírenie kresťanstva. Cestu viedol Jean François de la Rocque, cestovali s 10 loďami a posádka mala 400 námorníkov, 300 vojakov, ženy a dobytok. Cartier bol predvoj so 7 loďami, aby založil novú základňu. Cartierovu výpravu sužoval skorbut a veľa jeho mužov zomrelo. Jediné poklady, ktoré Cartier našiel, boli pyrit a kremeň, o ktorých sa domnieval, že je to zlato a diamanty a veľké množstvo z toho priviezol do Francúzska. Útesy v Quebecu preto pomenoval Cap Diamand. Cartier zomrel roku 1557 vo veku 66 rokov vo viere, že Rieka sv. Vavrinca je novou cestou do Číny. Jeho dedičstvo je veľmi dôležité, dáva detailný opis oblasti a dláždi tak cestu pre ďalšiu kolonizáciu a skúmanie.

</doc>
<doc id="15101" url="https://sk.wikipedia.org/wiki?curid=15101" title="Mayská civilizácia">
Mayská civilizácia

Územie mayskej civilizácie (cca 2500 pred Kr. – 1520/1697 po Kr.) a zároveň územie osídlené početnými mayskými národmi sa rozprestieralo na celom polostrove Yucatán a protiľahlom území až po Tichý oceán, teda presnejšie v celej dnešnej Guatemale, celom dnešnom Belize, severozápadnom Hondurase, v mexických štátoch Yucatán, Quintana Roo, Campeche, Chiapas a na východe mexického štátu Tabasco.
Geografia.
Toto územie je súčasťou Mezoameriky. Z viacerých dôvodov sa delí na tri/štyri veľmi odlišné oblasti (zo severu na juh): 
Dejiny.
Obraz Mayov a ich dejín sa v posledných rokoch značne zmenil, čo v neposlednom rade súvisí so skutočnosťou, že ich komplikované písmo sa postupne darí rozlúštiť až od posledných desaťročí 20. storočia, čiže až v posledných rokoch sme schopní rozumieť ich textom. Na prelome tisícročí bolo rozlúštených asi 85 % mayských hieroglyfov. 
Dejiny Mayov delíme na obdobie:
O prvých Mayoch môžeme podľa posledného stavu výskumu hovoriť už asi od roku 2500 pred Kr., čiže približne súčasne s výskytom prvých poľnohospodárov. Väčšina nálezov ale pochádza až z obdobia po roku 1500 pred Kr. Mayovia počas celých svojich dejín pestovali najmä kukuricu. 
Niekedy v strednom predklasickom období Mayovia prevzali od Olmékov systém hierarchickej spoločnosti vedenej kráľmi a šľachticmi. Nížinní Mayovia vytvorili kmeňové konfederácie, kým Mayovia vo vysočinách sa podrobovali nadriadeným kráľom či náčelníkom. V nížinách sa králi objavili až od neskorého predklasického obdobia (prvá zmienka však až v roku 100), kráľ sa vtedy volal ahaus (veľkokráľ). 
Podobne ako mnohé iné civilizácie ani mayská spoločnosť nikdy netvorila jednotnú ríšu, ale v klasickom období k tomu mala blízko, pretože v nížinách existovali dve veľké kráľovstvá – Tikalské a Calakmulské. Mayská nížinná civilizácia klasického obdobia dosiahla v každom ohľade najväčšiu kultúrnu úroveň zo všetkých známych kultúr predkolumbovskej Ameriky. Budovali sa mestá s nádvoriami na náboženské obrady, chrámami, palácmi, či ihriskami na loptové hry. Mesto sa chápalo skôr ako kultové stredisko, než ako miesto na bývanie. Mayské chrámy, stavané ako mohutné stupňovité kamenné stavby, bývajú pre svoju podobnosť s egyptskými pyramídami nazývané chrámové pyramídy. Na náboženské obrady sa využívali aj jaskyne, slúžiace ako pútnické miesta, v ktorých sa mali uskutočňovať stretnutia s duchmi. Ľudské obete neboli zriedkavé. 
V klasickom období sa mayská spoločnosť členila na vládnucu vrstvu (vládcu, šľachtu [jeho rodinu s ich družinou a dvoranmi] a kňazov), strednú vrstvu (ako dnes – špecialisti, remeselníci, manažéri a úradníci; vplyvní ľudia z tejto vrstvy sa dostali aj do vládnucej vrstvy), bojovníkov,otrokov (výlučne zajatí nepriateľskí vojaci) a ostatných. Spoločenské vrstvy sa podobali oddeleným kastám. Kňazi boli často súčasne vládcami a naopak. Hospodársky základ tvorilo poľnohospodárstvo, najmä pestovanie kukurice. Ako platidlo sa používali kakaové bôby. 
V porovnaní s imperiálnou kultúrou Inkov,vyspelá mayská civilizácia si zaslúži byť označená ako intelektuálna, pričom prinajmenšom písmo a kalendár Mayovia zdá sa zdedili od Olmékov. Spomeňme len základné intelektuálne výdobytky:
Na rozdiel od Egypta, starovekej Indie, Grécka, či Mezopotámie, ktoré vznikali na územiach, kde sa darí poľnohospodárskym plodinám, v miestach s priaznivou klímou, s vhodnými vodohospodárskymi pomermi, Yucatán je skôr opakom podobného ideálu. Napriek tomu je pozoruhodné, že civilizácia s natoľko primitívnymi materiálnymi, hospodárskymi a ekonomickými základmi v klimaticky nevhodnej oblasti dosiahla natoľko výnimočné intelektuálne úspechy.
Vrchol mayská kultúra dosahuje po roku 800. Okolo roku 900 došlo z dodnes sporných príčin k rýchlemu opusteniu miest v južných nížinách, čím sa tzv. klasické obdobie skončilo. Mayovia južných nížin sa zmenili na primitívnych pestovateľov kukurice, Mayovia severných nížin sa dostali pod vplyv Toltékov (čo napríklad znamenalo vzrast obetovávania ľudí) a neskôr sa rozpadli na veľa (nie nevyspelých) samostatných štátikov. Mayovia vo vysočinách sa zmenili na agresívnych bojovníkov. 
V takejto situácii prišli okolo roku 1520 prví španielski dobyvatelia, ktorí okolo roku 1550 dobyli väčšinu mayského územia (Petén až roku 1697). Dobýjanie im trvalo pomerne dlho, pretože najmä severní Mayovia boli ešte stále veľmi vyspelí.
Matematika.
Všetky duchovné, ale aj materiálne úspechy Mayov sa zakladali na originálnej a pritom jednoduchej číselnej sústave. Jej základ tvorilo dvadsať číslic, vrátane nuly. (Staroveké kultúry nulu zväčša nepoznali.) Znalosti nuly a matematickým operáciám s ňou spojeným sa pripisuje veľká dôležitosť. Ukazujú na neobvyklú intelektuálnu vyspelosť národa.
Praktickosť a využiteľnosť mayského spôsobu zápisu čísel je porovnateľná arabskej sústave, ktorá je dnes vo svete najviac rozšírená. Mayovia však v tomto smere prekonali samých seba. Používali totiž i druhý, paralelný matematický aparát, založený na desiatich základných čísliciach. Pre praktické účely sa však viac využívala dvadsiatková sústava, na ktorej sa zakladal aj mayský kalendár.
Kalendár.
Čas hral v mayskej filozofii a v pohľade na svet kľúčovú úlohu. Otázka času bola otázkou života a smrti. Aj pre nevzdelaných poľnohospodárov. Čas bol základom moci kňazov, ktorí mali na starosti aj kalendáre a určovanie poľnohospodárskych aktivít či obradov. Kalendár sa však používal aj na astrologické účely a verilo sa, že každý deň, mesiac a rok zodpovedá jednému bohovi.
Mayský kalendár pravdepodobne vznikol ako výsledok precíznych a dlhodobých astronomických pozorovaní. Presnosť, ktorú dosiahli pri výpočtoch dôb obehu rôznych nebeských telies, je porovnateľná s údajmi, ktoré získali dnešní astronómovia pomocou najmodernejších prístrojov.
Najvýznamnejšou skutočnosťou, ktorá mayský kalendár charakterizuje a ktorá ho robí natoľko odlišným od nášho chápania času a sveta, je cyklickosť. Jednotlivé časové úseky mali periodický charakter. V nazeraní Mayov na vonkajší svet bolo typické stále opakovanie. Stále prichádzali tie isté periódy a s nimi i rovnaké udalosti, božstvá a ich rozhodnutia. Také vnímanie sveta vlastne znamená dokonalú znalosť budúcnosti. Lineárny pohľad na svet typický pre našu kresťanskú kultúru, keď čas a udalosti idú stále dopredu a nič sa nikdy nemôže opakovať, je na svete pomerne výnimočný. Aj starí Gréci a Rimania chápali čas skôr ako sled neustále sa opakujúcich cyklov. 
Všetky časové obdobia, všetky dni, mesiace a roky mali svojich bohov. Božský náprotivok mali aj všetky číslice a niektoré dôležité čísla. Každý deň nielenže mal svojho boha, ale aj sám bol bohom, či skôr niekoľkými bohmi. Samozrejme, že pri takýchto zložitých kalendárnych a náboženských sústavách a spôsoboch ich zápisu sa v nich nemohol orientovať každý. Táto schopnosť bola vlastná výhradne kňazom, ktorých ostatní členovia spoločnosti živili, podobne, ako dnešné spoločnosti živia svojich vedcov a umelcov. Zložitá sústava s mnohými pre ľud tajomnými znalosťami zabezpečovala kňazskému stavu značnú moc.
Mayovia používali viacero paralelných kalendárnych systémov, pričom dátumy sa spravidla písali vo viacerých naraz. Informácia o čase je teda (úmyselne) taká redundantná, že aj po tisícročiach – po zničení časti nápisov – je/bude možné prečítať dátum. Kalendáre vznikli pred 1. stor. pred Kr. a asi pochádzajú od Olmékov. Boli to:

</doc>
<doc id="15102" url="https://sk.wikipedia.org/wiki?curid=15102" title="Práva polície">
Práva polície

Práva polície je súbor legislatívnych predpisov upravujúcich činnosť príslušníkov Policajného zboru Slovenskej republiky
Oprávnenie požadovať vysvetlenie.
Policajt je oprávnený požadovať potrebné vysvetlenie od osoby, ktorá môže prispieť k odhaleniu trestného činu alebo priestupku. V prípade potreby je oprávnený vyzvať osobu, aby sa ihneď alebo v určenom čase dostavila za týmto účelom na útvar Policajného zboru.
Vysvetlenie môže odmietnuť iba osoba, ktorá by ním sebe alebo blízkej osobe spôsobila nebezpečenstvo trestného stíhania (Policajt o tom musí vopred poučiť.)
Predvedenú osobu musí policajt po podaní vysvetlenia prepustiť alebo ihneď odovzdať orgánom činným v trestnom konaní.
Osoba, ktorá sa dostaví na podanie vysvetlenia, má nárok na náhradu nutných výdavkov a na náhradu ušlého zárobku. (Náhradu poskytuje Policajný zbor.) Nárok na náhradu nemá ten, kto sa dostavil len vo vlastnom záujme alebo pre svoje protiprávne konanie. Nárok na náhradu zaniká, ak ho oprávnená osoba neuplatní do ôsmich dní (Oprávnenú osobu je nutné o tom vopred poučiť.)
Oprávnenie požadovať preukázanie totožnosti.
Policajt je oprávnený vyzvať osobu, aby preukázala svoju totožnosť. Dokladom totožnosti je občiansky preukaz, prípadne cestovný pas. (Okrem toho sa za doklad totožnosti považuje len preukaz poslanca NR SR, preukaz člena vlády, služobný preukaz sudcu, prokurátora alebo príslušníka ozbrojeného zboru prípadne potvrdenie o odovzdaní, strate alebo odcudzení občianskeho preukazu.) Preukaz totožnosti teda nie je možné nahradiť iným dokladom (napr. vodičským preukazom).
Ak osoba odmietne preukázať svoju totožnosť, môže ju policajt predviesť na útvar Policajného zboru za účelom zistenia totožnosti. Ak osoba nemôže preukázať meno, priezvisko, dátum narodenia a adresu na mieste ani po poskytnutí súčinnosti, môže ju policajt takisto predviesť. Ak sa na základe oznámených údajov ani v evidenciách obyvateľov nepodarí zistiť totožnosť osoby, musí osoba strpieť snímanie daktyloskopických odtlačkov, zhotovovanie obrazových záznamov, vonkajšie meranie tela, zisťovanie zvláštnych telesných znamení a pod. (Vonkajšie meranie tela a zisťovanie zvláštnych znamení musí vykonať osoba rovnakého pohlavia.)
Ak ani potom nie je zistená totožnosť osoby, musí ju policajný orgán najneskôr po 24 hodinách od zadržania prepustiť alebo odovzdať súdu.
Oprávnenie na zaistenie osoby.
Policajt je oprávnený zaistiť osobu:
Policajt je povinný odovzdať zadržanú osobu orgánom činným v trestnom konaní alebo inému príslušnému orgánu. Zaistenie nesmie trvať viac ako 24 hodín od obmedzenia osobnej slobody. Zaistenej osobe sa umožní na jej požiadanie vyrozumieť o zaistení niektorú z blízkych osôb alebo advokáta.
Zaistená osoba (alebo zadržaná či zatknutá osoba, alebo predvádzaná osoba, ktorá sa pokúsila o útek alebo sa správa agresívne) je umiestnená do cely policajného zaistenia. Pre umiestneným jej policajt odoberie veci, ktorými by mohla ohroziť svoj alebo cudzí život alebo zdravie.
Do cely sa umiestňujú oddelene osoby rôzneho pohlavia, osoby mladšie ako 18 rokov a dospelí a osoby, proti ktorým sa bude viesť spoločné trestné konanie.
Do cely nemožno umiestniť osobu pod vplyvom alkoholických nápojov, omamných látok alebo liekov. Ak je osoba zranená alebo upozorní na svoju závažnú chorobu alebo zranenie, policajt zaistí lekárske ošetrenie a vyžiada vyjadrenie lekára, či môže byť osoba umiestnená v cele.
Cela musí byť hygienicky vyhovujúca a zodpovedať účelu zaistenia osoby. Ak osoba v cele nemá dostatočný odev alebo jej odev je hygienicky nevyhovujúca, požičia jej odev útvar Policajného zboru. Strava sa osobe poskytuje spravidla do šiestich hodín od umiestnenia do cely. Osoba umiestnená v cele môže podávať návrhy, podnety a sťažnosti. Písomné sťažnosti sa odovzdajú veliteľovi útvaru Policajného zboru na ďalšie riešenie. Ústne podané policajt spíše a odovzdá veliteľovi.
Oprávnenie zaistiť vec.
Policajt je oprávnený zaistiť vec maximálne na 90 dní, ak je podozrenie, že vec súvisí so spáchaním trestného činu alebo priestupku. Vydá o tom potvrdenie.
Oprávnenie odňať zbraň.
Policajt sa môže presvedčiť, či osoba, proti ktorej vykonáva služobný zákrok, nemá zbraň, a ak ju má, odňať ju. Po skončení zákroku zbraň vráti alebo vydá potvrdenie o jej odňatí.
Oprávnenie na zastavovanie a prehliadku dopravného prostriedku.
Policajt je pri plnení úloh vyplývajúcich zo zákona oprávnený dávať pokyny na zastavenie dopravného prostriedku. 
Je zároveň oprávnený vykonať prehliadku dopravného prostriedku:
Oprávnenie pri zaisťovaní bezpečnosti určených osôb.
V súvislosti so zaisťovaním bezpečnosti určených osôb môže policajt vykonať prehliadku osôb, batožiny, vecí a dopravných prostriedkov nachádzajúcich sa v priestore, z ktorého by bolo možné ohroziť bezpečnosť určených osôb (no len vtedy, ak tieto osoby na jeho výzvu uvedený priestor ihneď neopustia alebo ak hrozí nebezpečenstvo z omeškania). Prehliadka nesmie sledovať iný záujem než zaistenie bezpečnosti určených osôb.
Policajt má takisto oprávnenie prikázať osobe, aby zostala na mieste, či aby nevstupovala do určeného priestoru, ak je to nevyhnutné pre bezpečnosť štátu, udržanie verejného poriadku, ochranu zdravia alebo ochranu práv a slobôd iných osôb.
Oprávnenie otvoriť byt.
Policajt je oprávnený otvoriť byt, vstúpiť doň a vykonať opatrenia:
Pri otvorení bytu sa zabezpečí prítomnosť nezúčastnenej osoby (ak nehrozí nebezpečenstvo z omeškania a ak by nebol ohrozený život alebo zdravie). Policajt po vykonaní služobného zákroku vyrozumie nájomcu bytu a uzatvorí byt.
Donucovacie prostriedky.
Donucovacími prostriedkami sú:
Použitie každého z donucovacích prostriedkov je presne vymedzené.
Pred použitím donucovacích prostriedkov je policajt povinný osobu, proti ktorej zakročuje, vyzvať, aby upustila od protiprávneho konania s výstrahou, že bude použitý donucovací prostriedok. Od výzvy a výstrahy môže upustiť, ak je sám napadnutý alebo je ohrozený život alebo zdravie inej osoby a vec neznesie odklad, alebo tomu bránia iné okolnosti. Donucovací prostriedok nesmie byť zjavne neprimeraný nebezpečnosti útoku.
Pri použití zbrane musí policajt dbať na to, aby čo najviac šetril život osoby, proti ktorej zákrok smeruje.
Ak pri použití donucovacích prostriedkov došlo k zraneniu, je policajt povinný, ak to okolnosti dovolia, poskytnúť zranenej osobe prvú pomoc a zabezpečiť jej lekárske ošetrenie. Policajt musí hlásiť nadriadenému každý služobný zákrok, pri ktorom použil donucovacie prostriedky.

</doc>
<doc id="15103" url="https://sk.wikipedia.org/wiki?curid=15103" title="Povinnosti policajta">
Povinnosti policajta

Povinnosti policajta sú súbor etických a služobných povinností, ktoré musí dodržiavať každý príslušník Policajného zboru Slovenskej republiky.
Povinnosti policajta.
Každý policajt je pri vykonávaní služobnej činnosti podľa zákona povinný dbať na česť, vážnost a dôstojnost osoby a nepripustit, aby v súvislosti s jeho činnosťou vznikla osobe bezdôvodná ujma a aby prípadný zásah do jej práv a slobôd prekročil mieru nevyhnutnú na dosiahnutie účelu zákroku.
Policajt je pri zásahu do práv alebo slobôd osoby povinnú osobu ihneď, ako je to možné, poučiť o jej právach.
Policajt v službe povinný vykonať služobný zákrok, ak je páchaný trestný čin alebo priestupok. 
Mimo službu je povinný zákrok vykonat vtedy, ak je ohrozený život, zdravie alebo majetok. (Teda aj ak napríklad nemá na sebe rovnošatu.) Pri vykonávaní služobného zákroku je povinný, ak to povaha a okolnosti dovolujú, použiť výzvu zodpovedajúcu zákroku. Ak to povaha zákroku vyžaduje, použije slová: "„V mene zákona“".
Preukazovanie príslušnosti k Policajnému zboru SR.
Policajt je povinný preukázať príslušnosť k Policajnému zboru, ak to povaha a okolnosti služobného zákroku dovoľujú. (Nie je to teda nutné napríklad pri zásahu jednotiek osobitného určenia.)
Príslušnost k Policajnému zboru preukazuje:
Policajt v rovnošate s identifikačným číslom sa preukazuje aj služobným preukazom a podľa okolností aj ústnym vyhlásením pri vstupe do objektov, kde je vstup kontrolovaný oprávnenou osobou, alebo ak je o to pri služobnom zákroku požiadaný.
Od tejto povinnosti je však oslobodený, ak zakročuje pod jednotným velením, pri ochrane objektov alebo pri služobnom zákroku proti podnapitej osobe, osobe pristihnutej pri páchaní trestného činu alebo priestupku, alebo osobe ozbrojenej zbraňou či osobe nedovolene prekracujúcej štátnu hranicu.
Policajt pri preukazovaní príslušnosti k Policajnému zboru nesmie služobný preukaz vydať z rúk, na požiadanie dá iba na nahliadnutie jeho prednú stranu. Nie je povinný ani oznámiť svoje meno, priezvisko, hodnosť ani funkciu.

</doc>
<doc id="15106" url="https://sk.wikipedia.org/wiki?curid=15106" title="Atómová bomba">
Atómová bomba

Atómová bomba alebo jadrová bomba je: 
Medzi jadrové zbrane sa niekedy radia aj zbrane, kde štiepny materiál slúži iba ako zdroj rádioaktívneho zamorenia cieľovej oblasti (tzv. špinavá bomba).
Tento článok je o atómovej bombe v užšom zmysle, prvý význam je opísaný pod článkom jadrové zbrane.
Zloženie.
Skladá sa z dvoch alebo viacerých spočiatku od seba oddelených kusov čistého štiepneho materiálu (235U alebo 239Pu) v podkritickom množstve. Pomocou vyvolanej explózie (pomocou zvyšných častí bomby nazývaných „konvenčná trhavina“ a „zariadenie na vyvolanie jadrovej nálože“) sa tieto kusy spoja do jedného celku, čím sa dosiahne nadkritické množstvo a lavínovitou reakciou sa vyvolá atómový výbuch.
235Urán sa vyskytuje v prirodzenom uráne na 0,71 %, preto sa musí vyrábať v špeciálnych zariadeniach. 239Plutónium sa získava v špeciálnych reaktoroch. Vyššie spomenuté kritické množstvo je pri 100 %235Uráne 10 – , pri 100 % 239Plutóniu 5 –  (čo je guľa s polomerom ).
Existuje ešte iný spôsob spustenia atómovej bomby: Z kritického množstva sa rýchlo odstránia látky absorbujúce neutróny (napr. kadmium).
Reťazová reakcia v obidvoch prípadoch spustenia spôsobí v priebehu 5x10−6 sekúnd atómovú detonáciu pri teplote 50 miliónov kelvinov a pretlaku 1 milión barov. V prípade 20 kilotonovej bomby dosiahne ohnivá guľa po 1 sekunde svoj maximálny priemer , potom asi 10 s ostane nezmenená, až sa napokon v dôsledku ochladenia zmenší.
Rozšírenie.
Ako prvá krajina vyrobili atómovú bombu Spojené štáty v roku 1945. Neskôr túto zbraň získali Sovietsky zväz, Spojené kráľovstvo, Francúzsko, Čína, India a Pakistan. Podľa všetkého túto zbraň vlastní aj Izrael, ktorý sa k tejto téme odmieta oficiálne vyjadriť. Pravdepodobne ju vyvinul v spolupráci s Juhoafrickou republikou, ktorá sa však jadrových zbraní vzdala, túto skutočnosť však priznala nepriamo.
Kórejská ľudovodemokratická republika sa 10. februára 2005 priznala že sa jej takisto podarilo vytvoriť atómovú bombu. Niektoré krajiny sa svojho jadrového výskumu vzdali na základe zmluvy o nešírení jadrových zbraní.
Niektoré štáty východnej Európy získali následkom rozpadom Sovietskeho zväzu jadrové zbrane, väčšinou ich však predali späť Rusku (Ukrajina, Bielorusko). V Európe a na Blízkom východe zdieľa jadrové zbrane Spojených štátov amerických niekoľko členských krajín NATO, sú to Belgicko, Taliansko, Holandsko, Turecko a Nemecko, ktoré zároveň vyrába niektoré komponenty pre Francúzske jadrové zbrane.
Jadrové zbrane predstavovali najväčší odstrašujúci prostriedok proti prípadnému konfliktu v období studenej vojny.
Účinky.
Pozri Jadrová zbraň#Účinky výbuchu jadrovej výbušnej zbrane
Dejiny.
Pozri Jadrová zbraň#Dejiny

</doc>
<doc id="15114" url="https://sk.wikipedia.org/wiki?curid=15114" title="Jazero Ontario">
Jazero Ontario



</doc>
<doc id="15115" url="https://sk.wikipedia.org/wiki?curid=15115" title="James Madison">
James Madison

James Madison (* 16. marec 1751, Port Conway, Virgínia, USA – † 28. jún 1836, Montpelier) bol americký štátnik, diplomat a Otec zakladateľ, ktorý bol v rokoch 1809 až 1817 štvrtým prezidentom Spojených štátov. Ľudovo bol nazývaný "otec ústavy" pre svoju kľúčovú úlohu pri vypracovaní a presadzovaní Ústavy Spojených štátov a Listiny práv.
Životopis.
Narodil sa do prominentnej plantážnickej rodiny vo Virgínii, ktorá vlastnila otrokov. Počas americkej vojny za nezávislosť a po nej bol členom Snemovne delegátov vo Virgínii a Kontinentálneho kongresu. Nespokojný so slabou národnou vládou ustanovenou v článkoch Konfederácie pomáhal organizovať Ústavný konvent, ktorý vypracoval novú ústavu, ktorej cieľom bolo posilniť republikánsku vládu proti demokratickému zhromaždeniu. Jeho Virginský plán bol základom pre rokovania konventu a na tomto konvente mal vplyvný hlas. Stal sa jedným z vedúcich predstaviteľov hnutia za ratifikáciu ústavy a spolu s Alexandrom Hamiltonom a Johnom Jayom napísal "Listy federalistov", sériu proratifikačných esejí, ktorá zostáva významnou medzi politologickými dielami v amerických dejinách. Stal sa dôležitým vodcom v Snemovni reprezentantov a bol blízkym poradcom prezidenta Georgea Washingtona.
Začiatkom 90. rokov 18. storočia sa postavil proti ekonomickému programu a sprievodnej centralizácii moci, ktorú uprednostňoval minister financií Hamilton. Spolu s Thomasom Jeffersonom vytvoril Demokraticko-republikánsku stranu, ktorá bola v opozícii voči Hamiltonovej Federalistickej strane. Po zvolení Jeffersona za prezidenta v roku 1800 pôsobil v rokoch 1801 až 1809 ako jeho štátny tajomník a podporoval ho v spore "Marbury vs. Madison". Kým bol Madison štátnym tajomníkom, Jefferson zrealizoval kúpu Louisiany a neskôr ako prezident Madison dohliadal na súvisiace spory v Severozápadných teritóriách.
Za prezidenta bol zvolený v roku 1808. Motivovaný túžbou získať pôdu v držbe Veľkej Británie, Španielska a Indiánov a po tom, čo diplomatické protesty s obchodným embargom neukončili britské zabavovanie amerického prepravovaného tovaru, viedol Spojené štáty do vojny v roku 1812. Hoci sa vojna skončila bezvýsledne, mnohí Američania považovali jej výsledok za úspešnú "druhú vojnu za nezávislosť" proti Británii. V roku 1812 bol opätovne zvolený, aj keď s menším náskokom. Vojna ho presvedčila o potrebe silnejšej federálnej vlády. Predsedal vytvoreniu "Druhej banky Spojených štátov" a prijatiu ochranného cla z roku 1816. Na základe zmluvy alebo vojny odstúpili indiánske kmene USA počas jeho prezidentovania 11 000 000 ha pôdy.
Po odchode z verejnej funkcie na konci svojho prezidentského mandátu v roku 1817 sa vrátil na svoju plantáž Montpelier, kde v roku 1836 zomrel. Počas svojho života vlastnil otrokov. V roku 1783 jedného zo svojich otrokov prepustil, aby zabránil vzbure otrokov v Montpelieri. Vo svojej poslednej vôli neoslobodil žiadnych otrokov. 
Historikmi je považovaný za jedného z najdôležitejších Otcov zakladateľov Spojených štátov. Poprední historici ho vo všeobecnosti hodnotia ako nadpriemerného prezidenta, hoci kritizujú jeho podporu otroctva a jeho vedenie počas vojny v roku 1812. Madisonovo meno pripomínajú mnohé verejné aj súkromné pamiatky po celej krajine, medzi významné príklady patria Madison Square Garden, James Madison University, "James Madison Memorial Buildin"g a "USS James Madison".

</doc>
<doc id="15116" url="https://sk.wikipedia.org/wiki?curid=15116" title="Kuššaru Anittaš">
Kuššaru Anittaš

Kuššaru Anittaš (18. stor. pred Kr.) bol prvým z chetitských veľkokráľov.
Narodil sa niekedy v 18. stor. pred Kr., jeho otec sa volal Pitchánaš a zastával v Kuššare vysoký úrad. Anittaš zjednotil chetitské kmene, porazil nepriateľov a založil chetitský štát. Vytiahol s veľkou armádou proti Chattuši, porazil jej chattijských (čiže protochetitských) obrancov a zrovnal mesto so zemou. Potom obrátil zbrane proti odporcom svojich zjednocovacích snáh: porazil néšijského kráľa a prehlásil Nešaš za hlavné mesto ríše. Posledné správy nám Anitta líčia ako panovníka, ktorý nádherne vybudoval svoje sídelné mesto, založil v ňom nové štvrte, chrámy, paláce a zriadil v ňom zoologickú záhradu.

</doc>
<doc id="15125" url="https://sk.wikipedia.org/wiki?curid=15125" title="Rieka svätého Vavrinca">
Rieka svätého Vavrinca

Rieka svätého Vavrinca (, ) je mohutná severoamerická rieka spájajúca Veľké kanadské jazerá s Atlantickým oceánom.
Rieka svätého Vavrinca v užšom slova zmysle nemá klasický prameň, ale vyteká pri meste Kingston z Ontárijského jazera, posledného zo sústavy Veľkých kanadských jazier. Spočiatku, na krátkom, asi 150 kilometrovom úseku tvorí prirodzenú hranicu medzi Kanadou a USA. V tejto oblasti je rieka posiata mnohými ostrovmi, aj preto sa tento úsek nazýva Tisíc ostrovov. Rieka svätého Vavrinca preteká cez najväčšie mestá kanadskej provincie Quebec Montreal a Quebec a po sa vlieva do Zálivu svätého Vavrinca. Hranice ústia rieky do zálivu sú veľmi postupné a neurčité. Ústie Rieky svätého Vavrinca sa považuje za najväčšie ústie rieky do mora na svete.
Rieka svätého Vavrinca v širšom slova zmysle je chápaná aj ako sústava riek navzájom prepojených Veľkými kanadskými jazerami. Pri takomto chápaní sa za prameň rieky najčastejšie považuje prameň rieky North River v americkom štáte Minnesota. Postupne sa menia mená toku nasledovne: Saint Louis River, Horné jazero, Saint Marys River, Hurónske jazero, Saint Clair River, jazero Saint Clair, Detroit River, Erijské jazero, rieka Niagara, Ontárijské jazero a Rieka svätého Vavrinca. Pri takomto chápaní má rieka dĺžku a odvodňuje územie s rozlohou 1,03 milióna km2. Priemerný prietok pri ústí je /s. 
Prvý Európan, ktorý sa plavil po rieke bol Jacques Cartier. Dorazil k nej 9. júna 1534 a zabral okolité územie pre francúzskeho kráľa Františka I. Až do začiatku 17. storočia Francúzi označovali Rieku svätého Vavrinca po Montreal a odtiaľ rieku Ottawa názvom Kanadská rieka. Rieka svätého Vavrinca slúžila ako hlavná trasa pre objavovanie severoamerického vnútrozemia Európanmi. Pôvodne bola Rieka svätého Vavrinca splavná iba po kaskády Lachine pri Montreale. Po vybudovaní systému umelých kanálov sa však rieka stala dôležitou dopravnou spojnicou, ktorá umožňuje plavbu námorných lodí až do stredu kontinentu, do Horného jazera.

</doc>
<doc id="15127" url="https://sk.wikipedia.org/wiki?curid=15127" title="Johannes Gerson">
Johannes Gerson



</doc>
<doc id="15128" url="https://sk.wikipedia.org/wiki?curid=15128" title="Jean Gerson">
Jean Gerson



</doc>
<doc id="15129" url="https://sk.wikipedia.org/wiki?curid=15129" title="Focus (skupina)">
Focus (skupina)

Focus je holandská rocková skupina hrajúca progresívny rock.
Založili ju v roku 1969 študent konzervatória v Amsterdame Thijs van Leer (flauta a klávesové nástroje), Martin Dresden (basová gitara) a Hans Cleuver (bicie). Čoskoro sa k ním pripojil Jan Akkerman gitarista s výbornou hracou technikou.
V roku 1970 účinkujú v holandskej verzii muzikálu Hair a v tom istom roku nahrávajú v trojici prvý album In and Out of Focus. Ako singel vychádza skladba "House Of The King".
V tvorbe skupiny sú zreteľné vplyvy jazzovej a klasickej hudby.
Ich najznámejšou skladbou je bizarný singlový hit "Hocus Pocus" s perfektnou gitarou, inštrumentálnymi pasážami a Leerovým jódlovaním.

</doc>
<doc id="15130" url="https://sk.wikipedia.org/wiki?curid=15130" title="Jadrová zbraň">
Jadrová zbraň

Jadrové zbrane (alebo atómové zbrane) sú všetky zbrane využívajúce lavínovité, neriadené uvoľňovanie jadrovej energie alebo priamo štiepne produkty, resp. rádionuklidy.
Delenia.
Jadrové výbušné zariadenie.
Môže to byť vojenská munícia akékoľvek vhodného druhu – letecká alebo hlbinná bomba, raketová bojová hlavica, torpédo, delostrelecký granát, mína a pod. 
Existujú (resp. existovali) aj jadrové výbušné zariadenia pre „mierové“ využitie – budujú sa nimi (presnejšie budovali sa v minulosti) podzemné zásobníky plynu, podporuje sa ťažba plynu a ropy, uľahčujú rozsiahle zemné práce (v ZSSR bola jadrovým výbuchom vytvorená časť prieplavu, v USA vybudovali pomocou jadrového výbuchu bazén prístavu na Aljaške). V súčasnosti sa nepoužívajú, pretože môžu byť považované za maskovanú skúšku jadrovej zbrane. Testy jadrových zbraní sú medzinárodnými dohodami zakázané v atmosfére, v mori a v kozme, na podzemné jadrové skúšky v súčasnosti všetci vlastníci jadrových zbraní dodržiavajú moratórium.
Delia sa na:
Iný spôsob delenia
Bojové rádioaktívne látky (BRL).
Používajú sa na zamorenie terénu, vody a ovzdušia tuhými (prachovými), kvapalnými alebo plynnými rádioaktívnymi látkami. Vo vojenskej terminológii sa používa aj výraz "rádiologické zbrane", v žurnalistike sa často označujú ako "špinavá bomba".
Pozri aj: Nosiče jadrových zbraní
Účinky výbuchu jadrovej výbušnej zbrane.
Po výbuchu sa najprv ukáže oslnivý svetelný blesk, okolo ktorého sa vytvorí detonačný mrak. Potom vznikne ohnivá guľa, ktorá stúpa hore vytvárajúc akýsi „kmeň“ a berúc so sebou prach, zem alebo vodu, a na zemi pri mieste výbuchu je základný mrak. Výsledný útvar sa nazýva atómový hríb.
Jadrová výbušná zbraň má široké spektrum ničivého účinku:
Rádioaktívny spad sa delí na lokálny (padá 10 – 20 hodín po výbuchu do vzdialenosti ), kontinentálny (padá do týždňa po výbuchu do vzdialenosti ) a celosvetový (padá až po mesiacoch či rokoch).
Podiel radiácie (a najmä neutrónov) sa dá zvýšiť na úkor ostatných ničivých účinkov, potom hovoríme o tzv. neutrónovej bombe (správny názov je „zbraň so zvýšenou radiáciou“).
Výkon jadrovej zbrane.
Výkon jadrovej zbrane sa vyjadruje veľkosťou energie uvoľnenej pri výbuchu a je vyjadrený v joule. 
Pre populárne účely sa oveľa častejšie používa "tritolový ekvivalent" výkonu nálože a výkon nálože sa uvádza v tonách, kilotonách či megatonách TNT. "Jedna tona TNT" pritom zodpovedá energii 4,184 GJ ("presne" - v staršej literatúre sa často používala aj hodnota 4GJ alebo 4,1GJ). 
Pri prepočte energie pomocou Einsteinovej rovnice vyjadrujúcej vzťah medzi energiou formula_1 a hmotnosťou formula_2 telesa formula_3 zodpovedá jedna megatona TNT približne 46,5g hmoty.
Skutočné množstvo energie uvoľnenej pri výbuchu konkrétnej jadrovej nálože závisí od mnohých faktorov a môže sa od deklarovaného alebo výpočtového výkonu líšiť až o desiatky percent. Asi najznámejším takým prípadom je americký jadrový pokus s vodíkovou náložou Castle Bravo, u ktorej konštruktéri predpokladali výkon 4-8Mt TNT a skutočný výkon dosiahol 15Mt. Bola to však nálož vtedy novej, ešte neoverenej konštrukcie.
Dejiny.
Počet vybuchnutých bômb.
Obvykle sa uvádzajú len dve použité bomby, zhodené na záver druhej svetovej vojny na Japonské mestá Hirošimu - Little Boy a Nagasaki - Fat Man. V skutočnosti však počet vybuchnutých jadrových bômb do roku 1996 presiahol počet 2049 kusov. Čo je porovnateľné s treťou svetovou vojnou. Do roku 1963 vybuchlo 602 kusov, z toho veľký počet výbuchov na povrchu, alebo v atmosfére. Začala prudko stúpať radiácia prirodzeného radiačného pozadia a bolo ohrozené zdravie celého ľudstva. Zmluva o zákaze povrchových jadrových testov z roku 1963 nebola o múdrosti a humanizme politikov, ale o pude sebazáchovy.
Jadrové štáty.
V roku 2005 majú tieto krajiny jadrové zbrane: USA, Rusko, Spojené kráľovstvo, Francúzsko, Čína, India, Pakistan aj Izrael. Kórejská ľudovodemokratická republika oznámila, že ich má, a Južná Afrika ich svojho času (údajne) mala, ale zničila ich. Z vývoja je podozrievaný Irán, v minulosti bol z vývoja (nesprávne) podozrievaný Irak. Po rozpade ZSSR ich začiatkom 90. rokov vlastnila Ukrajina a Bielorusko, no neskôr ich predali Rusku.
Technológiu a skúsenosti potrebné na vývoj a výrobu jadrových zbraní vlastnia aj ďalšie štáty, napríklad Nemecko a Japonsko.
Planetárna obrana.
Boli vytvorené štúdie na obranu planéty pred dopadom asteroidu. Delia sa do dvoch základných skupín. Jedna skupina štúdii sa pokúša o rozdrvenie asteroidu, druhá sa pokúša len o zmenu jeho dráhy. V prvom prípade sa možnosti obmedzujú na menšie asteroidy, v druhom prípade je nutný dostatočný predstih obrany, rádovo v v rokoch. 

</doc>
<doc id="15131" url="https://sk.wikipedia.org/wiki?curid=15131" title="Nosič jadrových zbraní">
Nosič jadrových zbraní

Nosiče jadrových zbraní sú bojové prostriedky pre jadrové zbrane. Patria sem:

</doc>
<doc id="15133" url="https://sk.wikipedia.org/wiki?curid=15133" title="Atómové zbrane">
Atómové zbrane



</doc>
<doc id="15145" url="https://sk.wikipedia.org/wiki?curid=15145" title="Tampere">
Tampere

Tampere (po švédsky "Tammerfors") je tretie najväčšie fínske mesto a najväčšie vnútrozemské mesto v severnej Európe. 
Leží v Južnom Fínsku a jeho centrum je medzi jazerami Näsi a Pyhä. Patrí k nemu ale aj pomerne rozsiahla oblasť v okolí týchto jazier. Zaberá plochu a má približne 200 tisíc obyvateľov. Bolo založené roku 1779.
Geografia.
Mesto Tampere leží v južnom Fínsku, asi na severozápad od Helsínk. Okolitá krajina je iba mierne zvlnená, prevýšenie nie je v blízkom okolí väčšie ako 50 metrov. Ako na väčšine územia južného Fínska, mesto je obklopené lesmi, jazerami a močiarmi.
Stred mesta sa nachádza medzi dvoma jazerami, Näsi () na severe a Pyhä () na juhu. Jazerá, medzi ktorými je 18 metrový rozdiel v nadmorských výškach spája uprostred mesta krátka, asi dvojkilometrová, rieka. Pretože pôvodne to boli skôr veľké pereje, ako rieka, má meno "Tammerkoski" ("koski" znamená po fínsky „pereje“). Dnes je rieka regulovaná s dvoma splavmi a čiastočne tečie aj niekoľko metrov nad okolitým terénom.
Mesto sa z pôvodnej malej osady na západnom brehu rieky rozrástlo do pomerne veľkej aglomerácie majúcej v priemere okolo , pričom k mestu patrí aj rozsiahle územie na severe pozdĺž Näsijärvi, ktoré je však menej obývané. S mestom sú úzko spojené susedné menšie mestá Kangasala, Lempäälä, Nokia a Ylöjärvi. Mesto sa najviac rozrástlo v druhej polovici 20. storočia, keď vznikali aj celé veľké štvrte na mieste pôvodných lesov. Takým príkladom je Hervanta, ktorá sa začala stavať v roku 1972 a dnes v nej žije viac ako 25 000 ľudí.
Priemerná ročná teplota v Tampere je iba asi 4 °C, ale v lete sa teplota niekedy dostane aj cez 30 °C. Priemerná najvyššia teplota sa od júna do augusta pohybuje približne 20 °C. V zime naopak celkom iste spadne pod −20 °C, niektoré roky aj pod −30 °C. Priemerná najnižšia teplota je v januári a februári zhruba −10 °C. Prvý sneh sa zvyčajne objavuje v novembri a posledný mizne v apríli. Počas zimy ho napadne niekoľko desiatok cm. Jazerá v okolí bývajú od decembra do apríla zamrznuté, rieka však zamŕza iba výnimočne. V lete teplota vody v jazerách je vyššia ako 20 °C. Ročne v okolí Tampere spadne asi zrážok. Prší alebo sneží v priemere 112 dní v roku.
Dejiny.
Oblasť Tampere bola pravdepodobne osídlená až po poslednej dobe ľadovej. Na brehu Tammerkoski je historicky doložená osada už od 10. storočia a prvá písomná zmienka o miestu pochádza z roku 1405. Najstaršia ešte stojaca budova na území mesta je stredoveký kostol v Messukyle, postavený okolo roku 1470. Na území pôvodného centra je najstaršia budova tiež kostol, ale omnoho novší, z roku 1825. Plnohodnotným mestom sa Tampere stalo 1. októbra 1779, keď po návšteve švédskeho kráľa Gustáva III. získalo mestské práva.
Pozoruhodné stretnutie prebehlo v Tampere roku 1905. Stretli sam tu na tajnom kongrese ruskí revolucionári. Po prvýkrát sa tak stretol Lenin so Stalinom.
Priemysel.
Sila vody bola v Tampere využívaná už v stredoveku, najmä mlyny. Prvá celulózka sa v meste objavila už v osemdesiatych rokoch 18. storočia. Rozmach priemyslu v Tampere ale priniesol až príchod škótskeho továrnika Jamesa Finlaysona, ktorý tu v roku 1820 založil továreň na spracovanie bavlny. Ve štyridsiatych rokoch bola postavená vysoká pec. Neskôr pribudli aj ďalšie továrne spracúvajúce ľan a vlnu a farbiareň. V šesťdesiatych rokoch už bolo Tampere prevažne priemyselné mesto. Pretože sa mesto stalo známym vďaka svojmu textilnému priemyslu, získalo prezývku "Manse" – Manchester severu.
V tej dobe sa z bývalých Finlaysonových závodov stalo mesto v meste. K továrni patrila nemocnica, kostol, školy aj starobinec. Mesto sa rýchlo rozvíjalo a bolo strediskom pokroku. Bola tu napríklad použitá prvá žiarovka v severnej Európe.
Dnes je už väčšina prevádzok v centre uzavretá. Pracuje už iba celulózka. Z bývalých továrnických hál vznikli administratívne centrá, nákupné a rekreačné zariadenia. Budovy sa stali národnými pamiatkami. Výroba sa presunula z centra na perifériu mesta. Prevláda ľahký strojársky a drevospracujúci priemysel.
Najznámejšia firma dnes sídliaca v Tampere je pravdepodobne Nokia, výrobca elektroniky a telekomunikačných zariadení. V Tampere má Nokia hlavne vývojové laboratóriá.
Mosty cez Tammerkoski.
Pôvodne obyvatelia asi prekonávali rieku na jej južnom konci na člnoch. Prvý drevený most cez pereje vznikol ale už v stredoveku. Drevený most z roku 1807 vydržal iba štyri desaťročia a ani nasledujúci znova drevený most nevydržal dlhšie. V roku 1858 k hlavnému mostu pribudla aj lávka pre peších, asi pol kilometra proti prúdu. V roku 1884 bol drevený most nahradený železným, ale ani ten sa neukázal byť dobrým riešením. V roku 1929 preto rieku preklenul betónový most obložený žulou.
Dnes cez rieku vedú štyri cestné mosty, tri mosty pre peších a jeden železničný most, pôvodne z roku 1895.
Demografia.
V Tampere dnes (2005) žije viac ako 200 000 obyvateľov. Mesto zažilo v 20. storočí búrlivý rozvoj, keď sa počet obyvateľov šesťkrát zväčšil. Tampere má kladnú bilanciu ako v pomere narodení a úmrtí, tak aj imigrantov a emigrantov.
Vďaka veľkej rozlohe mesta, priemerná hustota je asi 380 obyvateľov na km². Toto číslo je pod hranicou Európskej únie, podľa ktorej sa uznávajú obývané miesta za skutočné mestá.
V priemere tu žijú v jednej domácnosti necelí dvaja ľudia. Takmer 60 % bytov má iba jednu alebo dve miestnosti. Tri alebo štyri miestnosti má tretina bytov. Na jednu osobu v byte v priemere pripadá . Je tu viac ako 21 000 obytných domov.
V Tampere žije 52,3 % žien a 47,7 % mužov. Detí do 15 rokov je v meste 16 % a ľudí starších ako 64 rokov 15 %. Podiel dôchodcov sa má podľa prognóz do dvadsiatich rokov zvýšiť na pätinu, hlavne na úkor strednej generácie.
Mesto je oficiálne takmer jednojazykové, fínske. Žije tu iba asi tisícka švédsky hovoriacich ľudí. V meste ale vďaka imigrácii žije v posledných pätnástich rokoch takmer sto rôznych národností. Zrejme najväčšia komunita, asi dvetisíci jedincov, hovorí po rusky.
Najviac zamestnaných, asi 48 %, pracuje v službách, 22 % pracuje v priemysele (z toho celá polovica v ľahkom, najmä v elektrotechnickom priemysle) a 15 % v obchode. Doprave a telekomunikáciám sa venuje 7 % a v stavebníctve pracuje asi 6 % zamestnaných. V meste je 13 % nezamestnanosť.
V tamperských nemocniciach je asi 800 lôžok a za rok navštívi lekára zhruba milión ľudí. Denne vyhľadá zubára viac ako 400 a pomoc psychológa viac ako 150 ľudí.
Administratíva.
Mesto patrí do provincie Južné Fínsko a je centrom regiónu Pirkanmaa. Patrí tiež do historickej provincii Häme.
V mestskom zastupiteľstve sú zastúpené tieto strany:
Školstvo.
V Tampere je 57 základných škôl, niekoľko desiatok stredných škôl, dve polytechniky a dve univerzity.
Tamperská univerzita je staršia z obidvoch univerzít a je zameraná skôr na humanitné vedy. Vznikla odtrhnutím od Helsinskej univerzity v roku 1966. Teraz ponúka štúdium na fakultách ekonómie, humanitných vied, informačných technológií, lekárskej, pedagogickej a fakulte sociálnych vied.
Na rozdiel Tamperskej univerzity je Tamperská technická univerzita zameraná čisto technicky. Najvýznamnejšie odbory sú informačné technológie a fyzikálne inžinierstvo.
Doprava.
Mesto má cestné a železničné spojenie s ďalšími fínskymi mestami. Tampere spája s Helsinkami moderná diaľnica. Ďalšie významné spojenia sú smerom k Turku, Lahti, Jyväskyle a Pori.
Železnica bola do mesta zavedená roku 1876 v rámci takzvanej severojužnej dráhy. Najskôr spájala Tampere s Helsinkami a nepriamo tiež s Turku. V roku 1883 bola dostavaná dráha až do Vaasy. V roku 1895 byla dostavaná dráha do Pori a roku 1971 aj skratka do Seinäjoki. K tomu ešte pribudla roku 1977 odbočka z pôvodnej vaasskej dráhy do Jyväskyly. Dnes cesta do Helsínk Pendolinom trvá necelú hodinu a pol.
Tampere má tiež vlastné letisko, z ktorého je denne vypravovaných niekoľko vnútrozemských a medzinárodných letov. Lieta sa odtiaľ napríklad do Štokholmu, Londýna alebo Frankfurtu.
V Tampere premáva aj pravidelná autobusová hromadná doprava. Ešte v šesťdesiatych rokoch 20. storočia tu premávali trolejbusy. Po príklade Helsínk sa plánuje výstavba rýchlodráhy spájajúcej najodľahlejšie časti mesta.
Kultúra.
Tampere je kultúrne mesto, usporiadúva sa tu mnoho kultúrnych akcií. Hudobní fanúšikovia si prídu na svoje na júnovom festivale vokálnej hudby, júlovom Tammerfestu a novembrovom Tampere Jazz Happeningu.
Okrem hudobných festivalov sa v Tampere tiež pravidelne konajú medzinárodné filmové a divadelné festivaly. Nielen pre tieto účely je v Tampere niekoľko kin, multikín a divadiel.
Kultúrnym centrom je tamperské kongresové centrum "Tamperetalo" sídliace hneď vedľa Tamperskej univerzity.
V meste nie je mnoho starých budov. Hlavnou atrakciou sú staré továrne haly prebudované na obchodné a zábavné centrá a kostoly. Veľmi zaujímavou stavbou je tiež tamperská verejná knižnica "Metso" (fínsky „tetrov“) z roku 1986, ktorá má strechu z naklonenej kupoly.
Najstarší kostol je z druhej polovice 15. storočia v Messukyle. Priamo na hlavnom námestí "Keskustori" sa nachádza pôvodne jediný tamperský kostol z roku 1825. Tamperská katedrála ("Tampereen tuomiokirkko") bola postavená v rokoch 1902 až 1907. Katedrála je známa kontroverznými obrazmi nahých ľudí na múroch okolo hlavnej lode kostola. Zaujímavý je tiež obraz znázorňujúci Smrtku.
Za zmienku stojí aj moderný Kalevský kostol "Kalevan kirkko" vybudovaný roku 1966 na návrší v osi hlavnej tamperskej ulice. Vyniká svojimi ostrými vonkajšími rysmi a úsporným interiérom. A nemôžeme zabudnúť na červený Alexandrov kostol "Aleksanterin kirkko" z roku 1881 pomenovaný po cárovi Alexandrovi II.
V Tampere je tiež celý rad múzeí. Vedľa mestského múzea "Vapriikki", ktoré je umiestnené v bývalej výrobnej hale, je najčastejšie spomínané malé múzeum V. I. Lenina. Deti ale zrejme omnoho viac ocenia múzeum bábik a kostýmov či múzeum rozprávkových postavičiek Mumínkov Tove Janssonovej v budove mestskej knižnice. Zaujímavé je tiež susediace mineralogické múzeum. Priaznivci skanzenov zas isto zavítajú do múzea starých robotníckych domčekov. V meste tiež pôsobí niekoľko umeleckých múzeí.
Tampere má aj svoj zábavný park, "Särkänniemi". Je to komplex rôznych druhov horských dráh, malé zoo, planetária, akvária a delfinária. Celému parku potom dominuje 168 metrov vysoká vyhliadková veža s otočnou reštauráciou "Näsinneula".
K fínskej kultúre neodmysliteľne patria aj sauny. Aj keď väčšina Fínov má saunu doma, v Tampere je niekoľko verejných sáun, väčšinou na brehu jazier.
Šport.
V Tampere pôsobia dva prvoligové hokejové kluby, Ilves a Tappara, ktoré zdieľajú spoločný štadión. Podľa vzoru Manchesteru United v najvyššej fínskej súťaži pôsobí futbalový klub "Tampere United". V júli tu tiež štartuje Tampere rally.
V okolí mesta je veľa ciest pre peších a cyklistov v lete a beh na lyžiach v zime. V meste je niekoľko plaveckých bazénov a viacúčelových hál. Obľúbeným halovým športom je florbal.

</doc>
<doc id="15150" url="https://sk.wikipedia.org/wiki?curid=15150" title="Bydgoszcz">
Bydgoszcz

Bydgoszcz [bidgošč] (, ) je poľské mesto v Kujavsko-pomoranskom vojvodstve. Je jedným z dvoch hlavných miest tohto vojvodstva (druhé je Toruň). Prvá zmienka o meste Bydgoszcz je z roku 1038.

</doc>
<doc id="15151" url="https://sk.wikipedia.org/wiki?curid=15151" title="Toruń">
Toruń



</doc>
<doc id="15152" url="https://sk.wikipedia.org/wiki?curid=15152" title="Skauting">
Skauting

Skauting (z angl. "scouting" &lt; "scout" prieskumník &lt; starofr. "escoute" &lt; lat. "auscultare"= načúvať) je výchovné hnutie/systém mládeže zamerané na celkový rozvoj osobnosti mladého človeka. Má výrazné filantropické, humanistické a kozmopolitné črty. Svoj výchovný zámer sa snaží dosiahnuť tzv. skautskou metódou, ktorá zahŕňa 7 prvkov:
Skauting využíva zmysel mladých ľudí pre romantiku a priateľstvo. Vychováva ich aj v rôznych praktických zručnostiach, k pevnej vôli, dôveryhodnosti a čestnosti, tímovej práci, vodcovským zručnostiam, zodpovednosti za seba a okolie, osobnej iniciatíve a pod.
V súčasnosti má vyše 50 miliónov členov vo všetkých krajinách sveta okrem 6 totalitných štátov.
Dejiny.
V roku 1902 americký spisovateľ', maliar a zálesák Ernest Thompson Seton založil prvú chlapčenskú tábornícku organizáciu Woodcraft Indians (v preklade Indiáni lesnej múdrosti). Napísal množstvo kníh, ktoré roz­právajú o zaujímavom živote v prírode (Dvaja divosi, Zálesák Rolf, Zvitky brezovej kôry, ...). Neskôr začal aktívne podporovať skautské hnutie;
Skauting rozbehol až britský generál búrskych vojen R.S.S. Baden-Powell v roku 1907 svojím experimentálnym táborom na ostrove Brownsea na juhu Anglicka. Baden-Powellova kniha "Scouting for boys" (Skauting pre chlapcov) sa okamžite stala bestsellerom a patrí k najpredávanejším knihám 20. storočia. O pôvodne chlapčenské hnutie rýchlo prejavili záujem aj dievčatá, a tak sa stalo univerzálnym hnutím pre všetkých mladých ľudí, ktoré sa lavínovito šírilo do celého sveta a dodnes je skautská organizácia najväčšou mládežníckou organizáciou na svete.
V Česku sa skauting šíril po vplyvom A. B. Svojsíka už od roku 1911. V roku 1914 bola založená skautská organizácia Junák – český skaut. Na Slovensku, ktoré bolo v tom čase súčasťou Uhorska, vznikol prvý (maďarský) skautský oddiel v Komárne v roku 1913. Slovenské skautské oddiely začali vo výraznej miere vznikať až po 1. svetovej vojne. V prvej česko-slovenskej republike sa sformovalo viacero skautských organizácií, líšiacich sa na konfesijnom, národnostnom či sociálnom základe. Existovali napr. katolícki skauti, evanjelickí skauti, židovskí skauti (Hašomer Hacair), ale dokonca aj komunistami podporovaní tzv. Spartakovi skauti práce. Najväčšou a najdôležitešou jednotiacou organizáciou však bol Zväz junákov skautov republiky česko-slovenskej.
Roku 1938 slovenská vláda skautské organizácie zakázala (roku 1940 aj vláda v protektoráte Čechy a Morava). Časť katolíckych skautov bola transformovaná do Hlinkovej mládeže. Väčšina skautov však kolaboráciu s režimom odmietala a mnohé skautské skupiny – najmä v Česku – vyvíjali aj intenzívnu podzemnú odbojovú činnosť proti nacistom.
Po skončení vojny roku 1945 obnovila celoštátna organizácia Junák (na Slovensku Slovenský Junák) svoju činnosť s masovou odozvou mládeže. Komunistický prevrat v roku 1948 však spôsobil rýchly zákaz slobodymilovnej skautskej činnosti a vznik štátom preferovanej komunistickej Pionierskej organizácie Československého zväzu mládeže. Skautskí činovníci boli perzekuovaní, zatváraní či dokonca popravovaní v rámci stalinistických procesov v 50-tych rokoch.
V roku 1968, v rámci Pražskej jari, bol skauting (Junák) v Česko-Slovensku znova povolený, no len nakrátko, lebo v roku 1970 ho normalizačný tlak zakázal. Definitívne obnovený bol skauting po nežnej revolúcii roku 1989.
Zánik Česko-Slovenska priniesol vznik samostatnej organizácie Slovenský skauting (SLSK), ktorá je dodnes jedinou veľkou skautskou organizáciou pre mladých ľudí bez rozdielu národnosti. Najviac členov Slovenského skautingu je slovenskej a rómskej národnosti, členovia sú organizovaní v skautských zboroch. Slovenský skauting je členom hlavných svetových skautských organizácií WOSM a WAGGGS. Okrem SLSK na Slovensku funguje ešte Zväz skautov maďarskej národnosti (ZSMN), ktorý však členom svetových organizácií nie je a zameriava sa skôr na úzku spoluprácu so skautmi v Maďarsku. Medzi SLSK i ZSMN sú však priateľské a bratské vzťahy a neexistujú medzi nimi žiadne spory.
Novodobá história slovenského skautingu prechádzala búrlivými fázami obnovovania činnosti, prispôsobovania programu potrebám dnešnej mladej generácie, vyjasňovania si vlastnej identity a princípov. Dnes je slovenský skauting silnou stabilizovanou organizáciou, s moderným programom a aktivitami a zároveň neslabnúcim dôrazom na univerzálne skautské hodnoty.

</doc>
<doc id="15157" url="https://sk.wikipedia.org/wiki?curid=15157" title="Toruň">
Toruň

Toruň (, , ) je poľské mesto a sídlo rovnomenného mestského okresu v Kujavsko-pomoranskom vojvodstve v severnom Poľsku. Je centrom Torunskej diecézy a jedným z hlavných centier vojvodstva (druhým je Bydgoszcz). Mestom preteká rieka Visla a Drwęca. 
Prvá zmienka o meste pochádza z roku 1233. V roku 1411 tu bol uzavretý prvý a v roku 1466 druhý torunský mier. V roku 1997 bola torunská časť "Staré Mesto" zapísaná na zoznam UNESCO. V Toruni sa narodil Mikuláš Kopernik. Mesto je v Poľsku známe výrobou perníka.

</doc>
<doc id="15159" url="https://sk.wikipedia.org/wiki?curid=15159" title="Tony Blair">
Tony Blair

Anthony Charles Lynton „Tony“ Blair (* 6. máj 1953, Edinburgh) je bývalý trojnásobný britský premiér.
Život.
Tony Blair sa narodil v škótskom Edinburghu. Vyštudoval právo a v roku 1975 vstúpil do Labouristickej strany. Oženil sa v roku 1980 s právničkou Cherie Boothovou. Prvýkrát bol zvolený do Dolnej snemovne v roku 1983. Od roku 1989 bol členom labouristického tieňového kabinetu, kde mal zo začiatku na starosti otázky zamestnanosti a neskôr (1992) tieňový rezort vnútra. V roku 1994 bol zvolený do čela Labouristickej strany, ktorú v roku 1997 po 18 rokoch v opozícii doviedol k víťazstvu vo voľbách. V roku 1999 bol spolu s prezidentom USA Clintonom vedúcou postavou bombardovania Juhoslávie. V roku 2001 opäť zvíťazil v parlamentných voľbách. V roku 2003 presadil v britskom parlamente, za veľkých protestov verejnosti aj časti vlastných poslancov, vojnu v Iraku.
5. februára 2005 sa Blair stal najdlhšie slúžiacim britským labouristickým premiérom. 5. mája 2005 doviedol labouristov k historickému tretiemu volebnému víťazstvu za sebou. 
24. júna 2007 bol vystriedaný na čele Labouristickej strany a 27. júna rezignoval na svoj post premiéra.

</doc>
<doc id="15167" url="https://sk.wikipedia.org/wiki?curid=15167" title="Veľké kanadské jazerá">
Veľké kanadské jazerá

Veľké kanadské jazerá je skupina piatich jazier ležiacich na hraniciach Kanady s USA. Je to najväčšia skupina sladkovodných jazier na zemeguli.
Veľké kanadské jazerá.
Najmenšie šieste Jazero svätej Kláry je tiež súčasťou tohto jazerného systému, ale nie je považované za jedno z Veľkých kanadských jazier. 
Veľké kanadské jazerá sú jasne viditeľné na satelitných snímkach Severnej Ameriky. Sú posiate asi 35 tisíc ostrovmi, vrátane ostrova Manitoulin na Hurónskom jazere, ktorý je najväčším vnútrozemským ostrovom na svete.
Rieky jazerného systému.
Prieplav svätého Vavrinca, dlhá vodná cesta vedúca Riekou svätého Vavrinca a Veľkými kanadskými jazerami, umožňuje námorným lodiam plaviť sa až hlboko do vnútrozemia severoamerického kontinentu a zabezpečuje tak dopravné spojenie pre také veľké priemyselné mestá ako sú Toronto, Chicago, Detroit, Milwaukee, Buffalo, Cleveland a Thunder Bay.
Jazerá majú veľký vplyv na počasie v regióne, známy ako jazerný efekt. V zime vlhkosť unášaná prevládajúcimi vetrami zo západu na východ vytvára množstvo snehových zrážok. V lete zase vodné masy absorbujú množstvo tepla a znižujú tak teplotu vzduchu. Akumulované teplo jazerá postupne vyžarujú na jeseň. Tento efekt zapríčinil vznik takzvaného ovocinárskeho pásu v okolí, v ktorom sa darí ovociu bežne pestovanému v južnejších zemepisných šírkach.

</doc>
<doc id="15170" url="https://sk.wikipedia.org/wiki?curid=15170" title="Niagara">
Niagara

Niagara je veľmi krátka, ale mohutná severoamerická rieka, spájajúca Erijské jazero s Ontárijským jazerom.
Tvorí prirodzenú hranicu medzi Kanadou a USA. Je dlhá iba a prekonáva celkový výškový rozdiel 99 metrov. Priemerný prietok je /s. Na rieke sú vybudované dve elektrárne, jedna na kanadskej strane a druhá na americkej strane, s celkovým výkonom 4,4 GW. Rieka Niagara je známa hlavne mohutnými Niagarskými vodopádmi, ktoré sú veľkou turistickou atrakciou. Lode splavujú úsek okolo vodopádov Wellandským kanálom, ktorý je súčasťou Prieplavu svätého Vavrinca - vodnej cesty umožňujúcej námorným lodiam plaviť sa z Atlantického oceánu až do Horného jazera.
Najväčšie mesto ležiace pri rieke je americké Buffalo. Pri Niagarských vodopádoch leží súmestie: Niagara Falls v kanadskej provincii Ontário a Niagara Falls v americkom štáte New York.

</doc>
<doc id="15171" url="https://sk.wikipedia.org/wiki?curid=15171" title="Niagara Falls">
Niagara Falls

Niagara Falls môže byť:

</doc>
<doc id="15173" url="https://sk.wikipedia.org/wiki?curid=15173" title="John Lennon">
John Lennon

John Winston Ono Lennon, MBE (rodným menom John Winston Lennon; * 9. október 1940, Liverpool, Spojené kráľovstvo – † 8. december 1980, New York, New York, USA), známy ako John Lennon, bol britský spevák, skladateľ a gitarista, zakladajúci člen skupiny The Beatles a aj úspešný sólový hudobník. Bol známy tiež ako výtvarník, herec, spisovateľ a mierový aktivista.
Ako súčasť legendárnej skladateľskej dvojice Lennon-McCartney výrazne ovplyvnil vývoj modernej populárnej hudby. Je považovaný za jednu z hudobných ikon 20. storočia a jeho piesne ako „Imagine“ a „Strawberry Fields Forever“ sú často radené medzi najlepšie skladby storočia. V roku 1969 Lennon založil so svojou druhou manželkou Yoko Ono skupinu Plastic Ono Band. Po rozpade The Beatles v roku 1970 pokračoval Lennon vo svojej sólovej umeleckej kariére.
Lennon sa narodil v Liverpoole a ako teenager vyrastal medzi nadšenými fanúšikmi hudobného žánru skiffle. V roku 1956 založil svoju prvú kapelu Quarrymen, z ktorej neskôr v roku 1960 vznikla skupina The Beatles. Pôvodne bol faktickým lídrom kapely, neskôr sa do tejto úlohy postupne dostal Paul McCartney. Lennon bol charakterizovaný svojou rebelskou povahou a bystrým úsudkom v hudobnej tvorbe, písaní, výtvarnom vnímaní, filme, bol aj pohotovým rečníkom v rozhovoroch. V polovici 60. rokov minulého storočia vydal dve knihy: "In His Own Write" a "A Spaniard in the Works", obidve koncipované v lyrickom štýle nonsensu a ilustrované jeho vlastnými kresbami. Počnúc skladbou „All You Need Is Love“ z roku 1967 boli jeho piesne prijímané ako hymny protivojnových a kontrakultúrnych hnutí. Medzi rokmi 1968 až 1972 vydal Lennon s Yoko Ono viac ako tucet platní vrátane trilógie avantgardných albumov, jeho prvej sólovej LP platne "John Lennon/Plastic Ono Band". Má na svojom konte 25 najlepších singlov v rebríčku "Billboard" Hot 100 medzi ktorými sú: „Give Peace a Chance“, „Instant Karma!“, „Imagine“ a „Happy Xmas (War Is Over)“. V roku 1969 John Lennon usporiadal dvojtýždňovú protivojnovú demonštráciu nazvanú Bed-ins for Peace.
Po presťahovaní sa z Británie do New Yorku v roku 1971 jeho kritika Vietnamskej vojny vyústila do trojročných pokusov zo strany Nixonovej administratívy o jeho deportáciu z USA. V roku 1975 Lennon prestal s hudbou a venoval sa výchove svojho malého syna Seana. V roku 1980 spolu s Yoko Ono spolupracoval na projekte "Double Fantasy". Tri týždne po vydaní tohto albumu ho vo vstupnom portáli obytného domu v Manhattane zastrelil fanúšik skupiny Beatles Mark David Chapman
Jeho najpredávanejší album "Double Fantasy", získal v roku 1981 Cenu Grammy za album roka. Lennon bol ocenený Britskou cenou za mimoriadny prínos pre hudbu. V roku 2002 spoločnosť BBC uskutočnila verejný prieskum a Lennonovi britská verejnosť v ňom prisúdila ôsme miesto v zozname Stovky najväčších Britov všetkých čias. Časopis "Rolling Stone" Lennona zaradil v zozname najlepších spevákov na piate miesto a na tridsiate ôsme miesto v kategórii najväčší umelcov všetkých čias. V roku 1997 bol John Lennon uvedený do Siene slávy skladateľov piesní, do Rokenrolovej siene slávy bol uvedený dvakrát: ako člen kapely The Beatles v roku 1988 a ako sólový umelec v roku 1994.
Mladosť: 1940 – 1957.
John Lennon sa narodil v liverpoolskej pôrodnici Júlii (rod. Stanleyovej) (*1914–†1958) a Alfrédovi Lennonovi (*1912–†1976). Alfred, ktorý mal írskych predkov, bol námorníkom na obchodnej lodi a v čase Johnovho narodenia bol, mimo domova. Meno John Winston Lennon rodičia svojmu synovi dali podľa starého otca z otcovej strany Johna „Jacka“ Lennona a stredné meno dostal podľa premiéra Winstona Churchilla. Lennonov otec bol často z domu preč, no pravidelne odosielal šeky na vtedajšiu adresu Newcastle Road č. 9, v Liverpoole, kde Lennon so svojou matkou býval. Vo februári v roku 1944, po dezercii od armády, prestal tieto šeky posielať. O šesť mesiacov sa pokúsil vrátiť domov a situáciu dať do poriadku, no potom, ako zistil, že jeho manželka je tehotná s iným mužom túto myšlienku zavrhol. Po dvoch sťažnostiach liverpoolskom na sociálnom úrade neskôr prebrala starostlivosť o Johna Juliina sestra, teta Mimi.
V júli 1946 ich navštívil Lennonov otec a zobral svojho syna do Blackpoolu, pričom s ním tajne zamýšľal emigrovať na Nový Zéland. Júlia spolu so svojim vtedajším partnerom Bobbym Dykinsom, prišla vtedy za ním a počas vášnivej hádky s jeho matkou ho otec, vtedy paťročného, nútil, aby si medzi nimi vybral. Spočiatku Lennon dvakrát označil otca, no keď matka odišla, začal plakať a šiel za ňou. Podľa spisovateľa Marka Lewisohna sa v skutočnosti Lennonovi rodičia dohodli, že Júlia by si ho mala vziať a postarať sa mu o domov. Svedok Billy Hall, ktorý tam v ten deň bol, povedal, že dramatické vykreslenie mladého Johna Lennona núteného urobiť rozhodnutie medzi rodičmi nebolo presné. Lennon potom takmer po nasledujúcich 20 rokov nebol s otcom v kontakte.
Po zvyšok svojho detstva a dospievania Lennon vyrastal ako jediné dieťa, spolu s tetou Mimi a s jej manželom Georgeom Toogoodom Smithovcami na predmestí Woolton v Liverpoole. Teta mu kupovala zväzky poviedok a strýko, mliekar na rodinnej farme, mu kúpil ústnu fúkaciu harmoniku a navádzal ho na lúštenie krížoviek. Julia ich doma pravidelne navštevovala a aj John často chodiavl na návštevy k nej. Doma mu mama často púšťala nahrávky Elvisa Presleyho, učila ho hrať na bendžo, napríklad pieseň „Ain't That a Shame“ o Fatsa Domina. V septembri 1980 sa Lennon vyjadril o svojej rodine a svojej rebelskej povahe: Časť zo mňa by chcela byť spoločnosťou akceptovaná a nechcela by byť týmto šialeným básnikom/hudobníkom, no nemôžem byť tým, čím nie som... Bol som ten, komu všetci ostatní chlapci – vrátane Paulovho otca – povedali: „Drž sa od neho“... Rodičia kamarátov inštinktívne rozpoznali, že robím problémy. Znamená to, že som im nevyhovoval, zle by som ovplyvnil ich deti a aj som to robil. Urobil som všetko pre to, aby som narušil domov každého priateľa... Čiastočne zo závisti, že nemám tento takzvaný domov... ale mal som... Bolo tam päť žien, ktoré boli mojou rodinou. Päť silných, inteligentných, krásnych žien, päť sestier. Jedna bola náhodou moja matka. Ona sa len nedokázala vysporiadať so životom. Bola najmladšia a mala manžela, ktorý utiekol k moru, bola vojna, ona sa so mnou nedokázala vyrovnať a nakoniec som žil s jej staršou sestrou. Tie ženy boli fantastické... A to bolo moje prvé feministické vzdelanie... Vnikla by som do myslí ostatných chlapcov. Pravidelne navštevoval svojho bratranca Stanleyho Parkesa, ktorý žil vo Fleetwoode a brával ho na výlety do miestnych kín.. Počas školských prázdnin Parkes často navštevoval Lennona so sesternicou Leilou Harvey. Trojica často, dvakrát alebo trikrát týždenne, cestovala na šou do Blackpoolu. Navštevovali cirkus Blackpool Tower, kde videli umelcov ako Dickie Valentine, Arthur Askey, Max Bygraves a Joe Loss, pričom Parkes spomínal, že Lennon mal obzvlášť rád Georgea Formbyho. Potom, ako sa Parkesova rodina presťahovala často trávili školské prázdniny v Škótsku. Parkes k tomu poznamenal: „John, Leila a ja sme si boli veľmi blízki. Z Edinburghu sme cestovali k rodinnému domčeku pri Durness. Trvalo to zhruba od Johnových deväť až do 16-tich rokov.“ Lennonov strýko George zomrel 5. júna 1955 vo veku 52 rokov na krvácanie do pečene.
Lennon vyrastal v anglikánskom prostredí a navštevoval základnú školu Dovedale. Po absolvovaní jedenástich skúšok navštevoval v septembri 1952 až 1957 strednú školu Quarry Bank v Liverpoole a Harvey ho v tom čase charakterizoval ako „šťastného dobrého pohodového a temperamentného chlapca“. Často kreslil komické karikatúry, ktoré sa objavili v jeho vlastnom školskom časopise nazvanom "Daily Howl".
V roku 1956 kúpila Julia Johnovi jeho prvú gitaru. Bola to obyčajná, lacná akustická gitara Gallotone Champion, na ktorú požičala svojmu synovi päť libier a desať šilingov pod podmienkou, že gitaru doručia do jej vlastného domu a nie do Mimiho, pričom dobre vedela, že jej sestra nepodporovala Lennonove hudobné ašpirácie. Mimi bola skeptická k jeho tvrdeniu, že jedného dňa bude slávny. Dúfala, že ho hudba omrzí a často mu hovorila: „Gitara je veľmi dobrá, John, ale nikdy sa tým neuživíš." Dňa 15. júla 1958 Júliu Lennonovú zrazilo auto, keď kráčala domov z návštevy domu Smithovcov. Smrť matky tínedžera Lennona traumatizovala. Ďalšie dva roky veľa pil a často sa dostával do zúrivých bitiek. Pamiatka, jeho matky Júlie, bola neskôr hlavnou tvorivou inšpiráciou pre skladby, ako je napríklad pieseň „Julia“ skupiny The Beatles z roku 1968. Lennonove staršie školské roky boli poznačené posunom v jeho správaní. Učitelia na strednej škole Quarry Bank ho charakterizoval: „Má príliš veľa nesprávnych ambícií a jeho energia je často nesprávne smerovaná“ a „Jeho práci vždy chýba úsilie. Uspokojuje sa tým, že sa nechá viesť namiesto toho, aby využíval svoje schopnosti.“ Lennonovo nevhodné správanie spôsobovalo roztržky vo vzťahu s jeho tetou. Na skúškach neuspel, no po intervencii jeho tety a riaditeľa bol prijatý na Liverpool College of Art. Na vysokej škole sa začal hlásiť k subkultúre mladých, Teddy Boy, a hrozilo mu za jeho správanie vylúčenie. Podľa popisu Cynthie Powellovej, Lennonovej spolužiačky a neskôr aj jeho manželky, bol „pred posledným rokom z vysokej školy vyhodený“.
Počas puberty sa Lennon stal silne krátkozrakým a bol nútený začať nosiť okuliare. V začiatkoch kariéry The Beatles nosil kontaktné šošovky alebo dioptrické slnečné okuliare. V roku 1967, kedy účinkoval vo filme Richarda Lestera "How I won the war" nosil známe okrúhle okuliare, dnes známe ako lennonky, ktoré už mu na tvári zostali. Koncom 50. rokov založil skifflovú skupinu "The Quarry Men", neskôr premenovanú na "Johnny and the Moondogs", "The Silver Beetles" a konečne The Beatles.
V roku 1962 si vzal Cynthiu za manželku po tom, čo otehotnela s ich prvým a jediným potomkom, Julianom.
Od The Quarrymen po The Beatles: 1956 – 1970.
Formovanie, sláva a turné: 1956 – 1966.
Ako pätnásťročný John Lennon v septembri v roku 1956 založil skupinu hrajúcu v štýle skiffle, ktorá dostala názov podľa miestnej strednej školy, The Quarrymen. Od leta 1957 kapela hrala „oduševnený súbor piesní“, ktoré spolovice zneli ako skiffle a spolovice ako rock and roll. Lennon sa s McCartneyom prvýkrát stretol na druhom koncerte Quarrymen, ktorý sa konal na kostolnej záhradnej slávnosti vo Wooltone dňa 6. júla 1957. Lennon sa vtedy McCartneya spýtal, či sa nechce k ich kapele pridať.
McCartney hovoril, že Lennonova teta Mimi si „uvedomovala, že Johnovi priatelia boli z nižšej triedy“ a podporovala to, že ho navštevoval. Podľa Paulovho brata, Mikeho, ich otec mal obavy, Lennon dostane jeho syna do problémov a preto veľmi nebol ich priateľstvom nadšený. Napriek tomu súhlasil, aby skupina mohla skúšať v prednej izbe ich bytu na Forthlin Road. Počas tejto doby Lennon napísal svoju prvú pieseň, „Hello Little Girl“, ktorá sa neskôr v roku 1963 stala Top 10 britským hitom popovej skupiny The Fourmost.
McCartney v tejto dobe odporučil do skupiny aj ich ďalšieho sólového gitaristu, ktorým bol jeho kamarát George Harrison. Podľa Lennona bol vtedy štrnásťročný Harrison do kapely príliš mladý. Neskôr do kapely prijali na miesto basgitaristu spolužiaka Johna Lennona z umeleckej školy, Stuarta Sutcliffea. Začiatkom roka 1960 bola ich skupina premenovaná na „The Beatles“. V auguste toho istého roka dostali príležitosť na 48 nocí hrať v kluboch v západonemeckom Hamburgu. Na túto akciu začali zúfalo zháňať bubeníka. Nakoniec sa hráčom na bicie v kapele stal Pete Best. Lennonova teta bola z Johnových plánov zdesená, a prosila ho, aby namiesto hrania radšej pokračoval v štúdiu umenia. Po prvej návšteve v Hamburgu skupina prijala v apríli 1961 ďalšiu a potom ešte v apríli 1962 aj tretiu ponuku. Rovnako ako ostatní členovia kapely, Lennon v tomto období prvýkrát skúsil psychotropnú látku, fenmetrazín. Túto drogu pravidelne všetci užívali, aby vydržali existovať počas ich dlhých nočných hudobných vystúpení.
Od roku 1962 až do jeho smrti v roku 1967 bol manažérom kapely Brian Epstein. Brian síce nemal žiadne predchádzajúce skúsenosti s manažovaním umelcov, no napriek tomu silne ovplyvnil to, ako sa skupina začala na pódiu obliekať a ako sa začala prezentovať. Lennon spočiatku voči jeho snahe budovať ich profesionálny imidž protestoval, no neskôr tomu s konštatovaním, že pre peniaze to teda spraví, vyhovel. Potom, ako sa Sutclife rozhodol zostať v Hamburgu, stal sa basgitaristom v kapele Paul McCartney a Petea Besta za bicími nahradil Ringo Starr. Tým sa skompletizovala známa štvorica hudobníkov, ktorá zostala spolu až do ich rozpadu v roku 1970. Prvý singel skupiny „Love Me Do“ vyšiel v októbri 1962 a dostal sa na 17. miesto v britských hudobných rebríčkov. Ich debutový album, "Please Please Me", nahrali dňa 11. februára 1963 za menej ako desať hodín. V ten deň bol Lennon ešte k tomu prechladnutý a aj je to počuť na albume v skladbe „Twist and Shout“. Dvojica Lennon–McCartney na tento album spolu zložila osem zo štrnástich skladieb. Okrem niekoľko výnimiek, vrátane názvu albumu, sa v textoch ešte nevyžívali v slovných hračkách. Podľa Lennonových slov vtedy ešte „Len písali piesne... popové piesne bez toho, aby pri nich mysleli na viac – chceli len vytvoriť zvuk a slová boli pre nich takmer irelevantné." V rozhovore z roku 1987 McCartney povedal, že ostatní členovia The Beatles zbožňovali Lennona: „Bol ako náš vlastný malý Elvis... Všetci sme vzhliadali k nemu. Bol starší a bol do značnej miery vodcom, bol najrýchlejší a najmúdrejší."
The Beatles dosiahli mainstreamový úspech vo Veľkej Británii začiatkom roku 1963. Lennon bol na turné, keď sa mu v apríli narodil jeho prvý syn, Julian. Počas vystúpenia Royal Variety Show, na ktorom sa zúčastnila aj kráľovná matka a iní britskí členovia kráľovskej rodiny, si Lennon robil srandu z publika: „Pre našu ďalšiu skladbu by som vás rád poprosil o pomoc. Pre ľudí na lacnejších miestach, tlieskajte rukami... a vy ostatní, stačí ak budete len štrngať šperkami." Po roku Beatlemánie v Spojenom kráľovstve, sa konal historický debut skupiny vo februári 1964 v USA v programe "The Ed Sullivan Show", ktorý znamenal ich prielom k tomu, že sa stali medzinárodnými hviezdami. Nasledovalo dvojročné obdobie neustálych koncertných turné, nakrúcania filmov a písania piesní, počas ktorého Lennon napísal dve knihy, "In His Own Write" a "A Spaniard in the Works". Skupina The Beatles získala uznanie aj od britského establišmentu. V roku 1965 boli v rámci vyznamenania Queen's Birthday Honors vymenovaní za členov Rádu Britského impéria (MBE).
Neskôr začalo Lennona znepokojovať to, že fanúšikovia, ktorí navštevovali koncerty Beatles, nemohli vďaka vreskotu publika počuť ich hudbu. Hovoril, že pieseň „Help!" z roku 1965 vyjadruje jeho pocity, ktoré začal mať z týchto frustrujúcich situácií. Pribral na váhe (neskôr to nazval „obdobím tučného Elvisa“) a začal mať pocit, že potrebuje zmenu. V marci toho roku on a Harrison nevedomky užili LSD. Bolo to potom, ako zubár usporiadajúci večeru, na ktorej sa zúčastnili spolu s manželkami, pridal hosťom túto drogu do kávy. Keď sa chystali odísť, hostiteľ im prezradil, čo sa stalo a odporučil im, aby kvôli pravdepodobným následkom radšej nevychádzali z domu. Neskôr, vo výťahu v nočnom klube, všetci uverili predstave, že horí. Lennon spomínal, že „Všetci vo výťahu vtedy hystericky kričali že horí (!)"
V marci 1966, počas rozhovoru s reportérkou londýnskeho denníka "Evening Standard", Maureen Cleaveovou, Lennon poznamenal: „Neviem, či skôr zanikne kresťanstvo, alebo rokenrol, ale teraz sú The Beatles populárnejší ako Ježiš.“. Výrok zostal v Anglicku prakticky nepovšimnutý. Keď ho ale o päť mesiacov neskôr citoval časopis "Teen," v USA spôsobil veľké pohoršenie. Výsledkom bol veľký rozruch. Boli pálené nahrávky The Beatles, rozhlasové stanice odmietali vysielať ich piesne, a boli rušené ich koncerty. Dokonca Lennonovu poznámku odsúdil aj Vatikán. Dňa 11. augusta 1966 The Beatles zorganizovali tlačovú konferenciu v Chicagu, na ktorej sa vyjadrili k rastúcim vášňam. Počas konferencie sa Lennon za svoje výroky ospravedlnil. Vatikán jeho ospravedlnenie prijal a situácia sa po čase upokojila, no aktivity Ku-klux-klanu a vyhrážky Lennonovi, prispeli k tomu, že sa kapela rozhodla prestať koncertovať.
Štúdiové roky, rozpad Beatles a sólová tvorba: 1966 – 1970.
Po poslednom koncerte skupiny 29. augusta 1966 Lennon nakrútil protivojnovú čiernu komédiu "How I Won the War". Bolo to jeho jediné vystúpenie v celovečernom filme, v ktorom účinkoval mimo skupiny The Beatles. Po nakrúcaní filmu šiel v novembri spolu s kapelou do štúdia, kde sa dlhodobo venovali nahrávaniu hudby. Lennon v tom období začal vo zvýšenej miere užívať LSD a podľa spisovateľa, Iana MacDonalda, jeho neustále užívanie psychotropných látok viedli k tomu, že Lennon začal byť blízko svojej psychickej smrti. V roku 1967 vyšla skladba „Strawberry Fields Forever“, ktorú magazín "Time" ospevoval za jej „úžasnú vynaliezavosť“ a najvýznamnejší, prelomový album skupiny "Sgt. Pepper's Lonely Hearts Club Band", ktorý obsahoval Lennonove texty, ktoré silne kontrastovali s jednoduchými milostnými piesňami z prvých rokov účinkovania skupiny.
Koncom júna ako príspevok Británie do satelitného vysielania "Our World", skupina The Beatles zahrala Lennonovu skladbu „All You Need Is Love“. Počulo ju medzinárodné publikum, ktoré bolo odhadnuté na 400 miliónov ľudí. Zámerne zjednodušujúca pieseň vo svojom posolstve formalizovala jeho pacifistický postoj a stala jednou z hymien pre Leto lásky. Potom ako sa skupina The Beatles zoznámila s Mahariši Mahéšom Jógím sa skupina zúčastnila augustového víkendu osobnej výučby na jeho seminári transcendentálnej meditácie v Bangore vo Walese. Počas seminára sa dozvedeli o Epsteinovej smrti. „Vedel som, že sme vtedy mali problémy," povedal Lennon neskôr. „Nemal som žiadne mylné predstavy o našej schopnosti robiť čokoľvek iné ako hrať hudbu. Bál som sa – pomyslel som si: 'Teraz sme to kurva mali'." McCartney vtedy zorganizoval prvý post-Epsteinov projekt skupiny, televízny film "Magical Mystery Tour", ktorý on sám napísal, vyprodukoval a zrežíroval a ktorý vyšiel v decembri toho roku. Zatiaľ čo samotný film sa ukázal byť ich prvým kritikou zaznávaným prepadákom, jeho vydanie soundtracku, na ktorom bola skladba, v ktorej sa Lennon inšpiroval dielom Lewisa Carrolla, „I Am the Walrus“, bolo úspešné.
Pod vedením Harrisona a Lennona odcestovali Beatles vo februári 1968 do Maharishiho ášramu v Indii, aby tam získali ďalšie rady. Počas pobytu zložili väčšinu skladieb, ktoré vyšli na ich dvoalbume "The Beatles", ale zmiešané skúsenosti členov kapely s transcendentálnou meditáciou vniesli ostrý rozdiel vo vzťahoch členov skupiny. Po návrate do Londýna sa čoraz viac zapájali do obchodných aktivít vytvorením Apple Corps, multimediálnej korporácie zloženej z Apple Records a niekoľkých ďalších dcérskych spoločností. Lennon opísal tento podnik ako pokus o dosiahnutie „umeleckej slobody v rámci obchodnej štruktúry“. Debutový singel skupiny pre značku Apple, vydaný uprostred protestov v roku 1968, zahŕňal Lennonovu B-stranu „Revolution“, v ktorej volal po „pláne“ namiesto toho, aby sa zaviazal k maoistickej revolúcii. Pacifistické posolstvo piesne viedlo k výsmechu od politických radikálov v tlači Novej ľavice. Napätie na nahrávaniach Beatles v tomto roku vystupňoval navyše Lennon tým, že trval na tom, aby mal vedľa seba svoju novú priateľku, japonskú umelkyňu Yoko Ono. Porušil tým pravidlo kapely týkajúce sa manželiek a priateliek v štúdiu. Zvlášť si cenil svoj skladateľský podiel na dvojalbume a označil ho za nadradené dielo predchádzajúcemu projektu "Sgt. Pepper's Lonely Hearts Club Band." Na konci roku 1968 sa Lennon zúčastnil v televíznom špeciáli "The Rolling Stones Rock and Roll Circus", ktorý sa napokon neodvysielal. Lennon vystupoval so superskupinou Dirty Mac, v ktorej s ním účinkoval aj Eric Clapton, Keith Richards a Mitch Mitchell. Skupina tiež sprevádzala vokálne vystúpenie Yoko Ono. Filmová verzia z tejto akcie vyšla v roku 1996.
Koncom roku 1968, Lennonove zvýšené užívanie drôg a rastúca posadnutosť Yoko Ono v kombinácii s neschopnosťou The Beatles dohodnúť sa na tom, ako by mala byť spoločnosť riadená, spôsobili, že v Apple sa rozhodli, že potrebujú profesionálny manažment. Lennon požiadal lorda Beechinga, aby túto úlohu prevzal, ale on odmietol a poradil Lennonovi, aby sa vrátil k nahrávaniu. Lennona oslovil Allen Klein, ktorý v období britskej invázie manažoval The Rolling Stones a ďalšie kapely. Začiatkom roku 1969 bol Lennonom, Harrisonom a Starrom Klein vymenovaný za výkonného riaditeľa spoločnosti Apple, no McCartney nikdy túto manažérsku zmluvu nepodpísal.
Lennon a Yoko Ono sa zosobášili 20. marca 1969 na Gibraltáre a čoskoro vydali sériu 14 litografií s názvom „Bag One“, na ktorých boli zobrazené scény z ich medových týždňov. Z týchto obrázkov bolo osem považovaných za neslušné a väčšina z nich bola zakázaná a skonfiškovaná. Lennonovo kreatívne zameranie sa naďalej posúvalo za hranice Beatles. V rokoch 1968 až 1969 spolu s Ono nahrali tri albumy experimentálnej hudby: ' (známy skôr pre obal ako pre hudbu), ' a "Wedding Album". V roku 1969 založili skupinu Plastic Ono Band a vydali "Live Peace in Toronto 1969". V rokoch 1969 až 1970 vydal Lennon single: „Give Peace a Chance", ktorý bol všeobecne prijatý ako hymna proti vojne vo Vietname, „Cold Turkey". ktorý dokumentoval jeho abstinenčné príznaky po tom, čo sa stal závislým na heroíne a „Instant Karma!". Na protest proti zapojeniu Británie do Nigerijskej občianskej vojny, jej podpore Ameriky vo vojne vo Vietname a (skôr žartovne) proti tomu, že pieseň „Cold Turkey" padla v rebríčkoch, Lennon vrátil svoju medailu MBE. ku kráľovnej. Toto gesto nemalo žiadny vplyv na jeho status MBE, ktorého nie je možné sa vzdať. Medaila spolu s Lennonovým listom je uložená v Centrálnej kancelárii rytierskeho rádu rytierov
Lennon od skupiny Thel Beatles odišiel v septembri 1969, ale súhlasil s tým, že o tom nebude informovať médiá, až kým skupina neprerokuje ich nahrávaciu zmluvu. Pobúrilo ho neskôr, že McCartney v apríli 1970 zverejnil svoj vlastný odchod pri vydaní svojho debutového sólového albumu. Lennonova reakcia bola: „Ježiš Mária! On za to dostáva všetky zásluhy!" Neskôr napísal: „Založil som kapelu. Rozpustil som ju. Je to také prosté." V decembri 1970 v rozhovore s Jannom Wennerom z magazínu "Rolling Stone" verejne odhalil svoju zatrpknutosť voči McCartneymu, keď povedal: „Bol som blázon, keď som neurobil to, čo urobil Paul, ktorý to použil na propagáciu predaja svojej nahrávky." Lennon hovoril aj o Paulovom nepriateľstve, ktoré vnímali aj ostatní členovia, voči Yoko Ono a o tom, ako on, Harrison a Starr „už mali dosť toho, že sú pre Paula len pomocníkmi... Po smrti Briana Epsteina sme skolabovali. Paul nás prevzal a údajne nás viedol. Ale čo nás viedlo, keď sme sa točili v kruhu?"
Sólová kariéra: 1970 – 1980.
Počiatočný sólový úspech a aktivizmus: 1970 – 1972.
V roku 1970 absolvovali John a Yoko primárnu terapiu u Arthura Janova v Los Angeles v Kalifornii. Terapia zameraná na uvoľnenie emocionálnej bolesti z raného detstva zahŕňala dve polovice dňa v týždni, ktoré sa konali s Janovom počas štyroch mesiacov. Janov plánoval pár liečiť dlhšie, no oni vyjadrili názor, že už necítia potrebu v terapii pokračovať a vrátili sa do Londýna. Lennonov sólový debut, album "John Lennon/Plastic Ono Band" (1970), mal priaznivé odozvy hudobnej kritiky, no príliš osobné texty a ostrý zvuk obmedzovali jeho komerčné využitie. Na albume je skladba „Mother“, v ktorej Lennon konfrontuje svoje pocity z odmietnutia v detstve a dylanovsky znejúca nahrávka „Working Class Hero“, ktorá je ostrým útokom proti buržoáznemu sociálnemu systému. Táto nahrávka bola kvôli slovám „ste stále len skurvení sedliaci“ vyradená zo záujmu pre odvysielanie v médiách.
V januári 1971 britský politický aktivista, spisovateľ, novinár, historik, filmár a verejný intelektuál pakistanského pôvodu, Tariq Ali počas rozhovoru s Lennonom vyjadril svoje revolučné politické názory. Lennon na to okamžite zareagoval napísaním piesne „Power to the People“. V texte k piesni zvrátil svoj nekonfliktný prístup, ktorý presadzoval v skladbe „Revolution“. Neskôr toto poprel tým, že konštatoval, text vznikol z pocitu viny a túžby po súhlase od radikálov akým bol napríklad aj Ali. Lennon sa spojil s Alim na protest proti stíhaniu kontroverzného časopisu "Oz", ktoré bolo za údajnú obscénnosť. Lennon odsúdil konanie ako „nechutný fašizmus“ a on a Ono (ako skupina Elastic Oz Band) vydali singel „God Save Us/Do the Oz“ a zúčastnili sa pochodov na podporu tohoto časopisu.
Nakoľko Lennonovi záležalo, aby mal aj komerčný úspech jeho ďalší sólový projekt, album "Imagine" (1971), bol pre rádiá omnoho prijateľnejší. V časopise "Rolling Stone" o ňom napísali, že „obsahuje podstatný kus dobrej hudby“, ale dodali, že „v ňom vyjadrené postoje sa asi čoskoro budú zdať nielen nudné, ale irelevantné“. Titulná skladba albumu sa neskôr stala hymnou protivojnových hnutí, kým pieseň „How Do You Sleep?" sú hudobným útokom a reakciou na texty druhého McCartneyho albumu "Ram". Narážky, ktoré v týchto textoch Lennon vycítil a boli McCartneyom neskôr potvrdené, smerovali na Johna a na Yoko Ono. V piesni „Jealous Guy“ sa Lennon zaoberá svojím ponižujúcim zaobchádzaním so ženami a uznáva, že toto jeho správanie bolo výsledkom dlhotrvajúcej neistoty.
Z vďačnosti za gitarové nahrávky na albume "Imagine", Lennon spočiatku súhlasil s vystúpením na Harrisonovej benefičnej akcii Concert for Bangladesh, ktorá sa konala v New Yorku, no Harrison odmietal dovoliť, aby sa akcie zúčastnila aj Yoko Ono. Malo to nakoniec za následok, že sa dvojica hudobníkov pohádala a Lennon od svojho súhlasu odstúpil.
Lennon a Yoko Ono sa v auguste 1971 presťahovali do New Yorku. Krátko potom vyjadrili podporu politike radikálnej ľavice v USA. V decembri vydali singel „Happy Xmas (War Is Over)“. V novom roku prijala Nixonova administratíva to, čo nazvala „strategickým protiopatrením“ proti Lennonovej protivojnovej a anti-Nixonovskej propagande. Administratíva sa týmto pustila do štvorročného snaženia o hudobníkovu deportáciu zo Štátov. Lennon počas tejto doby absolvoval pokračujúci právny spor s imigračnými úradmi a bol mu zamietnutý trvalý pobyt v Spojených štátoch. Problém sa vyriešil až v roku 1976.
"Dvojalbum Some Time in New York City" Lennon bol nahraný spolu s Yoko Ono a vyšiel v roku 1972. Hudobne sa na nahrávaní podieľala newyorská kapela Elephant's Memory. Dvojité LP, obsahovalo piesne o ženských právach, vzťahoch medzi rasami, úlohe Británie v Severnom Írsku a Lennonovými ťažkosťami pri získavaní zelenej karty. Album bol komerčne neúspešný a ani kritika ho za ťažkopádne politické slogany nevnímala priaznivo. Recenzia v NME mala formu otvoreného listu, v ktorom sa Tony Tyler z Lennona vysmieval ako z „patetického starnúceho revolucionára“. V USA bola ako singel z albumu vydaná nahrávka „Woman Is the Nigger of the World" a bola odpremiérovaná v televízii 11. mája v programe "The Dick Cavett Show". Mnoho rozhlasových staníc tento singel odvysielať odmietlo, lebo obsahoval hanlivý výraz „neger“. S kapelou Elephant's Memory a hosťami Lennon a Yoko Ono usporiadali dva benefičné koncerty v New Yorku, z ktorých výťažok bol určený na pomoc pacientom v psychiatrickom zariadení Willowbrook State School. Lennonove posledné kompletné koncertné vystúpenie sa konalo 30. augusta 1972 v Madison Square Garden. Po tom, čo George McGovern v roku 1972 prehral prezidentské voľby, v ktorých súperil s Richardom Nixonom, sa Lennon a Yoko Ono zúčastnili povolebnom precitnutí, ktoré sa konalo v newyorskom dome aktivistu Jerryho Rubina. Lennon bol v depresii a bol opitý. Potom, ako vyšlo najavo, že mal sexuálny vzťah s jednou z hostí na večierku, sa s Yoko Ono rozišiel. Týmto incidentom je inšpirovaná pieseň Yoko Ono s názvom „Death of Samantha“.
„Stratený víkend“: 1973 – 1975.
V roku 1973 keď Lennon nahrával album "Mind Games", sa on a Ono rozhodli rozísť. Nasledujúce 18-mesačné obdobie, kedy boli odlúčení, označil Lennon ako svoj „stratený víkend“. Inšpiroval sa názvom dramatického filmu režiséra Billyho Wildera z roku 1945. Žil v tom čase spolu s asistenkou May Pangovou striedavo v Los Angeles a v New Yorku. Album "Mind Games" bol označený ako dielo skupiny „Plastic U.F.Ono Band“ a vyšiel v novembri v roku 1973. Lennon spolupracoval aj na nahrávaní skladby „I'm the Greatest", ktorý je na Starrovom albume "Ringo" (1973) vydanom v rovnakom mesiaci. Nahrávali ju spolu s Harrisonom a bola to jediná príležitosť, kedy sa väčšina členov kapely The Beatles stretla v štúdiu od od ich rozpadu až do Lennonovej smrti.
Začiatkom roku 1974 Lennon veľa pil a na titulky novín sa dostalo jeho alkoholové vyčíňanie s americkým spevákom a skladateľom Harrym Nilssonom. V marci došlo v klube The Troubadour k dvom značne medializovaným incidentom. Pri prvom incidente si Lennon prilepil nepoužitú menštruačnú vložku na čelo a potom obťažoval čašníčku. K druhému incidentu došlo o dva týždne neskôr, keď Lennona s Nilssonom vyhodili z toho istého klubu po tom, ako sa navážali do dvoch bratov, amerických folkových spevákov, hudobníkov a komikov, ktorí boli publiku známi ako Smothers Brothers. Lennon sa sa v tom čase rozhodol produkovať aj Nilssonov album "Pussy Cats", k čomu Pangová prenajala pre všetkých hudobníkov plážový dom v Los Angeles. Po mesiaci ďalšieho hýrenia boli nahrávania v chaose a Lennon sa vrátil s Pangovou do New Yorku, kde prácu na albume dokončili. V apríli Lennon produkoval pieseň Micka Jaggera „Too Many Cooks (Spoil the Soup)“, ktorá potom zo zmluvných dôvodov zostala nevydaná viac ako 30 rokov. May Pangová nahrávku neskôr v roku 2007 poskytla na jej prípadné zaradenie do projektu "The Very Best of Mick Jagger".
Neskôr sa Lennon opäť vrátil do New Yorku, kde nahral album "Walls and Bridges". Album vyšiel v októbri 1974. Je na ňom skladba „Whatever Gets You thru the Night“, v ktorej účinkuje Elton John, ktorý do nej nahral vokály a klavír. Táto pieseň je v Lennonovej sólovej kariére jediným singlom, ktorý sa počas jeho života dostal na vrchol amerického rebríčka "Billboard" Hot 100. Pred koncom roka nasledoval druhý singel z albumu „#9 Dream“. Lennon spolupracoval aj na druhom Starrovom albume "Goodnight Vienna" (1974), na ktorý mu napísal titulnú skladbu a hral v nej na klavíri. Dňa 28. novembra Lennon prekvapivo vystúpil na koncerte Eltona Johna, ktorý sa konal na Deň vďakyvzdania v Madison Square Garden, čím splnil svoj sľub, že s ním bude koncertovať. Zaspievali si spolu skladbu „Whatever Gets You thru the Night“, o ktorej komerčnom potenciáli mal Lennon pochybnosti a ktorá dosiahla v rebríčkoch vrchol. Lennon ju zahral spolu so skladbami „Lucy in the Sky with Diamonds“ a „I Saw Her Standing There“, ktorú uviedol ako „pieseň svojho starého odcudzeného snúbenca menom Paul“. Lennon bol aj spoluautorom skladby „Fame“, prvej americkej jednotky Davida Bowieho, do ktorej pri nahrávaní v januári 1975 prispel hrou na gitaru a sprievodnými vokálmi. V tom istom mesiaci sa Elton John dostal na prvé miesto rebríčkov so svojim coverom piesne „Lucy in the Sky with Diamonds“, do ktorej Lennon prispel hrou na gitaru a vokálmi. Lennon je na singli uvedený pod prezývkou „Dr. Winston O'Boogie“.
Krátko nato sa on a Yoko Ono dali opäť dokopy. Lennon vo februári vydal album coververzií piesní iných autorov pod názvom "Rock 'n' Roll" (1975). Skladba z albumu, „Stand by Me“, sa stala na budúcich päť rokov jeho posledným singlom. Jeho posledné účinkovanie na pódiu sa konalo v špeciáli televíznej spoločnosti ATV, ktorý bol poctou impresáriovi Lewovi Gradeovi, konal sa 18. apríla 1975 a bol odvysielaný v júni. Lennon zahral na akustickú gitaru a za podpory osemčlennej kapely predviedol dve piesne z albumu "Rock'n'Roll" („Stand by Me“, ktorá nebola odvysielaná, a „Slippin' and Slidin'“), po ktorých nasledovala skladba „Imagine“. Skupina, sa nazvala Etc., mala za hlavami masky, ktoré mali byť Lennonovým podpichnutím, ktorým vyjadril, že Grade mal tiež dve tváre..
Prestávka a návrat: 1975 – 1980.
Sean bol jediným spoločným dieťaťom Johna Lennona a Yoko Ono. Narodil sa na presne na Lennonove 35. narodeniny, dňa 9. októbra 1975. John sa rozhodol ujať úlohy manžela v domácnosti. Začala tak jeho päťročná prestávka, počas ktorej prestal účinkovať v hudobnom priemysle. Neskôr o nej povedal, že v tom čase „piekol chlieb“ a „staral sa o dieťa“. Venoval sa Seanovi, denne vstával o 6:00, aby plánoval a pripravoval jedlo a aby s ním trávil čas. Napísal a v júni prišiel do štúdia, kde nahral klavír v skladbe „Cookin' (In the Kitchen of Love)" na album "Ringo's Rotogravure", ktorý Ringo Starr vydal v roku 1976. Bolo to jeho posledné nahrávanie až do roku 1980. V roku 1977 v Tokiu aj formálne potvrdil, že končí s hudbou a že sa rozhodol byť s dieťaťom, až kým nebude mať pocit, že si od rodiny môže zobrať voľno a venovať sa tvorbe. Počas prestávky v kariére vytvoril niekoľko sérií kresieb a spracoval knihu obsahujúcu zmes autobiografického materiálu a toho, čo nazval „šialené veci“, z ktorých všetky budú zverejnené až po jeho smrti. Z päťročnej pauzy sa vymanil v októbri 1980, keď vydal singel „(Just Like) Starting Over“. Nasledujúci mesiac vyšiel album "Double Fantasy", ktorý obsahoval piesne napísané počas leta 1980, ktoré strávil na Bermudách. Lennon sa plavil na 43-metrovej plachetnici so svojím mladším synom v júni 1980 na ceste do britskej kolónie, kde krátko žili na Knapton Hill. Miestny obchodník Rolf Oskar Luthi, im nechal svoj "Undercliff", dom vo Fairylands, kde umožnil Lennonovcom aby tam mohli mať prechodný pobyt.
Inšpiráciou pre názov albumu bol druh frézie, ktorý John uvidel v bermudskej botanickej záhrade. Tento názov výstižne popisoval to, čo počas ich spoločného manželstva zažili. Hudba na albume bola odrazom Lennonovho naplnenia v jeho novoobjavenom stabilnom rodinnom živote. Nahral aj dostatok dodatočného materiálu, ktorý mal naplánovaný použiť na nasledujúcom albume "Milk and Honey", ktorý mu vyšiel posmrtne v roku 1984.. "Double Fantasy" vydali spoločne Lennon a Yoko Ono krátko pred jeho smrťou. Album nebol najlepšie prijatý. Boli k nemu komentáre, ako boli napríklad slová „zhovievavá sterilita... a hrozné zívanie“ ktoré boli zverejnené v hudobnom časopise "Melody Maker".
Vražda: 8. december 1980.
Lennon v tom čase obýval byt v apartmánovom dome na severozápadnom konci 72. ulice a západného okraja Central parku v New York City, ktorý je známy pod názvom The Dakota.Dňa 8. decembra 1980 o piatej popoludní odchádzali John a Yoko z bytu na jednanie, počas ktorého sa mal s vydavateľom dohodnúť, ktoré skladby z albumu "Double Fantasy" budú ešte vydané ako single. David Geffen (majiteľ vydavateľstva "Geffen Records"), vraví, že koncom roku 1980 bolo predaných viac ako 700 000 hudobných nosičov tohto albumu. Pri vychádzaní z budovy poskytli niekoľkým postávajúcim fanúšikom autogramy. Jeden z fanúšikov vtedy odfotografoval Johna Lennona, ako podpisuje obal albumu "Double Fantasy" mladíkovi, ktorý bol neskôr identifikovaný ako Mark David Chapman.
Lennonovci vtedy strávili niekoľko hodín v štúdiu na 44. západnej ulici. Okolo 22:50 sa John rozhodol, že skončia a obaja chceli odbehnúť cestou na večeru do apartmánu pozrieť ich päťročného syna Seana ešte kým pôjde spať. Predtým, ako ich auto vošlo do dvora domu The Dakota, John a Yoko z neho vystúpili. V tieni vstupnej brány do domu si vtedy Jose Perdomo, šofér, liftboy a vrátnik domu, všimol postávajúceho Chapmana. 
Lennon vychádzal posledný a Yoko Ono práve otvárala vnútorné dvere vchodu. John v tej chvíli stál sám za ňou vo vchode. Chapman vtedy zavolal "Mr. Lennon!", John sa zastavil a otočil sa smerom k nemu. Chapman zaujal postoj strelca a z revolveru kalibru .38 Special päťkrát na Lennona vystrelil duté, expanzné projektily. Jeden výstrel Johna netrafil, preletel mu ponad hlavu a trafil okno na budove, dva výstrely trafili ľavú stranu Lennonovho chrbta a dva ho zasiahli do ľavého ramena. Všetky strely Johnovi spôsobili vnútorné devastačné zranenia a najmenej jeden výstrel mu pretrhol aortu. Očití svedkovia tvrdia, že Lennon urobil s pomocou vrátnika Jaya Hastingsa ešte šesť krokov smerom dovnútra budovy, povedal „som postrelený“ a skolaboval. Vrátnik Jay Hastings zavolal záchranku. Mark Chapman si pokojne sadol na kraj chodníka a čakal. Vrátnik podišiel k nemu a spýtal sa ho "„Vieš, čo si práve urobil?“" načo Chapman mu pokojne odpovedal „Práve som zastrelil Johna Lennona"."“
Prví policajti, ktorí prišli na miesto boli Steve Spiro a Peter Cullen. Počuli vo vysielačke hlásenie o streľbe na 72. ulici. Uvideli pokojne sediaceho Marka Chapmana na kraji chodníka. Revolver bol položený na zemi pred ním. Mal pri sebe brožované vydanie knihy J. D. Salingera, "Kto chytá v žite" ("The Catcher in the Rye"), kazetový prehrávač s viac ako desiatimi kazetami na ktorých boli audionahrávky s vyše štrnástimi hodinami hudby skupiny The Beatles
Niekoľko minút na to prišli aj ďalší policajti, Gamble a James Moran, ktorí Johna naložili do ich služobného auta a odviezli ho do Rooseveltovej nemocnice. Moran hovorí, že keď dávali nariekajúceho Lennona do auta spýtal sa ho, či vie kto je. Lennon vraj prikývol, ale keď chcel odpovedať vydal zo seba iba chrčivý zvuk. Yoko hovorí, že Johna už odvtedy nepočula nič hovoriť, čoskoro upadol do bezvedomia.
Na záchrannú stanicu Rooseveltovej nemocnice Lennona doviezli o 23:15.. John Lennon zomrel na šok z vykrvácania, stratil viac ako 80% krvi. Mal 40 rokov. Hlavný vyšetrujúci lekár, Dr. Elliott M. Gross, sa vyjadril, že s takými rozsiahlymi strelnými zraneniami by nikto nedokázal prežiť viac ako pár minút. Yoko Ono na to reagovala: „Nie, nie, nie... povedzte mi, že to nie je pravda,“ po šokujúcom zistení, že jej manžel je mŕtvy, bola tiež hospitalizovaná v Rooseveltovej nemocnici. Nasledujúci deň oznámila, že „John Lennon nebude mať pohreb“ a uzavrela to slovami, že „John miloval ľudí a modlil sa za nich. Urobte, prosím, to isté aj pre neho“. Jeho pozostatky boli spopolnené na cintoríne Ferncliff v Hartsdale v New Yorku. Yoko Ono potom rozptýlila popol v newyorskom Central Parku, kde neskôr vznikol pamätník Strawberry Fields. Chapman sa vyhýbal procesu, čím ignoroval radu svojho právnika a priznal sa k vražde druhého stupňa. Bol odsúdený na 20 rokov až doživotie.
V týždňoch po vražde sa singel „(Just Like) Starting Over“ a album "Double Fantasy" dostali na vrcholy rebríčkov v Spojenom kráľovstve aj v USA. Ďalším príkladom verejného výlevu smútku bolo, že singel „Imagine“ sa v januári 1981 dostal na prvé miesto v Spojenom kráľovstve a „Happy Xmas“ dosiahol druhé miesto. Singel „Imagine“ vystriedal na vrchole britskej hitparády druhý singel Johna Lennona, „Woman“, ktorý pochádza z albumu "Double Fantasy". Neskôr v tom istom roku nahrala na počesť Johna Lennona skupina Roxy Music coververziu skladby „Jealous Guy“, ktorá bola v rebríčkoch Spojeného kráľovstva taktiež číslom jedna.
Osobné vzťahy.
Cynthia Lennonová.
Lennon sa stretol s Cynthiou Powellovou (1939 – 2015) v roku 1957, t. j. v období keď boli spolužiakmi na Liverpool College of Art. Powellová mala, pre jeho správanie a vzhľad, pred Lennonom trému, no počula, o jeho posadnutosti francúzskou herečkou Brigitte Bardotovou. Aby ho zaujala, prefarbila si vlasy na blond. Lennon ju pozval na rande, no ona namietala, že je zasnúbená. On na to reagoval odpoveďou: „Nežiadal som ťa, aby si si ma vzala, však?" Cynthia ho často sprevádzala na koncertoch skupiny The Quarrymen, neskôr spolu s McCartneyho priateľkou za ním vycestovali aj do Hamburgu..
Lennon bol od prírody veľmi žiarlivý, postupne sa stával majetníckym a Powellovú často desil svojím hnevom. Vo svojich pamätiach z roku 2005, ktoré vydala pod názvom "John", Powellová spomína, že keď spolu chodili, Lennon ju raz udrel. Bolo to potom, ako ju videl tancovať so Stuartom Sutcliffom.. Po tomto incidente Cynthia ich vzťah ukončila. Trvalo tri mesiace, kým sa Lennon ospravedlnil a požiadal ju, aby sa dali znovu dokopy. Súhlasila a neskôr poznamenala, že už síce nikdy na ňu nebol fyzicky agresívny, no stávalo sa, že býval „verbálne ostrý a neprívetivý“. Lennon neskôr povedal, že kým nestretol Yoko Ono, nikdy nepochyboval o svojich šovinistických postojoch k ženám. Hovoril, že pieseň „Getting Better“ od kapely The Beatles vypovedá jeho vlastný príbeh: „Kedysi som bol krutý k svojej žene a fyzicky – k akejkoľvek žene. Bol som bitkár. Nevedel som sa vyjadrovať a preto som udrel. Bojoval som s mužmi a udieral ženy. Preto som v tvorbe vždy akcentoval mier.“
Lennon si spomínal na svoju reakciu z júla 1962, kedy sa dozvedel, že Cynthia je tehotná, a povedal: "Je tu len jedno riešenie Cyn. Budeme sa musieť vziať." Pár sa zosobášil 23. augusta 1962 v kancelárii Mount Pleasant Register Office v Liverpoole. Svedkom pri sobáši bol Brian Epstein. Johnove manželstvo sa začalo práve vtedy, keď sa po Veľkej Británii rozbehla Beatlemánia. Tak ako v deň svadby mal koncert, tak aj nasledovnom období takmer denne koncertoval. Epstein sa v tejto tmosfére obával, že fanúšikov predstava o ich ženatom idole odcudzí a preto žiadal Lennonovcov, aby ich manželstvo tajili. Julian sa narodil 8. apríla 1963. Lennon bol v tom čase na turné a svojho malého syna videl až o tri dni neskôr.
Cynthia pripisovala začiatok rozpadu manželstva Lennonovmu užívaniu LSD a cítila, že v dôsledku užívania drog o ňu pomaly strácal záujem. Keď skupina v roku 1967 cestovala vlakom do Bangoru vo Walese na seminár transcendentálnej meditácie u Maharishi Yogiho, policajt Cynthiu nespoznal a zabránil jej nastúpiť. Neskôr si na to spomínala spolu s pocitom, že tento incident zrejme symbolizoval koniec ich manželstva. Po dovolenke v Grécku, Cynthia prišla domov do Kenwoodu. Lennona vtedy našla sedieť na podlahe s Yoko Ono a obaja boli oblečení vo froté županoch, Šokovaná a s pocitom poníženia potom z domu odišla. O niekoľko týždňov neskôr ju Alexis Mardas informoval, že Lennon žiada o rozvod a zverenie Juliana do starostlivosti.. Dostala od Lennona list, v ktorom sa uvádza, že tak robí na základe jej cudzoložstva s talianskym hotelierom Robertom Bassaninim, čo Powellová poprela.. Po rokovaniach Lennon kapituloval a súhlasil s tým, aby sa s ním rozviedla na základe vzájomnej dohody. Prípad sa riešil mimosúdne v novembri 1968, pričom Lennon jej dal na opatrovanie Juliana ročnú rentu 100 000 libier (v tom čase to bolo 240 000 amerických dolárov).
Brian Epstein.
Beatles vystupovali v liverpoolskom Cavern Clube v novembri 1961, keď ich po poludňajšom koncerte zoznámili s Brianom Epsteinom. Epstein bol homosexuál a uzavretý, neprístupný človek. Podľa životopisca, Philipa Normana, bolo jedným z Epsteinových dôvodov, prečo chcel riadiť skupinu to, že ho priťahoval Lennon. Veľmi krátko potom, ako sa narodil Julian, Lennon odišiel spolu s Epsteinom na dovolenku do Španielska. Táto skutočnosť vyprovokovala vznik špekulácií o ich vzájomnom vzťahu. Keď sa Lennona neskôr na to pýtali, odpovedal: „No, bol to takmer milostný vzťah, ale nie celkom. Nikdy sa to nenaplnilo, ale bolo to dosť intenzívne. Bola to moja prvá skúsenosť s homosexuálom, ktorú som si uvedomoval. Bol homosexuál. Sedeli sme v kaviarni v Torremolinos a pozerali na chlapcov okolo a ja som sa ho pýtal: 'Páči sa ti ten? Páči sa ti tamten?' Užíval som si to a celú dobu uvažoval ako spisovateľ. Zažival som to." Krátko po ich návrate zo Španielska, na oslavách McCartneyho 21. narodenín v júni 1963, Lennon fyzicky napadol uvádzača v Cavern Clube, Boba Woolera, za to, že povedal: „Aké boli tvoje medové týždne, John?“ Wooler, známy svojimi slovnými narážkami niekedy prívetivými, no aj ostrými poznámkami žartoval, no od Lennonovej svadby ubehlo desať mesiacov a medové týždne plánoval až o dva nasledujúce mesiace neskôr. Mal vypité, pochopil, to tak, že naráža na jeho sexuálnu orientáciu, tak si ho podal.
Lennon Epsteina za jeho homosexualitu a za to, že je Žid s obľubou zosmiešňoval. Keď raz Epstein hľadal nápady na to, ako nazvať jeho aktuálne vznikajúcu autobiografiu, mu Lennon ponúkol svoj nápad, aby jej dal meno "Queer Jew" ("Homosexuálny Žid"). Potom, ako počul o tom, ba sa biografia mala volať "A Cellarful of Noise", vymyslel si vlastnú paródiu, ktorú komentoval: „skôr by som to pomenoval "A Cellarful of Boys"“.
Inokedy sa zas jedného z návštevníkov Epsteinovho bytu raz spýtal: „Prišiel si ho vydierať? Ak nie, budeš jediný bubák v Londýne, ktorý to neurobil." Počas nahrávania skladby „Baby, You're a Rich Man" zas prespieval pozmenené refrény na „Baby, you're a rich fag Jew".
Julian Lennon.
Počas manželstva s Cynthiou sa v čase, keď sa jeho záväzky v spojitosti s The Beatles zintenzívnili a kapela bola na vrchole šialenej beatlemánie sa Johnovi Lennonovi narodil jeho prvý syn, Julian. Dňa 8. apríla 1963, keď Julian prišiel na svet, bol John Lennon na turné. Synove narodenie, podobne ako manželstvo jeho matky Cynthie s Lennonom, bolo utajené, pretože Epstein bol presvedčený, že verejná známosť týchto vecí môže ohroziť komerčný úspech clej kapely. Julian si spomínal, že ako malé dieťa vo Weybridge raz prišiel domov a mal so sebou akvarelový obrázok, ktorý v ten deň namaľoval. Na obrázku bola kopa hviezd a blonďaté dievča, ktoré spoznal v škole. Keď sa ho otec spýtal, čo je to na tom obrázku, tak mu Julian odpovedal: „It's Lucy in the sky with diamonds." Lennon túto odpoveď neskôr použil na názov piesne The Beatles, a hoci sa neskôr hovorilo, že jej názov je odvodený od skratky pre drogu LSD, Lennon trval na tom, že pieseň nemá s drogovým tripom nič spoločné. Lennon nemal k Julianovi blízko. Clapec mal lepší vzťah k McCartneymu než k vlastnému otcovi. V období kedy sa rodičia rozvádzali, počas cesty autom na návštevu Cynthie a Juliana, zložil McCartney Julianovi pieseň „Hey Jules“, ktorou ho chcel potešiť. Postupne sa z nej stala pieseň Beatles, ktorú poznáme ako „Hey Jude“. Lennon neskôr povedal: „To je jeho najlepšia pieseň. Začala ako pieseň o mojom synovi Julianovi a on z nej urobil „Hey Jude“. Vždy som si myslel, že je to o mne a Yoko Ono, ale on tvrdí, že nie je."
Lennonov vzťah s Julianom už bol napätý a po presťahovaní Lennona a Ona do New Yorku v roku 1971 Julian svojho otca až do roku 1973 nevidel. Na popud Pangovej sa zariadilo, aby Julian a jeho matka navštívili Lennona v Los Angeles a išli do Disneylandu. Julian sa potom začal pravidelne stretávať so svojím otcom a Lennon mu dal bubnovanie na skladbe „Ya Ya“ z albumu "Walls and Bridges" (1974). Kúpil Julianovi gitaru Gibson Les Paul a ďalšie nástroje a podporoval jeho záujem o hudbu, že mu ukazoval gitarové akordové techniky. Julian spomína, že on a jeho otec v čase, ktorý strávil v New Yorku, „vychádzali oveľa lepšie“: „Bolo veľa srandy, veľa sme sa nasmiali a celkovo sme sa dobre bavili."
Lennon v rozhovore pre "Playboy" s Davidom Sheffom krátko pred svojou smrťou povedal: „Sean je plánované dieťa a v tom je rozdiel. Juliana nemilujem o nič menej ako dieťa. Je to stále môj syn, či už pochádzal z fľaši whisky alebo preto, že sme v tých časoch nemali tabletky. Je tu, patrí mi a vždy aj bude.“ Povedal, že sa pokúša obnoviť puto s vtedy už 17-ročným mladíkom a sebavedome predpovedal: „Julian a ja budeme mať dobrý vzťah aj v budúcnosti." Po jeho smrti sa ukázalo, že vo svojej poslednej vôli pre Juliana zanechal veľmi málo.
Yoko Ono.
S Yoko Ono sa John Lennon prvýkrát stretol 9. novembra 1966 v galérii Indica v Londýne, kde Ono práve pripravovala svoju výstavu konceptuálneho umenia. Predstavil ich majiteľ galérie John Dunbar. Lennona zaujal projekt „Hammer A Nail", pri ktorom účastníci výstavy zatĺkli klinec do drevenej dosky a tým postupne vytvárali umelecké dielo. Hoci sa exhibícia ešte nezačala, Lennon chcel zatĺcť klinec do čistej dosky. Yoko Ono mu v tom zabránila a Dunbar sa jej vtedy spýtal: „Ty nevieš, kto to je? Je to milionár! Možno si to kúpi". Podľa Lennonových spomienok z roku 1980, Yoko Ono o Beatles nevedela nič, no ustúpila pod podmienkou, že jej Lennon zaplatí päť šilingov. Lennon jej na to odpovedal, že: „Dám ti imaginárnych päť šilingov a zatĺkam k nim imaginárny klinec." Yoko Ono k Johnovej spomienke dodala, že Lennon si ešte nato odhryzol z jablka, ktoré bolo súčasťou jej iného projektu, nazvaného "Apple" a to ju už naozaj veľmi rozzúrilo.
Po tejto udalosti začala Yoko Ono Lennonovi telefonovať a navštevovala ho v jeho dome. Keď Cynthia chcela od manžela vysvetlenie, Lennon to okomentoval slovami, že Yoko Ono sa len snaží získať peniaze za svoje „avantgardné bulshity“. Kým bola Cynthia v máji 1968 na dovolenke v Grécku, Lennon pozval Ono na návštevu. Strávili noc nahrávaním albumu "Two Virgins", a potom sa podľa Johnovych slov „milovali za úsvitu“. Keď sa Lennonova manželka vrátila domov, našla Yoko Ono oblečenú v župane, ako s Lennonom popíja čaj. Keď ju Lennon uvidel povedal len, že „Ahoj." Yoko Ono v roku 1968 otehotnela a 21. novembra 1968 potratila chlapca, Bolo to len pár týždňov po tom, čo bol potvrdený Johnov a Cynthiin rozvod.
Dva roky pred rozpadom Beatles začali John Lennon a Yoko Ono svoje verejné protesty proti vojne vo Vietname. Zosobášili sa na Gibraltári dňa 20. marca 1969 a strávili medové týždne v amsterdamskom hoteli patriacom k reťazcu Hilton Hotels. Túto udalosť sa stala súčasťou jedného z dvoch týždňov patriacich do kampane Bed-In for Peace. Ďalší Bed-In Plánovali v Spojených štátoch, ale do tejto krajiny im bol stup zamietnutý, tak sa ďalší týždeň konal v hoteli Queen Elizabeth v Montreale, kde nahrali skladbu „Give Peace a Chance“. Často spájali svoje kampane s umeleckými projektami, podobne ako to bolo v prípade „bagizmu“, s ktorým sa prvýkrát predstavili počas tlačovej konferencie vo Viedni. Lennon opísal toto obdobie v piesni The Beatles nazvanej „The Ballad of John and Yoko“. Dňa 22. apríla 1969 Lennon si zmenil meno. Ako stredné meno si pridal „Ono“. Krátky ceremoniál k tejto udalosti usporiadal na streche budovy Apple Corps, kde Beatles tri mesiace predtým odohrali svoj posledný spoločný strešný koncert. Hoci potom meno John Ono Lennon používal, niektoré oficiálne dokumenty jeho meno uvádzali ako John Winston Ono Lennon. Pár sa po sobáši usadil v Berkshire. Potom, ako sa Yoko Ono zranila pri autonehode, Lennon zariadil, aby jej do nahrávacieho štúdia priniesli veľkú posteľ, kde spolu s The Beatles pracovali na svojom poslednom albume, "Abbey Road"..
Yoko Ono a John Lennon sa potom presťahovali do New Yorku, kde najprv žili v byte na Bank Street, Greenwich Village. Hľadali pritom iné bývanie, ktoré by bolo pre nich bezpečnejšie. V roku 1973 sa presťahovali do obytného domu s výhľadom na Central Park, ktorý sa volal Dakota a nachádzal sa na adrese 1 West 72nd Street.
May Pangová.
Aj v súčasnosti významnú americkú nezávislú produkčnú spoločnosť ABKCO Industries založil Allen Klein v roku 1968. Neskôr v tom istom roku ABKCO získala katalóg Cameo-Parkway Records spolu s nahrávacím zariadením, ktoré spoločnosť neskôr použila na výrobu hudobného materiálu niekoľkých svojich umelcov, medzi ktorých patrili aj kapely, ako The Beatles, či The Rolling Stones. Táto firma preto zastrešovala aj hudobné vydavateľstvo ABKCO Records.
May Pangovú ako recepčnú v budove tejto spoločnosti Klein zamestnal v roku 1969. John Lennon a Yoko Ono sa s ňou stretli v nasledujúcom roku. Po ich stretnutí sa Pangová stala ich osobnou asistentkou. V roku 1973, po troch rokoch spolupráce, sa jej Yoko Ono zverila, že sa ona a John navzájom veľmi odcudzili. Navrhla Pangovej aby si spolu s Johnom spolu začali a argumentovala tým, že sa Lennonovi veľmi páči. Pangová bola návrhom Yoko Ono ohromená. V tejto zvláštnej situácii nakoniec súhlasila, že sa stane Lennonovou spoločníčkou.
Nový pár krátko po rozchode Lennona a Yoko Ono odcestoval do Los Angeles, kde sa začalo 18-mesačné obdobie, ktoré bolo neskôr nazvané „stratený víkend“. V Los Angeles Pangová presvedčila Lennona, aby nadviazal pravidelný kontakt so svojim synom Julianom, ktorého predtým nevidel dva roky. Tiež sa obnovili priateľstvá s Ringom Starrom, s Paulom McCartneyom, s koncertným technikom kapely The Beatles, Malom Evansom, a s hudobníkom a Harrym Nilssonom. Raz v podnapitom stave, počas alkoholových excesov s Nilssonom, si Lennon mylne vysvetlil niektorú z Pangovej poznámok a v afektívnej reakcii sa ju pokúsil uškrtiť. Ustúpil až potom, čo mu v tom Nilsson fyzicky zabránil.
V júni sa Lennon a Pangová vrátili na Manhattan. Tam vo svojom novo prenajatom podkrovnom byte pripravili jednu izbu pre Juliana, ktorý ich v tom čase navštívil.. Lennon, ktorý bol počas dovtedajšej spoločnej existencie s Yoko Ono v sociálnej izolácii, potom začal znovu nadväzovať prerušené kontakty s ďalšími svojimi príbuznými a priateľmi. V decembri spolu s Pangovou uvažovali o kúpe domu. S Yoko Ono sa Lennon odmietal kontaktovať čo i len telefonicky.
V januári 1975 s osobným stretnutím s Yoko Ono súhlasil. Tvrdila mu vtedy, že našla spôsob, ktorý by mu mohol pomôcť v odvykaní od fajčenia. Po ich stretnutí sa už domov k Pangovej nevrátil a ani telefonicky sa s ňou nekontaktoval. Keď k nim Pangová na druhý deň telefonovala, Yoko Ono jej povedala, že Lennon nie je schopný momentálne komunikovať, nakoľko je vyčerpaný po absolvovaní hypnoterapie. O dva dni neskôr sa s Lennonom Pangová stretla u zubára. Lennon sa nesprával normálne, bol zmätený, Pangová mala z neho dojem, ako keby mu vymyli mozog. Lennon jej vtedy povedal, že jeho odlúčenie od Yoko Ono sa skončilo. Dodal, že Yoko Ono pripúšťa, že by ju vedela aj naďalej vnímať ako Lennonovu milenku.
Sean Lennon.
Yoko Ono po pokusoch mať s Lennonom dieťa prekonala tri potraty za sebou. K ďalšiemu jej tehotenstvu došlo práve v období, kedy sa pár dal po „stratenom víkende“ opäť dokopy. Yoko Ono chcela najprv ísť na interrupciu, no zmenila názor a súhlasila s tým, že tehotenstvo bude pokračovať pod podmienkou, že Lennon bude súhlasiť s tým, že sa stane mužom v domácnosti.
Lennonova pauza v hudobnom priemysle po Seanovom narodení trvala päť rokov. Lennon túto jeho novú situáciu intenzívne prežíval. Najal si fotografa, ktorý syna v každom dni jeho prvého roka života odfotil. K fotografiám Lennon vytvoril množstvo kresieb, ktoré po jeho smrti vyšli v knižnej podobe pod názvom "Real Love: The Drawings for Sean". Lennon neskôr hrdo vyhlásil: „Nevyšiel z môjho tela, ale staral som sa o neho, pripravoval som mu jedlo, dbal som na tom, aby spával, naučil sa odo mňa plávať ako ryba.."
Bývalí členovia The Beatles.
Počas rokov, ktoré nasledovali po rozpadeThe Beatles v roku 1970, mal Lennon priateľské vzťahy s Ringom Starrom, Jeho kontakty s McCartneym a s Harrisonom boli odlišné. Najprv s Harrisonom vychádzali dobre, no po tom, čo sa Lennon v roku 1971 presťahoval do USA, sa ich cesty rozišli. V decembri 1974, keď bol Harrison v New Yorku na turné "Dark Horse", Lennon súhlasil, že vystúpi s ním na koncerte no po hádke o tom, že Lennon odmietol podpísať dohodu, ktorá by definitívne rozpustila legálne partnerstvo Beatles sa spoločné vytúpenie nekonalo. Harrison neskôr hovoril o tom, že Lennon bol ochotný s ním komunikovať počas paitich rokov v dobe, keď mal prestávku a venoval sa Seanovi, no Yoko Ono mu v tom bránila. Harrisona urazilo aj to, že Keď Lennon vydal v roku 1980 svoju biografiu o Georgeovi sa v nej zmienil len okrajovo. Pre "Playboy" poznamenal, že ho naštvalo, že jeho vplyv v svojom živote obišiel. Spomenul každého hráča na saxofón, či štúdiového gitaristu, ktorých počas rokov stretol, jeho v knihe vynechal.
Lennon najintenzívnejšie prežíval pocity, ktoré mal voči McCartneyovi. Okrem útokov v texte piesni „How Do You Sleep?“, sa Lennon s McCartneyom tri roky po rozdelení skupiny hádal aj prostredníctvom tlače. Neskôr boli náznaky, že by medzi nimi mohlo dôjsť k zmiereniu a v roku 1974 spolu dokonca nahrali hudbu, no napokon sa opäť rozišli. V apríli 1976, počas poslednej McCartneyho návštevy, Lennon hovoril, že spolu v televízore sledovali časť programu "Saturday Night Live", v ktorom Lorne Michaels zverejnil výzvu, že poskytne tritisíc dolárov, ak sa The Beatles v show stretnú. Podľa Lennona dvojica vážne uvažovala, že do štúdia prídu a zo žartu sa pokúsia získať svoj podiel, no boli vraj na to príliš unavení. Lennon zhrnul svoj názor na McCartneya v rozhovore tri dni pred svojou smrťou slovami: „Počas mojej kariéry som si vybral prácu len dvomi ľuďmi: Paulom McCartneym a s Yoko Ono... nebola to zlá voľba."
Spolu s odcudzením od McCartneyho, Lennon s ním vždy prežíval istú hudobnú súťaživosť a neustále jeho tvorbu sledoval. Počas prestávky v kariére od roku 1975 až do doby krátko pred smrťou sa podľa Freda Seamana, vtedajšieho asistenta Johna Lennona a Yoko Ono, Lennon utešoval myšlienkou, že on síce netvorí, kým McCartney produkuje len to, čo Lennon považuje za priemerný materiál. Lennon pri návrate do štúdia v roku 1980, keď McCartney práve vydal singel „Coming Up“, hovoril, že si musel z nahrávania „odskočiť na sucháre“, pretože nevedel dostať jeho melódiu z hlavy. V tom istom roku sa Lennona opýtali, či sú to obávaní nepriatelia alebo najlepší priatelia. Lennon odvetil, že nie sú ani jedným z toho. Nikoho z nich už dlho nevidel. Ale dodal aj: „Mám ich stále rád. The Beatles skončili, ale John, Paul, George a Ringo existujú naďalej."
Politický aktivizmus.
John Lennon a Yoko Ono mali svoje prvé medové týždne v marci 1969, ktoré sa konali v amsterdamskom hoteli Hilton. Táto ich verejne prezentovaná udalosť, spojená s vyjadrovaním odporu voči vojne dostala názova Bed-In for Peace, no vo svojom výsledku sa stretla s celosvetovým mediálnym výsmechom. Počas druhej časti Bed-In o tri mesiace neskôr sa mladomanželský pár ubytoval v hoteli Queen Elizabeth v Montreale. Lennon tam napísal a nahral skladbu „Give Peace a Chance“. Pieseň, ktorá vtedy vyšla ako singel, bola rýchlo verejnosťou interpretovaná ako protivojnová hymna a spievalo ju štvrť milióna účastníkov na demonštrácii proti vojne vo Vietname, ktorá sa konala vo Washingtone, DC na druhý Deň vietnamského moratória dňa 15. novembra 1969. V decembri toho istého roku v 10 mestách po celom svete zaplatili za bilbordy, ktoré v národnom jazyku hlásali „War Is Over! If You Want It“.
Lennon a Ono začali v priebehu roka podporovať snahy rodiny posledného britského popraveného kriminálnika, Jamesa Hanrattyho, ktorá sa snažila dokázať jeho nevinu. Hanratty bol obesený v roku 1962. Podľa Lennona tí, ktorí Hanrattyho odsúdili, boli „tí istí ľudia, ktorí nosia zbrane do Južnej Afriky a zabíjajú černochov na uliciach... Tí istí bastardi majú kontrolu, tí istí ľudia riadia všetko, to je celá tá sprostá buržoázna scéna.“ V Londýne k tomu usporiadali John Lennon a Yoko Ono pochod s transparentmi „Británia zavraždila Hanrattyho“ a „Tichý protest pre Jamesa Hanrattyho“ a natočili 40-minútový dokument o tomto prípade. Na odvolacom pojednávaní o viac ako tridsať rokov neskôr bolo Hanrattyho odsúdenie potvrdené po tom, čo sa zistilo, že dôkazy DNA sa zhodujú, čím sa potvrdila pravda tých, ktorí ho odsúdili..
V roku 1971 John Lennon a Yoko Ono poslali kyticu ruží a šek na 5 000 Libier pre Glasgovčanov, ktorí sa rozhodli napriek tomu, že hrozilo zrušenie ich pracovných pozícii, naďalej precovať bez nároku na mzdu a svojou prácou takto dokázať, že ich pozície sú stále potrebné. Keď sa v auguste toho roku presťahovali do New Yorku, spriatelili sa s dvoma radikálnymio mierovými aktivistami, Yippie, Jerrym Rubinom a Abbie Hoffmanovou, ktorí patrili ku mimo zákon postavenej Chicagskej sedmičky. Ďalší politický aktivista, John Sinclair, básnik a spoluzakladateľ Strany bielych panterov, si odpykával desať rokov väzenia za predaj dvoch jointov marihuany, pri ktorom bol prostihnutý po predchádzajúcich odsúdeniach za prechovávanie drogy. V decembri 1971 v Ann Arbor, v štáte Michigan, sa 15 000 ľudí zúčastnilo akcie „John Sinclair Freedom Rally“, protestného a benefičného koncertu s podporou Lennona, Stevieho Wondera, Boba Segera, či Bobbyho Sealea zo Strany čiernych panterov a ďalších. John Lennon a Yoko Ono sprevádzaní Davidom Peelom a Jerrym Rubinom, predviedli akustický set štyroch piesní z ich pripravovaného albumu "Some Time in New York City" vrátane skladby „John Sinclair“, ktorej texty vyzývali na jeho prepustenie. Deň pred zhromaždením schválil michiganský senát návrh zákona, ktorý výrazne znížil tresty za prechovávanie marihuany a o štyri dni neskôr bol Sinclair na základe odvolacej kaucie prepustený. Vystúpenie bolo zaznamenané a dve zo skladieb sa neskôr objavili na kompilácii "John Lennon Anthology" (1998).
Po incidente z Krvavej nedele v Severnom Írsku z roku 1972 John Lennon povedal, že vzhľadom na voľbu medzi britskou armádou a IRA sa postaví na stranu druhej menovanej. Lennon a Yoko Ono napísali dve piesne, ktoré boli protestom proti britskej prítomnosti a akciám v Írsku a nahrali ich na album "Some Time in New York City": „The Luck of the Irish“ a „Sunday Bloody Sunday“. V roku 2000 David Shayler, bývalý člen britskej bezpečnostnej služby MI5, skonštatoval, že Lennon poskytol finančnú podporu IRA, čo Yoko Ono okamžite poprela.. Životopisec Bill Harry zaznamenáva, že po Krvavej nedeli Lennon a Ono finančne podporili produkciu filmu "The Irish Tapes", ktorý bol politickým dokumentom podporujúcim Írsky republikanizmus. Vo februári 2000 aj Lennonov bratranec Stanley Parkes tvrdil, že hudobník počas 70. rokov peniaze IRA poskytol. Po udalostiach Krvavej nedele sa Lennon a Ono zúčastnili protestu v Londýne, o čom na svojej titulke písali aj ľavicovo orientované noviny Red Mole pod titulkom „Za IRA, proti britskému imperializmu“.
Podľa správ v archívoch FBI a potvrdených v roku 2006 Tariqom Alim Lennon sympatizoval s Medzinárodným marxistickým hnutím, trockistickou skupinou, ktorá vznikla v Británii v roku 1968. FBI sa napriek všetkému domnievala, že Lennonové revolučné aktivity bolo slabo účinné, pretože bol „neustále pod vplyvom narkotík“.
V roku 1972 Lennon prispel kresbou a veršovačkou s názvom „Prečo je smutné byť gayom?“ do knihy Lena Richmonda a Garyho Nogueru "The Gay Liberation Book". Lennonovým posledným aktom politického aktivizmu bolo vyhlásenie na podporu štrajkujúcich menšinových hygienických pracovníkov v San Franciscu 5. decembra 1980. On a Yoko Ono mali plánované pripojiť sa k robotníckemu protestu 14. decembra.
Pokus o deportáciu.
Po vplyve skladieb „Give Peace a Chance“ a „Happy Xmas (War Is Over)“ na protivojnové hnutie, sa Nixonova administratíva dopočula správy o Lennonovej účasti na koncerte v San Diegu, ktorý sa mal konať v rovnakom čase ako Republikánsky národný zjazd preto sa pokúsili o jeho deportáciu. Nixon veril, že Lennonove protivojnové aktivity môžu ohroziť jeho znovuzvolenie. Republikánsky senátor Strom Thurmond vo februári 1972 navrhol, že proti Lennonovi „by bola deportácia strategickým protiopatrením“. Nasledujúci mesiac začala americká imigračná a naturalizačná služba (INS) deportačné konanie s odôvodnením, že jeho odsúdenie za priestupok z roku 1968, kedy bol v Londýne stíhaný za prechovávanie kanabisu zapríčinilo, že nie je spôsobilý na zotrvanie v Spojených štátoch. Lennon strávil ďalších tri a pol roka na pojednávaniach o deportácii a mimo nej až do 8. októbra 1975, keď odvolací súd zrušil pokus o deportáciu s vyhlásením, že „súdy nebudú tolerovať selektívnu deportáciu založenú na tajných politických dôvodoch“. Kým prebiehali právne spory, Lennon navštevoval zhromaždenia a vystupoval v televízii. Spolu s Yoko Ono vo februári 1972 boli týždeň hosťami "The Mike Douglas Show", pričom sústredili pozornosť Ameriky na hostí ako bol Jerry Rubin a Bobby Seale. V roku 1972 Bob Dylan napísal INS list, v ktorom obhajoval Lennona a uviedol v ňom aj, že John a Yoko majú dobrý ohlas verejnosti a stali sa súčasťou umeleckého diania v krajine. Inšpirujú, prekračujú a stimulujú, a tým len pomáhajú ostatným vidieť jasnešie. Tým narúdšajú nudnú príchuť malicherného komercializmu, ktorý prevládajúce masmédiá vydávajú za umenie. Podľa neho by mali zostatť, lebo pre Johna a Yoko je v krajine dostatok priestoru.
23. marca 1973 dostal John Lennon rozkaz do 60 dní opustiť USA. Yoko Ono medzitým trvalý pobyt dostala. V reakcii na to Lennon a Ono usporiadali 1. apríla 1973 tlačovú konferenciu v New York City Bar Association, kde oznámili vytvorenie štátu Nutopia, miesta, kde nie je „žiadna krajina, hranice, pasy, len ľudia“. Mávajúc bielou vlajkou Nutopie (dve vreckovky) požiadali o politický azyl v USA. Tlačová konferencia bola natočená a objavila sa v dokumente z roku 2006, "The U.S. vs. John Lennon". Čoskoro po tlačovej konferencii vyšlo najavo Nixonovo zapojenie do politického škandálu a v júni sa vo Washingtone, DC, začalo vypočúvania vo veci Aféry Watergate. O 14 mesiacov neskôr tieto okolnosti viedli k prezidentovej rezignácii. V decembri 1974, keď on a členovia jeho sprievodu navštívili Biely dom, Harrison požiadal Geralda Forda, Nixonovho nástupcu, aby sa v tejto záležitosti prihovoril. Fordova administratíva prejavila chabý záujem pokračovať v boji proti Lennonovi a príkaz na deportáciu bol v roku 1975 zrušený. Nasledujúci rok dostal Lennon zelenú kartu potvrdzujúcu jeho trvalý pobyt a keď bol v januári 1977 inaugurovaný za prezidenta Jimmy Carter, John Lennon sa s Yoko Ono sa zúčastnili inauguračného plesu.
Dohľad FBI a odtajnené dokumenty.
Po Lennonovej smrti podal historik Jon Wiener na základe zákona o slobodnom prístupe k informáciám požiadal o zložku FBI, v ktorej bola dokumentovaná úloha úradu pri pokuse o hudobníkovu deportáciu. FBI priznala, že má 281 strán spisov o Johnovi Lennonovi, no väčšinu z nich odmietla zverejniť s odôvodnením, že obsahujú informácie ohrozujúcu národnú bezpečnosť. V roku 1983 Wiener s podporou Americkej únie občianskych slobôd v južnej Kalifornii podal na FBI žalobu. Po nej prebehlo 14 rokov súdnych sporov, kým bola FBI prinútená zadržanú dokumentáciu vydať. Advokátska spoločnosť ACLU, zastupujúca Wienera, nakoniec získala v roku 1991 priaznivé rozhodnutie vo svojom spore proti FBI. Ministerstvo spravodlivosti sa v apríli 1992 proti rozhodnutiu odvolalo na Najvyšší súd, no tento súd prípad ďalej skúmať odmietol. V roku 1997, v súlade s novým pravidlom prezidenta Billa Clintona, že dokumenty by mali byť zadržané iba v prípade, ak by ich zverejnenie znamenalo „predvídateľnú škodu“, Ministerstvo spravodlivosti vyriešilo väčšinu nevyriešených otázok mimosúdne zverejnením všetkých sporných dokumentov okrem desiatich.
Wiener zverejnil výsledky svojej 14-ročnej kampane v januári roku 2000. V knihe "Gimme Some Truth: The John Lennon FBI Files" sa nachádzajú faksimile dokumentov, vrátane „dlhých správ od dôverníkov podrobne opisujúcich každodenný život protivojnových aktivistov, poznámky pre Biely dom, prepisy televíznych relácií, v ktorých Lennon vystupoval, a návrh, aby Lennona zatkla miestna polícia pre obvinenia z prechovávania drôg“. O príbehu rozpráva aj dokumentárny film "The US vs. John Lennon." Posledných 10 dokumentov v Lennonovom spise FBI, ktoré informovali o jeho vzťahoch s londýnskymi protivojnovými aktivistami v roku 1971 a ktoré boli zadržané ako obsahujúce „informácie o národnej bezpečnosti poskytnuté cudzou vládou pod výslovným prísľubom dôvernosti“, bolo zverejnených v decembri v roku 2006. Neobsahovali žiadne náznaky, že by britská vláda považovala Lennona za vážnu hrozbu. Jedným z príkladov zo zverejneného materiálu bola správa, že dvaja prominentní britskí ľavičiari dúfali, že Lennon zafinancuje ľavicové kníhkupectvo a čitáreň.
Literárna tvorba.
Okrem autorstva textov v piesňach The Beatles, i vo svojich sólových projektoch John Lennon je aj autorom niekoľkých knižiek básní a krátkej prózy. 23. marca 1964 vydal svoju prvotinu pod názvom ' (ISBN 0-684-86807-5). Je to zbierka krátkych poviedok, ktoré si sám ilustroval. Sú napísané v surrealistickom duchu. Knižka vyšla v roku 1996 v českom preklade pod názvom ' (Argo, Praha 1996, ISBN 80-7203-003-5).
24. júna 1965 vyšla druhá knižka pod názvom ' (ISBN 1-56849-299-5). V českom preklade vyšla v roku 1999 pod titulom '.
V roku 1986 vyšla ďalšia zbierka poviedok pod názvom "The Estate of John Lennon and Yoko Ono", v českom preklade z roku 1994 ako "" (Votobia, Praha 1994, ISBN 80-85619-16-4). Okrem iného obsahuje aj slávnu poviedku „Balada o Johnovi a Yoko“, kde John Lennon rozpráva o zoznámení sa s Yoko Ono.
Spisovateľ Bill Harry, ktorý sa zaoberal biografiami týkajúcimi sa skupiny The Beatles, napísal, že Lennon začal s podporou svojho strýka kreatívne kresliť a písať už v ranom veku. Svoje príbehy, poéziu, skice a karikatúry zhromažďoval v cvičebnici Quarry Bank High School, ktorej dal názov "Daily Howl". Kresby často znázorňovali zmrzačených ľudí, zápisky boli satirické a v celej knižke bolo množstvo slovných hračiek. Podľa spolužiaka Billa Turnera vytvoril Lennon knižku "Daily Howl", aby ňou pobavil svojho najlepšieho priateľa a neskoršieho kolegu z kapely Quarrymen, Peta Shottona, ktorému ukazoval svoje práce skôr, než ich videl niekto iný. Turner povedal, že Lennon „bol posadnutý oblasťou okolo Leedsu a Liverpoolu, známou pod prezývkou Wigan Pier, ktorá sa v dielach neustále objavovala“ aj v Lennonovom príbehu "A Carrot in a Potato Mine", (niečo ako "Mrkva a baňa na zemiaky") „ bola baňa na konci móla Wigan.“ Turner opísal, ako jedna z Lennonových karikatúr zobrazovala značku autobusovej zastávky označenú otázkou: „Prečo?“ Hore bola lietajúca palacinka a dole „slepý muž s okuliarmi, ktorý vedie slepeckého psa, ktorý ma tiež okuliare“.
Lennonova láska k slovným hračkám a nezmyselnými zvratmi si našla širšie publikum, keď mal 24 rokov. Harry píše, že kniha "" (1964) vyšla po tom, čo „prišiel ku nemu nejaký novinár, ktorý sa motal okolo Beatles a on mu ukázal svoje literálne pokusy. On mu vtedy povedal: „Napíš knihu“ a tak vznikla Johnova prvá knižka. Podobne ako "Daily Howl" bola zmesou rôznych formátov vrátane poviedok, poézie, hier a kresieb. Jeden príbeh, „Dobrý pes Nigel“, rozpráva príbeh o „šťastnom psovi, ktorý močí na lampu, šteká, vrtí chvostom – až zrazu začuje správu, že o tretej bude zabitý“. Týždenný literárny prehľad "The Times Literary Supplement" považoval Lennonove básne a príbehy za „pozoruhodné a aj veľmi vtipné, kde nezmysly bežia ďalej, slová a obrazy sa v reťazci čistej fantázie navzájom podnecujú“. "Book Week" uviedol: „Toto je písanie nezmyslov, ale stačí si len preštudovať ako sa má písať literatúra v žánri nezmyslov, aby ste si uvedomili, ako dobre to Lennon podal. Zatiaľ čo niektoré jeho homonymá sú bezdôvodnou slovnou hračkou, mnohé iné majú nielen dvojitý význam, ale aj dvojité ohraničenie.“ Lennon bol prekvapený nielen pozitívnym prijatím, ale aj tým, že kniha vôbec nejaké recenzie mala a radil, aby čitatelia brali knihu vážnejšie ako on sám. On na nich pracoval, len tak zo žartu.
V kombinácii s "A Spaniard in the Works" (1965), "In His Own Write" sa vytvoril základ divadelnej hry "", ktorú spoluadaptovali Victor Spinetti a Adrienne Kennedyová. Po rokovaniach medzi Lennonom, Spinettim a umeleckým riaditeľom Národného divadla sirom Laurenceom Olivierom sa hra v roku 1968 predstavila v divadle The Old Vic. Na jej premiérovom predstavení sa zúčastnili aj John Lennon a Yoko Ono, čo bolo vtedy ich druhé spoločné verejné predstavenie. V roku 1969 Lennon napísal „Four in Hand“, paródiu založenú na jeho tínedžerských skúsenostiach so skupinovou masturbáciou, pre hru Kennetha Tynana "Oh! Calcutta!" Po Lennonovej smrti boli publikované ďalšie diela, vrátane "Skywriting by Word of Mouth" (1986), "Ai: Japan Through John Lennon's Eyes: A Personal Sketchbook" (1992), s Lennonovými ilustráciami definícií japonských slov, a "Real Love: The Drawings for Sean" (1999). Ukážky jeho spisov a kresieb sú aj v multimediálnej retrospektívnej kompilácii "The Beatles Anthology" (2000).
Umelecké aktivity.
V roku 1967 John Lennon, ktorý navštevoval umeleckú školu, financoval a anonymne sa zúčastnil konceptuálnej umeleckej výstavy Yoko Ono, Half-A-Room, ktorá sa konala v Lisson Gallery. Po jeho spolupráci s Yoko Ono v umeleckom zoskupení The Plastic Ono Band, ktorá začala v roku 1968, sa Lennon zapojil do medzinárodného umeleckého hnutia Fluxus. V lete 1968 začal Lennon predvádzať svoje maliarske a konceptuálne umenie na svojej umeleckej výstave You Are Here, ktorá sa konala v galérii Roberta Frasera v Londýne. Prehliadka, ktorá bola venovaná Yoko Ono, zahŕňala okrúhly biely monochromatický obraz s priemerom šesť stôp (asi ) s názvom "You Are Here" (1968). Jeho povrch okrem bieleho monochromatického náteru obsahoval iba drobný ručne písaný nápis „You are here“ („ste tu“). Tento obraz a predstavenie vo všeobecnosti bolo koncipované ako odpoveď na konceptuálne umelecké dielo Yoko Ono, "This is Not Here" (1966), ktoré bolo súčasťou jej inštalácie nástenných textov hnutia Fluxus s názvom "Blue Room Event" (1966). "Blue Room Event" pozostával z viet, ktoré Yoko Ono napísala priamo na biele steny a strop svojho newyorského bytu. Lennonova show "You Are Here" obsahovala aj šesťdesiat charitatívnych zberných boxov, pár Lennonových topánok s nápisom „Vyzúvam sa ti“, hotový čierny bicykel (zrejmá pocta Marcelovi Duchampovi a jeho bicyklovému kolesu z roku 1917), prevrátený biely klobúk s nápisom „For The Artist“ a veľká sklenená nádoba plná odznakov a bielych špendlíkov, ktoré bolo možné zadarmo si zobrať. Reakciu verejnosti na šou tajne snímala skrytá kamera. Na otvorenie 1. júla John Lennon, oblečený celý v bielom (rovnako aj Yoko Ono), vypustil na mestskú oblohu 365 bielych balónov. Ku každému balónu bola pripojená malá papierová kartička, ktorá sa s komentármi od nálezcu mala poslať späť Lennonovi do galérie Roberta Frasera na Duke Street 69.
Po presťahovaní sa do New Yorku, od 18. apríla do 12. júna 1970, John Lennon a Yoko Ono usporiadali pod názvom "GRAPEFRUIT FLUXBANQUET". sériu podujatí a koncertov konceptuálneho umenia Fluxus v obchode Tone Deaf Music Store, ktorý patril hudobníkovi Joemu Jonesovi. Vystúpenia obsahovali exhibície "Come Impersonating John Lennon &amp; Yoko Ono, Grapefruit Banquet" a "Portrait of John Lennon as a Young Cloud od Yoko + Everybody". V tom istom roku Lennon zverejnil aj "The Complete Yoko Ono Word Poem Game" (1970): konceptuálnu umeleckú básnickú koláž, ktorá využíva rozrezanú (alebo "découpé") aleatorickú techniku náhodnej zhody typickú pre práce Johna Cagea a mnohých umelcov Fluxusu. Techniku cut-up možno badať prinajmenšom u dadaistov z 20. rokov 20. storočia, no na začiatku 60. rokov ju spopularizoval spisovateľ William S. Burroughs. Pre "The Complete Yoko Ono Word Poem Game" John Lennon odfotil svoj portrét, ktorý bol aj súčasťou balenia albumu The Beatles z roku 1968 (známeho aj ako "The White Album") a rozrezal ju na 134 malých obdĺžnikov. Na zadnú stranu každého fragmentu bolo napísané jediné slovo, ktoré bolo možné prečítať v ľubovoľnom poradí. Portrét mal byť zostavený v ľubovoľnom poradí. "The Complete Yoko Ono Word Poem Game" predstavil John Lennon Yoko Ono dňa 28. júla v popísanej obálke, ktorú si mohla náhodne zostaviť a podľa vlastného uváženia znovu pozmeniť.
Lennon až do konca svojho života príležitostne robil náladové kresby a umelecké výtvarné grafiky. Napríklad v londýnskej galérii umenia Eugena Schustera vystavoval svoje litografie Bag One, výstavu, ktorá obsahovala niekoľko erotických obrázkov. Výstava bola otvorená 15. januára 1970 a o 24 hodín neskôr na miesto jej konania vpadli policajti, ktorí z dôvodu etických nedostatkov 8 zo 14 litosov skonfiškovali. Litografie nakreslil Lennon v roku 1969 a zaznamenávali jeho svadbu a medové týždne s Yoko Ono a jednu z ich Bed-In for Peace, ktoré sa konali pre ich záujem o svetový mier.
V roku 1969 sa Lennon objavil v umeleckom filme, ktorý nakrútila Yoko Ono v rámci hnutia Fluxus "Self-Portrait", ktorý pozostával z jediného štyridsaťminútového záberu Lennonovho penisu. Tento film mal aj reálnu premiéru v lodýnskom Inštitúte súčasného umenia. V roku 1971 John Lennon nakrútil ďalší experimentálny umelecký film s názvom "Erection", ktorý bol Georgem Maciunasom, zakladateľom umeleckého hnutia Fluxus a súčasníkom avantgardy Yoko Ono, zostrihaný na 16 mm film. Film používa ako soundtrack piesne „Airmale“ a „You“ z albumu Yoko Ono, "Fly", z roku 1971.
Hudobný prejav.
Používané hudobné nástroje.
John Lennon v detstve hrával na harmoniku. Dal mu ju vodič autobusu po ceste k bratrancovi do Škótska. Bola to v autobuse zabudnutá harmonika, ktorú mal šofér odloženú v depe v Edinburghu. Harmoniku používal John Lennon aj počas profesionálnej kariéry. Počas rokov, keď kapela The Beatles hrávala v Hamburgu bol zvuk harmoniky jedným z charakteristických (tzv. signature) znakov ich interpretácie rokenrolových skladieb. Harmoniku je počuť vo vaicerých prvých nahrávkach The Beatles. a aj prvých. Lennonova matka učila Johna hrať na bendžo, neskôr mu kúpila akustickú gitaru. Ako šestnásťročný v skupine Quarrymen hrával na rytmickej gitare.
Ako jeho kariéra postupovala, hral na rôzne elektrické gitary, najmä na Rickenbacker 325, Epiphone Casino a Gibson J-160E a od začiatku svojej sólovej kariéry na gitaru Gibson Les Paul Junior. Producent albumu "Double Fantasy", Jack Douglas, hovoril, že od čias Beatle mal Lennon zvyk naladiť D-strunu mierne naplocho, takže jeho teta Mimi z nahrávok vedela rozpoznať, ktorá gitara je jeho.
Príležitostne John Lennon hral na šesťstrunovej basovej gitare Fender Bass VI, ktorou nahradzoval basgitaru v niektorých skladbách The Beatles: „Back in the U.S.S.R.“, „The Long and Winding Road“, „Helter Skelter“, v ktorých hral Paul McCartney na iný hudobný nástroj.
John Lennon ovládal aj klávesové nástroje. Ďalším nástrojom, na ktorý Lennon hrával, bol klavír, na ktorom skomponoval mnoho piesní, vrátane „Imagine“, ktorá je jeho najznámejším sólovým dielom. Jeho jamovanie na klavíri s McCartneym v roku 1963 viedlo k vzniku nahrávky skupiny The Beatles, ktorá sa ako prvá dostala na vrchol rebríčkov v Spojených štátoch, „I Want to Hold Your Hand“. V roku 1964 sa stal jedným z prvých britských hudobníkov, ktorí si zaobstarali klávesy Mellotron, hoci ho na nahrávkach The Beatles nebolo počuť až do roku 1967, kedy vydali skladbu „Strawberry Fields Forever“.
Štýl spevu.
Britský kritik Nik Cohn o Lennonovi poznamenal: „Vlastnil jeden z najlepších popových hlasov všetkých čias, chrapľavý, rozbitý, vždy divoký a namyslený.“ Cohn napísal, že Lennon, pri speve piesne „Twist and Shout“, pôsobil akoby sa „prehnal do totálnej nesúdržnosti a napoly sa roztrhol.“ Keď Beatles nahrali poslednú pieseň počas vtedy jednodňového nahrávania, z ktorého vznikol debutový album kapely z roku 1963, "Please Please Me", Lennonov hlas bol už tak poznačený prechladnutím, že ho takmer nemal. Lennon k tomu povedal: „Nevedel som spievať tú prekliatu vec, len som ju vykričal.“ Slovami životopisca Barryho Milesa: „Lennon svoje hlasivky jednoducho roztrhal v záujme rock'n'rollu.“ Producent The Beatles, George Martin, hovoril, ako mal Lennon „vrodenú nechuť k vlastnému hlasu, ktorej on nikdy nerozumel. Stále mu hovoril:,Urob niečo s mojím hlasom!...daj naň niečo... Urobte to inak'“
Keď sa skončila kapela The Beatles a John prešiel do sólovej kariéry, jeho spevácka technika prechádzala do čoraz širšieho výrazového rozsahu. Životopisec Chris Gregory o Lennonovi píše, že „predbežne začínal odhaľovať svoju neistotu v množstve akusticky vedených „spovedných“ balád, čím sa začal proces jeho „verejnej terapie“, ktorý nakoniec vyvrcholil prvotnými výkrikmi v piesni „Cold Turkey“ a katarzným albumom "John Lennon/Plastic Ono Band"." Hudobný kritik Robert Christgau označil tento Lennonov „najväčší vokálny výkon... od kriku po kňučanie, elektronicky modulované... násobené do ozveny, filtrované a prehrávané do zdvojených stôp." David Stuart Ryan popísal Lennonov vokálny prejav ako rozsah od „extrémnej zraniteľnosti, citlivosti a dokonca naivity“ až po tvrdý „chrapľavý“ štýl. Aj Wiener vnímal kontrasty a povedal, že spevákov hlas môže byť „sprvu utlmený, čoskoro takmer praskne od zúfalstva“. Hudobný historik Ben Urish spomína, že pár dní po Lennonovej vražde počul v rádiu pieseň „This Boy“ s ktoru vystúpila skupina The Beatles v "Ed Sullivan Show": „Keď Lennonove vokály dosiahli svoj vrchol... až to bolelo počuť ho s takou úzkosťou a emóciami kričať. Ale boli to moje emócie, ktoré som počul v jeho hlase. Robil to tak stále."
Historický význam.
Hudobní historici Schinder a Schwartz sa zaoberali premenami štýlov populárnej hudby, ktoré sa odohrali medzi 50. a 60. rokmi 20. storočia. Poznamenali, že vplyv skupiny The Beatles nemožno preceňovať: po „revolúcii zvuku, štýlu a postavenia populárnej hudby a otvorení dverí k rokenrolu prílivu vlny britských rockových umelcov“ skupina „strávila zvyšok 60. rokov rozšírovaním štýlových hraníc rockovej hudby“. V roku 1999 na Národný deň poézie uskutočnila BBC anketu s cieľom označiť najviac obľúbenú pieseň Spojeného kráľovstva a jej víťazom sa stala skladba „Imagine“.
V roku 1997 Yoko Ono a nadácia Broadcast Music, Inc (BMI) aby si uctili pamiatku Johna Lennona a jeho významný tvorivý odkaz založili každoročnú hudobnú súťaž program pre skladateľov moderných hudobných žánrov. Prostredníctvom štipendií Johna Lennona a nadácie BMI bolo talentovaným mladým hudobníkom v Spojených štátoch poskytnutých viac ako 400 000 dolárov. Pre hudobných historikov Urisha a Bielena boli Lennonovým najvýznamnejším úsilím „autoportréty... v jeho piesňach, ktoré hovorili o ľudských stavoch“.
V roku 2013 globálna nezávislá spoločnosť spravujúca práva a hudobné služby, Downtown Music Publishing, podpísala pre USA zmluvu o správe vydavateľstva so spoločnosťami Lenono Music a Ono Music, ktoré sú domovským katalógom skladieb Johna Lennona a Yoko Ono. Podľa podmienok dohody Downtown spravuje Lennonove sólové diela, vrátane „Imagine“, „Instant Karma (We All Shine On)“, „Power to the People“, „Happy Xmas (War Is Over)“, „Jealous Guy“, „(Just Like) Starting Over“ a ďalších.
John Lennon je subjektom pre mnohé pamätníky a pocty. V roku 2002 bolo letisko v Lennonovom rodnom meste premenované na Liverpool John Lennon Airport. Na oslavu Lennonových 70. narodenín v roku 2010 Cynthia a Julian Lennonovci odhalili pamätník mieru Johna Lennona v parku Chavasse v Liverpoole. Liverpoolská socha s názvom "Peace &amp; Harmony" zobrazuje symboly mieru a je na nej nápis „Mier na Zemi pre zachovanie života · Na počesť Johna Lennona 1940–1980“. V decembri 2013 pomenovala po Lennonovi Medzinárodná astronomická únia jeden z kráterov na planéte Merkúr. V Havane na Kube je park Johna Lennona, v ktorom je jeho socha sediaca na lavičke.
Pocty.
Skladateľské partnerstvo Lennona-McCartneyho je považované za jedno z najvplyvnejších a najúspešnejších v 20. storočí.
Ako interpret, autor či spoluautor mal John Lennon 25 singlov na prvom mieste v rebríčku US Hot 100: 
Predaj albumov Johna Lennona v USA predstavuje 14 miliónov kusov. Jeho najpredávanejším albumom je "Double Fantasy." V Spojených štátoch sa vypredal v trojmiliónovom náklade. Bol vydaný krátko pred Lennonovom smrťou a v roku 1981 získal Cenu Grammy za album roka. V nasledujúcom rokubola Johnovi Lennonovi udelená cena Brit Award za mimoriadny prínos v hudbe.
Účastníci prieskumu BBC Johna Lennona v roku 2002 zvolili na ôsmu priečku zoznamu „100 najväčších Britov“. Medzi rokmi 2003 až 2008 v časopise "Rolling Stone" bolo v niekoľkých recenziách umelcov a hudobných publicistov vyjadrené uznanie Johnovi Lennonovi a bolo mu priznané piate miesto v rebríčku „100 najlepších spevákov všetkých čias“ a 38. miesto v rebríčku „100 najlepších umelcov všetkých čias“. Lennonove albumy, "John Lennon/Plastic Ono Band" a "Imagine" sú umiestnené na 22. a 76. mieste zoznamu „500 najlepších albumov všetkých čias“, ktorý bol zverejnený v časopise "Rolling Stone". V roku 1965 bol John Lennon spolu s ostatnými členmi skupiny The Beatles vymenovaný za člena Rádu Britského impéria (MBE), no svoju medailu kvôli „angažovanosti Británie na veci Nigéria-Biafra, proti britskej podpore Ameriky vo vojne vo Vietname a proti vyradenia sinnglu Cold Turkey z hudobného rebrička" v roku 1969 vrátil. V roku 1987 bol John Lennon posmrtne uvedený do Sieni slávy hudobných skladateľov a v roku 1994 aj do Rokenrolovej sieni slávy.
Filmografia.
Všetky diela, ktoré vyšli po jeho smrti v roku 1980 využívajú archívne zábery.

</doc>
<doc id="15174" url="https://sk.wikipedia.org/wiki?curid=15174" title="Niagara Falls (Ontário)">
Niagara Falls (Ontário)

Niagara Falls je kanadské mesto v provincii Ontário, ležiace na brehu rieky Niagara, priamo pri Niagarských vodopádoch.
Geografia.
Mesto je spojené so sesterským americkým mestom Niagara Falls rozprestierajúcim sa na druhom brehu rieky Niagara dvomi mostami. Hlavnou spojnicou je Dúhový most, ktorý preklenul rieku len niekoľko metrov pod vodopádmi. Dostal tento názov kvôli nádhernej dúhe, ktorú zapríčiňuje vodná triešť unikajúca do vzduchu z padajúcich vodných más. Ďalším mostom je Whirlpool Rapids Bridge.
Dejiny mesta.
Oblasť okolo vodopádov bola osídlená od 17. storočia, najskôr Irokézmi a neskôr Európanmi, ktorých priťahovali mohutné vodopády. Turistika sa začala rozvíjať už začiatkom 19. storočia a postupne sa stala hlavným zdrojom príjmov pre mesto. Ročne prichádzajú do mesta hlavne kvôli Niagarským vodopádom stovky tisíc turistov. Prispôsobila sa tomu aj infraštruktúra mesta, ktorá ponúka obrovské množstvo ubytovacích možností a zároveň veľké množstvo zábavných zariadení vrátane kasín. Niekedy je preto označované aj ako Las Vegas Kanady. Mesto je aj veľmi populárnym miestom na trávenie svadobných ciest a jeho obyvatelia mu dali titul hlavné mesto svadobných ciest na svete. 
Demografia.
Podľa sčítania obyvateľstva v roku 2021 malo mesto 94 415 obyvateľov. Podľa sčítania v roku 2016 to bolo 88 071 V roku 2001 malo 78 815 obyvateľov.
V sčítaní obyvateľstva v roku 2021 z toho 69 355 uvádza ako rodný jazyk angličtinu, 1 505 francúzštinu a 19 235 neoficiálne jazyky, z toho 5 jazyky pôvodných obyvateľov. 55 ľudí uvádza češtinu a 65 slovenčinu.

</doc>
<doc id="15180" url="https://sk.wikipedia.org/wiki?curid=15180" title="Carl Rogers">
Carl Rogers

Carl Ransom Rogers (* 8. január 1902, Oak Park, Illinois, USA – † 4. február 1987, San Diego, Kalifornia) bol americký psychológ, predstaviteľ humanistickej psychológie (60. roky 20. stor.), zakladateľ takzvanej nedirektívnej psychoterapie a na človeka zameraného prístupu (person centered approach).
Život.
Sám sa opisuje ako stredné dieťa z veľkej rodiny, silne konzervatívne protestantskej. Študoval na univerzite vo Wisconsine agrikultúrne vedy. Ďalej študoval na Union Theological Seminary v New Yorku, kde bol vystavený liberálnemu filozofickému pohľadu na náboženstvo. Po tejto skúsenosti opustil kresťanstvo, s túžbou pomáhať ľudstvu bez toho aby bol podriadený nejakému systému viery či pohľadu. Prestúpil na
Teacher College na Columbijskej Univerzite, kde bol silne ovplyvnený Johnom Deweyom a kde aj získal titul PhD. v roku 1928. Rogers bol vystavený mnohým psychologickým teóriám, ktoré spracoval a vytvoril svoju vlastnú pozíciu. Známa je napríklad terapeutická technika nazývaná „nepriama“ alebo „zameraná na klienta“. Pracoval na Oddelení štúdia detí – poradňa pre delikventné deti a zverencov sociálnych oddelení v štáte New York. Stal sa profesorom psychológie a psychiatrie na Wisconsinskej univerzite.
Názory.
Navrhol novú teóriu osobnosti, ktorej ústredným pojmom je „ja“ (self) –zdôrazňuje jednotu a jedinečnosť každého človeka. Navrhol nový prístup k poradenstvu – „terapiu zameranú na klienta“ alebo „na osobu". Jeho nedirektívna psychoterapia zameraná na klienta podporuje vcítenie, prijímanie pacienta „takého, aký je“ – nazval túto teóriu „prístup, ktorého centrom je človek“. 
Pri zisťovaní, ako osobnosť funguje, sa nespoliehal na diagnostické nástroje, ale dával prednosť získavaniu informácií priamo od klientov. Zdôrazňoval, že všetko, čo vie o osobnosti, sa naučil od svojich klientov. Ústrednú hypotézu tohto prístupu vyjadril takto: jednotlivci majú v sebe obrovský zdroj sebaporozumenia a zmeny svojho sebapoňatia, zdroj základných postojov a sebou riadeného správania. Na tieto zdroje možno naraziť, ak sa zabezpečia tri podmienky atmosféry podporujúcej osobnostný rast. Tieto podmienky platia pre vzťah medzi terapeutom a klientom, rodičom a dieťaťom, nadriadeným a podriadeným…:
Rogers definuje, ako táto atmosféra vyvoláva zmenu: Keď sú ľudia akceptovaní a cenení, majú sklon zaujať starostlivejší postoj aj voči sebe. Keď ľudí empaticky počúva niekto iný, umožňuje im to presnejšie počúvať tok ich vnútorného prežívania. Keď človek viac počúva a váži si svoje ja (self), jeho self sa viac zhoduje s tým, čo prežíva. To umožňuje človeku, aby sám lepšie a účinnejšie podporoval svoj vlastný rast. Má väčšiu slobodu byť ozajstným, celým človekom.

</doc>
<doc id="15186" url="https://sk.wikipedia.org/wiki?curid=15186" title="Symetrizačný prvok">
Symetrizačný prvok



</doc>
<doc id="15190" url="https://sk.wikipedia.org/wiki?curid=15190" title="Vietnamská vojna">
Vietnamská vojna

Vietnamská vojna (iné názvy: vojna vo Vietname, druhá indočínska vojna) bol ozbrojený konflikt, ktorý medzi rokmi 1964 a 1975 (za vlád amerických prezidentov Lyndona Johnsona, Richarda Nixona a Geralda Forda) prebiehal ako pozemná vojna v Južnom Vietname a hraničných oblastiach Kambodže a Laosu, a ako letecká vojna (operácia Rolling Thunder a ďalšie) nad Severným Vietnamom.
Vo Vietname je tento konflikt známy ako "Americká vojna". Intervencia USA vo Vietname znamenala vlastne len poslednú eskaláciu tridsaťročného ozbrojeného konfliktu, ktorý sa začal v rokoch 1945 až 1946 odporom vietnamských povstalcov (ktorí cez druhú svetovú vojnu bojovali proti Japoncom) a neskôr proti zotrvaniu resp. návratu francúzskej koloniálnej nadvlády (pozri aj vojna v Indočíne). Preto sa často udávajú aj iné dátumy začiatku Vietnamskej vojny, najčastejšie rok 1957 či 1954.
Účastníci.
Na jednej strane bojoval vojenský zväzok Spojených štátov amerických, Vietnamskej republiky (Južný Vietnam), Austrálie a Kórejskej republiky. Na strane druhej to bol vojenský zväzok Vietnamskej demokratickej republiky (Severný Vietnam) a Národného oslobodzovacieho frontu (Vietkong – tiež označovaný NFOJV), partizánskej komunistickej organizácie, existujúcej vďaka podpore Vietnamskej demokratickej republiky.
ZSSR a Čína poskytovali Vietnamskej demokratickej republike a Národnému oslobodzovaciemu frontu vojenskú pomoc, priamo však vo výraznej miere nezasahovali. Výnimkou bolo nasadenie sovietskych vojakov, ktorí v počiatočnom období obsluhovali protilietadlové zariadenia a leteckí inštruktori, ktorí cvičili severovietnamských letcov. Od roku 1970 USA rozšírili svoje vojenské akcie, najmä ničivé bombardovanie, na susedné štáty Kambodžu a Laos, ktoré nedobrovoľne poskytovali Vietkongu a severovietnamskej armáde (VĽA) nástupiská pre útoky na Južný Vietnam.
Priebeh.
Predohra.
V roku 1945, po kapitulácii Japonska, vyhlásil Ho Či Min Vietnamskú demokratickú republiku (VDR). Ale Saigon znovu obsadili francúzske jednotky. Aj napriek zmluve medzi Francúzskom a VDR z roku 1946, ktorá garantovala krajine štatút slobodného štátu v rámci Indočínskej únie, začalo Francúzsko rekolonizačnú vojnu. Po porážke Francúzov bola Indočína roku 1954 rozdelená na Kambodžu, Laos, a Vietnam, ktorý bol provizórne rozdelený 17. rovnobežkou. Jeho južnú časť (Vietnamská republika) ovládal aj s pomocou USA katolícky diktátor Ngô Đình Diệm, na severe (Vietnamská demokratická republika) vládli komunisti na čele s Ho Či Minom.
Komunistom sa prevažne vďaka pomoci ostatných socialistických krajín, hlavne ZSSR a Číny darilo rýchlo (po skončení kórejskej vojny) vybudovať silnú armádu a už v druhej polovici 50. rokov boli schopní posielať do Južného Vietnamu inštruktorov, ktorí cvičili partizánov novo vznikajúceho Vietkongu.
Tí začali so svojimi diverznými aktivitami v Južnom Vietname už koncom 50. rokov. Cieľom ich činnosti bolo zjednotenie oboch krajín a nastolenie socialistického zriadenia. Na infiltráciu do Južného Vietnamu pritom používali takzvanú Ho Či Minovu cestu, sieť infiltračných ciest, chodníkov a iných provizórnych komunikácií, kopírujúca západnú juhovietnamskú hranicu, prechádzajúca pohraničnými oblasťami susedného Laosu a Kambodže, pričom tieto oblasti boli napriek svojej oficiálnej neutralite pod plnou kontrolou severovietnamskej armády (Vietnamskej ľudovej armády – VĽA) a partizánov. V tomto období ale komunistov ešte podporovalo miestne obyvateľstvo, ktoré v partizánoch videlo záchranu z biedy, do ktorej uvrhla krajinu vláda. Vlády v Južnom Vietname neboli počas dlhého obdobia schopné v krajine nastoliť stabilnú a väčšinou obyvateľstva akceptovanú vládu, ktorá by bez zahraničnej pomoci dokázala čeliť komunistickým vojskám.
V roku 1961 začala juhovietnamská vláda, za pomoci zahraničných odborníkov realizovať tzv. program strategických dedín. Náplňou programu, ktorý mal chrániť vidiecke obyvateľstvo pred útokmi partizánov, bolo sústredenie civilistov do opevnených dedín. Okrem izolácie ľudí od partizánov, ktorá by posilnila moc centrálnej vlády mala byť v týchto opevnených dedinách dostupná kvalitnejšia zdravotná starostlivosť a vzdelávanie. Strategické dediny však čoskoro infiltrovali sympatizanti partizánov. Väčšinu roľníkov na programe rozhorčovalo najmä to, že ich odtrhol od rodnej pôdy. To spolu s neochotou vlády zaviesť pozemkovú reformu spôsobovalo ďalšiu nespokojnosť roľníkov, veľká časť ktorých pracovala na draho prenajatej pôde veľkých vlastníkov pôdy. Projekt poznačila aj korupcia úradníkov a snaha budovať strategické dediny za každú cenu. Projekt strategických dedín začal zaostávať za svojimi cieľmi a jeho najväčšou prehrou bola likvidácia prvej vzorovej strategickej dediny partizánmi.
V septembri 1963 americký veľvyslanec vo Južnom Vietname Henry Cabot Lodge informoval Washington, že situácia v krajine sa rýchlo zhoršuje. Vodca Južného Vietnamu Ngo Dinh Diem sa stal čoskoro veľmi nepopulárny. Jeho desaťročné účinkovanie na juhovietnamskej politickej scéne ukončil za tichej americkej podpory prevrat skupiny dôstojníkov ARVN (juhovietnamskej armády) 1. novembra 1963, pri ktorom bol Diem a jeden z jeho bratov zavraždený. Krátko na to 22. novembra 1963 bol zavraždený aj americký prezident J. F. Kennedy, ktorý sa rozhodol zvyšovať aktivitu v juhovýchodnej Ázii podporou všetkých režimov, ktoré bojujú proti komunizmu. Až do volieb v roku 1964 vykonával funkciu hlavy štátu Kennedyho viceprezident Lyndon B. Johnson, ktorý síce s angažovanosťou vo Vietname v súkromí nesúhlasil, ale ako politik hodlal pokračovať v ceste nastolenej jeho predchodcom.
Vypuknutie vojny.
Situácia v Južnom Vietname sa začala v roku 1963 zhoršovať. Po Diemovom zosadení a vražde nastalo nestabilné obdobie striedania sa rôznych vlád. Za 9 mesiacov sa vystriedalo 13 juhovietnamských vlád. Problémy začali aj s partizánmi, ktorí boli zhodou okolností do tej doby v útlme, kvôli rozbrojom vo vlastných radoch. V roku 1959, sa odhadoval počet partizánov Vietkongu na 5 000. Do roku 1964 ich počet presiahol 100 000. Podľa tvrdení Vincenta Demmu, vychádzajúceho z predpokladu, že proti jednému partizánskemu bojovníkovi musí stáť 10 vojakov, na potlačenie takto silného partizánskeho hnutia by bolo potrebné angažovanie všetkých ozbrojených síl, ktoré mali USA k dispozícii. Roku 1963 bolo vo Vietname už 16 000 Američanov, väčšina z nich boli vojenskí poradcovia a iní odborníci, ktorí sa nezúčastnili priamo bojov s partizánmi.
30. júla 1964 sa malé juhovietnamské komando zúčastnilo na akcii, ktorej cieľom bolo ničenie radarových staníc pozdĺž pobrežia Severného Vietnamu. Akcia prebiehala v pohraničných oblastiach, ako aj na malých ostrovoch neďaleko severovietnamského pobrežia. V oblasti, ale údajne stále v medzinárodných vodách, sa vyskytoval aj hliadkujúci americký torpédoborec USS Maddox. Ten v Tonkinskom zálive 2. augusta pri odchode z oblasti atakovali tri torpédové člny severovietnamského námorníctva, celá udalosť sa stala známa ako Tonkinský incident. O dva dni neskôr USS Maddox spolu s ďalším torpédoborcom USS Turner C. Joy zasiahol ďalší útok, ako sa však neskôr ukázalo, išlo o omyl. Američania ostreľovali domnelé torpédové člny, pravdepodobne po tom, ako búrka vyradila ich rádiovú i radarovú aparatúru a námorníci si mysleli, že sa opäť ocitli pod paľbou zo severovietnamských torpédových člnov. Americký prezident najprv varoval Hanoj pred nevyprovokovanými útokmi. No po druhom útoku na lode schválil jednorazové letecké údery na ciele v Severnom Vietname.
Na prvých náletoch uskutočnených 5. augusta 1964 sa okrem lietadiel juhovietnamského letectva zúčastnili aj americké lietadlá z 3 lietadlové lode operujúce v Juhočínskom mori. 7. augusta schválil Kongres USA rezolúciu o Tonkinskom zálive, ktorá prezidenta oprávňovala použitím sily proti agresii v juhovýchodnej Ázii. Zatiaľ čo sa boje v Južnom Vietname pomaly stupňovali, prešlo koncom roka 1964 vyše 10 000 vojakov VĽA Ho Či Minovou cestou, aby podporili partizánske jednotky na juhu.
1965 – rozrastanie sa konfliktu.
Americké vedenie sa obávalo vzrastajúceho vplyvu ZSSR a Číny, ktorých spolupráca pri podpore Severného Vietnamu však bola v danom prípade iba lokálnym javom. Americký prezident však prikázal urýchlene zvýšiť mieru angažovania v krajine. Severovietnamci vedomí si vzrastajúcej americkej angažovanosti rýchlo zvyšovali aktivitu, aby zničili juh skôr ako bude plný Američanov. Začiatkom roku 1965 bolo v Južnom Vietname už 170 000 komunistických partizánov. Komunisti pochopili, že už nemajú čas a ak sa nechopia iniciatívy, bude Juh plný amerických vojakov. Ich plán útoku počítal s tým, že zaútočia z hornatej oblasti Centrálnej vysočiny, ktorú kontrolovali už dlhší čas. Po dosiahnutí morského pobrežia by rozdelili Južný Vietnam na dve časti a zvyšné ohniská odporu by potom ľahko zlikvidovali.
Vo februári navštívil VDR predseda sovietskej vlády Alexej Kosygin, ktorý prisľúbil zvýšenie sovietskych dodávok zbraní. Tie prúdili do krajiny najmä po železnici z Číny a tiež cez prístav Haifong.
V tej iste dobe, 22. februára 1965 požiadal generál William Westmoreland, ktorý bol v tej dobe veliteľom amerických vojsk vo Vietname, o posily, ktoré mali zabezpečovať dôležité letisko v Da Nangu, na ktorom sa už dlhší čas nachádzali jednotky letectva a v ktorého blízkosti sa nachádzalo niekoľko tisíc partizánov Vietkongu. Medzi 5. a 8. marcom sa vylodilo 3500 Námorných pešiakov, tvoriacich 9. brigádu USMC, pri Da Nangu. Onedlho po tom, čo sa Američania zakopali okolo letiska v Da Nangu, začali podnikať pešie hliadky, pri ktorých pátrali po partizánoch, ohrozujúcich základňu. Onedlho prišli do Vietnamskej republiky aj ďalšie jednotky Námornej pechoty a 20 000 príslušníkov zabezpečovacích a logistických jednotiek, ktorí mali tvoriť predmostie pre prípadné zvyšovanie počtu nasadených jednotiek. Prezident Johnson sa rozhodol dať americkým jednotkám príkaz, aby aktívne vyhľadávali a ničili nepriateľa. Tento príkaz bol pred verejnosťou držaný v tajnosti 2 mesiace. 20. apríla sa v Honolulu na Havajských ostrovoch stretol prezident Johnson so svojimi najvyššími poradcami, vrátane Roberta McNamaru, generála Williama Westmorelanda, náčelníka generálneho štábu generála Earla Wheelera, prezidentovho poradcu Williama Bundyho a veľvyslanca Taylora, ktorí odporučili prezidentovi aby vyslal do Vietnamu ďalších 40 000 vojakov.
3. mája dorazila do Vietnamu prvá jednotka Americkej armády. Išlo o 173. výsadkovú brigádu, ktorá bola premiestnená z japonskej Okinawy do Bien Hoa, ležiaceho na strategicky dôležitej ceste č. 1 severovýchodne od Saigonu, kde mala tvoriť nárazníkové pásmo pri častých útokoch Vietkongu na hlavné mesto.
Komunisti zatiaľ 11. mája 1965 odštartovali ofenzívu, tým že rozdrvili jednotky ARVN v provincii Phuoc Long, severne od Saigonu. Americké velenie sa v reakcii na to rozhodlo energicky obkľúčiť s jednotkami, ktoré práve prišli zo Spojených štátov, rozsiahle oblasti Centrálnej vysočiny, v ktorých sa vyskytovalo v tej dobe najviac nepriateľských jednotiek.
18. júna prebral vládu v Saigone Nguyen Cao Ky, ako nový premiér spolu s novým prezidentom Nguyenom Van Thieuom vytvorili už 10. vládu za posledných 20 mesiacov. Američania sa do prevratov nemiešali, ale boli si vedomí ako oslabujú už aj tak vojnou ničenú krajinu. V deň prevratu prebehol prvý z náletov osemmotorovými bombardérmi B-52 v juhovýchodnej Ázii. V rámci operácie Arc light vyštartovalo 27 bombardérov B-52F zo základne na ostrove Guam v Tichom oceáne, aby bombardovali oblasti obsadené Vietkongom. Pri nálete boli stratené prvé dve lietadlá B-52 po tom čo sa zrazili vo vzduchu
V júni 1965 sa v Južnom Vietname nachádzalo asi 82 000 amerických vojakov. 28. júla oznámil americký prezident Johnson verejnosti, že do Vietnamu bude vyslaných ďalších 44 plukov vojska. Počet Američanov vzrastie na 125 000 mužov. Taktiež mesačné odvody vzrastú zo 17 000 na 35 000 brancov mesačne. Prezident potom požiadal Kongres o dodatočných 1,7 miliardy dolárov na vedenie vojny v juhovýchodnej Ázii. Na konci júla sa v zátoke Cam Ranh vylodila 101. výsadková divízia „Screaming Eagles“, ktorá si postavila základňu neďaleko pobrežného mesta Quang Ngai. Počas najbližších 2 rokov divízia operovala v ťažkom teréne Centrálnej vysočiny. 22. augusta táto jednotka začala operáciu Gibraltar, ktorá mala spraviť priestor pre príchod 1. aeromobilnej divízie. Počas bojov jednotky 101. výsadkovej divízie spolu s jednotkami Námornej pechoty odblokovali cestu QL-19 spájajúcu Qui Nhon a Plei Ku, zároveň sa prebojovali do oblasti An Khe, kam sa mala nová divízia premiestniť. Okolie mesta An Khe na Centrálnej vysočine sa vyznačovalo silnou aktivitou Vietkongu, počas operácie Gibraltar bolo zabitých viac než 200 komunistov. Prvé jednotky 1. aeromobilnej divízie sa vyloďovali v prístave Qui Nhon od 11. do 13. septembra.
1. aeromobilná divízia bola v tej dobe najväčšia jednotka svojho druhu na svete. Mala k dispozícii 440 helikoptér, ktoré boli schopné v priebehu jedného výsadku premiestniť až 2500 plne vyzbrojených pešiakov. 14. novembra 1965 bol vyslaný 7. pluk aby zaistil údolie Ia Drang, nad ktorým sa vypínal pohraničný kopec Chu Pon. Kopec pretkaný sieťou tunelov, bol základňou VĽA o čom však Američania netušili. Partizáni prezieravo zhodnotili situáciu a vzhľadom na to, že boli v zhruba desaťnásobnej početnej prevahe a rozhodli sa na Američanov zaútočiť.
7. pluk sa dostal do obkľúčenia, ale vytrvalo sa bránil celý deň a noc. Situácia sa stávala čoraz zložitejšou. Ranení americkí vojaci boli odsúvaní vojenskými helikoptérami. Helikoptéry tiež privážali muníciu a poskytovali vojakom krytie. Na pomoc obkľúčeným bolo použité aj delostrelectvo a letectvo, strategické bombardéry B-52, tak boli na priamu podporu jednotiek použité po prvýkrát. Komunisti uvedomiac si, nemožnosť porážky nepriateľa sa stiahli do Kambodže, kam ich Američania nesmeli prenasledovať.
Po ukončení prenasledovania na vietnamsko-kambodžských hraniciach mohli obe straty zhodnotiť výsledok bojov. Padlo vyše 4500 partizánov, Američania stratili 229 vojakov a mali 250 ranených. Podstatné bolo to, že Američania zastavili postup partizánov a VĽA Centrálnou vysočinou.
1966.
Vojna však nebola pre americkú stranu ani zďaleka vyhraná. ARVN bola v rozklade a polovicu vidieckych oblastí kontrolovali partizáni. Generál William Westmoreland bol presvedčený, že nepriateľovi nesmie nechať čas na obnovenie síl a od začiatku roku 1966 viedol agresívne útočné operácie. Jednou z najväčších bola operácia White Wing známa aj ako operácia Masher alebo Thang Phong II, ktorú viedli americké, juhovietnamské a juhokórejské sily v provincii Binh Dinh od 24. januára 1966.
Američania si od začiatku neboli istí, do akej miery sú komunistické sily v Južnom Vietname podporované z kambodžského územia a aký je presný rozsah severovietnamských logistických ciest, známych ako Ho Či Minova cesta. Pohraničné oblasti s Kambodžou a Laosom prakticky neboli pod kontrolou akejkoľvek centrálnej vlády od francúzskeho odchodu v roku 1954. Po tom, čo sa začiatkom roku 1966 sily 1. aeromobilnej divízie do oblasti prebojovali do tejto oblasti, už nebolo žiadnych pochýb, že Kambodžské územie je komunistami zo Severného aj Južného Vietnamu intenzívne využívané ako nedotknuteľná zásobovacia základňa.
25. októbra 1966 USA navrhli Severnému Vietnamu, že do 6 mesiacov stiahnu všetky svoje sily z Južného Vietnamu, ak budú z Juhu stiahnuté všetky vojská VĽA. Ku koncu roka bolo vo Vietname už vyše 300 000 amerických a 50 000 juhokórejských a austrálskych vojakov.
Bombardovanie severu.
Spolu s bojmi v Južnom Vietname, ktorý sa márne snažil vyhnať partizánov a jednotky VĽA zo svojho územia, prebiehali aj nálety na Severný Vietnam a v rovnakej miere na pohraničné oblasti neutrálnej Kambodže a Laosu, kadiaľ viedla zásobovacia Ho Či Minova cesta.
Bombardovanie ale bolo vedené veľmi neohrabaným spôsobom. Vojenskí experti a poradcovia amerického prezidenta totiž vymysleli množstvo obmedzení, aby nevyprovokovali vojnu s Čínou, a aby nepripravili o život sovietskych poradcov podieľajúcich sa na stavbe severovietnamskej protivzdušnej obrany.
Do polovice 70. rokov mala Vietnamská demokratická republika najdokonalejšiu protilietadlovú obranu na svete. Nálety však pokračovali, od roku 1965 s prestávkami až do roku 1973. Podľa niektorých odhadov za 8 rokov priniesli smrť až 100 000 civilistom a spôsobili ohromné materiálne škody.
1967.
Boje v Južnom Vietname pokračovali. V januári 1967 obkľúčili jednotky americkej a juhovietnamskej armády oblasť tzv. „železného trojuholníka“, na západ od Saigonu. Oblasť sa Američania snažili márne dobyť už dlhší čas. V tejto opevnenej oblasti sa ukrývalo veľké množstvo partizánov a boli odtiaľ často podnikané útoky proti Saigonu.
V priebehu niekoľkých dní americké a juhovietnamské jednotky oblasť obsadili, padlo pri tom 78 Američanov a asi 700 partizánov, ďalších 400 ich bolo zajatých. Nečakaný útok síce partizánov zaskočil, ale tí nestratili duchaprítomnosť a prevažná väčšina z nich sa stiahla z oblasti bez boja. Americké jednotky asi mesiac preskúmavali oblasť, ničili bunkre a sklady, ale nakoniec z oblasti odišli, čím dovolili partizánom vrátiť sa.
V tom istom čase navrhli USA severovietnamskej strane rokovania o mieri. Komunisti ich odmietli. USA obnovili nálety, pričom pomoc Južnému Vietnamu poskytlo aj Thajsko, ktoré vyslalo 3 000 vojakov a poskytlo americkému letectvu svoje letecké základne.
Koniec 1967 a 1968.
Práve v tejto rozporuplnej dobe, začalo Hanojské politbyro plánovať novú ofenzívu, ktorá by vyhnala Američanov z krajiny. Severovietnamci naplánovali novú ofenzívu na sviatky „Tet“, vietnamský Nový rok – najväčší sviatok v roku, keď bude prímerie, Američania budú menej ostražití, Juhovietnamci budú oslavovať a väčšina z ich vojakov bude na dovolenkách doma.
Američania od konca roku 1967 zachytávali správy a zajatcov, ktorí tvrdili, že príde ofenzíva ktorá vyženie všetkých interventov z krajiny. Týmto správam neprisudzoval nikto veľký význam, pretože práve počas roku 1967 utrpelo partizánske hnutie najťažšie porážky.
Z čisto vojenského hľadiska bolo pre partizánov nemožné udržať obývané oblasti, na ktoré sa ofenzíva mala sústrediť, pod kontrolou. Partizánom sa ale postupne podarilo odlákať veľké množstvo amerických jednotiek do neobývaných pohraničných oblastí. Jedna z nich bola odlúčená základňa americkej Námornej pechoty Khe Sanh, nachádzajúca sa neďaleko miesta, kde sa stretávala juhovietnamská, severovietnamská a laoská hranica. Tu sústredili partizáni a VĽA obrovské množstvo vojakov a vydali falošné správy o tom, že hlavný útok celej ofenzívy bude smerovať práve sem.
Zatiaľ čo sa celý svet pozeral na boje v okolí Khe Sanhu, Vietkong infiltroval všetky významnejšie juhovietnamské mestá. Po celom Južnom Vietname, s výnimkou Khe Sanhu, začalo platiť koncom januára 1968 prímerie. Američania brali doterajšie správy na ľahkú váhu, o to väčšie bolo prekvapenie, keď sa v noci z 29. na 31. januára 1968 spustili nečakané boje po celej krajine. Každé väčšie mesto sa stalo cieľom komunistov. Tvrdé boje hneď od začiatku prebiehali v Saigone, kde sa terčom partizánskeho komanda stalo americké veľvyslanectvo ale aj prezidentský palác a väčšina významných inštitúcií a objektov. Sprvu partizáni prenikli do väčšiny miest, Američania, ale aj ARVN ktorá sa na počudovanie nedala zaskočiť, sa dali na rozhodný odpor a čoskoro vyhnali väčšinu partizánov z veľkých miest.
Jediné väčšie mesto, v ktorom sa partizáni udržali dlhšie bolo Hue. Toto mesto, historický klenot krajiny, bolo juhovietnamskými obrancami považované za nevojenský cieľ. O to väčšie bolo ich prekvapenie, keď sa Vietkong prestrieľal do centra mesta a zriadil si veliteľstvo uprostred historickej citadely, veľkej stredovekej pevnosti, sídla niekdajších Vietnamských panovníkov. 
Spolu s partizánmi prenikli do mesta aj komunistickí komisári, ktorých úlohou bolo likvidovať nepriateľov ľudu. Medzi nich podľa kritérií Vietkongu patrili mnohí príslušníci inteligencie, úradníci, štátni zamestnanci, policajti, kňazi, kňažky, obchodníci, cudzinci a množstvo žien a detí. Po oslobodení mesta sa ukázali, že komunisti popravili stovky civilistov. Uprostred toho všetkého sa americká Námorná pechota a jednotky juhovietnamských výsadkárov pokúšali o protiútok, ktorým chceli vyhnať partizánov z mesta. Tí sa ale postavili na tvrdý odpor, bojovalo sa o každú ulicu, každý dom, každý meter mesta. Partizáni viedli účinné protiútoky a často zatlačovali námornú pechotu z ťažko nadobudnutých pozícií späť. Vietkong sa pri tom do značnej miery spoliehal na to, že v bojoch nebudú použité ťažké zbrane a letecká podpora, kvôli historickej hodnote mesta, ako aj kvôli prítomnosti civilného obyvateľstva. Američania si však predsa po prvých dňoch ťažkých bojov zavolali letectvo, pretože dobývanie každého metra mesta muselo byť vykúpené krvou. O mesto sa bojovalo pomerne dlho a tvrdo, ale po tom čo sa 1. Aeromoblinej div. podarilo uzavrieť poslednú medzeru v obkľúčení okolo mesta, bol osud partizánov spečatený. O dva dni neskôr, 23. februára 1968 padli poslední z partizánov, ktorí prenikli do citadely.
Mesto Hue bolo opäť v rukách Američanov a juhovietnamcov. Cena za toto víťazstvo bola ale vysoká. Padlo skoro 600 amerických a juhovietnamských vojakov, ďalších 3 000 bolo ranených. Padlo vyše 5 000 partizánov, iba 89 bolo zajatých. Najhorší osud ale postihol civilné obyvateľstvo – Vietkong zavraždil asi 3 500 obyvateľov mesta, ďalších 2 000 sa stalo obeťami bojov a 116 000 ich zostalo bez strechy nad hlavou.
Kým sa zvyšok krajiny začal spamätávať z ťažkých bojov, boje pokračovali v pohraničnej základni Khe Sanh. Tá bola od 21. januára 1968 obkľúčená niekoľkými divíziami VĽA. Do okolia základne bolo počas bitky zhodených 110 000 ton bômb a napalmu, bolo to jedno z najintenzívnejšie bombardovaných miest v histórii vojenstva. Severovietnamské jednotky v oblasti začali začiatkom apríla ustupovať. 1. aeromobilná div., ktorá bola vyslaná na pomoc obkľúčenej základni, ich síce prenasledovala, ale nemohla opäť prekročiť hranice Vietnamskej republiky.
VĽA utrpela v okolí Khe Sanhu katastrofálne straty, podľa odhadov padlo 10 až 15 000 jej bojovníkov. Americké straty boli v porovnaní s nimi nízke, padlo len niečo viac než 400 vojakov. Z nepochopiteľných dôvodov bola ale americká základňa v Khe Sanhu po skončení bojov opustená a nechaná napospas partizánom, ktorí sa o niekoľko rokov vrátili a začali ju používať.
Ofenzíva „Tet“ sa skončila pre komunistov obrovským debaklom, namiesto všeobecného povstania vyprovokovali medzi juhovietnamcami iba nenávisť. V priebehu prvého týždňa bojov padlo okolo 30 000 partizánov. Podarilo sa im však iné celkom nečakané víťazstvo, americká verejnosť, ktorá bola do tej doby chlácholená tvrdeniami že vojna sa čoskoro skončí, odrazu uvidela v televízii nové ešte krutejšie boje, než kedykoľvek predtým. Akoby to nestačilo, ani po skončení bojov neboli ochotní komunisti rokovať o mieri. Bolo jasné, že vojna sa povlečie. V Spojených štátoch začala prevládať protivojnová nálada ešte viac a bol vyvíjaný veľký tlak aby boli americké vojská stiahnuté. 
Ráno 16. marca 1968 vkročili americkí vojaci na rutinnej kontrolnej hliadke do osady My Lai. Ich jednotka bola v okolí osady v predošlých dňoch ostreľovaná partizánmi a prišla o výraznú osobnosť sgt. Cocksa z roty C 1. práporu 20. pechotného pluku 11. brigády divízie Americal. Veliteľ americkej jednotky kpt. Medina následne prikázal svojim mužom zaútočiť na civilistov. Besnenie napokon zastavili príslušníci iných amerických jednotiek, ale masaker neprežilo asi 350 až 500 civilistov. Nešlo o úplne ojedinelý incident, udiali sa aj iné útoky na civilné obyvateľstvo zo strany amerických vojakov. Nemožno však opomenúť fakt, že komunistickí partizáni ale aj vládna juhovietnamská armáda sa k svojim krajanom správala s rovnakou, ak nie s ešte väčšou krutosťou.
Civilisti si počas vojny vytrpeli ponižovanie a neprávosti od obidvoch bojujúcich strán. Partizáni, Američania aj juhovietnamci pritom vyhlasovali, že bojujú za demokraciu a ľudské práva, či za Vietnamský ľud. Partizáni napríklad neváhali mrzačiť a zabíjať svojich krajanov, používať ich ako živé štíty, a pri tom ešte drzo obviňovať Američanov z barbarských vojnových zločinov, ktoré páchajú na vietnamskom ľude.
"…"zdalo sa, že neutráli sú na tom zo všetkých najhoršie. Zabíjal ich Vietkong, zabíjala ich Juhovietnamská armáda. Úbohí nešťastníci"."
Po porážke ofenzívy „Tet“ boli Američania asi najbližšie k víťazstvu, tento fakt si však v tej dobe uvedomoval asi len málo kto. Vietkong bol po ťažkých bojoch silne zdecimovaný. Jeho oslobodzovacie úlohy musela definitívne zastúpiť VĽA, ktorá už ale nebola tvorená presvedčenými bojovníkmi, ktorí sa postavili proti svojej vláde v Južnom Vietname, ale mladými brancami zo Severného Vietnamu.
Vietnamská vojna v tej dobe stratila ráz národnooslobodzovacieho boja. Stala sa vojnou dvoch suverénnych štátov. Do konca roku 1968 už vo Vietname neprebehlo žiadne väčšie ozbrojené stretnutie. Pokračovala však drobná partizánska vojna s prestrelkami menších jednotiek, paľbou ostreľovačov ako aj útoky amerického letectva. Partizáni sa začali viac sústreďovať na kladenie mín a partizánske prepady. Ďalej sa pokúšali udržať si aspoň tie oblasti, ktoré mali pod kontrolou pred ofenzívou „Tet“.
Roky 1967 a 1968, ktoré priniesli eskaláciu konfliktu mali za následok potrebu zvýšeného množstva brancov do amerických ozbrojených síl. To viedlo k začiatku odvodov aj na vysokých školách, proti čomu sa zdvihla vlna odporu medzi americkou strednou triedou. Americká intervencia vo Vietname bola prvým americkým konfliktom, kedy boli použité vo veľkej miere jednotky so zmiešaným rasovým zložením. Bok po boku bojovali afroameričania aj bieli. Doma v USA to bolo obdobie začiatku zrovnoprávňovania, ktoré však nenapredovalo, tak ako si to mnohí černosi priali. U černošského obyvateľstva sa preto čoskoro prejavil pokles záujmu o angažovanie v dôsledku nevyriešených problémov na domácej scéne.
1969.
30. apríla 1969 dosiahol počet amerických vojakov vo Vietname svoj vrchol, nachádzalo sa tam 543 000 vojakov. Vo Vietname sa nachádzala väčšina amerických ozbrojených síl. Akékoľvek zvyšovanie počtu vojakov vo Vietname by si vyžiadalo povolanie strategických záloh, čím by sa vyrovnalo niektorému z 2 predošlých svetových konfliktov. Od tohto momentu za začal počet amerických vojakov v oblasti znižovať.
Rok 1969 bol na bojové operácie v porovnaní s tými predošlými pomerne pokojný. V máji prebehol v blízkosti údolia A Shau desaťdňový boj o kótu 937 s vietnamským názvom Dong Ap Bia, neskôr americkými vojakmi pomenovanú „Hamburger Hill“ (podľa toho, že že vojaci, ktorí oň bojovali vyzerali na konci ako mleté mäso na hamburgery). Kótu sa snažili dobyť jednotky 503. a 506. pluku 101. výsadkovej divízie. Pri boji došlo k omylu, keď helikoptéry vzdušného delostrelectva spustili v neprehľadnom teréne paľbu do vlastných jednotiek a zabili dvoch a zranili 35 amerických vojakov. Pričom tým pomohli nepriateľovi odraziť prebiehajúci útok vlastných jednotiek. Postup k vrcholu bol zdĺhavý, prevažne kvôli komplikovanému terénu a odhodlanej obrane nepriateľa. Kopec bol pretkaný tunelmi a partizáni boli preto schopní každú noc privážať posily a odvážať ranených. Bunkre severovietnamským jednotkám poskytovali ochranu dokonca aj pred útokmi letectva a delostrelectva. Americké jednotky na kopec zhodili 450 ton bômb a 68 ton napalmu. Vegetácia na vrchole kopca bol na konci bojov úplne zničená. Väčšina vojakov VĽA sa poslednú noc bojov stiahla. Výšina bola dobytá 20. mája 1969. Americkí vojaci kótu pomenovali „Hamburger Hill“, . Boje oň stáli život 47 Američanov a ďalších 372 bolo ranených. Americké jednotky našli na bojisku 630 tiel mŕtvych vojakov VĽA, 7. a 8. prápor 29. pluku VĽA boli prakticky zničené. Americké jednotky po skončení bojov oblasť kóty opustili, pričom tak dovolili Severovietnamcom znovu obsadiť kótu bez boja. Tento krok bol neskôr domácou verejnosťou ostro kritizovaný.
2. septembra 1969 zomrel Ho Či Min. Vodca vietnamskej revolúcie vo svojom závete prikazoval pokračovať v boji proti imperialistom až do víťazného konca.
14. novembra sa uskutočnila najväčšia protivojnová demonštrácia v histórii USA, zúčastnilo sa na nej 250 000 demonštrantov. Veľa protestujúcich proti vojne vzišlo z radov vracajúcich sa vojakov, ktorí boli sklamaní z toho akým spôsobom sa vojna vo Vietname vedie. V tej dobe povinná vojenská služba v USA trvala 1 rok, po tom sa každý branec mohol rozhodnúť, či si ju chce predĺžiť o ďalší rok, alebo sa vráti domov. Armáda bojujúca vo Vietname vlastne nebola jedna, bolo to 8 rôznych armád, lebo len veľmi málo vojakov si predlžovalo svoju povinnosť. Nedostatkom skúsených vojakov trpeli hlavne bojové jednotky, neskúseným nováčikom zväčša nikto nepomáhal a tí sa museli prehrýzť rovnakými problémami ako ich predchodcovia. Do konca roku 1969 odišlo z Vietnamu 115 000 amerických vojakov, dovtedy už prekročili americké straty 40 000 padlých. Úloha ochraňovať Južný Vietnam prešla na pol milióna vojakov juhovietnamskej armády – začala sa tzv. „vietnamizácia“. Nový americký prezident Richard Nixon síce začal so sťahovaním amerických jednotiek, no bol svojim spôsobom ochotný vojnu ukončiť.
1970.
Jedným so strategických ťahov Američanov bolo v apríli 1970 prekročenie kambodžsko-vietnamských hraníc a útok na časť Kambodže, kade prechádzala Ho Či Minova cesta. Jej prerušenie malo čiastočne sťažiť situáciu partizánom odrezaným na juhu. V USA ale rozšírenie bojových operácií aj na Kambodžu spôsobilo veľké nepokoje, pri jednej demonštrácii boli zastrelení 4 študenti na univerzite v Ohiu. Následne bolo zatvorených 400 vysokých škôl po celých USA, kým sa nepokoje medzi študentmi neutíšia. Aby upokojil verejnú mienku, Nixon oznámil, že americké jednotky preniknú len do vnútrozemia Kambodže, ako aj to že sa po čase stiahnu späť do Vietnamu. To samozrejme partizáni čoskoro využili a okamžite sa bez boja stiahli za toto pásmo, kde boli v bezpečí. Pri bojoch v Kambodži padlo okolo 350 amerických vojakov. V tom istom období partizáni ako odvetu zabili v Južnom Vietname pri rôznych často i bombových útokoch 450 civilistov.
Spolu s odchodom z Kambodže prebiehalo aj sťahovanie amerických vojsk z Vietnamu, v jednotkách klesla morálka, nikto nechcel byť posledným padlým Američanom vo vojne. Na počiatku roku 1970 dokonca jedna čata pechoty 1. Aeromobilnej divízie odmietla vykonávať rozkazy svojho nového mladého veliteľa, zahodila zbrane a zostala v džungli celý mesiac, dokým mladého poručíka neodvolali a nedovolili sa vojakom vrátiť k pristávacej ploche inou cestou, než tou ktorou prišli. (Pre pochopenie – vojaci pre návrat z prieskumných misií nezvykli používať tú istú cestu, po ktorej prišli, pretože im hrozilo nebezpečenstvo, že ich na nej bude čakať nepriateľská pasca, alebo míny. Nový veliteľ pravdepodobne o podobných zaužívaných postupoch vôbec nevedel. V neskoršom období sa podobné incidenty opakovali.) Čoraz viac starostí o ochranu krajiny prechádzalo na plecia ARVN. Stúpal počet jej vojakov, ale ich odhodlanie bojovať bolo dosť nízke. Vysokú bojaschopnosť porovnateľnú s americkými jednotkami si udržalo iba niekoľko málo divízií.
Pokračovali tiež odvetné nálety na Laos, Kambodžu a Severný Vietnam. Prezident Nixon varoval Hanoj, že intenzita náletov sa zvýši, ak budú útoky na Južný Vietnam naďalej pokračovať.
1971.
V nasledujúcom roku prebehla invázia do Laosu, jej sa už však neúčastnili žiadni americkí pešiaci, asistovali iba letci a posádky helikoptér, ktorí pomáhali pri bojoch juhovietnamskej armáde. Severovietnamci ale využili blízkosť svojich základní a vrhli do boja všetko čo mali. Juhovietnamci sa nakoniec z Laosu predčasne stiahli, za vysokých strát.
V tej istej dobe komunisti v Severnom Vietname intenzívne zbrojili. Svoju armádu vyzbrojovali novými tankmi a delostrelectvom. Bola to doslova ťažká výzbroj, v porovnaní s tým čo nasadili proti Američanom v predošlom období. Začali tiež prípravy novej ofenzívy, ktorá sa mala začať na jar roku 1972.
1972.
30. marca 1972 zaútočilo 15 divízií, teraz už prevažne VĽA, na juh zo všetkých strán – teda z Kambodže, Laosu ako aj cez demilitarizovanú zónu (hranicu oboch Vietnamov, na ktorej sa dovtedy nebojovalo). Útok hlavne vďaka masívnemu nasadeniu tankov napredoval pomerne úspešne. Jednotky ARVN ktoré obraňovali demilitarizovanú zónu boli rozdrvené. 29. apríla padlo do rúk komunistom po ťažkých bojoch strategicky dôležité mesto Quang Tri, najväčšie juhovietnamské mesto ležiace severne od Hue. Po jeho páde sa po ceste č. 1, hrnuli do zdanlivého bezpečia k Hue tisícky civilistov utekajúcich pred bojmi. VĽA ale cestu preťala a začala ju po celej dĺžke ostreľovať. Pri nechutnej masakre zahynulo okolo 2000 civilistov. Američania sa neboli ochotní nečinne prizerať postupu komunistov. Okamžite po začiatku ofenzívy spustili najintenzívnejšie bombardovanie Severného Vietnamu za celú vojnu. Nálety boli vedené po prvýkrát naozaj efektívne a bez obmedzení. Ruku v ruke s tým boli priamo podporované aj jednotky ARVN. Tak sa postupne komunistická ofenzíva spomaľovala, až sa nakoniec zastavila. Juhovietnamci neisto, ale predsa prešli do protiútoku a oslobodili späť väčšinu krajiny. Quang Tri znovu oslobodili 14. septembra. Ofenzíva stála komunistov 100 000 padlých, Južný Vietnam postrádal 40 000 vojakov.
Počas intenzívnej leteckej vojny nad Severným Vietnamom sa znovu rozpútali masové protesty proti vojne. V tomto období boli 8. júna 1972 pri jednom z náletov juhovietnamského letectva omylom zhodené napalmové bomby na civilné obyvateľstvo v osade Trang Bang. Známe zábery popálených, vystrašených detí vybiehajúcich zo zasiahnutej osady sa stali jednými zo smutných obrazov vojny, často mylne stotožňovaným s masakrom v My Lai.
1973 – 1974.
Sila náletov prinútila komunistov po prvýkrát si seriózne sadnúť k rokovaciemu stolu. Parížske rokovania ale boli zradou Južného Vietnamu, pripomínajúcu Mníchovskú dohodu, ktorá spečatila existenciu predvojnového Československa. Dohoda medzi USA, Južným Vietnamom, Vietkongom a Severným Vietnamom bola nakoniec podpísaná koncom januára 1973 v Paríži. Mali sa ukončiť bojové operácie všetkých bojujúcich strán, a USA mali stiahnuť zvyšok svojich vojakov z Vietnamu v priebehu 60 dní.
Juhovietnamský prezident Thieu označil dohodu za faktickú kapituláciu svojej krajiny, pretože dobre vedel, že komunisti ju budú ignorovať. Komunisti ju ignorovali aj napriek tomu, že do Vietnamu bola vyslaná medzinárodná misia, ktorá mala na jej dodržiavanie dohliadať. Thieu to však musel akceptovať, dohoda by bola platná aj bez toho, že by ju podpísali predstavitelia Južného Vietnamu, krajiny na ktorej území prebiehal v podstate celý konflikt. Rozdiel by bol iba v tom, že potom by už Južný Vietnam nemohol očakávať zo strany USA akúkoľvek pomoc. Práve v tej dobe (začiatok roka 1972) prepukla v USA aféra Watergate a Vietnam sa zrazu stratil zo sféry záujmov amerických politických špičiek. Nepomohli ani ubezpečenia Nixona, že USA podporí Južný Vietnam v prípade akejkoľvek severovietnamskej agresie. Od začiatku prímeria do konca roku 1974 zahynulo v bojoch s komunistami 14 000 vojakov ARVN.
1975.
Komunisti celkom istí tým, že USA, už nebudú zasahovať do bojov, začiatkom roku 1975 začali ďalšiu ofenzívu. Sprvu opatrne, skúšajúc reakcie Juhovietnamcov. Tí boli v tej dobe postihnutí nielen nízkou morálkou, ale už aj nedostatkom náhradných dielov a munície, ktorou ich teraz už veľmi nedostatočne zásobovali z USA. Začiatkom februára nečakane padla po týždňových bojoch Centrálna vysočina. Nebola žiadna šanca, že by bolo možné zachrániť celú krajinu, padlo rozhodnutie brániť len pobrežné oblasti.
Prúdy utečencov z Centrálnej vysočiny sa spolu s ustupujúcimi vojakmi stali ľahkým terčom, zatiaľ čo sa blížili k Tuy Hoa, kam z pôvodných 200 000 dorazila 25. marca zhruba tretina z nich. Medzitým jednotky o sile piatich divízií VĽA prerazili cez Quang Tri a blížili sa k Hue, ďalšie jednotky preťali cestu č. 1 medzi Hue a Da Nangom, a tak spečatili osud starého cisárskeho mesta. To dobyli komunisti 26. marca 1975. Zvyšok demoralizovaných jednotiek ARVN v oblasti sa sústredil okolo Da Nangu. Mesto bolo preplnené utečencami a vojakmi. Na mesto zaútočili 4 divízie VĽA. Ich útoku však predchádzala silná delostrelecká príprava. V meste vypukol chaos a po tom, čo ho opustila väčšina veliacich dôstojníkov, už 100 000 vojakov ARVN a domobrany v meste neznamenalo žiadnu vojenskú silu. Mesto padlo prakticky bez boja 30. marca. Juhovietnamci dočasne zastavili komunistov od Saigonu. 22. apríla po týždňových bojoch aj táto obranná línia podľahla presile. Začali sa boje o Saigon. 
Medzitým sa k vietnamskému pobrežiu priblížili lode americkej 7. flotily. Ich úlohou bola evakuácia asi 8000 Američanov a aspoň časti Vietnamcov, ktorých by po obsadení krajiny čakala neistá budúcnosť. Hlavnou americkou silou boli 3 lietadlové lode. Američanom sa podarilo evakuovať 7000 ľudí. Pristávacie zóny sa nachádzali na základni Tan Son Nhut a v areáli amerického veľvyslanectva v Saigone. Do oblasti pristávacích zón sa tlačili obrovské davy vietnamských civilistov a vojakov. Pri odlete posledných helikoptér sa museli americkí Námorní pešiaci pred rozhnevanými zástupmi brániť slzotvorným plynom a pažbami zbraní. Na základni Tan Son Nhut boli zaznamenané aj posledné americké straty, keď severovietnamské delostrelecké granáty usmrtili 2 príslušníkov Námornej pechoty. Ani jeden z nich ešte nemal 21 rokov. Americké a vietnamské helikoptéry privážali utečencov na lietadlové lode, no ich paluby sa čoskoro preplnili. Američania boli nútení zavadzajúce helikoptéry UH-1 (majúce hodnotu viac než 250 000 dolárov) zhadzovať z palúb lodí do mora. (USA stratili v priebehu rokov 1962 – 1973 v juhovýchodnej Ázii neuveriteľných 4860 helikoptér, z toho 2588 v boji).
Márnu obranu Saigonu prerazilo 10 komunistických divízií. Delostrelecká paľba ustala a mestom sa valili tanky T-54. Doobeda zaviala nad prezidentským palácom vlajka Vietkongu. Nasledujúci deň, 1. mája 1975, sa vyše desať rokov trvajúce boje skončili.
2. júla 1976 vznikla zjednotením Vietnamskej Demokratickej republiky a Vietnamskej republiky Vietnamská Socialistická republika.
Dohra.
V juhovýchodnej Ázii použili intervenčné vojská 14 miliónov ton bômb a inej munície, to sa rovná 700 atómovým bombám Little Boy, ktorá dopadla na Hirošimu. Niektoré štatistiky ukazujú, že počas vojny 16 % obyvateľov Vietnamu zahynulo, 57 % zostalo bez strechy nad hlavou a vyše milióna detí sa stalo sirotami. Vietnam, Laos a Kambodža boli postihnuté najničivejším ozbrojeným konfliktom od konca druhej svetovej vojny.
Intervencia USA vo Vietname bola typická neefektívnym použitím veľmi mohutnej palebnej sily. Bojové operácie silne poškodili aj životné prostredie. USA použili na odlisťovanie džungle obsadenej partizánmi herbicíd Agent Orange. Z chemického hľadiska išlo o zmes v pomere 1:1 kyseliny 2,4-dichlórfenoxyoctovej (2,4-D) a kyseliny 2,4,5-trichlórfenoxyoctovej (2,4,5-T). Vedľajším produktom pri výrobe 2,4,5-T boli dioxíny, najmä vysoko toxický 2,3,7,8-tetrachlórdibenzo-p-dioxín (TCDD), ktorý spôsobuje rakovinu a poškodzuje dedičný materiál. Celkom bolo použitých 70 tisíc ton herbicídov, ktoré mohli obsahovať dioxínov. Aj po desaťročiach sa preto vo Vietname rodia znetvorené deti a aj americkí vojaci, ktorí sa s Agent Orange dostali do kontaktu, splodili poškodené deti. Používala sa tiež kyselina dimethylarsinová (Agent blue) na ničenie úrod ryže, v oblastiach obsadených partizánmi.
Spojeným štátom sa počas celej vojny nepodarilo nájsť vhodnú stratégiu na porazenie početne slabšieho nepriateľa. Sami si dokonca vytvorili obmedzenia, ktoré bránili využitiu víťazstiev, ktoré by viedli ku konečnej porážke severného Vietnamu. Pacifistické hnutie v USA ako aj po celom svete zmobilizovalo svoje sily a neraz prinútilo americkú vládu konať iracionálne. Akékoľvek ofenzívy mimo južného Vietnamu vyvolávali obrovské protesty verejnosti, tie mohli a často aj prerastali do občianskych nepokojov. Tak vlastne zväzovali Amerike ruky. Nakoniec vojna vyústila k stiahnutiu vojsk, ktoré boli vo Vietname zbytočné, ak nemohli víťaziť, ale iba odďaľovať pád Saigonu.
Vojna mala za následok aj zmenu konskripčného systému v Spojených štátoch, ktorým sa doplňovali americké ozbrojené sily, najprv na žrebovací systém a nakoniec na dobrovoľnú profesionálnu armádu. Ukázalo sa že odvodu do armády sa v priebehu vojny vyhlo pol milióna mužov, medzi nimi aj budúci prezident Bill Clinton. (George Walker Bush sa jej vyhol nepriamo – tým, že vstúpil do jednotiek Národnej gardy).
Spojené štáty z juhovietnamskej vlády nikdy nespravili skutočných vodcov krajiny. Samotní obyvatelia ju nenávideli skoro tak, ako Vietkong. Všetkých 150 miliárd dolárov, ktoré dostala krajina ako pomoc, zmizli prakticky bez efektu.
Podľa vietnamských údajov padlo počas 15 rokov bojov v juhovýchodnej Ázii 1,1 milióna vojakov VĽA a ďalších 600 000 bolo ranených. Južný Vietnam stratil podľa rôznych odhadov 110 357 až 250 000 vojakov. Zahynulo 415 000 až 1 milión civilistov, z toho 30 000 na území Vietnamskej Demokratickej republiky (Severný Vietnam). Vo Vietname sa doteraz narodilo viac než 50 000 detí ťažko postihnutých následkom rastlinného jedu Agent Orange.
Krátko po ukončení konfliktu sa rozpútala nová roztržka medzi Vietnamskou socialistickou republikou a Kambodžou ovládanou Červenými Kmérmi. Kambodža, ktorá sa po odchode amerických síl zmietala v občianskej vojne sa dostala na niekoľko rokov pod vládu hnutia Červených Kmérov. To v krajine pod plášťom sociálnej revolúcie rozpútalo genocídu nepohodlných vrstiev obyvateľstva, v ktorej zahynula skoro tretina obyvateľov krajiny. Červení Kméri, obávajúci sa narastajúcej moci Vietnamu v Indočíne najprv vyvolali čistky namierené proti provietnamsky orientovaným, alebo vo Vietname vyškoleným osobám vo vlastných radoch a následne si začali nárokovať niektoré oblasti delty Mekongu. Jednotky Červených Kmérov zaútočili na vietnamský ostrov Phú Quốc v máji 1975. Nasledujúce 2 roky pokračovalo obdobie striedajúcich sa pohraničných potýčok a rokovaní medzi oboma krajinami. 25. decembra 1978 napokon Vietnamská armáda vpadla do Kambodže s cieľom odstrániť krvavý režim Červených Kmérov v Kambodži. Kambodžská armáda bola porazená po približne 2 týždňoch. 8. januára 1979 bola v Phnom Pénhe nastolená nová Kambodžská ľudová republika. Vietnamské sily sa stiahli z krajiny v septembri 1989.
Na jar 1979 vpadli so zámienkou podpory Kambodže do severného Vietnamu vojská Číny (tzv. čínsko-vietnamská vojna), ktoré sa asi po mesiaci bojov stiahli z Vietnamského územia. Pohraničné šarvátky medzi oboma krajinami trvali až do 90. rokov 20. storočia.
Ostatné krajiny: Sovietsky zväz priznal stratu 13 poradcov, Južná Kórea, Austrália a Nový Zéland stratili spolu 5200 vojakov.
Následky vojny v USA.
Americká strana priznáva, že počas vojny stratila 58 202 vojakov (asi 8000 padlých tvorili letci). Toto číslo zahŕňa aj 2400 nezvestných. 300 000 vojakov bolo ranených, 153 000 z nich ťažko. 10 000 Američanov muselo podstúpiť amputáciu končatiny. V porovnaní s druhou svetovou vojnou vzrástol počet ranených, ktorí prežili, o 300 %. Približne 10 800 Američanov prišlo o život pri nebojových situáciách, ako boli havárie helikoptér, lietadiel, či pri dopravných nehodách. Zhruba 20 % amerických strát (čiže asi 10 000 padlých) bolo spôsobených vlastnou paľbou.
Vietnamom prešlo 2,6 milióna Američanov, z ktorých zhruba 1 až 1,6 milióna bolo vystavených pravidelne alebo sa viackrát stretlo v boji s nepriateľom. Asi 60 000 veteránov do roku 1982 spáchalo samovraždu alebo zomrelo na predávkovanie drogami. Množstvo z nich si desiatky rokov nemohlo nájsť adekvátne zamestnanie. Priemerný vek Američana bojujúceho vo Vietname bol 19 rokov (cez 2. svetovú vojnu to bolo 26 rokov). Pričom 61 % padlých bolo mladších ako 21 rokov.
V roku 1984, vyše 10 rokov po skončení vojny, bola vo Washingtone postavená „Stena“ (Vietnam Veterans Memorial) pamätník, na ktorom sú zapísané mená všetkých padlých a nezvestných amerických vojakov, ktorí bojovali vo Vietname.
Odpor proti vojne v USA pred rokom 1968 a úloha médií.
V USA sa od polovice 60. rokov rozmohlo pacifistické hnutie, ktoré žiadalo ukončenie vojny vo Vietname. Vojna sa práve v tejto dobe stávala čoraz viac nepopulárnou, sčasti aj pre to, že do Vietnamu bolo vysielaných čoraz viac Američanov. Koncom roku 1967 ich tam bolo 463 000, z toho väčšiu časť tvorili povolaní 18 a 19–roční branci, veľké množstvo iných v tej istej dobe sa otvorene vyhýbalo vojenskej službe.
Proti vojne prebehlo niekoľko veľkých demonštrácií po celom svete. Len málo z účastníkov týchto demonštrácií skutočne vedelo, čo sa vo Vietname odohráva. Média v neskorších fázach vojny (zvlášť po ofenzíve Tet) prezentovali fakty o vojne zaujato, a prinajmenšom nepokrývali celú komplexnú problematiku bojov do takej miery, aby si mohol divák utvoriť vlastný objektívny obraz o angažovaní USA vo Vietname. Vietnamská vojna bola prvým ozbrojeným konfliktom, ktorý mohli sledovať milióny ľudí denne na obrazovkách televízorov z bezpečia obývačiek. Média otvorene poukazovali na mnohé nedostatky súvisiace s účasťou USA v konflikte, ako bola zhoršujúca sa morálka amerických jednotiek v neskoršej fáze vojny či užívanie drog americkými vojakmi. Médiá tiež ukazovali, i keď nie priamo, že najvyšší predstavitelia USA nie sú schopní nájsť vhodnú stratégiu, ktorá by úspešne ukončila vojnu. Na prezentáciu vojny v médiach nebola pripravená jednak verejnosť ale ani vláda a armáda, ktorých nedostatky a chyby tak mohli diváci sledovať naživo. Jedným z takýchto fenoménov vojny vo Vietname, ktorý s ochotou preberali médiá z armádnych vyhlásení počas celého trvania konfliktu bolo tzv. počítanie mŕtvych tiel. Bol to jeden zo spôsobov ako sa americké ozbrojené sily snažili prezentovať svoje bojové úspechy, keďže miera úspechov v bojoch proti povstalcom je vždy veľmi ťažko interpretovateľná. Celý jav mal za následok, že americké jednotky sa často veľmi zbytočne snažili zisťovať presné počty zabitých nepriateľov. Navyše prezentácia takýchto počtov sa doma v USA nestretala s veľkým pochopením verejnosti.
Do ofenzívy Tet americké liberálne tlačové agentúry podporovali, i keď s nutnou dávkou kritiky, vládnu politiku vo Vietname. Neobjektívnosť médií, najmä domácich editorov, ktorí vo Vietname nikdy neboli sa podľa viacerých názorov začala vyostrovať hlavne po ofenzíve Tet. Viacerí poukazujú na to, že médiá poskytli neadekvátne veľký priestor pre protivojnové hnutie, zatiaľ čo prínos americkej prítomnosti v Južnom Vietname zobrazovali iba veľmi okrajovo. Veľmi kontroverzná bola predovšetkým ignorácia brutálnych komunistických vojnových zločinov, v porovnaní s priestorom, ktorý bol venovaný zločinom spôsobeným vlastnými jednotkami.

</doc>
<doc id="15194" url="https://sk.wikipedia.org/wiki?curid=15194" title="Vlajka Poľska">
Vlajka Poľska

Vlajka Poľska má obdĺžnikový tvar a je pozdĺžne rozdelená na dva pruhy: biely na vrchu a červený na spodku. Farby Poľskej vlajky pochádzajú z poľského znaku, bielej orlice s korunou v červenom poli, ktorý vznikol v roku 1228. Tieto farby sú ustanovené v poľskej ústave.
Symbolika farieb.
Biela farba reprezentuje túžbu po mieri a červená bola v období rokov 1945 – 1989 symbolom socializmu.
História.
Biela a červená farba pochádza z erbov z 13. storočia, ale oficiálnymi národnými farbami sa stali až 7. novembra 1831, počas Novembrového povstania, schválil poľský parlament (po poľsky "Sejm") rozhodnutie, že Poľská vlajka bude biela a červená (podľa farieb znaku Poľsko-Litovskej únie). Vlajku schválili 1. augusta 1919. V ústave stojí: Farbami Poľskej republiky sú biela a červená v pozdĺžnych súbežných pásoch, z ktorých horný je biely a dolný červený . V roku 1992 nová poľská vláda potvrdila, že zástava zostane v platnosti aj naďalej. Vlajka bez znaku s orlicou sa používa na súši.
Vlajka s orlicou.
Od roku 1955 sú v Poľsku dva vzory vlajok. Jeden, už opísaný vyššie a druhý, na ktorom je uprostred horného bieleho pruhu zobrazená poľská orlica. Poľskú vlajku s orlicou v strede používajú poľskí námorníci počas plavieb po mori. Táto vlajka bola taktiež schválená v roku 1919 a bola určená pre poľské zastupiteľské úrady v zahraničí a obchodné lode. V rokoch 1928 – 1938 bola vlajka s orlicou len námornou vlajkou na odlíšenie sa od bežnej vlajky. Od roku 1938 ju opäť používajú poľské úrady v zahraničí.
Dekrét zo 7. decembra 1955 potvrdil toto užívanie vlajky a rozšíril ho o letiská a lietadlá lietajúce do zahraničia. Ústava z 31. januára 1980 rozšírila používanie vlajky o prístavné úrady. Obrys orlice červeným lemom v bielom páse sa tiež zmenil so zmenou štátneho znaku.
Vlajku s orlicou Poľskej republiky používajú podľa článku 8 ústavy z roku 1997:
Deň Vlajky Poľskej republiky.
Od roku 2004, je 2. máj dňom vlajky Poľskej republiky.
Rozmery vlajky.
Obdĺžnik o rozmeroch strán v pomere 5:8 je rozdelený na dva vodorovné pásy: biely a červený.
Odtieň červenej farby na poľskej vlajke.
Z ústavy prijatej v roku 1919 nebolo zrejmé, aký má byť odtieň červenej farby. Až o dva roky neskôr vydalo Ministerstvo vojny brožúrku "Godło i barwy Rzeczypospolitej Polskiej" (Znak a farby Republiky Poľskej, autor: Stanisław Łoz), ktorá zobrazovala farebne znak a vlajku krajiny. Červená farba na vlajke mala kramazínový odtieň. 13. decembra 1927 prezident Poľska svojim nariadením zmenil odtieň červenej na rumelkový. Toto rozhodnutie nadobudlo účinnosť 28. marca 1928 a dovoľovalo používanie starších vlajok do 28. marca 1930. Rumelkový odtieň ostal na poľskej vlajke do roku 1980.
V ústave z 31. januára 1980 je červená farba opísaná podľa vzoru "CIELUV" (Farebné rozhranie):
"„Trojfarebné rozdelenie farieb x, y, a ich zložky Y a tiež dovolený rozdiel E v pomere farieb CIE 1976 (L* u* v*) je stanovená podľa vzoru CIELUV pri osvetlení C a pomere d/0“".
Červená na farebnom vzore prijatá v ústave je o niečo tmavšia ako rumelková.

</doc>
<doc id="15195" url="https://sk.wikipedia.org/wiki?curid=15195" title="Podkarpatské vojvodstvo">
Podkarpatské vojvodstvo

Podkarpatské vojvodstvo (poľ. "województwo podkarpackie") je vojvodstvo (administratívny región) v juhovýchodnom Poľsku, hraničí so Slovenskom, Ukrajinou a čiastočne s Českou republikou. Hlavným a najväčším mestom je Rzeszów, ktorý je významným hospodárskym, akademickým a dopravným centrom regiónu. Vojvodstvo sa vyznačuje rozmanitým prírodným prostredím – zahŕňa Karpaty vrátane Bieszczad, rozsiahle lesné oblasti a chránené územia, ako je Bieszczadský národný park.
Podkarpatské vojvodstvo má silné priemyselné zázemie, najmä v oblasti leteckého a strojárskeho priemyslu (tzv. „Dolina lotnicza“), a zároveň je regiónom s bohatým kultúrnym dedičstvom, ovplyvneným poľskou, rusínskou, židovskou a lemkovskou tradíciou.

</doc>
<doc id="15197" url="https://sk.wikipedia.org/wiki?curid=15197" title="Poľská vlajka">
Poľská vlajka



</doc>
<doc id="15200" url="https://sk.wikipedia.org/wiki?curid=15200" title="Ľadový hokej">
Ľadový hokej

Ľadový hokej je kolektívny šport. Je tiež súčasťou zimnej olympiády. Hrá ho 6 hráčov na každej strane – brankár, pravý obranca, ľavý obranca, pravý krídelník, ľavý krídelník a center. Vyhráva družstvo, ktoré dá v určenom čase viac gólov. V zápase môže nastúpiť 20 hráčov a dvaja brankári.
Najvyšší úrad, ktorý združuje národné hokejové federácie a organizuje hokejové turnaje je Medzinárodná hokejová federácia (IIHF). Jej súčasťou je 66 hokejových federácií.
Ľadový hokej je populárny najmä v štátoch severnej Ameriky, v Kanade a Spojených štátoch, v severnej Európe a v bývalom východnom bloku. V rámci ľadového hokeja sa ustálil pojem "veľká šestka", ktorý predstavuje šesť najväčších hokejových štátov, ktoré získavajú najčastejšie medaily na svetovom šampionáte v ľadovom hokeji. Do veľkej šestky patria hokejové výbery tímov Kanady, Spojených štátov, Švédska, Fínska, Ruska a Česka.
História.
Počiatky moderného hokeja.
Za vznik ľadového hokeja sa najčastejšie udáva dátum 3. marec 1875 kedy sa v Montreale na Victoria Skating Ring odohral prvý organizovaný hokejový zápas. V roku 1877 bol založený prvý klub. Tvorili ho študenti McGillovej univerzity a jeho názov bol McGill University Hockey Club. V roku 1881 ich nasledoval klub Montreal Victorias. V roku 1878 v Montreale vypracovali študenti tej istej univerzity aj prvé pravidlá. Hra sa stala natoľko populárna, že v roku 1883 sa odohral prvé "majstrovstvá sveta" v Montreale, v rámci Zimného karnevalu, v ktorom sa hralo o Karnevalový pohár. Pohár získal tím McGillovej univerzity. V roku 1886 tímy, ktoré sa zúčastnili Zimného karnevalu, založili prvú hokejovú ligu, Amateur Hockey Association of Canada (AHAC).
V Európe sa prvý zápas odohral v roku 1885. V prvom zápase medzi univerzitami nastúpili odvekí rivali, hokejový tím univerzity Oxford a Cambridge. Zápas vyhrali hráči tímu Oxford Dark Blues 6-0.
V roku 1892 vtedajší generálny guvernér Kanady Lord Frederick Arthur Stanley z Prestonu, ktorého synovia a dcéra boli hokejovými fanúšikmi, venoval dnes už legendárny Stanleyho pohár. Už o rok, teda v roku 1893, ho získal prvý tím. Bol ním Montreal Hockey Club, majster AHAC. Tradícia odovzdávania Stanleyho pohára pokračuje až dodnes, kedy sa udeľuje víťazovi play-off NHL.
Ľadový hokej ešte pred koncom 19. storočia sa začal rozmáhať aj v Spojených štátoch. Prvý organizovaný zápas v ľadovom hokeji na území Spojených štátoch sa odohral v roku 1893 medzi Yaleovou univerzitou a Univerzitou Johna Hopkinsa. V roku 1896 bola v New Yorku založená prvá americká amatérska liga a prvý profesionálny tím z USA v roku 1903 v meste Houston, štáte Michigan (hoci hrali zaň len kanadskí hráči).
Ľadový hokej v Európe získal väčšiu popularitu až vtedy, keď piati synovia Lorda Fredericka Arthura Stanleyho v roku 1895 priniesli ľadový hokej do Veľkej Británie. V roku 1903 bola založená päťčlenná hokejová európska liga. 15. mája 1908 bola v Paríži založená medzinárodná federácia Ligue Internationale de Hockey sur Glace (LIHG), ktorá mala za úlohu riadiť medzinárodné súťaže vrátane prvých majstrovstiev Európy v roku 1910. Prvými piatimi členmi LIHG sa stali hokejové federácie Francúzska, Belgicka, Švajčiarska, Veľkej Británie a Čiech. V polovici 20. storočia sa nakoniec Ligue Internationale de Hockey sur Glace pretransformovala na súčasnú podobu do Medzinárodnej hokejovej federácie (IIHF). 
Éra profesionálneho hokeja.
Amatérske hokejové ligy sa potom postupne začali meniť na profesionálne alebo vznikali úplne nové, teraz už profesionálne ligy. V roku 1905 tak vznikla americká International Professional Hockey League, v rámci ktorej bol založený i prvý profesionálny hokejový tím z Kanady Canadian Soo.
Postupne začali v Kanade vznikať i nové profesionálne hokejové ligy. Ako prvou sa ňou stala v roku 1905 Manitoba Professional Hockey League, v ktorej hrali bývalé amatérske tímy, ktoré boli súčasťou Manitobskej hokejovej asociácie. V roku 1906 sa pretransformovala Eastern Canada Amateur Hockey Association (ECAHA) na úplne profesionálnu a ako prvá liga v Kanade umožnila štart v nej profesionálnym hráčom. Amatérske tímy, ktoré boli súčasťou ECAHA boli preradené do súťaže o novú trofej, Allanov pohár. Zároveň z názvu vypadlo slovo Amateur, a tak liga sa volala Eastern Canada Hockey Association (ECHA).
V oblasti, kde sa ECHA hrala postupne vznikali nové tímy, ktoré najímali mnoho profesionálnych hráčov. Do ECHA však neboli tímy pozvané napriek súhlasu tímov, čo v roku 1909 vyústilo v rozdelene tímov ECHA do dvoch rôznych organizácii – Canadian Hockey Association (CHA) a National Hockey Association (NHA). CHA však nemala dlhý život a zanikla len po pár týždňoch hry v januári 1910.
V roku 1911 sa objavila ďalšia konkurencia. Bývalý hráči NHA Lester a Frank Patrickovci založili ako konkurenciu, Pacific Coast Hockey Association (PCHA) hrajúcu tímami na území Britskej Kolumbie. Patrickovcom sa dokonca podarilo prilákať aj niekoľko hráčov NHA, ale tá začínala postupne expandovať aj na západ. V roku 1912 bola NHA rozšírená o dva miestne kluby v Toronte. Aj keď boli obe ligy konkurenčné, od roku 1915 sa víťazi PCHA a NHA každoročne stretli v zápasovej sérii, kde hrali o titul najlepšieho hokejového tímu a Stanleyho pohár.
Dĺžka zápasu.
Hrá sa 3 x 20 min. čistého času s 15 min. prestávkami. V prípade rovnakého skóre sa na väčších podujatiach pridáva predĺženie, ktoré môže končiť po stanovenom počte minút, alebo po strelení gólu do brány súpera. Na majstrovských turnajoch a v európskych ligách sa v prípade rovnakého skóre rozhoduje tiež pomocou individuálnych útokov (samostatných nájazdov).
Hracia plocha.
Väčšina hracích plôch v Severnej Amerike National Hockey League (NHL) sa pridržiava rozmerov 200 stôp×85 stôp (=60,96 x 25,908 m). Rohy klziska sú zahnuté v oblúku s rádiusom 28 stôp (=8,534 m). Útočné pásma sú dlhšie – modré čiary sú od bránkových vzdialené 64 stôp (=19,507 m) a vzájomne sú od seba vzdialené 50 stôp (=15,24 m).
Puk.
Puk je drobný predmet tvaru veľmi plochého valca čiernej farby. Jeho rozmery sú presne dané v pravidlách hry:
Tresty.
Tresty sa v ľadovom hokeji ukladajú za porušenie pravidiel a to za priestupky, ktoré posudzujú podľa svojho uváženia ukladajú delegovaný rozhodcovia stretnutia. Väčšinu trestov ukladá hlavný rozhodca. Čiarový rozhodca môže potrestať iba technické previnenia, ako je príliš "veľa hráčov na ľade". V NHL môže čiarový rozhodca potrestať úmyselné zákroky, ktoré hlavný rozhodca nezaznamenal.
Počas trestu sedí potrestaný hráč na trestnej lavici. Vo väčšine prípadov nemôže potrestaný tím nahradiť vylúčeného hráča a je preto počas trvania trestu (svojho hráča) v oslabení. Zvyčajne má hokejový tím päť hráčov v poli; v prípade že je jeden hráč vylúčený, hrajú v pomere štyria proti piatim. Tím nemôže v dôsledku trestov hrať s menším počtom hráčov v poli ako traja.
Presilová hra pre útočiace družstvo a a oslabenie pre brániace sa družstvo. Počas presilovej hry môže brániace družstvo vyhadzovať puk cez celé ihrisko (zo svojej obrannej polovice) na zakázané uvoľnenie bez toho, aby bola hra prerušená. V prípade že družstvo, ktoré hrá presilovú hru dosiahne gól a oslabené družstvo bolo oslabené menším trestom, tak trest sa okamžite končí. Väčší trest a osobný trest sa gólom nezruší a pokračuje ďalej.
Druhy trestov.
"Podľa pravidiel SZĽH (prevzatých z IIHF). Niektoré z uvedených informácii nemusia platiť v NHL alebo iných súťažiach."
Menší trest / menší trest pre hráčsku lavicu.
Trvá dve minúty čistého hracieho času a na trestnej lavici ho musí odpykať potrestaný korčuliar (okrem brankára). Za tohto korčuliara nie je na ľadovej ploche povolený nijaký náhradník. Ak tím súpera počas tejto presilovej hry dosiahne gól, prvý uložený trest sa skončí a korčuliar môže opustiť trestnú lavicu.
Väčší trest.
Väčší trest trvá päť minút čistého hracieho času a automaticky sa k nemu pridáva osobný trest do konca stretnutia. Počas piatich minút za tohto hráča nie je povolený na ľadovej ploche nijaký náhradník. Potrestaný hráč musí odísť do šatne a celý trest na trestnej lavici odpyká spoluhráč určený trénerom prostredníctvom kapitána, bez ohľadu na to, koľko gólov dosiahne tím súpera. Po piatich minútach sa náhradný korčuliar z trestnej lavice vráti na ľadovú plochu.
Osobný trest.
Osobný trest trvá desať minút hracieho času, ale za potrestaného hráča môže na ľadovej ploche okamžite hrať náhradník. Korčuliar musí odpykať celý svoj trest, ale pokiaľ je zranený, jeho trest odpyká na trestnej lavici spoluhráč, ktorého určí tréner prostredníctvom kapitána. Korčuliar smie opustiť trestnú lavicu až po prvom prerušení hry po uplynutí desiatich minút hracieho času. Ak je hráčovi uložený kedykoľvek počas stretnutia druhý osobný trest, automaticky sa tento trest mení na osobný trest do konca stretnutia. Musí odísť do šatne, ale okamžite môže prísť na ľadovú plochu náhradník, pričom na trestnú lavicu nemusí odísť nijaký spoluhráč.
Osobný trest do konca stretnutia.
Pri uložení osobného trestu do konca stretnutia musí potrestaný hráč alebo funkcionár tímu odísť do svojej šatne, ale na ľadovej ploche je okamžite povolený náhradník.
Trest v hre.
Pri treste v hre hráč alebo funkcionár tímu je vylúčený zo stretnutia a musí odísť do šatne. Na trestnú lavicu odíde náhradník, ktorého určí tréner prostredníctvom kapitána, a tento náhradník sa do hry vráti po piatich minútach. Trest v hre znamená aj automatické zastavenie činnosti na (minimálne) jedno stretnutie.
Trestné strieľanie.
Ľubovoľný hráč z tímu, ktorý sa neprevinil, ktorého vyberie tréner, vykoná trestné strieľanie. Ostatný hráči musia odísť na hráčsku lavicu s výnimkou potrestaných hráčov, ktorý sú na trestnej lavici a brankára potrestaného družstva. Na pokyn rozhodcu, hráč, ktorý vykonáva trestné strieľanie začne hrať s pukom zo stredu ihriska smerom k súperovmu brankárovi. Trestné strieľanie sa končí pokynom rozhodcu.
Významné hokejové ligy.
NHL.
NHL (National hockey league – Národná hokejová liga) je najprestížnejšou klubovou súťažou v ľadovom hokeji. Zúčastňujú sa jej kluby z Kanady a USA. Víťazovi tejto súťaže je odovzdaná trofej pre víťaza: Stanleyho pohár (Stanley cup).
NHL sa rozdeľuje na dve konferencie – Západná konferencia a Východná konferencia. Obe konferencie sa delia na 2 divízie pričom v Západnej konferencii po 7 tímoch a vo Východnej po 8.
KHL.
KHL (Kontinentálna hokejová liga (Континентальная хоккейная лига)Rozdelená je na Východnú a Západnú konferenciu. Obe konferencie sa delia na dve divízie, v ktorých hrá 7 mužstiev. Zúčastňuje sa v nej 28 klubov z Ruska, Bieloruska, Kazachstanu, Lotyšska a Číny. Víťazovi sa udeľuje Gagarinov pohár.
Hokejová liga majstrov.
Hokejová liga majstrov je projekt nadnárodnej ligy európskych hokejových tímov. Jej prvý ročník sa začal v roku 2008.

</doc>
<doc id="15201" url="https://sk.wikipedia.org/wiki?curid=15201" title="Publius Vergilius Maro">
Publius Vergilius Maro



</doc>
<doc id="15203" url="https://sk.wikipedia.org/wiki?curid=15203" title="Hokej">
Hokej

Hokej je kolektívny šport, v ktorom sa hráči dvoch tímov snažia pomocou hokejky dostať hokejový puk (plochý gumený kotúč) alebo loptičku do súperovej bránky, ktorú chráni brankár.
Najznámejšie formy hokeja sú:

</doc>
<doc id="15204" url="https://sk.wikipedia.org/wiki?curid=15204" title="Lennon-McCartney">
Lennon-McCartney

Všetky piesne The Beatles napísané Johnom Lennonom a/alebo Paulom McCartneym sú na základe ústnej dohody medzi Lennonom a McCartneym z počiatkov skupiny podpísané ako Lennon-McCartney. Následkom tejto dohody sú honoráre z piesní rozdelené na polovicu medzi Lennonových dedičov a dedičov Paula McCartneyho. Do dnešných čias je duo Lennon-McCartney jedným z najznámejších príkladov skladateľského partnerstva.
Na prvom albume The Beatles, "Please Please Me" je autorská dvojica označená ako „McCartney-Lennon“, na všetkých ďalších albumoch je Lennonovo meno uvedené prvé.
Počas neskoršieho obdobia The Beatles Lennon a McCartney tvorili samostatne, napriek tomu však jeden druhému prispievali nápadmi pri aranžovaní a nahrávaní piesní. „A Day In The Life“ je pravdepodobne najlepším príkladom piesne The Beatles, ktorá obsahuje výrazný príspevok od oboch autorov, pričom v tomto prípade bola nezávislá McCartneyho pieseň použitá ako premostenie Lennonovej kompozície.
Koncom 20. a začiatkom 21. storočia sa McCartney pokúšal zmeniť poradie mien na „Paul McCartney a John Lennon“ v prípade piesní, ktoré napísal, napr. „Yesterday“, no Lennonovi dedičia nesúhlasili. Vo februári 2005 McCartney vyhlásil, že s tým už „nemá problém“.

</doc>
<doc id="15225" url="https://sk.wikipedia.org/wiki?curid=15225" title="Mustafa Kemal Atatürk">
Mustafa Kemal Atatürk

Mustafa Kemal Atatürk (* 19. máj 1881, Solún – † 10. november 1938, Istanbul, Turecko) bol turecký vojvodca a štátnik, zakladateľ a prvý prezident Tureckej republiky (1923).
Mladosť a vojenská kariéra.
Narodil sa v osmanskom, dnes gréckom, Solúne ako syn colníka. Bol pomenovaný Mustafa, jeho rodičmi boli Albánec Ali Riza Efendi a matka Zübeyde Hanim. Druhé meno Kemal získal až v škole, volal ho tak učiteľ matematiky na základe jeho výborných matematických vedomostí (kemal - dokonalý). Oveľa neskôr (roku 1934) sa ešte za svojho života dočkal čestného priezviska Atatürk.
Mustafa Kemal študoval mládežnícku vojenskú školu v dnešnej Bitole (Manastır Askerî İdadisi), študoval na Mekteb-i Harbiye-i Şahane v Istanbule roku 1902 a svoje štúdium ukončil na Vojenskej akadémii (Erkân-ı Harbiye Mektebi) 11. januára 1905. Ako mladý dôstojník sa angažoval v mladotureckom hnutí. Počas 1. svetovej vojny roku 1915 zohral ako veliteľ 19. divízie rozhodujúcu úlohu pri obrane polostrova Gallipoli proti dohodovému výsadku. Ako Mustafa Kemal Paša sa razom stal národným hrdinom. Roku 1920 odmietol ponižujúce mierové dohody, okliešťujúce Turecko, a o svojom vojenskom talente presvedčil znova, keď v lete 1922 porazil grécke vojská a ubránil tak pre Turecko egejské pobrežie.
Vytváranie moderného tureckého štátu.
Po páde Osmanskej ríše sa ako generál stal prezidentom. Jeho prvým krokom bolo premiestnenie hlavného mesta Turecka z Istanbulu do Ankary, aby turecká metropola už nikdy nebola obsadená z lodí. Z Ankary, ktorá vtedy bola známa iba chovom angorských mačiek, sa tak do roku 1960 stalo veľkomesto. Po víťazstve nad Grékmi Atatürk rozkázal vyhostenie Grékov z Anatólie, hlavne z Istanbulu a západnej Anatólie, kde Gréci tvorili väčšinu. Atatürkovo vojsko po porážke gréckych jednotiek v Anatólii napadlo Smyrnu (Σμύρνη), mesto obývané Grékmi, a vypálili ju. Gréci potom masovo Smyrnu opúšťali a preplavovali sa do Grécka. Gréci však ostali v Ponte a v Kapadócii. Potom bolo Grécko donútené podpísať výmenu obyvateľstva, a tak sa väčšina anatólskych Grékov po 3 000 rokoch vysťahovala. 
V roku 1923 Mustafa Kemal vyhlásil republiku, tým kalifát zrušil v roku 1924, neskôr prikázal mužom nosiť európske klobúky namiesto tradičných fezov, považovaných za symbol feudalizmu. Taktiež ženám boli odporúčané západné šaty. Ženy získali volebné právo rovnako ako muži, čím Turecko o mnoho rokov predbehlo aj také západné krajiny ako Francúzsko či Švajčiarsko. Mustafa Kemal laicizoval spoločnosť (islam prestal byť štátnym náboženstvom). V roku 1926 Turecko upustilo od islamského kalendára a symbolicky tak prestúpilo zo 14. storočia do storočia dvadsiateho. Roku 1928 odštartoval Atatürk latinizáciu abecedy a reformu turečtiny (veľa dovtedy používaných perzských a arabských slov bolo nahradených tureckými), dnes teda Turci používajú upravenú latinku s niektorými pridanými znakmi. Tým tiež výrazne napomohol k zvýšeniu gramotnosti obyvateľstva. V roku 1934 zaviedol priezviská namiesto titulov. 
Mustafa Kemal Atatürk zomrel (na cirhózu pečene) roku 1938 a na jeho počesť mu bolo roku 1953 postavené v Ankare mauzóleum Anitkabir. Pre Turkov je Kemal veľkou autoritou a je považovaný za otca národa ("Ata-türk" znamená "„Otec Turkov“"). Každý rok 10. novembra presne o 9:05, hodine jeho smrti, sa celá krajina na chvíľu zastaví, aby si pripomenula jeho dielo a najznámejšie slová: "Ne mutlu Türk'üm diyene (Je šťastný ten, kto je Turkom)." Dnes stojí takmer v každom meste jeho socha, jedno mesto v krajine sa dokonca volá Mustafakemal a Atatürk je zobrazený na všetkých bankovkách nových tureckých lír. Je po ňom pomenované aj jedno z letísk v Istanbule, ktoré slúži pre Cargo dopravu. V súčasnosti je najväčšie letisko IGA (Istanbul Grand Airport), ktoré bolo spustené do prevádzky v roku 2018. Je situované v časti Arnavutköy. 

</doc>
<doc id="15227" url="https://sk.wikipedia.org/wiki?curid=15227" title="Oskar Schindler">
Oskar Schindler

Oskar Schindler (* 28. apríl 1908, Svitavy, Rakúsko-Uhorsko – † 9. október 1974, Hildesheim, Západné Nemecko) bol nemecký továrnik, člen nacistickej strany NSDAP počas druhej svetovej vojny, záchranca 1 200 Židov pred istou smrťou v nacistických koncentračných táboroch. Za tento čin mu bol udelený titul Spravodlivý medzi národmi. Jeho príbeh bol sfilmovaný v slávnom filme Stevena Spielberga Schindlerov zoznam.
Život v Česko-Slovensku.
Oskar Schindler sa narodil v českých Svitavách, v nemeckej rodine poisťovacieho agenta Hansa Schindlera a jeho manželky Franzisky, rod. Luserovej. Po skončení školskej dochádzky pracoval prevažne ako obchodný cestujúci pre rôzne firmy, pokúšal sa aj podnikať. 6. marca 1928 sa oženil s Emíliou Pelzlovou. Ich manželstvo zostalo bezdetné, no Schindler mal vraj vo Svitavách dve nemanželské deti. Počas Veľkej hospodárskej krízy v 30. rokoch 20. storočia firma, pre ktorú pracoval, skrachovala a Schindler musel niekoľkokrát zmeniť zamestnanie.
Aktivity počas druhej svetovej vojny.
Po nemeckej invázii do Poľska a následne po vypuknutí druhej svetovej vojny v septembri 1939 bol Oskar Schindler jedným z prvých nacistov, ktorí sa snažili z tejto situácie vyťažiť čo najviac. V továrni, ktorá bola po príchode Nemcov do Poľska skonfiškovaná židovským majiteľom v rámci arizačných opatrení, Oskar Schindler začal vyrábať smaltové výrobky (hrnce, panvice, ešusy atď) prevažne pre potreby frontu. V tejto továrni zamestnával približne 1 000 robotníkov, pričom asi polovicu tvorili Židia z krakovského geta. Na založenie prevádzky mu požičali peniaze práve samotní Židia. Fabriku pomenoval Deutsche Emailewaren-Fabrik. Pod vplyvom nacistického zaobchádzania so židovskými zajatcami, predovšetkým po brutálnej a krvavej likvidácii krakovského geta v marci 1943, sa jeho spočiatku odmeraná, povrchná a oportunistická obchodnícka povaha začala vo vzťahu k Židom meniť. Svojich židovských robotníkov začal intenzívne chrániť pred nacistickými vykorisťovateľmi. Pri presune židovského obyvateľstva z krakovského geta do koncentračného tábora Krakov-Płaszów sa Schindler dohodol s veliteľom tohto koncentračného tábora Amonom Göthom na osobitnom presune zhruba 700 Židov do pobočného tábora pri továrni, kde mali v porovnaní s inými židovskými väzňami podstatne lepšie postavenie. Jeho továreň bola akýmsi „útočiskom pre Židov“.
Ako sa postupne v roku 1944 blížila k poľskej hranici sovietska Červená armáda, koncentračný tábor Krakov-Płaszów mal byť zlikvidovaný a väzni mali byť likvidovaní v koncentračnom tábore Auschwitz-Birkenau, Schindler zorganizoval osobitný presun zhruba 1 000 Židov do novej pobočky jeho továrne v českom meste Brněnec. Tu sa tzv. „Schindlerovi Židia“ venovali výrobe protilietadlovej munície až do 2. mája 1945. Začiatkom roka 1945 Schindler ešte poskytol vo svojej továrni azyl 110 premrznutým väzňom z transportu, ktorý v Brněnci zastavil. Krátko pred oslobodením Česko-Slovenska 8. mája 1945 Schindler spolu s manželkou továreň opustil. Pri odchode mu Židia, ktorí mu boli nesmierne vďační za záchranu, venovali zlatý prsteň s nápisom z Talmudu: "„Kto zachráni jeden život, ten zachráni celý svet.“"
Život po vojne a medzinárodné uznanie.
Po skončení druhej svetovej vojny (8. mája 1945) Oskar Schindler istý čas pôsobil v Nemecku, neskôr emigroval do Argentíny, kde chcel podnikať s chovom dobytka. Po tom ako skrachoval, prijal pozvanie od Židov, ktorým počas vojny pomohol, do Izraela, kde žil istý čas z ich finančnej podpory. Tu pracoval ako vrátnik v múzeu, no keď mal problémy s alkoholom a bol prepustený z práce, vrátil sa v roku 1958 do Nemecka. Aj tu sa snažil podnikať, no bezúspešne. 9. októbra 1974 Oskar Schindler zomrel vo veku 66 rokov. Je pochovaný v Jeruzaleme.
Oskar Schindler získal celý rad mierových cien. Bol ocenený titulom Spravodlivý medzi národmi. V Aleji spravodlivých v Jeruzaleme zasadil svoj strom. Jeho osobe sú venované aj stále expozície v múzeach v poľskom Krakove, v českých Svitavách či v americkom Washingtone.
Jeho príbeh sa stal podkladom pre knihu Thomasa Keneallyho "Schindlerova Archa" či pre veľkofilm Stevena Spielberga Schindlerov zoznam v roku 1993, ktorý bol ocenený mnohými filmovými cenami.

</doc>
<doc id="15228" url="https://sk.wikipedia.org/wiki?curid=15228" title="Zdeno Chára">
Zdeno Chára

 
 
 
Zdeno Chára (* 18. marec 1977, Trenčín) je bývalý slovenský hokejový obranca, dnes poradca a mentor pre hokejové operácie amerického tímu Boston Bruins. Bol najvyšším hráčom, aký kedy hral v NHL, a tiež prvý slovenský hráč, ktorý ako kapitán mužstva získal Stanley cup (v sezóne 2010/11). V slovenskej reprezentácii získal dve strieborné medaily na MS 2000 a MS 2012. Jeho otec Zdeněk Chára pochádza z Česka, bol reprezentantom Česko-Slovenska v zápasení.
Prezidentka Zuzana Čaputová v júni 2021 vyznamenala Zdena Cháru Radom Ľudovíta Štúra II. triedy za mimoriadne zásluhy v oblasti športu a za mimoriadne šírenie dobrého mena Slovenskej republiky v zahraničí.
Klubový hokej.
S hokejom začínal v rodnom meste, v klube Dukla Trenčín. Jeho hokejové začiatky boli ťažké. Tréneri kvôli jeho výške veľmi neverili, že môže profesionálne hrávať hokej. Po dorasteneckých a juniorských začiatkoch v Dukle Trenčín prestúpil v sezóne 1995/96 do Sparty Praha. V roku 1996 ho draftoval klub NHL New York Islanders v treťom kole ako 56. v poradí. Začal hrať v nižšej profesionálnej súťaži WHL za Prince George Cougars. Prvý zápas v NHL odohral v roku 1997 za New York Islanders. V nasledujúcej sezóne sa stal hráčom základného kádra, pričom spočiatku mal výrazne defenzívne úlohy, na čo využíval svoju robustnú postavu.
V roku 2001 ho jeho klub vymenil za Alexeja Jašina a právo výberu v druhom kole draftu do klubu Ottawa Senators. V Ottawe sa stal jedným z kľúčových hráčov. Bol prvým hráčom klubu, ktorý bol na konci sezóny vybraný do All Stars tímu NHL. V roku 2004 sa dostal do výberu troch najlepších obrancov súťaže, ktorí súťažili o Norris Trophy – cenu pre najlepšieho obrancu NHL. Napokon skončil druhý za Scottom Niedermayerom. V sezóne 2004/05 (počas lockoutu v NHL) hral za Färjestad BK v švédskej Elitserien. V drese Färjestadu sa prebojoval až do finále play-off, kde ale tím nakoniec podľahol Frölunde. Na sezónu 2005/06 mal platnú zmluvu s Ottawou Senators, ktorá mu zaručovala ročný príjem 3,724 mil. USD. V základnej časti zaznamenal svoje bodové maximum – 43 bodov. 
Pred ďalším ročníkom podpísal ako voľný hráč päťročný kontrakt s Boston Bruins s ročným zárobkom 7,5 milióna dolárov, pričom sa stal kapitánom mužstva. V prvej tamojšej sezóne si vyrovnal svoj bodový rekord, klub sa však do play-off neprebojoval. V roku 2009 sa v zápase All-Star predstavil v súťaži o najtvrdšiu strelu, prekonal rekord Ala Iafrateho strelou s rýchlosťou /h. Po sezóne získal ako prvý Slovák ocenenie James Norris Memorial Trophy pre najlepšieho obrancu sezóny. 
V sezóne 2010/11 získal so svojím mužstvom ako prvý slovenský kapitán Stanley cup. Zároveň sa tak po Nicklasovi Lidströmovi stal druhým európskym kapitánom, ktorý dosiahol tento úspech. Počas výluky v NHL 2012/13 pôsobil v klube Kontinentálnej hokejovej ligy HC Lev Praha. 
3. novembra 2012 v zápase proti Slovanu Bratislava utrpel po jeho zákroku protihráč Miroslav Šatan zranenie krčnej chrbtice, ktoré ho vyradilo do konca klubovej sezóny.
Na konci roku 2020 prestúpil z Bostonu Bruins, kde hral neuveriteľných 14 sezón, do Washingtonu Capitals. S Washingtonom podpísal ročnú zmluvu na 795 tisíc dolárov.
V septembri 2021 ho ako voľného hráča angažoval New York Islanders a v nasledujúcom roku ukončil hokejovú kariéru.
V októbri 2025 bolo oznámené, že Boston Bruins zavesí jeho dres pod strechu štadióna TD Garden.
Reprezentácia.
Zdeno Chára reprezentoval Slovensko na majstrovstvách sveta v rokoch 1999, 2000 (striebro), 2001, 2004, 2005, 2007 a 2012 (striebro). V rokoch 2002 a 2003 sa nezúčastnil šampionátov preto, že v tom čase hral o Stanley Cup s Ottawou Senators. Reprezentoval aj na Svetovom pohári v roku 2004, zimných olympijských hrách 2006 v Turíne a zimných olympijských hrách 2010 vo Vancouveri. Spolu v reprezentácii odohral 82 zápasov, strelil 9 gólov. Nosí dres číslo 33.
MS 2005.
Na šampionáte vo Viedni a Innsbrucku obsadila slovenská reprezentácia piate miesto. Po dobrých výkonoch v základnej skupine (Bielorusko 2:1, Rusko 3:3 a Rakúsko 8:1), postúpilo Slovensko do ďalších bojov z prvého miesta. V osemfinálovej skupine slovenská reprezentácia prehrala s Českom (1:5), ďalšie dva zápasy však vyhrala (Švajčiarsko 3:1, Kazachstan 3:1). V skupine skončilo Slovensko na treťom mieste za Ruskom a Českom a v štvrťfinále sa stretlo s Kanadou. V dramatickom zápase prehralo 4:5 gólom Joe Thorntona, streleným štyri minúty pred koncom zápasu, a bolo vyradené z bojov o medaily. 
Zdeno Chára odohral na šampionáte všetkých sedem zápasov Slovenska. V celkovom bodovaní získal dva body za prihrávky Mariánovi Hossovi na góly v zápase s Rakúskom a Švajčiarskom.
Zimné olympijské hry 2006.
Slovensko skončilo na piatom mieste. Po kvalitných výkonoch v základnej skupine, ktorú vyhralo bez straty bodu, bolo vyradené v štvrťfinále Českom. Zdeno Chára patril medzi obranné opory mužstva. Dal jeden gól a na jeden prihral, v +/- hodnotení patril medzi najlepších hráčov Slovenska.
MS 2007.
Zdeno Chára prijal pozvánku slovenského reprezentačného trénera Júliusa Šuplera a bol najväčšou hviezdou slovenského mužstva v obranných radoch. V 7 zápasoch strelil 3 góly a pridal asistenciu, pripísal si tiež 4 plusové body. Mužstvo prehralo so Švédskom vo štvrťfinále a obsadilo 6. miesto.
Zimné olympijské hry 2010.
Na týchto olympijských hrách skončilo Slovensko štvrté. V základnej skupine síce prehralo s Českom, ale dokázalo poraziť Rusko a Lotyšsko a v tabuľke skončilo tretie. Vo vyraďovacej fáze turnaja reprezentácia vyradila v kvalifikačnom kole Nórsko (4:3) a v štvrťfinále podala výborný výkon so Švédskom (taktiež 4:3) a postúpila do semifinále. Tam bolo Slovensko vyradené Kanadou (2:3) a v boji o bronz porazené Fínskom 3:5. 
Chára odohral všetkých sedem zápasov, tréner Filc ho umiestnil do prvej formácie s Andrejom Meszárošom, získal tri body za tri asistencie.
Na tomto turnaji bol kapitánom mužstva.
MS 2012.
Posilnil reprezentačný výber Vladimíra Vůjtka na svetovom šampionáte vo Švédsku a Fínsku a bol kapitánom mužstva. Slovensko sa po kvalitných výkonoch prekvapivo prebojovalo až do finále. Chára v stretnutí proti Ruskom (2:6 ) strelil svoje prvé dva góly na tomto podujatí.
Zimné olympijské hry 2014.
Vůjtek ho nominoval na zimné olympijské hry v Soči, pričom bude vlajkonosičom slovenskej výpravy. Určite tak vynechá minimálne jeden zápas Bostonu, na čo dostal povolenie od vedenia mužstva.
Osobný život.
14. júla 2007 sa Chára v Nemšovej oženil so svojou dlhoročnou priateľkou Tatianou Biskupičovou. 
 27. apríla 2009 sa im narodilo ich prvé dieťa, dcéra Elliz Victoria. Je jedným z ambasádorov charitatívnej organizácie Right to Play (Právo hrať). V júli 2008 strávil dva týždne v Mozambiku a s obrancom Calgary Flames Robynom Regehrom vystúpil na horu Kilimandžáro, bez vystúpu na najvyšší vrchol kvôli výškovej chorobe .
Okrem slovenčiny ovláda češtinu, angličtinu, švédčinu, ruštinu a nemčinu.
17. apríla 2023 Chára odbehol bostonský maratón v čase 3:38:23. Trať dlhú 42.2 kilometra zabehol v tempe 5:10 / kilometer. Jeho pretekové číslo bolo 3333.

</doc>
<doc id="15231" url="https://sk.wikipedia.org/wiki?curid=15231" title="Vlajka - Slovensko">
Vlajka - Slovensko



</doc>
<doc id="15232" url="https://sk.wikipedia.org/wiki?curid=15232" title="Znak - Slovensko">
Znak - Slovensko



</doc>
<doc id="15234" url="https://sk.wikipedia.org/wiki?curid=15234" title="Martina Jacová">
Martina Jacová



</doc>
<doc id="15235" url="https://sk.wikipedia.org/wiki?curid=15235" title="Klára Jarunková">
Klára Jarunková

Klára Jarunková (rodená Chudíková) (* 28. apríl 1922, Červená Skala † 11. júl 2005, Bratislava) bola slovenská novinárka, prozaička a autorka literatúry pre deti a mládež. Jedna z najprekladanejších slovenských spisovateľov 2. polovice 20. storočia, jej diela vyšli takmer v štyridsiatich jazykoch v Európe i vo svete. V apríli 2022 Slovenská pošta vydala poštovú známku s jej podobizňou.
Životopis.
Narodila sa v rodine poštového úradníka. Jej otec Július Chudík sa narodil v roku 1891 na Červenej skale, kde si ho ako chlapca vybral do služby bulharský cár Ferdinand Coburg, ktorého sprevádzal na všetkých jeho cestách i bojiskách ako jeho talizman. Neskôr sa stal chatárom v Nízkych Tatrách. Ľudovú školu vychodila v rodisku, meštiansku školu v Podbrezovej a Brezne. Stredoškolské vzdelanie získala na dievčenskom gymnáziu v Banskej Bystrici, kde v roku 1940 úspešne zmaturovala. Popri zamestnaní (1943 – 1946) začala študovať aj slovenčinu a filozofiu na Filozofickej fakulte Univerzity Komenského, no toto štúdium nikdy nedokončila. Začala pracovať ako učiteľka v Korytárkach (okres Detva), neskôr pracovala na bratislavskej radnici (1943 – 1947), v Československom rozhlase (1953 – 1954) a napokon sa usadila v redakcii časopisu Roháč. Od roku 1984 bola na dôchodku.
Tvorba.
V roku 1953 začala písať pre rozhlas a neskôr pre časopis Roháč, ale i ďalšie časopisy a denníky reportáže, satirické črty a poviedky. Prvá kniha jej však vyšla až v roku 1960 (zbierka humoristických čŕt a poviedok zo žiackeho života "Hrdinský zápisník"). Jej prístup k detskej literatúre bol nezvyčajný – príbehy podávala z pohľadu dieťaťa a písala ich v prvej osobe, čím dávala dieťaťu šancu lepšie sa vcítiť do deja a zosobniť si ho. Okrem detských rozprávok sa venovala i dievčenským románom, náučno-poznávacej a cestopisnej literatúre. Diela ako "Jediná" a "Brat mlčanlivého Vlka" sa vďaka 70 prekladom stali súčasťou zlatého fondu svetovej literatúry pre deti a mládež. Jej diela sú preložené do takmer 40 jazykov.
Pamäti svojho otca na jeho účinkovanie v službách bulharského cára prerozprávala v knihe "Horehronský talizman".

</doc>
<doc id="15236" url="https://sk.wikipedia.org/wiki?curid=15236" title="Žigmund Pálffy">
Žigmund Pálffy

Žigmund Pálffy (* 5. máj 1972, Skalica) je bývalý slovenský hokejový útočník, majster sveta a popredný hráč v NHL. Na klubovej i reprezentačnej úrovni vytvoril produktívnu dvojicu s Jozefom Stümpelom.
Klubový hokej.
S hokejom začínal v HK 36 Skalica. V česko-slovenskej lige debutoval v sezóne 1990/91, keď hral za AC Nitra vo formácii so Stümpelom. Vo veku 18 rokov získal titul najlepšieho nováčika sezóny. Nasledujúce dva roky odohral za Duklu Trenčín. V sezóne 1991/92 klub dosiahol prvý majstrovský titul. Pálffy hrával útoku s Branislavom Jánošom a Róbertom Petrovickým, v obrane boli Róbert Švehla a Miloš Holaň, formácia bola považovaná za najlepšiu v súťaži.
New York Islanders.
V roku 1991 ho draftoval New York Islanders v 2. kole ako 26. v poradí. Prvýkrát nastúpil v zápase NHL v sezóne 1993/94, odohral päť zápasov. O dva roky neskôr sa stal najlepším útočníkom Islanders. Klub však v tom čase patril medzi najslabšie v súťaži a do play-off sa nikdy neprebojoval.
Los Angeles Kings.
V sezóne 1999/00 prestúpil do Los Angeles Kings, časť tohto pôsobenia hral opäť so Stümpelom.
Lockout.
V sezóne 2004/05 počas lockoutu v NHL hral za HK 36 Skalica a HC Slavia Praha.
Pittsburgh Penguins.
Pred sezónou 2005/06 podpísal zmluvu na tri roky s klubom Pittsburgh Penguins na 13,5 milióna USD. Ročný zárobok bol 3,5 milióna USD, čo je o 2,5 milióna menej ako počas poslednej sezóny v Los Angeles. Napriek tomu, že Pittsburgh v tom čase patril medzi perifériu NHL, Pálffy aj v tomto klube dosahoval dobré výsledky. Jeho skúsenosti na ľade ocenil i spoluhráč Sidney Crosby, vtedy vychádzajúca hviezda. Do 17. januára 2006, keď Pálffy prekvapujúco ohlásil ukončenie športovej kariéry, dosiahol za Pittsburgh v 42 zápasoch 42 bodov za 11 gólov a 31 prihrávok.
Zhrnutie pôsobenia v NHL.
Celkovo za 12 sezón odohral v základnej časti NHL 684 zápasov, v ktorých získal 713 bodov za 329 gólov a 384 prihrávok, čo je priemer 1,042 bodu na zápas. V play off nastúpil v 24 zápasoch (v sezónach 1999/00 až 2001/02 za Los Angeles Kings), v ktorých získal 19 bodov za 9 gólov a 10 prihrávok.
Zdôvodnenie ukončenia kariéry.
Prekvapujúce rozhodnutie ukončiť kariéru odôvodnil Pálffy zdravotnými problémami s už dvakrát operovaným ramenom. Tretiu operáciu mu lekári neodporúčali a tak sa rozhodol skončiť, pričom uviedol: „"Ak nemôžem podať plnohodnotný výkon, nemá zmysel trápiť sa na ľade.“" V máji 2006 pripustil, že sa v nasledujúcej sezóne vráti na ľad, zdôraznil však, že všetko závisí od jeho zraneného ramena.
Návrat.
19. júla 2007 podpísal ročný kontrakt s HK 36 Skalica a stal sa najvýraznejšou postavou slovenskej extraligy. Skalica dosiahla semifinále play-off, keď v rozhodujúcom siedmom zápase prehrala v Košiciach.
Pálffy počas sezóny pripustil aj návrat do reprezentácie a účasť na MS 2008. Podmienkou bola podľa neho jeho forma a pohoda v rodine. 5. apríla 2008 sa stretol s reprezentačným trénerom Júliusom Šuplerom a po dvojhodinovom rozhovore sa rozhodol, že na šampionát nepocestuje.
Pred ďalšou sezónou mal ponuku od ruského klubu SKA Petrohrad, 22. mája 2008 však podpísal zmluvu na tri roky so Skalicou. V ročníku 2008/09 utvoril nový rekord, keď dosiahol 126 bodov za 64 gólov a 62 asistencií (vrátane play-off).
V sezóne 2010/11 nehral, no záujem o neho prejavili HC Dinamo Minsk a novovytvorený klub HC LEV Poprad. V ďalšom ročníku hral opäť za Skalicu, znovu bol najproduktívnejším hráčom v súťaži. 31. júla 2013 oznámil vo veku 41 rokov ukončenie kariéry.
Reprezentácia.
Žigmund Pálffy odohral spolu v slovenskej reprezentácii 74 zápasov, strelil 37 gólov.
Zimné olympijské hry.
Na ZOH 1994 reprezentoval Slovensko v roku 1994. Stal sa najproduktívnejším hráčom turnaja s 10 bodmi v 8 zápasoch za 3 góly a 7 prihrávok. Reprezentoval Slovensko aj na ZOH 2010 kde Slovensko dosiahlo 4. miesto, zaznamenal tri asistencie.
Majstrovstvá sveta.
Vo finále MS 2002 v Göteborgu proti Rusku prihral Petrovi Bondrovi 100 sekúnd pred koncom na víťazný gól, ktorý rozhodol o prvom titule pre Slovensko. O rok neskôr získal bronzovú medailu po víťazstve nad Českom. Reprezentoval aj na majstrovstvách sveta v rokoch 1996, 1999 a na 2005. Pred svojím posledným šampionátom vyhlásil, že po ňom ukončí reprezentačnú kariéru.
Svetový pohár.
Odohral 3 zápasy za Slovensko na Svetovom pohári 1996 a dosiahol tri body za gól a dve prihrávky.
Osobný život.
Pálffy niekoľko rokov žil s fitneskou Zorou Czoborovou. Ich vzťah sa skončil v októbri 2003 po vážnej roztržke v Pálffyho byte v Los Angeles, keď Czoborová dokonca zavolala políciu kvôli jej fyzickému napadnutiu. Po príchode policajtov chcela obvinenie stiahnuť, Pálffy bol však napriek tomu zatknutý a prepustený až po zaplatení kaucie vo výške 700 000 korún.
V decembri 2005 sa oženil s moderátorkou TA3 Andreou Belányiovou. 2. januára 2007 sa im v petržalskej nemocnici Svätého Cyrila a Metoda narodila dcéra Saskia. Kvôli vrodeným zdravotným problémom (boli spôsobené oslabenou imunitou) prvé mesiace prežila v nemocnici na Kramároch pod lekárskym dohľadom. V roku 2010 došlo v ich manželstve k vzájomnému odlúčeniu.
Pálffy je tiež otcom hokejistu Denisa Hudeca, ktorý sa narodil v mimomanželskom vzťahu.

</doc>
<doc id="15238" url="https://sk.wikipedia.org/wiki?curid=15238" title="Svitavy">
Svitavy

Svitavy (po nemecky: "Zwittau") sú mesto na západnej Morave na rieke Svitava. V roku 2006 tu žilo 17 476 obyvateľov. Sú okresným mestom a zároveň dôležitou dopravnou križovatkou. Nachádzajú sa v Pardubickom kraji, na hranici medzi Čechami a Moravou, v rozľahlej nížine južne od Českej Třebovej. V septembri 2008 tu bolo otvorené Esperantské múzeum. V meste sa nachádza aktívny klub esperantistov a oficiálne stránky mesta sú aj v esperante. Od októbra 2011 je mesto oficiálnym sídlom Českého esperantského zväzu.
História.
Prvú českú osadu pri brode cez rieku Svitavu, ktorá bola na mieste, kde sa nachádza dnešné mesto, založili premonštráti (norbertisti) z Litomyšle na tzv. Trstenickom chodníku okolo polovice 12. storočia. Prvýkrát sú Svitavy spomenuté v roku 1256, keď táto časť česko-moravskej hranice bola kolonizovaná olomouckým biskupom Brunom zo Schauenburgu. Osada dostala meno podľa rieky Svitava (čistá, jasná). Na jej osídlenie boli povolaní aj dedinčania z Nemecka, východného Francúzska, Bavorska a Sliezska. V polovici 13. storočia boli Svitavy povýšené na mesto. Koncom 14. storočia boli postavené hradby s tromi bránami. Počas husitských vojen, tridsaťročnej, napoleonskej a pruskej vojny mesto trpelo kvôli prechádzajúcim armádam, lebo sa nachádzalo na dôležitej spojovacej línií. Zavedenie železnice prispelo k rozvoju mesta, predovšetkým založením textilného priemyslu. V októbri 1938 bolo mesto pripojené k okupačnej zóne Sudety a obsadila ho nemecká armáda. 
Pozoruhodnosti.
Svitavy majú cenné historické jadro, ku ktorému patrí predovšetkým podlhovasté hlavné námestie s druhými najdlhšími arkádami v Čechách a s množstvom cenných mestských domov, mnoho kostolov, pozostatkov opevnenia a barokových sôch.
K najcharakteristickejším budovám vo Svitavách patrí stará radnica a susedný dom „Pri murínovi“ (Pri Maurovi). Najstarším kostolom vo Svitavách je kostol Svätého Egidia. Z mestských hradieb sa zachovali jedine zvyšky opevnenia s polguľovitou vežou. Z mnohých stavieb si zaslúži pozornosť predovšetkým Mestské múzeum a Ottendorferov dom. Na verejných miestach stojí veľa monumentov a sôch.
Múzeá, galérie a iné kultúrne inštitúcie.
Na prízemí Ottendorferovho domu sa okrem toho nachádza múzejná pobočka:
 

</doc>
<doc id="15240" url="https://sk.wikipedia.org/wiki?curid=15240" title="Zwittau">
Zwittau



</doc>
<doc id="15241" url="https://sk.wikipedia.org/wiki?curid=15241" title="Hildesheim">
Hildesheim

Hildesheim je nemecké univerzitné mesto na juhu spolkovej krajiny Dolné Sasko. 
Mesto bolo založené v roku 815 a má katedrálu z 11. storočia, ktorá bola postavená na mieste vojnou zničenej katedrály z 9. storočia. Je aj sídlom biskupa.
V roku 1985 bola katedrála spolu s Kostolom sv. Michala zapísaná na zoznam svetového dedičstva UNESCO.

</doc>
<doc id="15242" url="https://sk.wikipedia.org/wiki?curid=15242" title="Schindlerov zoznam">
Schindlerov zoznam

Schindlerov zoznam je film režiséra Stevena Spielberga, natočený podľa skutočných udalostí opísaných v knihe Thomasa Keneallyho. Rozpráva príbeh továrnika Oskara Schindlera (Liam Neeson), ktorý prichádza v roku 1939 do Krakova, aby využil lacnú židovskú pracovnú silu neďalekého geta.
Vznik príbehu.
Na základe rozhovorov so "Schindlerovými židmi" a na základe starostlivého štúdia historických dokumentov rekonštruuje Thomas Keneally udalosti, ktoré viedli k záchrane viac než tisícky Židov v koncentračných táboroch. Oskar Schindler bola rozporuplná osoba, ale autor ju nijako neidealizuje. Na pozadí rozprávania o jeho živote vykresľuje obrovské zlo holokaustu. Autor rekonštruuje udalosti veľmi podrobne a v presných súvislostiach. Strhujúce rozprávanie a predovšetkým obrovská výpovedná hodnota robí zo "Schindlerovho zoznamu" jednu z najlepších kníh s tematikou holokaustu. Film sprevádza hudba Johna Williamsa.
Dej filmu.
Dej sa odohráva koncom roku 1939, kedy do Krakova prichádza Oskar Schindler, člen 
NSDAP a neúspešný priemyselník, ktorý má zálusk na získanie rýchleho bohatstva v podobe továrne na smaltovaný riad. Uzatvára dohodu so židovskými predákmi o poskytnutí finančnej pomoci na odkúpenie továrne. Tá je práve na okraji novovzniknutého krakovského geta. Vo svojej továrni zamestnáva Židov z geta a s ich hľadaním mu pomáha bývalý účtovník židovského pôvodu "Isaac Stern", ktorý sa snaží v továrni zamestnať čo najviac ľudí. Továreň prosperuje a Schindler začína zarábať svoje bohatstvo. Novým správcom geta sa stáva "Amon Goeth", ktorý má odpor nielen voči Židom, ale i voči životu ako takému. Ku koncu vojny sa správa Tretej ríše rozhodla presunúť všetkých krakovských Židov do koncentračného tábora Krakov-Plaszow. Schindler tomu chce zabrániť za každú cenu a zachrániť čo najväčší počet ľudí. Dohodne sa preto s "Goethem", že od neho Židov kúpi. Spolu s "Isaacom Sternom" spisuje zoznam Židov ("Schindlerov zoznam"), na ktorom sa objaví viac než 1 200 mien. Židia sú krátko na to transportovaní do novej továrne na výrobu granátov v 
Svitavách-Brnenci (Protektorát Čechy a Morava). Pri presune sa omylom jeden vlak vypraví do Osvienčimu. Keď sa to Schindler dozvie, bez váhania tam odcestuje, riskujúc tak vlastný život, a úplatkami vykupuje ženy a deti, ktoré tam boli odvezené. Paradoxom jeho novej továrne je to, že žiadne funkčné granáty sama nikdy nevyrobí. Aby továreň nezatvorili a Židov neposlali do koncentračného tábora, nakupuje granáty inde a vydáva ich za svoje. Je isté, že takto to nemôže fungovať donekonečna. Nastáva deň, kedy Schindlerov účtovník, "Stern", oznamuje Schindlerovi, že došli peniaze. Zhodou okolností je to deň, kedy sa končí vojna, a Nemecko kapituluje. Schindler ako člen NSDAP musí utiecť, inak by bol súdený ako vojnový zločinec. "Schindlerovi Židia" mu spisujú dobropis, v ktorom popisujú to, ako ich zachránil, a všetci sa pod list podpíšu. Na pamiatku mu dávajú tiež zlatý prsteň, ktorý odliali zo zlatých zubov jedného Žida, a na ktorý vyryjú úryvok z talmudu: "Ten, kto zachráni človeka, zachráni svet". Sanhedrin 4:5. Po veľmi dojemnej scéne, kedy si Schindler uvedomuje, že mohol zachrániť viac ľudí, keby predal svoje auto, odchádza. Druhý deň prichádza oslobodzujúca Červená armáda, ktorá Židov "oslobodí". Koniec príbehu je situovaný do dnešného Jeruzalema, kde je pochovaný Oskar Schindler. K hrobu prichádzajú "Schindlerovi Židia", ktorí prežili, a ich potomkovia, a ako symbol úcty položia na jeho hrob kamienky.
Ohlas príbehu.
Kniha Thomasa Keneallyho, spísaná podľa výpovedí pamätníkov (predovšetkým z radov "Schindlerových Židov"), sa stala inšpiráciou pre nakrútenie filmu slávnym režisérom židovského pôvodu Stevenom Spielbergom, ktorý za tento film dostal svojho prvého Oscara za najlepšiu réžiu vo svojej kariére. Splnil tým "povinnosť" voči ostatným Židom a on sám si z tržieb za film nevzal ani dolár.
Napriek tomu, že Spielbergov film sa nehrá na dokument, bol kritizovaný niektorými historikmi (predovšetkým v Poľsku a Česku), že najmä jeho druhá polovica prekrucuje historické fakty (napr. záchranná misia v Osvienčime, nezmyselné tvrdenie, že v brnianskej továrni sa žiaden vojenský materiál nevyrobil, precitlivelá scéna lúčenia sa s väzňami a pod.), čo však umeleckú kvalitu a výsledný dojem z filmu nijako neznižuje.

</doc>
<doc id="15243" url="https://sk.wikipedia.org/wiki?curid=15243" title="Republika">
Republika

Republika (z latinského "res publica" – „vec verejná“; v prenesenom význame spoločný majetok, obec, štát) je štátne zriadenie, v ktorom sa zvrchovaná moc volí na určité obdobie. 
Existujú dva základné typy republiky:
V súčasnom svete je republika najrozšírenejšou formou vlády; prevažuje v dvoch tretinách všetkých existujúcich štátov.
Dejiny.
Prvé republiky vznikli v antickom Grécku a Ríme. Ich forma bola obmedzená volebným právom, ktoré sa vzťahovalo na šľachtu (aristokratická republika), v niektorých prípadoch bolo volebné právo udeľované všetkým občanom republiky (demokratická republika; medzi občanov sa však rátala len časť slobodných mužov). Antické republiky spolu s demokratickou formou štátneho zriadenia zaznamenali najväčší rozvoj v najvýznamnejších gréckych mestských štátoch (Atény), neskôr v Ríme. Obdobie rímskej republiky bolo de facto ukončené za Gaia Iulia Caesara. 
V stredoveku sa republiky rozvíjali vo veľmi obmedzenej miere v mestských štátoch, najmä v Taliansku (Benátky). Od 19. storočia došlo postupne k vytvoreniu republík vo väčšine štátov v Európe a Amerike.

</doc>
<doc id="15244" url="https://sk.wikipedia.org/wiki?curid=15244" title="Ján Botto">
Ján Botto

Ján Botto, pseudonym Janko Maginhradský (* 27. január 1829, Vyšný Skálnik – † 28. apríl 1881, Banská Bystrica), bol slovenský romantický básnik, autor balád a povestí inšpirovaných ľudovou poéziou.
Životopis.
Ján Botto sa narodil vo Vyšnom Skálniku, pochádzal z roľníckej rodiny. Študoval na latinskej škole v Ožďanoch v rodnom Malohonte, od roku 1843 na lýceu v Levoči, kde bol aktívnym členom Jednoty mládeže slovenskej. Prispieval do literárnych časopisov Sokol a Orol. Zapájal sa do národno-kultúrnych podujatí, bol zakladajúcim členom Matice slovenskej, členom jej literárneho odboru, patrónom slovenského gymnázia v Revúcej. 
Prvotiny publikoval v rukopisných zábavníkoch levočského lýcea (Život, Holubica, Považie). Čerpal z ľudovej poézie, jej námetov, obraznosti a symboliky. Obraz súčasného Slovenska premietal do alegorického sveta povestí, svojím rozprávkovým námetom dával vlastenecký podtext. 
Najväčší úspech dosiahol básňou Smrť Jánošikova, komponovanou metódou kontrastu. Cez postavu ľudového hrdinu sa vyslovoval o dobových problémoch a situácii v národnom živote, aktualizoval ľudové tradície a zvýraznil v nej hodnoty živé aj v tom období. 
Z ľudových tradícií si vzal námety aj pre balady. Neaktualizoval ich, rešpektoval postupy baladického žánru, zvýrazňoval v nich predovšetkým tragické životné pocity. 
Inšpiroval sa aj slovenskou národnou poéziou, ktorú voľnejšie adaptoval. Jeho poézia dôsledne využívala melodiku ľudovej poézie. Ukázala na nové možnosti básnického zobrazenia skutočnosti oživovaním ľudovej tradície a vystihnutím národného koloritu. 
Vyslovoval sa aj k aktuálnym dobovým otázkam, zaujímal k nim postoj a spoločensky sa angažoval. Písal vlastenecké a príležitostné básne, v ktorých reagoval na dôležité udalosti v národnom živote. Vzdal v nich aj hold významným osobnostiam národnej kultúry – Kollárovi a Sládkovičovi. Prekladal zo slovanskej poézie (A. Mickiewicz, A. S. Chomiakov) a z maďarčiny (S. Petöffi).
Charakteristika.
Botto patrí popri Samovi Chalupkovi, Andrejovi Sládkovičovi a Jankovi Kráľovi medzi najvýznamnejších básnikov slovenského romantizmu. Bol najmladším štúrovským básnikom. Jediný z nich neštudoval v Bratislave, nezúčastňoval sa na prácach v Ústave reči a literatúry československej a stretol sa s Ľudovítom Štúrom. Stretol sa aj s myšlienkami bratislavskej mládeže v Levoči pod vedením Jána Francisciho a svojimi dielami sa zaradil medzi najlepších zo Štúrovej básnickej školy. Celý život sledoval pozorne slovenské národné a kultúrne úsilia a podporoval ich. Agitoval a zbieral na Maticu slovenskú. S príspevkom dvesto zlatých sa stal zakladateľom a patrónom revúckeho slovenského gymnázia.
Vplyv štúrovcov.
Jedným z najdôležitejších a najpodstatnejších vecí, ktoré ho ovplyvnili, bolo práve štúdium v Levoči. Ešte v roku 1856 založil pri levočskom lýceu podľa bratislavského vzoru Slovenskú spoločnosť Michal Hlaváček, v ktorej si národne uvedomelí študenti doplňovali vedomosti hlavne zo slovenskej gramatiky, literatúry a histórie. Učili sa samostatne vystupovať, na spoločné zasadnutia prinášali vlastné náučné a beletristické práce a sami si ich posudzovali. Väčšinou sa zaoberali poéziou. To vysvetľuje Bottov neskorší vzťah k poézii a jeho zameranie na básnické skladby, no básnicky sa začal prejavovať už v Levoči.
Predrevolučné roky 1840 – 1847.
Táto spoločnosť vydala roku 1840 výber zo svojej poézie v almanachu Jitřenka. Takmer okamžite bol almanach zakázaný, kvôli slovanskému charakteru básní, maďarskou tlačou. Výsledkom tejto udalosti bol zákaz slovenských spoločností na všetkých vyšších školách okrem Bratislavy, Levoče a Banskej Štiavnice. V roku 1843 pozbavil bratislavský cirkevný konvent Ľudovíta Štúra námestníctva profesora Katedry reči a literatúry československej. Na protest opustilo bratislavské lýceum dvadsať študentov. Trinásti odišli do Levoče, lebo tamojšie lýceum bolo prakticky v slovenských rukách. So študentmi z Bardejova odišiel aj Štúrov spolupracovník Ján Francisci. Ján Francisci mal na Bottu veľký vplyv, ktorý okrem iného zbieral s Pavlom Dobšinským slovenské ľudové piesne a rozprávky. Botto taktiež začal zbierať ľudovú slovesnosť, čo sa odzrkadlilo v jeho tvorbe. Jeho zbierka povestí vyšla u Pavla Dobšinského. Aj po posilnení Spoločnosti bratislavskými študentmi bolo jej postavenie neisté, kým ju roku 1845 definitívne nezakázali. Ján Francisci v Levoči zostal a združil slovenskú mládež do súkromnej Jednoty mládeže slovenskej. Mladý Botto sa už ako šestnásťročný člen Jednoty zriekol pitia a fajčenia. Takéto združenia boli aj v iných mestách a všetky sa združili do Jednoty mládeže slovenskej pod vedením Francisciho až do revolučnej jari roku 1848, kedy zanikla. V roku 1846 sa zúčastnil na založení rukopisného časopisu levočských študentov Holubica s prílohou Sokol.
Tvorba.
Ján Botto bol reprezentatívnym básnikom Jednoty a tu sa ukázalo Bottovo nadanie, keď prispieval do študentských rukopisných zábavníkov Život, Holubica a Považie. Do časopisov prispieval pod pseudonymom Janko Maginhradský (J. M-ski). Tento pseudonym si vybral podľa vrchu nad jeho rodiskom. Jeho básnické začiatky spadajú do obdobia, keď slovenský literárny romantizmus nadobúda vyhranenejšiu podobu. Hlásil sa k Francisciho ideovo-umeleckému programu a usilovne tvoril. Až do svojho odchodu z Levoče roku 1847 patril medzi najusilovnejších účastníkov Jednoty. Medzi svojimi druhmi sa vyznačil ako najplodnejší a najnadanejší. Jeho prvá tlačená báseň "Hrob" vyšla v časopise Orol tatranský. Prvotiny publikoval v rukopisných zábavníkoch levočského lýcea (Život, Holubica, Považie), neskôr prispieval do literárnych časopisov Sokol a Orol.
Čerpal z ľudovej poézie, jej námetov, obraznosti a symboliky. Obraz súčasného Slovenska premietal do alegorického sveta povestí, svojím rozprávkovým námetom dával vlastenecký podtext. Cez postavu ľudového hrdinu sa vyslovoval o dobových problémoch a situácii v národnom živote, aktualizoval ľudové tradície a zvýraznil v nej hodnoty živé aj v tom období. Z ľudových tradícií si vzal námety aj pre balady, ktoré neaktualizoval, ale rešpektoval postupy baladického žánru. Inšpiroval sa aj slovenskou národnou poéziou, ktorú voľnejšie adaptoval. Najväčší úspech dosiahol básňou "Smrť Jánošikova". 
Vyslovoval sa aj k aktuálnym dobovým otázkam, zaujímal k nim postoj a spoločensky sa angažoval. Písal vlastenecké a príležitostné básne, v ktorých reagoval na dôležité udalosti v národnom živote. Vzdal v nich aj hold významným osobnostiam národnej kultúry – Kollárovi a Sládkovičovi. Okrem vlastnej tvorby a zbierania ľudovej slovesnosti tiež prekladal zo slovanskej a maďarskej poézie (Mickiewicza, Chomiakova a Petöfiho).

</doc>
<doc id="15245" url="https://sk.wikipedia.org/wiki?curid=15245" title="Pavol Dobšinský">
Pavol Dobšinský

Pavol Emanuel Dobšinský (* 16. marec 1828, Slavošovce – † 22. októbra 1885, Drienčany) bol slovenský evanjelický kňaz, folklorista a zberateľ ľudovej slovesnosti, ktorý sa radí do obdobia romantizmu a je jedným zo spisovateľov štúrovskej generácie.
V ankete RTVS Najväčší Slovák v roku 2019 bol vyhodnotený na 70. mieste.
Život.
Narodil sa v rodine evanjelického farára v Slavošovciach. Vzdelanie získal na gymnáziu v Rožňave a Miškovci. Od roku 1840 študoval na evanjelickom lýceu v Levoči. 
V roku 1850 úspešne doštudoval a zložil farársku skúšku. V rokoch 18481849 sa pridal k revolučnej armáde a neskôr sa stal vojakom cisárskeho vojska. V roku 1850 – 1852 pôsobil v Revúcej ako asistent u evanjelického farára a etnografa Samuela Reussa. Vďaka svojmu zamestnávateľovi sa začal venovať zbieraniu a vydávaniu slovenskej ľudovej slovesnosti. Od roku 1852 pracoval ako pomocný redaktor v časopise Slovenské pohľady, neskôr pôsobil ako kaplán v Brezne u Jána Chalupku v rokoch 1853 - 1855, v rokoch 1858 – 1861 ako profesor slovenského jazyka a literatúry v Banskej Štiavnici, a napokon sa usadil v Drienčanoch, kde od roku 1861 pôsobil ako kňaz. Zomrel 22. októbra 1885 na silný zápal pľúc. 
Oženil sa celkom dvakrát – prvý raz si vzal Paulínu Schmidtovú. Jeho druhou manželkou sa stala Adela Medvecká-Čajaková, vdova po Jankovi Čajakovi a sestra Terézie Vansovej.
Tvorba.
Začiatky jeho literárnej tvorby sa datujú ešte od čias jeho štúdia na evanjelickom lýceu. Už v tej dobe písal básne v intenciách štúrovskej poézie. Boli to najmä ponášky na ľudovú pieseň, vlastenecké a alegorické básne. Sústavne tiež prekladal zo svetovej poézie. V rôznych časopisoch mu postupne vyšli preklady Byrona, Lamartina, Mickiewicza. Vydával rukopisný časopis "Holubica", vydával časopis "Sokol", recenzoval almanachy "Concordia" a "Lipa". Ako editor sa zaslúžil o vydanie literárnych prác Janka Čajaka, Jána Bottu či Ľudovíta Kubániho.
Ťažisko jeho činnosti je vo folkloristike. Už ako študent sa zaoberal problematikou ľudovej slovesnosti. Časopisecky publikoval folkloristické štúdie a zhrnul ich do knihy "Úvahy o slovenských povestiach" (1872). Sústavne zbieral a zapisoval piesne, príslovia, porekadlá, hádanky, hry, obyčaje a povery. Pred publikovaním ich zbavil pôvodnej erotickosti a šťavnatého humoru, vďaka čomu sa ľudové diela (pôvodne určené dospelým) stali obľúbenými a vhodnými medzi detskými čitateľmi. Spolu s A. H. Škultétym zostavili a v roku 1858 – 1861 vydali súbor 64 rozprávok v šiestich zošitoch pod názvom "Slovenské povesti". Krátko pred smrťou vydal 90 rozprávok v ôsmich zošitoch pod názvom "Prostonárodné slovenské povesti" (1880 – 1883). Tieto zbierky sú základným a dodnes reprezentatívnym dielom slovenskej folkloristiky. 
Pocta.
Ako uvádza Angela Kolesárová, pamätná izba P. E. Dobšinského bola zriadená v roku 1970 za výraznej podpory obyvateľov a rodákov Slavošoviec. Pri príležitosti 142. výročia narodenia Dobšinského bol slávnostne odhalený pamätník za účasti prof. Jána Čajaka ml. a zároveň bola slávnostne pomenovaná Základná škola menom Dobšinského. V roku 1978 pri príležitosti 150. výročia narodenia Dobšinského bola pamätná izba reinštalovaná Baníckym múzeom v Rožňave. V roku 2004 bola vo Francúzsku vydaná zbierka "100 najkrajších rozprávok sveta" a Slovensko má v nej zastúpenie jednou rozprávkou "Ružová Anička". Asteroid, ktorý bol pomenovaný podľa Dobšinského má číslo 39880 a nachádza sa v hlavnom pásme asteroidov medzi dráhou Marsu a Jupitera.

</doc>
<doc id="15251" url="https://sk.wikipedia.org/wiki?curid=15251" title="Vanád">
Vanád

Vanád (po latinsky "vanadium" - zo severogermánskeho "Vanadis", mena germánskej bohyne krásy Freyje, podľa nádherného vzhľadu niektorých vanádových zlúčenín) je chemický prvok v Periodickej tabuľke prvkov, ktorý má značku V a protónové číslo 23. Vanád je zriedkavý, mäkký, nemagnetický, tuhý, kujný a striebristý prechodový kov. Vykazuje vysokú odolnosť voči korózii. Stálosť zachováva v alkáliách (zásadách), kyseline sírovej a chlorovodíkovej. Pri teplotách nad 933 K (660 °C) oxiduje na oxid vanadičný V2O5.
Vanád vykazuje vysokú mechanickú pevnosť.
V zlúčeninách má vanád najčastejšie oxidačný stupeň (oxidačné číslo) +5, ale často sa vyskytuje aj +2, +3, +4, aj keď s tendenciou prechádzať na stupeň +5. Oxidy vanadnaté a vanadité reagujú zásadito, oxid vanadičitý amfotericky a oxid vanadičný kyslo.
Obľúbeným experimentom na farebné zobrazenie týchto 4 oxidačných stupňov je redukcia bezfarebného vanadičnanu (?-)amónneho (NH4VO3) kovovým zinkom. Postupne sa vytvorí modrý (IV), zelený (III) a bledofialový (II) slaný roztok vanádu.
Nižšie mocenstvá pôsobením vzduchu zoxidujú znova na zlúčeninu V. Pre túto ľahkú menitelnosť mocenstva sa vanád používa aj ako katalyzátor. Oxidačný stupeň +1 sa vyskytuje zriedka. Ale možné sú aj stupne 0, -1 a -3.
Využitie.
Zhruba 80 % vyrobeného vanádu sa predáva vo forme ferovanádu alebo spotrebuje ako legujúca prísada (zliatinový prvok) v oceliarskom priemysle. Tvrdé a húževnaté vanádové ocele však zriedka obsahujú viac ako 1 % vanádu.
História.
Vanád najprv objavil Andres Manuel del Rio, španielsky mineralóg v roku 1801 v Mexiku v olovenej rude s dnešným názvom vanadinit (vanadičnan (?-)olova), ktorý nazval "brown lead". Pre farby podobné chrómu rôznych zlúčenín tohoto prvku ho nazval "panchróm". Neskôr del Rio zmenil jeho meno na erythronium (po gr. červený) , pretože pri zahriatí sa farbil väčšinou na červeno.
Francúzski chemici presvedčili del Rio, že "brown lead" je bázický chróman olovnatý, takže erythronium je len znečistený chróm. Del Rio sa dal presvedčiť a na jeho objav sa zabudlo. Roku 1831 znovuobjavil vanád Švéd Nils Gabriel Sefström pri experimentovaní so železnými rudami. V tom istom roku potvrdil Friedrich Wöhler del Riove skoršie práce. Kovový vanád bol vyrobený roku 1867 Henrym Enfieldom Roscoe redukciou chloridu vanaditého pomocou vodíka.
Zlúčeniny vanádu sa vyznačujú veľkou a peknou farebnou pestrosťou. Preto ho Sefström nazval podľa Freyje, nordickej bohyne krásy, zvanej Vanadis.
Fyziológia.
V biologických sústavách je vanád esenciálnou súčastou niektorých enzýmov. Nitrogenázu vanádu (?) používajú niektoré mikroorganizmy oxidujúce dusík.
Potkany a sliepky vo veľmi malých množstvách taktiež potrebujú vanád. Nedostatok vanádu u nich vedie k zníženému rastu a slabšiemu rozmnožovaniu.
Ióny vanadičnanu VO43- majú podobný účinok ako inzulín. Bohužiaľ sú však potrebné dávky toxické. Oveľa menej toxický je vanadylion(?) VO2-, ale telo ho nevie vstrebať v potrebnom množstve. Sľubné sú organické vanadylové komplexy. Vanád sa okrem toho dnes používa aj ako anorektikum, ktoré pomáha cítiť sa rýchlejšie sýty. Je napr. v tabletkách na chudnutie "TrimSpa".
Výskyt.
Vanád sa vyskytuje len vo forme zlúčenín. Momentálne je známych 65 nerastov.
Aj bauxit a fosílne nosiče energie ako ropa, uhlie, olejová bridlica a dechtový piesok obsahuje nezanedbateľné množstvá vanádu.Spektrálnou analýzou možno vanád preukázať v slnečnom svetle a svetle niektorých hviezd.
Výroba.
Kovový vanád sa najčastejšie vyrába redukciou oxidu vanadičného V2O5 
pomocou vápnika pod pretlakom. 
Zlúčeniny.
Oxid vanadičný (V2O5) sa používa ako NH3-SCR-katalyzátor v spaľovniach odpadu (TiO2-WO3-V2O5) a ako farbivo. Vo vode je len nepatrne rozpustný. Od oxidu vanadičného sa odvodzuje zložitá chémia vodných roztokov izopolyvanadičnanov, ktoré sú predzvesťou ešte rozsiahlejšej chémie polymolybdénanov a polyvolfrámanov v nasledujúcej šiestej skupine.
Bezpečnostné opatrenia.
Vanád je vysoko horľavý. Zlúčeniny vanádu sú vysoko jedovaté. Vdychovaný prach obsahujúci vanád môže spôsobiť rakovinu pľúc.

</doc>
<doc id="15253" url="https://sk.wikipedia.org/wiki?curid=15253" title="František Rábek">
František Rábek

Mons. František Rábek (* 17. február 1949, Močenok) je slovenský rímskokatolícky biskup a prvý emeritný ordinár Ordinariátu ozbrojených síl a ozbrojených zborov Slovenskej republiky.
Životopis.
Za kňaza bol vysvätený 17. júna 1972 po štúdiách na Rímskokatolíckej cyrilometodskej bohosloveckej fakulte a po kňazskej formácii v Kňazskom seminári sv. Cyrila a Metoda v Bratislave. Ako kaplán pôsobil v rokoch 1972-1973 v Bošanoch, v rokoch 1973-1979 v Nitre-Horné mesto, v rokoch 1979-1982 pôsobil ako správca pútnického miesta Nitra-Kalvária, v rokoch 1982-1989 bol správcom farnosti Drážovce a v rokoch 1989-1990 bol správcom farnosti v Čiernom pri Čadci. Po nástupe do úradu nitrianského diecézneho biskupa Mons. Jánom Chryzostomom Korcom SJ bol menovaný vo februári 1990 za generálneho vikára Nitrianskej diecézy. 
Dňa 13. júla 1991 ho pápež sv. Ján Pavol II. vymenoval za pomocného biskupa Nitrianskej diecézy a zveril mu titulárne sídlo Catrum. Biskupskú vysviacku prijal 27. júla 1991. Vysvätil ho diecézny biskup Nitrianskej diecézy a kardinál Mons. Ján Chryzostom Korec SJ, spolu s arcibiskupom Trnavskej arcidiecézy a metropolitom Slovenska Mons. Jánom Sokolom a apoštolským nunciom v Česko-slovensku Mons. Giovannim Coppom Dňa 20. januára 2003 ho pápež sv. Ján Pavol II. vymenoval za prvého ordinára novozriadeného ordinariátu Ozbrojených síl a ozbrojených zložiek Slovenskej republiky. Funkciu prebral 1. marca 2003. 
V rámci Konferencie biskupov Slovenska je predsedom Rady pre vedu, vzdelanie a kultúru. Pápež Benedikt XVI. ho v roku 2010 vymenoval za konzultora Kongregácie pre biskupov a jej Úradu pre riadenie vojenských ordinariátov. V roku 2012 bol prijatý za riadneho člena Európskej akadémie vied a umení v rakúskom Salzburgu. 
Dňa 3. marca 2015 slávnostne otvoril Synodu Ordinariátu OS a OZ Slovenskej republiky, ktorá trvala do 1. marca 2017. Cieľom synody bolo zhodnotiť doterajšie skúsenosti ordinariátu a stanoviť smernice pre ďalší rozvoj. 
V roku 2024 po dovŕšení 75. roku života v súlade s kódexom kánonického práva poslal pápežovi Františkovi svoju demisiu. Akceptoval ju jeho nástupca Lev XIV., ktorý ho 27. mája 2025 odvolal z vedenia Ordinariátu OS a OZ SR a zároveň ho ustanovil apoštolským administrátorom, pokým sa biskupskej služby neujal jeho nástupca Pavol Šajgalík OFMCap. 

</doc>
<doc id="15258" url="https://sk.wikipedia.org/wiki?curid=15258" title="Globálny systém mobilných komunikácií">
Globálny systém mobilných komunikácií

Globálny systém mobilných komunikácií (ang. "Global System for Mobile Communications") skr. GSM je najpopulárnejší svetový štandard pre mobilné telefóny. 
Telefóny GSM používa viac ako 5 miliard ľudí vo viac než 200 krajinách. Rozšírenosť štandardu GSM umožňuje vďaka „roamingovým dohodám“ medzi mobilnými operátormi uskutočňovať roamingové hovory. GSM sa od svojich predchodcov výrazne líši v tom, že obidva kanály, signalizačný aj hlasový, sú digitálne, vďaka čomu dostal označenie mobilný systém druhej generácie (2G). Táto skutočnosť takisto znamenala, že už hneď v začiatkoch systém GSM umožňoval aj dátovú komunikáciu. GSM je otvorený štandard, ktorý je v súčasnosti vyvíjaný podľa 3GPP.
Frekvencie.
GSM pracuje na viacerých frekvenciách. V Európe sú vyčlenené pásma 900 MHz a 1 800 MHz. V USA a Kanade sa používajú na GSM frekvencie 850 MHz a 1 900 MHz.
Frekvenčné pásma.
Frekvencie používané v GSM sa delia do 4 pásiem a to na primárne, ktoré je v pásme 900 MHz a dá sa v ňom využiť 124 kanálov. Pre uplink je použité frekvenčné pásmo v rozmedzí 890 – 915 MHz a pre download pásmo 935 – 960 MHz.
Ďalšie pásmo je rozšírené. Je to rozšírené primárne pásmo a dá sa využiť až 174 kanálov. Toto bolo dosiahnuté rozšírením pásma pre uplink na 880 – 915 MHz a pre download na 925 – 960 MHz.
Pásmo označované ako DCS1800 alebo GSM1800 pracuje v pásme 1 800 MHz a dá sa využiť 374 kanálov. Pre uplink je využívané pásmo 1 710 – 1 785 MHz a pre download 1 805 – 1 880 MHz.
Ešte poznáme pásmo zvané PCS1900 pracujúce v pásme 1 900 MHz.
História.
Mobilné siete a mobilné telefóny už existujú dlho. Prvá komerčná sieť bol holandská Landelijk Openbaar Net (OLN), ktorá bola prevádzkovaná v roku 1949. Mala 2 600 užívateľov. Problémom bolo, že to nebolo komfortné ako dnes a hovor bolo možné uskutočniť len cez operátorku, hovor bol simplexný (len jeden mohol hovoriť, druhého nebolo počuť). Táto sieť nemala nič spoločné s celulárnou architektúrou. Dalo by sa povedať, že išlo o vysielačky, napojené na pevnú sieť…
V osemdesiatych rokoch minulého storočia nebol vývoj mobilných sietí príliš vzdialený od OLN. Bolo už možné telefonovať bez pomoci operátorky a hovor bol duplexný (obaja mohli hovoriť a bolo oboch počuť). Tieto siete mali ale veľmi nízku kapacitu, obmedzené pokrytie, mobilné stanice boli príliš veľké. Bolo ich možné používať iba v autách a mali vysokú spotrebu energie. Ale v Bellových laboratóriách (Bell Labs) začali pracovať na systéme, ktorý by spomínane nevýhody nemal. Práve v týchto laboratóriách vznikol systém celulárnej siete, kde je územie rozkúskované medzi mnoho malých buniek obsluhovaných základovými stanicami. Dostupné frekvencie boli rozdelené medzi jednotlivé bunky tak, aby sa dala použiť tá istá frekvencia viackrát, iba sa muselo dodržiavať pravidlo stanovujúce vzdialenosť medzi bunkami používajúcimi rovnakú frekvenciu.
Dnes to vyzerá ako samozrejmosť, ale v tom čase išlo o prelomovú a taktiež technicky náročnú záležitosť. Dovtedy totiž každá základová stanica mala svoju pridelenú frekvenciu a iná stanica ju už nemohla použiť. Ak ste napríklad vyšli z dosahu jednej základovej stanice, hovor sa prerušil a bolo potrebné zavolať znova na pripojenie na inú základovú stanicu. Okrem toho, ak prichádzal hovor na takúto mobilnú stanicu, volajúci musel vedieť v ktorej základovej stanici je mobil prihlásený. Základové stanice mali aj obmedzenú aj kapacitu hovorov, ale dosah až stovky kilometrov.
Znovu použitie frekvencie vďaka bunkovej (cell) architektúre bol teda prelomový krok. Aby bolo možné tento krok urobiť, museli tvorcovia vyriešiť dva problémy.
• Bolo potrebné vymyslieť automatický spôsob určovania polohy mobilnej stanice v mobilnej sieti, aby do nej mohli smerovať hovory z inej stanice.
• Problémom číslo dva bolo predať hovor pri prechode z dosahu jednej bunky na dosah druhej bunky. Vďaka novej architektúre mali bunky dosah nie stovky, ale desiatky kilometrov a tak vznikla väčšia pravdepodobnosť, že užívateľ vyjde počas hovoru z oblasti obsluhovanej jednou bunkou do oblasti pokrytej inou bunkou.
Až v roku 1970 sa dostali na trh mikroprocesory schopné bežného nasadenia na takéto úlohy. Preto sa vývoj novej mobilnej siete v Bell Labs predĺžil cez celé sedemdesiate roky a až v roku 1983 bola k dispozícii prvá mobilná sieť založená na novom štandarde AMPS (Advanced Mobile Phone System, pásmo 800 MHz, analógový prenos). K oneskoreniu štartu AMPS siete neprispela len nedostatočná úroveň mikroelektroniky, ale taktiež rozhodnutie o rozdelení frekvencií pre túto sieť. Zatiaľ čo vývojári v Bell Labs predpokladali udelenie celoplošných licencií, úrad FCC, americký regulátor, sa rozhodol udeliť po dvoch licenciách v celkom 150 geografických oblastiach. Pretože však tvorcovia s týmto krokom nepočítali, neobsahovala sieť AMPS definíciu roamingu, teda možnosti fungovania telefónu v sieti iného než domovského operátora.
Prvý skutočný krok smerom ku GSM sa teda datuje do roku 1982, keď skupina európskych telekomunikačných operátorov požiadala inštitút CEPT o možnosť štandardizácie celoeurópskeho mobilného komunikačného štandardu. V júni 1982 prijala CEPT túto úlohu za vlastnú a začala sa ním vážne zaoberať. Tak vznikla pracovná skupina nazvaná Groupe Spécial Mobile (odtiaľ skratka GSM, ktorej sa neskôr dostal menej francúzsky výklad). Prvá schôdzka tejto pracovnej skupiny prebehla v novembri 1982 v Štokholme. Dnes sa má za to, že obrovská osobná angažovanosť a nasadenie Thomasa Hauga, ale i jeho nezpochybniteľná odbornosť a znalosť mobilného prostredia posúvali vývoj GSM štandardu a dá sa povedať, že práve Thomas Huag je otcom GSM.
Skratka GSM sa pre systém používa dodnes, ale namiesto výkladu Groupe Spécial Mobile sa dnes používa výstižnejší Global System for Mobile Communications.
V roku 1982 teda CEPT prijíma odporúčanie, aby frekvenčné spektrum 900 MHz (890 – 915 MHZ a 935 – 960 MHz) bolo vyhradené pre budúci pozemný a námorný mobilný systém, ktorým sa neskôr stáva práve GSM. O tom ale v roku 1982 ešte zďaleka nebolo rozhodnuté. V neskorších rokoch došlo k rozšíreniu tohto spektra o ďalšie časti, v rokoch 1988, 1989 a 1990 sa definujú rozšírené frekvencie pre Enhanced GSM, DCS-1800 a PCN-1900, dnes označované ako deriváty frekvenčného spektra a napríklad pri spektre 900 a 1800 MHz nie sú už pre užívateľa citeľné žiadne prechody.
Prvou starosťou GSM Group bolo vytvoriť zoznam požiadaviek, ktoré sú na nový mobilný systém kladené. Tieto požiadavky boli vytvorené v roku 1982 a malé obmeny došli v roku 1985, kedy boli zmrazené a vzaté ako základ ďalšej práce.

</doc>
<doc id="15261" url="https://sk.wikipedia.org/wiki?curid=15261" title="Universal Mobile Telecommunications System">
Universal Mobile Telecommunications System

Universal Mobile Telecommunications System (UMTS) je jedna z technológií tretej generácie (3G) mobilných technológií. Používa W-CDMA ako základný štandard, je štandardizovaná podľa 3GPP a je európskou odpoveďou na požiadavky ITU IMT-2000 pre mobilné siete 3G.
UMTS je niekedy označovaná ako 3GSM, čím sa zdôrazňuje kombinácia 3G povahy technológie a GSM štandardu, ktorý má postupne nahradiť.
UMTS znamená, že mobilný telefón podporujúci tento systém umožňuje dvom užívateľom sa aj vidieť (videohovor).

</doc>
<doc id="15262" url="https://sk.wikipedia.org/wiki?curid=15262" title="GSM">
GSM



</doc>
<doc id="15263" url="https://sk.wikipedia.org/wiki?curid=15263" title="UMTS">
UMTS



</doc>
<doc id="15265" url="https://sk.wikipedia.org/wiki?curid=15265" title="Taganrog">
Taganrog

Taganrog () je mesto a prístav v Rostovskej oblasti v Rusku s populáciou okolo 279 000 obyvateľov (2005). Bol založený Petrom I. Veľkým ako vojenský prístav v roku 1698. V súčasnosti je to významný nákladný prístav.
Poloha.
Mesto leží v oblasti Kubánsko-azovskej nížiny na juhovýchode Miuského polostrova, ktorý zasahuje do Taganrožského zálivu v Azovskom mori. Historická časť mesta leží na myse Taganij Rog (z gr. Τηγανι – panvica).
Dejiny.
Bol založený za vlády Petra I. v roku 1698 na myse Tagan-Rog ako vojenská pevnosť a základňa Azovskej flotily. V roku 1711 musela byť pevnosť zničená v dôsledku záverov Prutského mieru. V roku 1769 oblasť definitívne obsadili ruské vojská, oficiálne bol pričlenený k Rusku v roku 1774. Po založení Sevastopoľa stratil svoj predošlý vojenský význam, nadobudol však význam ako obchodný prístav. Počas Krymskej vojny bol vystavený útokom anglicko-francúzskej flotily. V roku 1869 bolo mesto spojené železničnou traťou s Rostovom nad Donom a Charkovom. V priebehu 19. storočia boli v meste vybudované viaceré priemyselné podniky. Počas občianskej vojny v januári 1918 mesto obsadili vojská Červenej armády už v máji ho však obsadili nemecké jednotky a neskôr bielogvardejci gen. Denikina. V januári 1920 ho obsadili sovietske sily 1. jazdeckej armády. V roku 1934 začala v meste pracovať letecká konštrukčná kancelária Beriev, ktorá sa zaoberala stavbou hydroplánov a lietajúcich člnov. Do roku 1937 bol Taganrog pričlenený k Rostovskej oblasti.
Počas druhej svetovej vojny ho vyše dva roky okupovali nemecké vojská po tom čo ho 22. októbra 1941 opustili sovietske jednotky. 29. októbra 1941 jednotky nemeckej Einsatzgruppe D povraždili v areáli leteckých závodov všetkých asi 2500 židovských obyvateľov mesta. Zachránil sa zrejme iba 14 ročný chlapec Vladimir Kobrin. Ďalších asi 7000 taganrogčanov, medzi nimi asi 1500 detí boli zavraždení okupačnými jednotkami v rokline Petrušino. V priebehu okupácie bolo 15000 obyvateľov mesta odvlečených na nútené práce do Nemecka.
V júni 1943 boli z miestneho detského domova nacistami evakuované deti do obce Verchňaja Lepeticha, v Chersonskej oblasti, kde ich prinútili darovať krv pre nemeckých vojakov. Krv im bola odoberaná v lodnej nemocnici na Dnepri a ich mŕtve telá hodené do rieky. Vo februári 1944 bolo preživších 22 detí náhodne vypátraných a oslobodených jednotkami 301. streleckej divízie. 
Posledné masové popravy v meste uskutočnili nacistickí okupanti 21. augusta 1943, keď povraždili 80 obyvateľov mesta pri pobreží Taganrožského zálivu. Mesto bolo oslobodené jednotkami 130. streleckej divízie 30. augusta 1943.
Po vojne bolo mesto zrekonštruované. Nastal významný rozvoj strojárenského priemyslu. V meste sa vyrábajú automobily a lietadlá (letecká konštrukčná kancelária Beriev - Taganrogský letecký vedecko-technický komplex G. M. Berieva).

</doc>
<doc id="15267" url="https://sk.wikipedia.org/wiki?curid=15267" title="Július Gábriš">
Július Gábriš

Július Gábriš (* 5. december 1913, Tesáre nad Žitavou – † 13. november 1987, Trnava) bol slovenský rímskokatolícky biskup, v rokoch 1973 – 1977 apoštolský administrátor Trnavskej apoštolskej administratúry a od roku 1977 do svojej smrti apoštolský administrátor Trnavskej arcidiecézy.
Životopis.
Po maturite na gymnáziu v Zlatých Moravciach v roku 1933 sa prihlásil do biskupského seminára v Trnave. Teologické štúdium dokončil na Bohosloveckej fakulte v Bratislave, kde ho 26. júna 1938 apoštolský administrátor Trnavskej apoštolskej administratúry Pavol Jantausch vysvätil za kňaza. Nastúpil ako kaplán v Tekovských Šarluhách (dnes Tekovské Lužany), ešte v tom istom roku ho preložili do Holíča a v roku 1939 do Stupavy. Od roku 1939 začal študovať na Filozofickej fakulte Slovenskej univerzity v Bratislave. V roku 1941 krátko pôsobil ako správca farnosti v Bankách (dnes súčasť Banskej Štiavnice) a od 1. septembra 1941 bol menovaný za profesora na biskupskom gymnáziu v Trnave. V roku 1944 ukončil štúdium na Slovenskej univerzite rigoróznymi skúškami a ziskom titulu doktor prírodných vied (RNDr.). V roku 1950 po nátlaku štátnych úradov „na vlastnú žiadosť“ opustil miesto gymnaziálneho profesora v Trnave. Štátny súhlas dostal len na miesto kaplána v Mojmírovciach. Od septembra 1951 sa stal dekanom v Jablonici. V päťdesiatych a šesťdesiatych rokoch 20. storočia sa aktívne zúčastňoval práce prorežimného Mierového hnutia katolíckeho duchovenstva. V roku 1962 sa stal dekanom v Novom Meste nad Váhom.
20. apríla 1969 zomrel trnavský biskup Ambróz Lazík. Pápež Pavol VI. po jeho smrti vymenoval Júliusa Gábriša za trnavského apoštolského administrátora s právomocami sídelného biskupa. Predstavitelia vládneho režimu tým neboli nadšení, predsa len sa im však Gábriš javil ako „menšie zlo“, a preto jeho vymenovanie akceptovali. Otázka vysvätenia Júliusa Gábriša za biskupa však nebola až taká jednoduchá. Začiatkom šesťdesiatych rokov sa obnovili rozhovory medzi česko-slovenskou vládou a Vatikánom o vzájomných vzťahoch, ktoré sa v päťdesiatych rokoch celkom zmrazili. Jednou z najpodstatnejších častí rokovaní bola otázka obsadenia biskupských stolcov. Na Slovensku sa posledné oficiálne vymenovanie a vysvätenie biskupov uskutočnilo ešte v lete 1949, krátko pred prijatím tzv. cirkevných zákonov. Tie vyžadovali predbežný štátny súhlas na vymenovanie do akejkoľvek duchovnej funkcie, čiže aj biskupa. Ďalšie vysvätenia biskupov sa preto robili už tajne a títo biskupi väčšinou skončili vo väzení alebo v emigrácii. Keď v júni 1972 zomrel rožňavský biskup Róbert Pobožný, zostalo Slovensko bez jediného oficiálne pôsobiaceho rímskokatolického biskupa.
Česko-slovensko-vatikánske rokovania o menovaní biskupov dlho neprinášali konkrétne výsledky. Meno Júliusa Gábriša ako jedného z kandidátov prvý raz predložila vatikánska delegácia v marci 1971, a to na funkciu biskupa v Nitre. Trvalo však ešte dva roky, kým sa dosiahla kompromisná dohoda. Vatikán navrhol Gábriša a Jána Pásztora a štát Jozefa Feranca a Josefa Vranu pre Olomouc. Vo februári 1973 pápež Pavol VI. vymenoval a začiatkom marca 1973 Agostino kardinál Casaroli vysvätil v Nitre troch nových slovenských biskupov. Július Gábriš sa stal apoštolským administrátorom - titulárnym biskupom v Trnave. Za svoje biskupské heslo si zvolil "Cum auxilio Divino" (s Božou pomocou). Okrem neho sa sídelným biskupom v Banskej Bystrici stal Jozef Feranec a v Nitre Ján Pásztor. 
Po zriadení slovenskej cirkevnej provincie koncom roka 1977 bola trnavská apoštolská administratúra povýšená na arcidiecézu a Július Gábriš sa stal prvým administrátorom trnavskej arcidiecézy.
Pápež Ján Pavol II. ocenil jeho úsilie udelením hodnosti titulárneho arcibiskupa. O tomto menovaní sa vedelo iba tajne, kvôli komunistickému režimu. Oficiálne sa zverejnilo až po jeho smrti.

</doc>
<doc id="15268" url="https://sk.wikipedia.org/wiki?curid=15268" title="Mayovia">
Mayovia

"Mayovia v užšom zmysle (synonymá: vlastní Mayovia, yucatécki Mayovia, Yucatekovia) sú Indiáni hovoriaci podskupinou mayských jazykov nazývanou yucatécke jazyky, pozri Mayovia (yucatécke jazyky)"
Mayovia je súhrnné označenie mezoamerických Indiánov hovoriacich mayskými jazykmi. V minulosti obývali územie na celom polostrove Yucatán a protiľahlom území až po Tichý oceán, teda presnejšie v celej dnešnej Guatemale, celom dnešnom Belize, severozápadnom Hondurase, v mexických štátoch Yucatán, Quintana Reo, Campeche, Chiapas a na východe mexického štátu Tabasco. Dnes ešte obývajú veľkú časť tohto územia.
Dejiny.
Mayovia boli nositeľmi vyspelej mayskej civilizácie. O prvých Mayoch môžeme podľa posledného stavu výskumu hovoriť už asi od roku 2500 pred Kr., čiže približne súčasne s výskytom prvých poľnohospodárov. Väčšina nálezov ale pochádza až z obdobia po roku 1500 pred Kr. Niektoré pramene nazývajú (bez dôkazov) už pobrežných rybárov z mayskej oblasti z obdobia okolo 5000 pred Kr. ako „Mayov“.
Pojem Mayovia (podľa mesta Mayapán) sa pôvodne zrejme vzťahoval asi po roku 1263 len na „kmeň“ Itzov (Itzá). 
Pôvod Mayov je sporný. Niektorí výskumníci tvrdia, že sú potomkami Olmékov, ktorí po zániku San Lorenza (900 pred Kr.) utiekli na východ. Problém je však v tom, že okrem písma a možno kalendára, Mayovia s Olmékmi nemajú veľa spoločného, ako aj v tom, že ako vieme (nejakí) ľudia žili na mayskom území už pred rokom 900 pred Kr. Podľa iných názorov Mayovia pochádzajú z vysočín (pri tichomorskom pobreží), odkiaľ sa rozšírili aj do nížin. 
Obraz Mayov a ich dejín sa v posledných rokoch značne zmenil, čo v neposlednom rade súvisí so skutočnosťou, že ich komplikované písmo sa postupne darí rozlúštiť až od posledných desaťročí 20. storočia, čiže až v posledných rokoch sme schopní rozumieť ich textom. Na prelome tisícročí bolo rozlúštených asi 85 % mayských hieroglyfov (presnejšie: z celkovo 800 znakov bolo rozlúštených asi 300, a asi pri 380 znakoch je ich význam viac-menej istý).
Laserové mapovanie v džungli severnej Guatemaly odhalilo na ploche veľké množstvo objektov. Podľa tohto vedci odhadujú, že na konci klasického obdobia tu žilo 7 až 11 miliónov obyvateľov.
Kmene a jazyk.
Jednotlivé mayské „kmene“ sú definované svojim jazykom – pozri Mayské jazyky.

</doc>
<doc id="15270" url="https://sk.wikipedia.org/wiki?curid=15270" title="Dejiny Mayov">
Dejiny Mayov

Tento článok sa zaoberá Dejinami Mayov. Ďalšie údaje o mayskej civilizácii sú v článku Mayská civilizácia.
Geografia.
Územie mayskej civilizácie je súčasťou Mezoameriky. Z viacerých dôvodov sa delí na tri/štyri veľmi odlišné oblasti (zo severu na juh): 
Obdobie prvých lovcov (do 7000/6500 pred Kr.).
Najstaršie nálezy z Mezoameriky sú staré približne 21 800 pred Kr. (oblasť Valsequillo v Mexiku) a 21 000 pred Kr. (Tlapacoya pri Mexiku).
Okolo roku 7000 pred Kr. sa zvýšili teploty, severoamerické ľadovce začali ustupovať, vymrelo veľa lovných zvierat a lovecký spôsob života ustupoval tiež na tichomorskom pobreží.
Archaické obdobie (7000/6500 – 2000/1800/1500 pred Kr.).
Je charakterizované postupným vývojom poľnohospodárstva a prvými znakmi pevných sídlisk. Donedávna sa rok 1500 považoval za jasný predel voči nasledujúcemu obdobiu, v roku 1994 sa však našli najstaršie znaky mayskej civilizácie v severnom Belize z roku 2500 pred Kr., čím sa posunul začiatok mayskej civilizácie o 1500 rokov dozadu. Obyvatelia pestovali domestikované plodiny (kukurica), venovali sa roľníctvu, vysušovaniu močiarov a mali kamenné nástroje s podobnými znakmi ako neskôr klasickí Mayovia.
Včasné predklasické obdobie (2000/1800/1500 – 900 pred Kr.).
Je charakterizované dedinami neolitických farmárov; hrnčiarstvom, tkáčstvom; vládou skupinou starších, šamanov alebo náčelníkov; kultami dažďa a plodnosti; regionálnou diferenciáciou a vzostupom susedných Olmékov (od 2000 alebo 1400 alebo 1150 pred Kr. na mexickom pobreží Mexického zálivu). Regionálna diferenciácia sa prejavila tak, že vo vysočinách (čiže na juhu, okrem tichomorského pobrežia) boli dediny spolu silno spojené a kultúrne sa integrovali, zatiaľ čo v nížinách (čiže inde) boli jednotlivé dediny (v dôsledku dostatku všetkých zdrojov) samostatné a neintegrované. V horách teda vznikali mestá, kým v nížinách menej.
Treba rozlišovať tradičné geografické územia:
Stredné predklasické obdobie (900 – 300 pred Kr.).
Toto obdobie je v Mezoamerike charakterizované najmä existenciou olméckej civilizácie v La Venta. Olmecká kultúra sa priamo nešírila do mayských území, ale občasné olmécke artefakty sa našli aj v mayských náleziskách (Petén, Seibal). Ani veľké ceremoniálne centrá olméckeho typu (San Lorenzo, La Venta) sa ešte u Mayov nestavali, hoci v Peténe sa k roku 500 pred Kr. objavili veľké mestá a diaľkový obchod. 
Niekedy v strednom predklasickom období Mayovia prevzali od Olmékov systém hierarchickej spoločnosti vedenej kráľmi a šľachticmi. Nížinní Mayovia vytvorili kmeňové konfederácie, kým Mayovia vo vysočinách sa podrobovali nadriadeným kráľom či náčelníkom. V nížinách sa králi objavili až od neskorého predklasického obdobia (prvá zmienka však až vo vzťahu k roku 100), kráľ sa vtedy volal ahaus (veľkokráľ).
V mayskej oblasti (keďže rok 900 je predel z dejín Olmékov a nie Mayov) najprv pokračovali už uvedené kultúry z predchádzajúceho obdobia. Potom:
Neskoré predklasické obdobie (300 pred Kr. – 250/300/100 po Kr.).
Toto obdobie je v Mezoamerike charakterizované premenou olméckej civilizácie na izapskú civilizáciu (500 al. 200 pred Kr. – 300 po Kr.; meno podľa náleziska Izapa), ktorá sa oproti pôvodnému olméckemu územiu rozšírila aj do štátu Chiapas a Guatemaly (vrátane vysočin). Hoci sa mayského územia geograficky dotýkala len čiastočne, predstavuje spojovací článok medzi dvoma veľkolepými kultúrami: kultúrou Olmékov a kultúrou Mayov, a to tak z časového, ako aj z kultúrneho hľadiska. Izapčania už stavali veľa pyramídovitých mohýl.
Vo vysočinách (údolie Guatemaly) na nálezisku Kaminaljuyú nahradila fázu Las Charcas fáza Miraflores s mohylami zo zeme a hliny s ukrytými bohatými hrobkami. Táto fáza asi sprostredkovala izapskú civilizáciu ostatným Mayom. 
V nížinách začala vznikať klasická mayská civilizácia:
Klasické obdobie (250/300/100 - 900).
Toto obdobie, niekedy nevhodne nazývané aj Stará ríša, je dnes definované ako obdobie, kedy sa v nížinách stavali pamiatky opatrené dátumom dlhého počtu, čiže pokiaľ dnes vieme v rokoch 292 – 910, ale zvyčajne sa udáva 250 – 900. Inak sa však toto obdobie veľmi neodlišuje od neskorého predklasického obdobia, iba ak tým, že sa vo včasnom klasickom období skončil proces tvorby štátov a ozajstných miest (s chrámami, palácmi, námestiami, ihriskami a pod.). Mayská nížinná civilizácia tohto obdobia (spolu s mexickým Teotihuacánom) dosiahla v každom ohľade najväčšiu kultúrnu úroveň zo všetkých známych kultúr predkolumbovskej Ameriky.
Včasné klasické obdobie (250/300/100 - 600 ).
Vo vysočinách (údolie Guatemaly) na nálezisku Kaminaljuyú nahradila kultúru Miraflores kultúra Esperanza, ktorá bola vlastne kultúrou Teotihuacánu, ktorú tu okolo roku 400 implantovali okupanti z Teotihuacánu. Dôvod obsadenia oblasti nie je známy.
Na tichomorskom pobreží vznikla tzv. Cotzumalhuapská civilizácia, ktorá existovala až do konca klasického obdobia. Išlo o zmiešaninu nížinnomayských, teotihuacánskych a iných mezoamerických vplyvov.
V nížinách existovala tzakolská kultúra (250 [zač. výskytu väčšiny stél] – 600 [tzv. hiát]). Skoro všetky pamiatky sú pokračovaním civilizácie z predklasického obdobia (izapský vplyv). Na náleziskách ako Tikal, Uaxactún, Holmul a pod., mayská civilizácia dosiahla prakticky svoju záverečnú podobu. Obrovské ceremoniálne strediská boli priam obsypané chrámami, palácmi a širokými námestiami pokrytými bielym štukom. Takisto sa už v nížinách všade používala charakteristická prečnelková klenba (konzolovité kamene – v každej vyššej vrstve kameň prečnieval ponad kameň pod ním). Na stélach a oltároch sú vytesané dátumy a postavy ľudí a (zrejme) bohov. Charakteristická bola aj viacfarebná keramika a vyspelé nástenné maľby.
Medzi Tikalom, Kaminaljuyú a Teotihuacánom existoval trojstranný obchodný vzťah. Možná je aj istá závislosť Tikalu a iných miest na Teotihuacáne.
Okolo roku 600 došlo k tzv. hiátu, dočasnému prerušeniu stavebnej činnosti, najmä v Tikale. Išlo zrejme o tú istú (neznámu) príčinu, ktorá pred rokom 600 spôsobila prudký úpadok civilizácie Teotihuacánu. Tento rok preto tvorí hranicu k neskorému klasickému obdobiu.
Neskoré klasické obdobie (600 - 900).
V tomto období nížinní Mayovia dosiahli svoj civilizačný vrchol (zatiaľ čo susedný Teotihuacán prudko upadal).
Vo vysočinách prudko upadal Kaminaljuyú, až kým Teotihucánčania oblasť neopustili pred rokom 900. Medzi rokmi 600 až 800 hovoríme o fáze Amatle, a medzi rokmi 800 a 900 o fáze Pamplona. 
Na tichomorskom pobreží pokračovala Cotzumalhuapská kultúra.
V nížinách existovala tepeuská kultúra (600 [tzv. hiát] – 900 [vyľudnenie južných nížin]). V tomto období mayská civilizácia pozostávala z vyše 50 (známych) miest, ktoré mali od 5 000 do 60 000 obyvateľov. Významné boli mestá Tikal, Calakmul, Uaxactún, Bonampak, Palenque, Río Bec a Copán (Copán sa nachádza vo vysočinách v Hondurase na „hranici“ južných nížin). Celá civilizácia mala asi 2 milióny obyvateľov. Nešlo však o súperiace mestské štáty ako napr. v Grécku (ako sa donedávno predpokladalo), ale o mestá združené (vazalskými a inými vzťahmi) v dvoch hlavných súperiacich kráľovstvách – Tikalskom (centrum Tikal, dnes v Peténe) a Calakmulskom (centrum Calakmul, dnes v štáte Campeche v Mexiku). Neexistovali žiadne iné nezávislé mayské štáty. Hoci niektoré mestá prechádzali z jedného kráľovstva do druhého, táto sústava dvoch „veľmocí“ sa ukázala byť veľmi stabilnou, pretože bola založená najmä na osobných a rodinných vzťahoch.
Klasické mayské lokality boli najmä tieto:
Južné nížiny: 
Severné nížiny (Yucatán):
Tikal mal najvyššie pyramídy a bol najväčším mayským centrom. V Copáne sú významné stély zdobené nízkym reliéfom, v Palenque štuky, v Uxmale fasády palácov s reliéfnymi kvádrami a v Bonampaku fresky. Mesto sa chápalo skôr ako kultové stredisko, než ako miesto na bývanie.
Na náboženské obrady sa využívali okrem chrámových pyramíd aj jaskyne, slúžiace ako pútnické miesta, v ktorých sa mali uskutočňovať stretnutia s duchmi. Ľudské obete neboli zriedkavé. Uctievala sa celá sada bohov.
V klasickom období sa mayská spoločnosť členila na vládnucu vrstvu (vládcu, šľachtu - jeho rodinu s ich družinou a dvoranmi - a kňazov), strednú vrstvu (ako v dnešných štátoch – špecialisti, remeselníci, manažéri a úradníci; vplyvní ľudia z tejto vrstvy sa dostali aj do vládnucej vrstvy), bojovníkov, otrokov (výlučne zajatí nepriateľskí vojaci) a ostatných. Vrstvy sa podobali kastám. Kňazi boli často súčasne vládcami a naopak. Hospodársky základ tvorilo poľnohospodárstvo, najmä pestovanie kukurice. Ako platidlo sa používali kakaové bôby. 
V porovnaní s imperiálnou kultúrou Inkov si vyspelá mayská civilizácia zaslúži označenie intelektuálna, pričom prinajmenšom písmo a kalendár Mayovia, zdá sa, zdedili od Olmékov. Spomeňme len základné intelektuálne výdobytky:
Na rozdiel od starovekého Egypta, Indie, Grécka, či Mezopotámie, ktoré vznikali na územiach, kde sa darí poľnohospodárskym plodinám, v miestach s priaznivou klímou, s vhodnými vodohospodárskymi pomermi, Yucatán je skôr opakom podobného ideálu. Bujné tropické dažďové pralesy neumožňujú pestovanie plodín iným než najprimitívnejším spôsobom. Na celom území nie sú žiadne náleziská rúd, preto spracúvanie kovov - s výnimkou medi a zlata - nebolo veľmi rozvinuté. Neprítomnosť veľkých zvierat vhodných na ťah spôsobila, že ľudia v Strednej Amerike nedospeli k využitu kolesa, ale napr. na hračkách ho poznali. Napriek tomu je pozoruhodné, že civilizácia s natoľko primitívnymi materiálnymi, hospodárskymi a ekonomickými základmi v klimaticky nevhodnej oblasti dosiahla natoľko výnimočné intelektuálne úspechy.
Aj keď dnes už Mayovia vystupujú ako mierumilovný národ, ich história je poznamenaná aj krvavými vojnami. Vojaci tvorili zvláštnu vrstvu obyvateľstva. Cieľom vojen bolo získať zajatcov, ktorí sa potom stali otrokmi alebo – v prípade dôstojníkov - boli obetovaní bohom. Zaujímavosťou je, že sa nikdy nebojovalo v noci, a že sa prestalo bojovať, ak bol zranený veliteľ jednej zo strán.
Poklasické obdobie (900 – 1519/1521).
Toto obdobie, niekedy nevhodne nazývané Nová ríša, sa začína okolo roku 900, kedy jednak, ako už bolo spomenuté, skolabovala kedysi kvitnúca mayská civilizácia v (južných) nížinách a jednak v tomto roku (podľa Codex Ramírez) vznikla v susednom centrálnom Mexiku založením mesta Tula významná Toltécka civilizácia, ktorá vytvorila prvú veľkú ríšu v dejinách Mezoameriky, a ktorú potom (v neskorom poklasickom období) vystriedali Aztékovia. 
V tomto období bol osídlený len severný Yucatán, východné pobrežie južne od dnešného Belize City, celé západné pobrežie Yucatánu a mierne aj tichomorské pobrežie. Jadro Yucatánu a južné nížiny boli prakticky ľudoprázdne. Kým v severnom Yucatáne – napriek označeniu "poklasický" – mayská civilizácia vlastne ďalej prekvitala, vysočiny boli charakterizované veľmi častými vojnami.
Včasné poklasické obdobie (Toltécke obdobie; 900 – 1200/1250).
Susedmi Mayov boli v tomto období Toltékovia v dnešnom Mexiku.
Vo vysočinách boli opustené bývalé sídla a založené nové, spravidla silno opevnené na vyvýšeninách, čo je jedným z dôkazov vojnových pomerov v oblasti. V oblasti (bývalého) Kaminaljuyu existovala fáza Ayampuc.
V severnom Yucatáne došlo niekedy pred rokom 1000 k viacerým zmenám. V Chichen Itzá vzrástol kult boha Kukulcána (čo je mayský výraz pre „opereného hada“, čiže toltéckeho Quetzalcóatla), pribudli ľudské obete a po roku 973 sa stavali početné chrámy a paláce v toltéckom štýle. Toltécka je aj známa Veľká pyramída „Castillo“ na hlavnom námestí. Evidentne došlo buď k nejakej toltéckej invázii z Toltéckej ríše alebo miestni Mayovia (možno tí, čo sú neskôr známi ako Itzovia (Itzá)) prebrali toltécky štýl života. Etnické pomery sú predmetom sporov:
Nie je isté, či v mestách ako Uxaml či Labná spočiatku súčasne paralelne existovala puucká civilizácia, každopádne však nakoniec Chichén Itzá ovládlo severný Yucatán, čo trvalo až do konca včasného poklasického obdobia.
Neskoré poklasické obdobie (1200/1250 – 1519/1521).
Susedmi Mayov boli v tomto období mexickí Aztékovia, ale na rozdiel od Toltékov v predchádzajúcom období, sa obidve civilizácie nijako nestýkali a ani vlastne nepoznali. Aztékovia však zakladali obchodnícke osady v južných nížinách.
Vo vysočinách v oblasti (bývalého) Kaminaljuyu existovala fáza Chinautla. Naďalej môžeme hovoriť o tejto oblasti ako o oblasti vojen. Asi do roku 1400 sa tu stali dominantným etnikom Quichéovia (Kichéovia) v Utatláne (50 km severozápadne od Iximché). Okolo roku 1470 už vo vysočinnej Guatemale vytvorili ríšu. Okolo roku 1485 sa Ckchiquelovia oddelili od Quichéov a svojim hlavným mestom urobili Iximché (50 km západne od Guatemala City). Ďalšími významnými lokalitami boli Mixco Viejo (pokomamskí Mayovia) a Zaculeu (mamskí Mayovia).
V severnom Yucatáne začala moc Chichén Itzá po roku 1200 upadať, pravdepodobne v dôsledku vzostupu neďalekého Mayapánu, ktorý sa stál novým vládnucim centrom severného Yucatánu okolo roku 1200 (do roku 1441). Obdobie 1200/1250 – 1400/1450, teda obdobie nadvlády Mayapánu, sa preto niekedy vyčleňuje ako tzv. stredné poklasické obdobie, a neskoré poklasické obdobie sa potom začína až 1400/1450. V roku 1224 opustili Chichén Itzá Toltékovia, a Itzovia z Chakanputúnu (pozri včasné poklasické obdobie) sa usadili v Chichén Itzá a zaútočili na Mayapán. Nakoniec však v roku 1244 Itzovia Chichén Itzá opustili z neznámych dôvodov. V roku 1263 Itzovia Mayapán porazili, začali stavať nový Mayapán (zničený vojnou), začali byť označovaní ako „Mayovia“ a vznikol politický trojspolok medzi Mayapánom, Chichén Itzá a Uxmalom, ktorý trval od 1264 do 1444. V roku 1441 na Mayapán zaútočili Xiúovia a do roku 1461 sa mesto vyľudnilo a „Mayovia“ sa roztrúsili po okolí. Podľa iných zdrojov v roku 1441 došlo k vzbure všetkých yucatánskych mayských kmeňov voči diktárorskej vláde mayapánskej vládnucej dynastie – Cocomov. Výsledkom bolo, že sa cocomský štát rozpadol na niekoľko štátikov. Keď sa do oblasti začiatkom 16. storočia dostali Španieli, Mayovia žili vo veľa malých mestách, ale hlavné mestá (Chichén Itzá, Mayapán) boli už opustené. Dobývanie Španielom komplikoval práve fakt, že územie v tom čase už netvorilo jeden štát (ako v prípade Aztékov), ale kopa štátov so zložitými vzťahmi.
V strednom Peténe okolo roku 1450 založili itzskí utečenci z Chichén Itzá mesto Tayasal ako (historicky) posledné centrum Itzov.
Dobytie Mayov Španielmi (1500 - 1562).
Španieli do tejto krajiny natrvalo priniesli svoju kultúru, len málo mayských kódexov, kultových stavieb a miest prežilo rozsiahle ničenie španielskych kolonizátorov. Obzvlášť ničivo sa vyznamenal španielsky biskup Diega de Landa z 2. polovice 16. storočia, ktorý zakázal náboženské kulty mayských domorodcov a násilím ich prinútil konvertovať na katolicizmus. Spálil všetky modly a starodávne knihy, do toho času uchovávané vo veľkolepých chrámoch, a tak navždy zničil dedičstvo nevyčísliteľnej hodnoty. Akoby zázrakom sa uchovali len vzácne písomné zdroje vzťahujúce sa k mayským národom, ktoré tvoria štyri knihy, známe ako kódexy z predkoloniálnej doby.
Znovuobjavovanie.
Na prvé správy španielskych pozorovateľov o mayských mestách zo 16. stor. sa zabudlo a mayskú kultúru začali znova objavovať v polovici 19. storočia. Najdôležitejší objaviteľ bol John Lloyd Stephens v roku 1839, a najdôležitejší výskumníci boli Alfred P. Maudslay, Sylvanus Morley, John Eric Sidney Thompson (najväčší mayista všetkých čias), Tatiana Prokouriakoffová, Eduard Seler, M. D. Coe a iní. O rozlúštenie mayského písma sa najviac zaslúžil Jurij Knozorov.
Dnešok.
Dnes žije ešte vo svojej bývalej domovine asi 6 miliónov ľudí, ktorých materinským jazykom je niektorý mayský jazyk. Najviac ich žije v strednej Guatemale (najmä Quichéovia), ďalej v Chiapase (najmä Tzotzilovia), v severnom Yucatáne (tzv. Yucatekovia) a v západnom Belize.

</doc>
<doc id="15272" url="https://sk.wikipedia.org/wiki?curid=15272" title="John Boyd Dunlop">
John Boyd Dunlop

John Boyd Dunlop (* 5. február 1840, Dreghorn, Spojené kráľovstvo – † 23. október 1921, Balls Bridge, Írsko) bol škótsky zverolekár a vynálezca pneumatiky plnenej vzduchom.

</doc>
<doc id="15281" url="https://sk.wikipedia.org/wiki?curid=15281" title="Kolín nad Rýnom">
Kolín nad Rýnom

Kolín nad Rýnom () je štvrté najväčšie mesto Nemecka (po Berlíne, Hamburgu a Mníchove) a najväčšie mesto spolkovej republiky Severné Porýnie-Vestfálsko. Je súčasťou metropolitného regiónu Rýn-Ruhr, ktorý je jedným z hlavných európskych metropolitných oblastí s viac ako desať miliónov obyvateľov. Kolín nad Rýnom sa nachádza na oboch stranách rieky Rýn, preto je aj významným prístavným mestom. 
Mesto je významným kultúrnym centrom pre oblasť Porýnia, pretože je domovom pre viac ako tridsať múzeí a stoviek galérii. Výstavy sa pohybujú od miestnych archeologických lokalít až po moderné umenie. Slávny Kolínsky dóm ("Kölner Dom") je sídlo katolíckeho arcibiskupa Kolína. Nachádza sa tu aj jedna z najstarších európskych a najväčších univerzít Kolínska univerzita. Koná sa tu množstvo veľtrhov, ako je Gamescom či Art Cologne. Zastúpenie tu má aj relatívne silná slovenská komunita, ktorá sa z časti stretáva aj pri pravidelných slovenských bohoslužbách slúžených slovenským kňazom.
Geografia.
Kolín nad Rýnom sa nachádza na dolnom toku rieky Rýn v Kolínskej nížine. Mesto obklopuje niekoľko pohorí, na východe pohorie Bergisches Land a horská oblasť Sauerland, na juhozápade pohorie Eifel a Rheinisches Schiefergebirge. Najvyšším bodom v meste je "Königsforst" (118 m n. m.) a najnižším bodom je "Worringer Bruch" (37 m. n. m.). Kolín nad Rýnom sa nachádza v oblasti prechodnej zóny od mierneho oceánskeho podnebia po kontinentálne podnebie s miernymi zimami a mierne teplými letami. Priemerný ročný úhrn zrážok je 798 mm. Mesto sa nachádza v ťažobnej oblasti, bohatej na hnedé uhlie a v nížine rieky Rýn sa nachádzajú úrodné polia.
Kolín nad Rýnom je pravidelne ovplyvňovaný povodňami rieky Rýn, a je považovaný za najviac zaplavované európske mesto. Mesto má preto rozsiahly povodňový kontrolný systém, čo tvorí niekoľko protipovodňových zábran ako ochranu pred stúpajúcou vodou pre budovy blízko brehov a záplavové územia. 
História.
Starovek.
Kolín je najstarším z veľkých nemeckých miest. Bol založený cisárovnou Agrippinou mladšou, ženou rímskeho cisára Claudia, ktorá sa narodila v legionárskej osade ("castra Romana"). Ako cisárovná požadovala pre seba adekvátne mocenské postavenie. Aby demonštrovala svoju moc, žiadala od manžela, aby jej rodnú osadu povýšil na rímske mesto/kolóniu. A tak v roku 50 mesto dostalo názov "Colonia Claudia Ara Agrippinensium." Okolo roku 89 sa mesto stalo hlavným mestom rímskej provincie Dolné Nemecko "(Germania Inferior)" a jedným z významnejších obchodných a výrobných centier rímskeho impéria na sever od Álp.
Stredovek.
Už v 4. storočí bola v meste veľká komunita kresťanov, ktorá založila prvé biskupstvo a od roku 785 kolínske arcibiskupstvo. Od 12. storočia si mesto k názvu dávalo – rovnako ako Jeruzalem, Konštantínopol a Rím – prídomok „svätej“, latinsky "sancta Colonia:" „Svätý Kolín z milosti Božej verná dcéra Rímskej cirkvi“.
V stredoveku sa mesto rozvíjalo hospodársky, politicky aj kultúrne. V roku 1248 bol položený základný kameň veľkolepej katedrály, zasvätenej svätému Petrovi. Roku 1282 sa Kolín stal spoluzakladateľom nemeckej hanzy, obchodného spolku, vzniknutého zlúčením s prosperujúcimi miestnymi hanzami v Hamburgu a v Lübecku, ku ktorým postupne pristupovali ďalšie mestá. Od roku 1288, po víťazstve nad biskupom Siegfriedom II., mesto riadila samospráva jeho obyvateľov, sídliaca v monumentálnej budove gotickej radnice. Sebavedomie a nadväznosť na slávne tradície svetovej histórie, tam vyjadruje dochovaná galéria deviatich sôch „dobrých hrdinov“, spájajúcich svetových hrdinov troch konfesií: kresťanov reprezentujú cisár Karol Veľký, Kráľ Artuš a Godefroy z Bouillonu, antických hrdinov reprezentujú Julius Caesar, Hektor a Alexander Veľký a biblických starozákonných kráľov reprezentujú David, Jozue a Júda Makabejský. V roku 1388 tu vznikla prvá mestská univerzita v Európe. Kolín vtedy patril k najväčším a najbohatším nemecky hovoriacim mestám. Až v roku 1475 bola samostatnosť právne upravená priznaním statusu slobodného ríšskeho mesta (v Rímsko-nemeckej ríši).
Novovek.
Objav Ameriky, vznik nových obchodných ciest a z toho vyplývajúce zmeny v európskom hospodárstve viedli k ekonomickému i politickému úpadku mesta. V roku 1560 bola prerušená stavba katedrály, v roku 1795 Kolín obsadili Francúzi a v roku 1815 bolo mesto pripojené k Prusku.
Reformy vykonané najprv Francúzmi a neskôr pruskými úradmi vytvorili vhodné podmienky pre rozvoj Kolína v čase priemyselnej revolúcie. Mesto sa stalo významným dopravným uzlom (železnica, riečna plavba) a rozvíjal sa v ňom priemysel (Felten &amp; Guillaume, Stollwerck, Klöckner Humboldt Deutz AG – som zakladateľom Nicolausom Ottom, Helios AG). V roku 1880 bola po 632 rokoch dokončená stavba katedrály, ktorá je dodnes hlavným orientačným bodom mesta a patrí medzi najnavštevovanejšie budovy v Nemecku. Po zbúraní stredovekých hradieb došlo k dynamickému územnému rozvoju a tým k rastu počtu obyvateľov.
Súčasné dejiny.
V druhej svetovej vojne bol Kolín rovnako ako ďalšie mestá vystavený veľkým spojeneckým náletom, z ktorých najväčší bol vykonaný ako operácia Millenium v noci z 30. na 31. mája 1942. Náletu sa zúčastnilo 1047 bombardérov RAF. Počas druhej svetovej vojny sa počet obyvateľov znížil až o 90% - z 800-tisíc na 40-tisíc. V súčasnosti v Kolíne žije vyše milióna ľudí, z čoho 17,2% (asi 175 515, v roku 2004) boli cudzinci.

</doc>
<doc id="15282" url="https://sk.wikipedia.org/wiki?curid=15282" title="Žirafa škvrnitá">
Žirafa škvrnitá



</doc>
<doc id="15291" url="https://sk.wikipedia.org/wiki?curid=15291" title="Kolín">
Kolín

Kolín je mesto v Česku na rieke Labe. Má viac ako 30 000 obyvateľov a je dôležitou železničnou križovatkou.

</doc>
<doc id="15292" url="https://sk.wikipedia.org/wiki?curid=15292" title="Kolín (Nemecko)">
Kolín (Nemecko)



</doc>
<doc id="15324" url="https://sk.wikipedia.org/wiki?curid=15324" title="Arktický oceán">
Arktický oceán



</doc>
<doc id="15325" url="https://sk.wikipedia.org/wiki?curid=15325" title="Antarktický oceán">
Antarktický oceán



</doc>
<doc id="15326" url="https://sk.wikipedia.org/wiki?curid=15326" title="Alois Adolf Riehl">
Alois Adolf Riehl



</doc>
<doc id="15381" url="https://sk.wikipedia.org/wiki?curid=15381" title="Chorvátske rameno">
Chorvátske rameno

Chorvátske rameno alebo Chorvátsky kanál je kanál v Petržalke, nachádzajúci sa na rovnakom mieste, ako sa v minulosti nachádzalo rameno Dunaja. 
S dĺžkou , nadmorskou výškou max. a min. a maximálnou výškou hladiny plní ochrannú funkciu drenážneho kanála a je vyhĺbený v bývalom ramene Dunaja v Petržalke v Bratislave, po ktorom nesie aj svoje meno. Pôvodné rameno sa začínalo v ohybe dnešného Pečnianskeho ramena, potom v tvare šikmého 'S' tieklo pod dnešnú Hrobársku ulicu, pokračovalo Bratskou ulicou a oblasťou železničnej trate až po Starohájsku ulicu, potom v súčasnom koryte pri Betliarskej a potom na juh. Vytváralo tak v dnešnej Petržalke viacero polostrovov a ostrovov. Miestni dali Chorvátskemu ramenu ľudový názov "Kanál". Staršie názvy sú: Engerauer Arm, Carlburger Arm, Rusovecké rameno. V stredoveku bolo po Pečnianskom ramene najmohutnejším meandrom na pravej strane Dunaja. Meandrovalo v priestore dnešného sídliska a oddeľovalo viacero ostrovov.
Charakteristika Chorvátskeho ramena.
Vybudovaním pravobrežnej hrádze v rokoch 19501955 bolo Chorvátske rameno úplne odrezané od rieky podzemnou hlinobetónovou clonou v hĺbke do 12. Celá clona sa nachádza v štrkoch a jej spodná časť je do uložená v nepriepustnom ílovitom podloží. Morfologické stopy po Dunaji máme okrem Chorvátskeho ramena aj v Pečnianskom ramene a Jarovskom ramene. Radikálnym zásahom bolo zapustenie betónovej steny pod nepriepustnú neogénnu vrstvu. Tesné podložie je zabudované cca od Starého mosta, tu je priesak vody znemožnený. Po prehradení Dunaja pri Gabčíkove hladina podzemnej vody prevyšuje dno kanála.
Oficiálna správa hygienikov z júla 1993 (pol roka po prehradení) hovorí, že v Chorvátskom ramene sa nachádzajúci zooplanktón je typický pre stojaté vody, zo živočíchov spomína vodné slimáky, vážky, pakomáre, sliepočky vodné, lysky čierne a asi 17 labutí bielych a 30 kaprov. Ďalej žaby – skokan zelený a kunky, z rýb malé štuky a a množstvo plevelných rýb. Ďalej sa konštatuje, že voda je pomerne čistá a brehy len minimálne znečistené komunálnym odpadom. Žije tu 10 druhov obojživelníkov, ropuchy, kunky, skokany, rosničky, mlok bodkovaný, mlok dunajský. V korunách stromov prebýva rybárik riečny a dva druhy slávikov, labute sú už premnožené. Súčasťou Chorvátskeho ramena je aj luh pri dolnej časti a štrkoviská. V dolnej časti je zachovaný vŕbovo-topoľový mäkký luh: topole, jasene, vŕby, hloh, ostružina, trsť obyčajná, bleduľa letná. Pri štrkovisku žijú volavky, bučiačiky, kačice, sokol, myšiarka, sova, kuviček, vlha, ďateľ, tesár, netopier, užovka, rosnička zelená, slepúch lámavý. Preto silnejú snahy odborníkov aj obyvateľov, aby toto vzácne územie bolo vyhlásené za chránené.
Úprava ramena bola realizovaná vo forme umelého kanála bez prítokov, ktorý je z väčšej časti vedený v pôvodnej trase s prizmatickým tvarom koryta. Priesakové vody zachytené ramenom, resp. sanitárny prietok, dodávaný tlakovým prívodom z Dunaja, sa mali odvádzať násoskou alebo prečerpávať čerpacou stanicou do Dunaja v rkm 1862,7. Pôvodne sa uvažovalo s dotáciou vody do Chorvátskeho ramena v množstve 2/s. Účelom dotácie bolo zabezpečiť primeranú kvalitu vody. Na ramene sa nachádzajú tri vzdúvacie objekty, ktoré ho delia na štyri časti. Hladina mala byť udržiavaná podľa výšky hladiny v Dunaji. Pre každú časť boli predpísané minimálne a maximálne hladiny.
Od výstavby Chorvátskeho ramena sa nevyskytli také vodné stavy v Dunaji, ktoré v minulosti spôsobovali výrazné zvýšenie hladiny podzemných vôd v Petržalke. Z tohto dôvodu nemohla byť overená jeho pôvodne projektovaná drenážna funkcia. Vplyvom zahlbovania Dunaja sa znížili hladiny podzemnej vody v oblasti natoľko, že sa v prevažnej časti ramena voda takmer nevyskytovala. Súvislá vodná hladina sa v ramene objavila až po naplnení nádrže Hrušov v priebehu roka 1993.
Hladina je prerušovaná tromi vzdúvacími objektami, ktorými sú hate so segmentovým uzáverom v rkm 1,739, 3,600, 4,570. Nesúvislosť koryta je spôsobená aj dočasnými komunikačnými presypmi s rúrovými priepustkami v rkm 2,670 a 4,475. Vodná hladina je bez výraznejšieho prúdenia. Hĺbka vody je po celej dĺžke ramena rôzna a je vyhovujúca len v počiatočnom úseku ramena. Hĺbka, ako toková charakteristika, má výrazný vplyv na kvalitu vody. Nízka hladina sa vyskytuje na poslednom úseku Chorvátskeho ramena. Táto skutočnosť vedie, najmä v letných mesiacoch, k prehrievaniu vody, negatívnym zmenám v kyslíkovom režime a eutrofizácii vodného prostredia. Z týchto skutočností možno usúdiť, že kvalita vody v ramene nevyhovuje jeho potenciálnemu polyfunkčnému využitiu. K výmene vody dochádza iba jej dopĺňaním z horizontov podzemných vôd, čo je nepostačujúce. Väčšie hĺbky sú evidentné na začiatku Chorvátskeho ramena, teda v jeho južnej časti. Pohyb vody je tu zabezpečený občasným prevádzkovým prečerpávaním vody do Dunaja čerpacou stanicou. Výmena vody je vo vyšších úsekoch problematická; prakticky k nej nedochádza.
Po zavodnení sa v ramene zmenili ekologické podmienky. Južná časť ramena plní v podstate požiadavky na funkčnosť vodného biotopu. Funkčnosť segmentu (biotopu ramena) je predstavovaná jeho účinnosťou pri poskytovaní podmienok pre plnohodnotnú a dlhodobú existenciu biogeograficky, ekologicky i prírodoochranne významných druhových populácií a spoločenstiev organizmov v prirodzenej rozmanitosti počas najdôležitejších fáz ich životných cyklov (rozmnožovanie, získavanie potravy). Segment ramena má v týchto miestach aj funkciu vodivú (konektivita prostredia) vo vzťahu k biotopom nadväzujúcim na biotop Chorvátskeho ramena.
História.
V období medzi 16.18. storočím existovalo na pravom brehu Dunaja jedno dominantné, mohutné rameno. Takýto vodný tok tu bol zrejme už i v 15. storočí. Početné mapy a plány poriečnej nivy pochádzajú zo 17. storočia. Prvý použiteľný zákres oblasti Petržalky, zobrazujúci Chorvátske rameno, pochádza z roku 1685. Správne je zakreslená poloha jednotlivých ostrovov.
V roku 1753 bola dĺžka ramena a jeho šírka bola na viacerých profiloch až 200. Najzávažnejším zásahom do prirodzeného vodného režimu Ch. ramena bolo prehradenie jeho výtokov dva roky po veľkej povodni z r. 1771. Prúdenie vody sa tak znížilo na minimum (priesak cez hrádze), takže usadzujúce sa naplaveniny nemohli byť ďalej transportované. Koryto sa začalo zmenšovať a dno dvíhať. Po odstavení ramena v priebehu 19. storočia sa postupne završoval proces jeho zanášania. Tvar sa už nemenil, ale bolo takmer vyschnuté. Vodná plocha sa postupne redukovala, no ešte v polovici 20. storočia bolo krajinársky zaujímavé a biologicky hodnotné.
Výstavba sídliska Petržalka (od r. 1973) od základu rozvrátila sídelnú štruktúru starej Petržalky a dokonale zmazala nivné formy reliéfu. Vybudovaním pravobrežnej hrádze v r. 19501955 bolo Chorvátske rameno úplne odrezané od rieky podzemnou hlinobetónovou clonou v hĺbke do 12. Pracovníci Povodia Dunaja zregulovali brehy ramena betónovými vegetačnými tvárnicami, upravili dno a umiestnili stavidlá. Šírku brehov zjednotili a v úseku približne od dnešného Námestia Republiky (býv. Námestia Májového povstania) po Tematínsku ul. rameno prebagrovaním prepojili s polovyschnutým korytom severne od Krásnohorskej ulice, kadiaľ tieklo v 18. storočí a ktoré v 19. storočí opustilo. Dá sa tu hovoriť o čiastočnej rekonštrukcii historického stavu.
Pôvodný projekt výstavby Chorvátskeho ramena zohľadňoval iba vodohospodárske funkcie diela. Primárnou bola funkcia protipovodňová. Rameno s čerpacou stanicou malo regulovať úroveň hladiny podzemnej vody v záujmovom území. Vzhľadom na to, že v dobe realizácie stavby nebola ešte ujasnená koncepcia odkanalizovania územia budúcej mestskej časti Petržalka, rameno malo byť v prípade potreby aj recipientom pre dažďové vody. Po vybudovaní jednotného kanalizačného systému rameno túto funkciu nikdy nemuselo plniť. Úprava bola realizovaná vo forme umelého kanála bez prítokov s prizmatickým tvarom koryta. Priesakové vody zachytené ramenom, resp. sanitárny prietok dodávaný tlakovým prívodom z Dunaja, sa mali odvádzať násoskou alebo prečerpávať čerpacou stanicou do Dunaja v rkm 1862,7. Pôvodne sa uvažovalo s dotáciou vody do ramena v množstve 2/s. Účelom bolo zabezpečiť primeranú kvalitu vody. Na ramene sa nachádzajú tri vzdúvacie objekty, ktoré ho delia na štyri časti. Celková dĺžka je .
Vplyvom zahlbovania Dunaja sa znížili hladiny podzemnej vody v oblasti natoľko, že sa v 80. a začiatku 90. rokov v prevažnej časti ramena voda takmer nevyskytovala alebo sa udržiavala len kolísavá, veľmi nízka hladina. Celoročná súvislá vodná hladina sa vyskytovala len v južnej časti ramena. Hetorogenitu ramena spôsobovalo okrem vodného režimu aj podložie. Na niektorých úsekoch bolo dno tvorené prirodzeným piesčitým alebo bahnitým materiálom, a niekde je to hrubá vrstva štrku,ktorú tam naviezlo Povodie Dunaja v snahe zabrániť zarastaniu dna prirodzenou vegetáciou. Na týchto úsekoch sú brehy a dno takmer bez vegetácie. Prostredie znečisťovali početné skládky stavebného a komunálneho odpadu. Nastal rozvoj synantropných druhov. Množstvo obyvateľov sídliska malo tiež negatívny vplyv na prostredie a živočíchy ramena.
Súčasnosť.
Súvislá vodná hladina sa v ramene objavila až po naplnení zdrže Hrušov v priebehu roka 1993. Došlo k výraznému zlepšeniu životných podmienok vodných organizmov. Hĺbka vody v ramene je rôzna, vyhovujúca je v južnej, najviac zachovalej časti. Plytká voda má za dôsledok najmä v lete prehrievanie, negatívne zmeny v kyslíkovom režime a eutrofizáciu. 
Výmena vody len z horizontu podzemných vôd je nepostačujúca. Pohyb vody sa obmedzuje len na občasné prečerpanie vody do Dunaja čerpacou stanicou, vo vyšších úsekoch k výmene prakticky nedochádza. Brehy udržuje Povodie Dunaja kosením a odstraňovaním náletových drevín. Na pobrežnej čiare sa nachádzajú remízky rákosia, vyššie na brehoch ojedinele parková zeleň.
Chorvátske rameno predstavuje podľa RÚSES pre Bratislavu regionálny biokoridor. Najzachovalejšia časť tvorí regionálne biocentrum Chorvátske rameno – juh, na opačnom konci je navrhované regionálne biocentrum Chorvátske rameno – sever. V koryte ramena sa nachádza niekoľko výrazných bariérových prvkov. Sú to stavidlá ale najmä komunikačné presypy s rúrovými priepustami v miestach križovania ramena s rušnými komunikáciami. Spôsobujú nesúvislosť koryta a výrazné obmedzenie pohybu živočíchov v akvatickej a terestrickej časti. To sa odráža aj na heterogenite fauny v jednotlivých úsekoch ramena.
Biodiverzita ramena je dnes určite výrazne nižšia ako v časoch, keď sa jednalo o prírodný tok. Napriek tomu bolo v oblasti Chorvátskeho ramena zistených 12 druhov chránených a ohrozených druhov rastlín ako napr.: Butomus umbelatus L., Nymphaea alba L.. Z fauny bolo na tejto lokalite identifikovaných 7 chránených a 6 ohrozených druhov živočíchov, registrovaných v Červenej knihe. Sú to predovšetkým obojživelníky, 1 druh zastupuje ryby. Ešte v polovici tohto storočia tu hojne tu žili napr. korytnačky, zrejme druh Emys orbicularis. Dnes sa sa tu už nevyskytujú.
Chorvátske rameno je chránený areál v správe štátnej ochrany prírody Dunajské luhy a je súčasťou územia európskeho významu Bratislavské luhy.
Budúcnosť.
V okolí Chorvátskeho ramena sa plánuje viesť nosný systém MHD v Petržalke a objavujú sa aj zámery investorov územia pozdĺž Chorvátskeho ramena urbanizovať, sem môžeme zahrnúť projekt Petržalka city.
Pre koordinovanie činnosti boli vypracované viaceré odborné materiály: Zásady revitalizácie Chorvátskeho ramena.
Využitie.
Chorvátske rameno sa v dnešnej dobe využíva ako miesto relaxácie, športu a rybárstva. Po celej jeho dĺžke vedie cyklistická trasa, ktorá sa napája na Dunajskú cyklistickú cestu. V Chorvátskom ramene a jeho okolí je jedinečný biotop, v ktorom žije veľa druhov živočíchov, ako napríklad labute, kačky a rôzne druhy rýb. Rastie tu aj veľké množstvo druhov rastlín, napríklad lekná a rôzne kroviny.
Staré názvy:

</doc>
<doc id="15428" url="https://sk.wikipedia.org/wiki?curid=15428" title="Ján Pásztor">
Ján Pásztor

Ján Pásztor (* 27. január 1912, Prievidza† 8. november 1988, Nitra) bol diecézny biskup Nitrianskej rímskokatolíckej diecézy.
Životopis.
Základnú a strednú školu, ktorú zavŕšil maturitou v roku 1930, absolvoval v rodnej Prievidzi. Štúdium teológie začal v nitrianskom seminári. Počas štúdia ho biskup Karol Kmeťko vyslal na štúdium do Prahy na Karlovu univerzitu. Kňazskú vysviacku prijal 30. septembra 1934 v Nitre. Počas kaplánskej služby v Močenku (19341936) a v Bytči (1937) pokračoval v štúdiách a v roku 1937 získal doktorát teológie na Karlovej univerzite. V roku 1937 bol kaplánom v Trenčíne, a od roku 1938 profesorom na gymnáziu v Žiline. Súčasne študoval na bratislavskej univerzite, kde v roku 1942 získal titul doktora práv. Stal sa farárom v Dubnici nad Váhom a od roku 1947 bol dekanom ilavského dekanátu.
V roku 1950 bol internovaný v kňazskom sústreďovacom tábore v Močenku a v roku 1953 bol väznený. Po prepustení pracoval ako správca farnosti v Jasenici (1953) a v Nitre-Dolnom meste (19541961), ako riaditeľ Biskupského úradu v Nitre (19551961). V rokoch 19611965 účinkoval ako farár a okresný dekan v Púchove, potom zastával funkciu generálneho vikára biskupa E. Nécseya, zároveň ho vymenovali za sídelného kanonika. V roku 1967 ho pápež Pavol VI. vymenoval za konzultora rímskej komisie pre revíziu cirkevného zákonníka, čím sa stal spolutvorcom nového Kódexu kánonického práva (CIC), ktorý vstúpil do platnosti v roku 1983. Po smrti arcibiskupa E. Nécseya (1968) sa stal kapitulným vikárom.
Začiatkom šesťdesiatych rokov sa obnovili rozhovory medzi česko-slovenskou vládou a Vatikánom o vzájomných vzťahoch, ktoré sa v päťdesiatych rokoch celkom zmrazili. Jednou z najpodstatnejších častí rokovaní bola otázka obsadenia biskupských stolcov. Na Slovensku sa posledné oficiálne vymenovanie a vysvätenie biskupov uskutočnilo ešte v lete 1949, krátko pred prijatím tzv. cirkevných zákonov. Tie vyžadovali predbežný štátny súhlas na vymenovanie do akejkoľvek duchovnej funkcie, čiže aj biskupa. Ďalšie vysvätenia biskupov sa preto robili už tajne a títo biskupi väčšinou skončili vo väzení alebo v emigrácii. Keď v júni 1972 zomrel rožňavský administrátor Róbert Pobožný, zostalo Slovensko bez jediného oficiálne pôsobiaceho rímskokatolického biskupa.
Česko-slovensko-vatikánske rokovania o menovaní biskupov dlho neprinášali konkrétne výsledky. Kompromisná dohoda sa dosiahla až v roku 1973. Vatikán navrhol Jána Pásztora a Júliusa Gábriša a štát Jozefa Feranca a Josefa Vranu pre Olomouc. Vo februári 1973 pápež Pavol VI. vymenoval a začiatkom marca 1973 Agostino kardinál Casaroli vysvätil v Nitre troch nových slovenských biskupov. Ján Pásztor sa stal biskupom v Nitre. Za svoje biskupské heslo si zvolil "Deo et proximo" (Bohu a blížnemu). Július Gábriš sa stal apoštolským administrátorom v Trnave a Jozef Feranec sídelným biskupom v Banskej Bystrici.

</doc>
<doc id="15431" url="https://sk.wikipedia.org/wiki?curid=15431" title="Kód (informatika)">
Kód (informatika)

V komunikácii je kód pravidlo pre prevod informácie (napríklad listu, slova alebo frázy) na inú formu alebo reprezentáciu, nie nevyhnutne rovnakého typu.
Vo všeobecnosti je kód zobrazenie, ktoré každému znaku alebo postupnosti znakov daného súboru znakov (vzorov) jednoznačne priradí znak alebo postupnosť znakov (obrazov) z iného súboru znakov. Väčšina kódov je jednoznačná, to znamená, že dvom rôznym postupnostiam z množiny vzorov sa vždy priradia dve rôzne postupnosti znakov z množiny obrazov. Postup, pomocou ktorého sa preloží znak alebo postupnosť znakov z množiny vzorov do množiny obrazov, sa volá kódovanie (); opačnému postupu hovoríme dekódovanie ().
Kód sa využíva na reprezentáciu správ nesúcich údaje, z ktorých môžeme získať informácie. Typickým príkladom kódu je morseova abeceda. Kód sa však používa i v systémoch, ktoré nie sú schopné uchovať či spracovať množinu vzorov v pôvodnej podobe. Typickým príkladom takýchto systémov sú digitálne počítače, ktoré sú schopné uchovávať a spracovávať iba čísla v dvojkovej sústave. Preto na uchovanie všetkých vstupných vzorov je potrebné tieto zakódovať do obrazov, ktoré sú číslami dvojkovej sústavy. Tento spôsob kódovania sa nazýva digitalizácia. Všetky údaje (textové, zvukové aj obrazové) v počítači sú reprezentované pomocou kódov. 
Príklady: na kódovanie textových údajov sa používajú kódy ASCII, UNICODE, UTF-8 a iné. Na kódovanie farebných bodov obrazu sa používa bitová mapa a na kódovanie zvuku sa používa kód PCM.

</doc>
<doc id="15435" url="https://sk.wikipedia.org/wiki?curid=15435" title="IPng">
IPng



</doc>
<doc id="15436" url="https://sk.wikipedia.org/wiki?curid=15436" title="AAAA záznam">
AAAA záznam



</doc>
<doc id="15437" url="https://sk.wikipedia.org/wiki?curid=15437" title="A6 záznam">
A6 záznam



</doc>
<doc id="15438" url="https://sk.wikipedia.org/wiki?curid=15438" title="Veľké čísla">
Veľké čísla

Veľké čísla v slovenčine sú postavené na Pelletierovom systéme, ktorý sa používa vo veľkej časti Európy, nie však v USA a iných anglicky hovoriacich krajinách.

</doc>
<doc id="15486" url="https://sk.wikipedia.org/wiki?curid=15486" title="Enhanced Data Rates for GSM Evolution">
Enhanced Data Rates for GSM Evolution

Enhanced Data rates for GSM Evolution alebo Enhanced Data rates for Global Evolution (skratka EDGE) je technológia mobilných dátových prenosov a rozšírenie 2G a 2.5G (tiež známych ako GPRS) sietí. Funguje v sieťach GSM a TDMA. EDGE (tiež známe ako EGPRS) je nadmnožinou GPRS a môže pracovať v akejkoľvek sieti, kde je použité GPRS (za predpokladu, že prenosové médium podporuje potrebné aktualizácie).
Technológia.
EDGE je možné použiť pre akúkoľvek aplikáciu s prepínaním paketov ako napr. pripojenie na internet. Zo zvýšenej prenosovej rýchlosti majú prospech na dátové prenosy náročné aplikácie ako video a iné multimédiá. Za službu sa platí podľa objemu prenesených dát alebo vo forme mesačného paušálu.
Rozšírenie EDGE zahrnuje dve hlavné časti: 
EGPRS je teda rozšírením služby GPRS (General Packet Radio Services), ktorá ponúka paketový prenos. ECSD je rozšírenie služby HSCSD (High Speed Circuit Switched Data), teda služby komutovaných digitálnych okruhov.
Keďže HSCSD je omnoho menej používané (z dôvodu spoplatnenia podľa času a počtu kanálov), dominuje dnes GPRS dátovým prenosom v GSM. Rovnaká situácia je aj u ECSD a EGPRS. Väčšina operátorov ECSD v rámci EDGE ani neimplementuje; rovnako aj výrobcovia mobilných telefónov implementujú vo svojich zariadeniach väčšinovou iba CSD, GPRS a EGPRS.
Okrem GMSK (Gaussian minimum-shift keying) používa EDGE 8PSK (8 Phase Shift Keying) pre horných päť z deviatich modulačných a kódovacích schém. EDGE produkuje 3-bitové slovo na každú zmenu fázy prenosového média. Toto aktívne strojnásobuje hrubú prenosovú rýchlosť dát, ktorú ponúka GSM. EDGE používa rovnako ako GPRS algoritmus prispôsobenia prenosovej rýchlosti upravujúci použitú modulačnú a kódovaciu schému (MCS) podľa kvality rádiového kanála, a tým aj bit rate a robustnosť dátového prenosu. Zavádza novú technológiu inkrementálnej redundancie, ktorá sa v GPRS nenachádza; tá namiesto znovuprenášania poškodených paketov posiela viac redundantnej informácie, ktorá je skombinovaná v prijímači a zvyšuje pravdepodobnosť správneho dekódovania.
V roku 2004 bol EDGE najaktívnejšie podporovaný GSM operátormi v Severnej Amerike, pretože tam má silného konkurenta: CDMA2000. Väčšina ostatných operátorov preferuje 3G technológiu UMTS a buď plánujú preskočiť podporu EDGE úplne, alebo ho používať mimo pokrytia UMTS. Avšak pomalý nástup a vysoké náklady UMTS (ako sa ukazuje v začínajúcej sieti 3) donútili niektorých európskych operátorov, aby prehodnotili EDGE ako dočasný upgrade.
Hoci EDGE nevyžaduje hardvérové zmeny v jadrách GSM sietí, BTS stanice musia byť modifikované. Na stanici musí byť nainštalovaný EDGE kompatibilný prijímač a BTS musí byť aktualizovaná na podporu EDGE. Na kódovanie a dekódovanie je potrebný nový mobilný hardvér a softvér.
Zaradenie EGDE do 2G alebo 3G závisí na jeho implementácii. Zatiaľčo zariadenia EDGE triedy 3 a nižšie jasne nie sú 3G, trieda 4 a vyššie pracujú s väčšou šírkou pásma, podobne ako iné technológie všeobecne považované za 3G (ako 1xRTT). Pri maximálnej šírke pásma pri triede 10 prekračuje EDGE definície 2G aj 3G.
Maximálna rýchlosť.
EDGE podporuje maximálnu rýchlosť 473,6 kbit/s (čo je okolo 60 kB/s). V paketovom režime dosahuje prenosú rýchlosť do 384 kbit/s a tým spĺňa požiadavku ITU na sieť 3G. ITU ho prijalo ako súčasť rodiny štandardov IMT-2000. Taktiež rozširuje režim pre obvodové dáta nazývaný HSCSD, čím zvyšuje aj prenosovú rýchlosť tejto služby. EDGE sa zavádza do sietí GSM vo svete od roku 2003, na začiatku v Severnej Amerike.
Dostupnosť.
Samotná služba je veľmi ťažko rozlíšiteľná od samotného GPRS. Na displejoch jednotlivých mobilných telefónov nie je nijako poznať, či mobilný telefón prijíma signál EDGE. Táto služba totiž musí byť implementovaná vo vysielači BTS, ku ktorému je mobilný telefón prihlásený.

</doc>
<doc id="15493" url="https://sk.wikipedia.org/wiki?curid=15493" title="Prepínanie paketov">
Prepínanie paketov

V počítačových sieťach a telekomunikáciách je prepínanie paketov komunikačná paradigma, kedy sa jednotlivé pakety (správy alebo fragmenty správ) jednotlivo smerujú (routing) medzi uzlami bez nadviazania priameho komunikačného kanálu (telekomunikačného / dátového okruhu). Prepínanie paketov je základom pre dátovú komunikáciu v súčasných počítačových sieťach. Používa sa na optimalizáciu využitia šírky pásma siete a minimalizáciu latencie spojenia. 
Princíp.
Paket je blok používateľských dát (payload) spolu s potrebnými informáciami o adresách a administrácii (header), aby mohla sieť doručiť dáta do správneho cieľa. Jedno dátové spojenie zvyčajne nesie tok (stream) paketov, ktoré nemusia byť zakaždým smerované tou istou cestou po fyzickej sieti.
Analogicky k fyzickému balíku poslanému poštou s adresou napísanou vonku sa takto poskytuje sieti (doručovacej službe) informácia, ktorú potrebuje na správne doručenie.
Pakety sa smerujú do cieľa najvhodnejšou cestou (určenou smerovacím algoritmom). Nie všetky pakety medzi tými istými dvoma počítačmi, dokonca ani pakety tvoriace jednu správu, musia byť smerované rovnako.
Cieľový počítač poskladá pakety do správneho poradia. Ethernet, X.25 a Frame relay sú medzinárodne štandardizované siete prepínajúce pakety na druhej vrstve. Porovnaj s ATM, ktorý používa cell relay namiesto prepínania paketov.Významným faktom je, že internet je sieťou s prepínaním paketov, kde beží internetový protokol, protokol tretej vrstvy nad rôznymi sieťovými technológiami. Novšie technológie mobilných telefónov ako GPRS a i-mode tiež používajú prepínanie paketov.
Prepínanie paketov je bezspojové. Na rozdiel od sietí s prepínaním okruhov alebo spojových protokolov. Technológie ako MPLS však začínajú s premostením hranice medzi nimi.
História.
Princíp prepínania paketov vynašiel Američan Paul Baran začiatkom šesťdesiatych rokoch. Jeho nový koncept sa dočkal implementácie až po roku 1965, keď nezávisle od neho publikoval svoje práce britský počítačový vedec Donald Davies. Daviesovi sa pripisuje prvé použitie súčasného názvu "prepínanie paketov (packet switching)" a inšpirácia mnohých sietí s prepínaním paketov v nasledujúcom desaťročí, vrátane začlenenia tohto konceptu do systému ARPANET (predchodca dnešného Internetu založený 1969) v Spojených štátoch. Existujú tvrdenia, že Leonard Kleinrock tiež vynašiel prepínanie paketov, ale Davies to pred smrťou spochybnil a poukázal na to, že výskum Kleinrocka sa týkal v skutočnosti Teórie hromadnej obsluhy, ktorá je kľúčovým teoretickým základom pre prepínanie paketov. Kleinrockove publikované práce nikde nespomínajú rozkladanie používateľskej správy do segmentov a oddelené posielanie týchto segmentov sieťou, čo je kľúčovou inováciou práce Barana and Daviesa.

</doc>
<doc id="15494" url="https://sk.wikipedia.org/wiki?curid=15494" title="EDGE">
EDGE



</doc>
<doc id="15495" url="https://sk.wikipedia.org/wiki?curid=15495" title="Halova">
Halova



</doc>
<doc id="15499" url="https://sk.wikipedia.org/wiki?curid=15499" title="Bit za sekundu">
Bit za sekundu



</doc>
<doc id="15500" url="https://sk.wikipedia.org/wiki?curid=15500" title="Bitov za sekundu">
Bitov za sekundu



</doc>
<doc id="15501" url="https://sk.wikipedia.org/wiki?curid=15501" title="0G">
0G

0G je skratka pre nultú generáciu mobilnej telefónie, čím sa rozumie štádium pred mobilným telefónom, ako rádiové telefóny v niektorých autách pred nástupom mobilných telefónov.
Jednou z takýchto technológií je Autoradiopuhelin (ARP) spustený v roku 1971 vo Fínsku ako prvá komerčne dostupná mobilná sieť v krajine.
V Česko-Slovensku bol od roku 1987 oficiálne spustený systém AMR alebo Automatizovaný mestský rádiotelefón TESLA.

</doc>
<doc id="15510" url="https://sk.wikipedia.org/wiki?curid=15510" title="Cortez">
Cortez



</doc>
<doc id="15512" url="https://sk.wikipedia.org/wiki?curid=15512" title="Frankfurt am Main">
Frankfurt am Main



</doc>
<doc id="15515" url="https://sk.wikipedia.org/wiki?curid=15515" title="Frankfurt">
Frankfurt

Frankfurt môže byť:

</doc>
<doc id="15516" url="https://sk.wikipedia.org/wiki?curid=15516" title="Alexandr Alexandrovič Andronov">
Alexandr Alexandrovič Andronov

Alexandr Alexandrovič Andronov (rus. Алекса́ндр Алекса́ндрович Андро́нов; * 11. apríl 1901, Moskva – † 31. október 1952) bol sovietsky fyzik, ktorý sa zaoberal teóriou nelineárnych kmitov.

</doc>
<doc id="15521" url="https://sk.wikipedia.org/wiki?curid=15521" title="Mexico City">
Mexico City



</doc>
<doc id="15529" url="https://sk.wikipedia.org/wiki?curid=15529" title="Mayské jazyky">
Mayské jazyky

Mayské jazyky sú rodina mezoamerických jazykov. Je to rodina najrôznorodejšia a s najväčším počtom hovoriacich. Hovoria nimi Mayovia (historickí aj dnešní) v Mexiku, Guatemale, Belize a Hondurase.
Podľa niektorých názorov je mayská rodina príbuzná a rodinami mixe-zoque a totonackou a všetky spolu tvoria 
tzv. makromayskú superfylu.
Súčasnosť.
Dnes existuje 29-31 mayských jazykov. Klasifikácia mayských jazykov ešte nie je ustálená, spravidla sa rozlišuje 6-10 skupín/vetiev (konkrétne jazyky uvádzame v modernom mayskom prepise z roku 1989):
Huatécka vetva je veľmi zaujímavá skupina, pretože jej hovoriaci z neznámych príčin už 3500 rokov žijú ďaleko od vlastného mayského územia – na západe pri Mexickom zálive.
Z historického hľadiska existovala už okolo roku 2200 pred Kr. v guatemalských vysočinách pramayčina, ktorá najneskôr v strednom predklasickom období (900 – 300 pred Kr.) bola rozdelená na 4-5 jazykových skupín, ktorými sa už hovorilo na tradičnom mayskom území (+ na území Huatékov), boli to:
Zo západnej cholčiny sa neskôr vyvinula širšia cholčina (= užšia cholská + tzotzilsko-tzeltalská vetva) a širšia kanjobalská vetva. Z východnej cholčiny sa vyvinula mamská a širšia quichéska vetva. Medzi jazyky, ktoré sa osamostanili medzi poslednými (v poklasickom období), patria jazyky z vetvy yucatéckej, mamskej a niektoré zo širšej quichéskej vetvy.
Mayské klasické nápisy sú všetky písané v užšej cholčine, poklasické nápisy aj v yucatéčtine.

</doc>
<doc id="15530" url="https://sk.wikipedia.org/wiki?curid=15530" title="Copán">
Copán

Copán bol – po Dzibilchaltúne a Tikale – tretím najväčším mayským mestom v klasickom období (pozri Dejiny Mayov). Nachádza sa na brehu rovnomennej rieky Copán (ktorá je prítokom rieky Motagua) v severozápadnom Hondurase v nížinnej oblasti (). Je to najvyššie a zároveň najjužnejšie položené mesto z klasického mayského obdobia. Tesne po roku 800 tu žilo asi 18 000 – 20 000 obyvateľov.
Charakteristika.
Mesto sa skladá z hlavnej skupiny budov (0,22 km²) a asi 16 pridružených podskupín budov (niekedy vzdialených až 26 km).
Hlavná skupina obsahuje:
Copán bol strediskom vedy, najmä astronómie a matematiky. Copánski astronómovia vypočítali najpresnejšie dĺžku slnečného roka zo všetkých Mayov, ďalej ekliptické periódy a objavili novú metódu výpočtu lunárnach mesiacov.
Pri jednej stéle z roku 782 sa našli dve malé zlaté figúrky, ktoré patria k ojedinelým nálezom zo zlata z klasického obdobia Mayov.
Copán je jedna z najdlhšie a najlepšie preskúmaných mayských lokalít.
Dejiny.
Údolie Copánu je osídlené od 13. stor. pred Kr. Mesto Copán začalo ako malá poľnohospodárska osada okolo roku 1000 pred Kr. V roku 160 po Kr. bolo založené tzv. Copánske kráľovstvo.
Počas klasického obdobia sa Copán stal dôležitým mayským náleziskom. Medzi rokmi 426 a 820 tu vládla dynastia vládcu menom Yax-Kuk-Mo (426 – cca. 437 po Kr.), ktorá zahŕňala celkovo 16 vládcov. Počas vlády vládcu menom Waxaklajuun Ubaah K'awil (695-736 po Kr.) sa vyvinul štýl sôch, ktorého plasticita a živosť sú jedinečné. Väčšina dnes zachovaných stavieb pochádza z obdobia vlády posledných troch vládcov Copánu (738–822 po Kr.). 
V roku 822 (z ktorého pochádza posledný datovaný monument z mesta) nastúpil na trón U-Kit-Tok a v priebehu 10 rokov sa ústredná vláda zrútila. Nastalo obdobie prudkého vyľudňovania, až kým do roku 1200 Mayovia oblasť úplne neopustili. Práve v Copáne sa v roku 1995 konali vykopávky zamerané na vyriešenie záhadného procesu vyľudňovania južných mayských nížin. Ukázali, že počet obyvateľov údolia Copánu sa medzi rokmi 700 a 850 každých 90 rokov zdvojnásoboval. 80% percent obyvateľov žilo v meste s hustotou obyvateľov v mestskom jadre až 8000 (!) osôb na km2. Celkovo takisto 80% obyvateľov údolia žilo v chatrčiach, čo názorne ukazuje neudržateľné sociálne pomery copánskeho „štátika“. Po roku 850 sa v priebehu niekoľkých desaťročí mesto a okolie vyľudnilo, kým vidiecka populácia vzrástla o 20%. Nakoniec do roku 1150 počet obyvateľov Copánu celkovo klesol o 75%.
Copán znovuobjavili John Loyd Stephens s maliarom Frederickom Catherwoodom v roku 1837 za pomoci miestnych obyvateľov. Catherwoodove ilustrácie potom lokalitu preslávili. Od začiatku 20. storočia sa konal celý rad vykopávok a reštauračných prác v centre Copánu, pri ktorých boli odkryté aj hroby viacerých bývalých vládcov, vrátane Yax Kuk Moa.
&lt;br&gt;

</doc>
<doc id="15531" url="https://sk.wikipedia.org/wiki?curid=15531" title="Tikal (mesto)">
Tikal (mesto)

Tikal (súdobý názov znel Mutul) bolo - popri Dzibilchaltúne – najväčším mayským mestom v klasickom období (pozri Dejiny Mayov). Nachádza sa v guatemalskom departmente Petén pri prameňoch rieky Holmul.
Charakteristika.
Pozostáva z 9 oddelených skupín námestí a dvorov (akýchsi mestských buniek), často spojených vyvýšenými cestami. Celková plocha: 64 km², z toho jadro osídlenia 16 km², úplné jadro 2,5 km². V klasickom období tu žilo asi 50 000 ľudí, v úplnom jadre 10 000.
Hlavné štruktúry sú:
Pod strednou akropolou sa našli zvyšky starých chrámov, stavieb a bohatých hrobiek. Na pyramíde I (45 m výška) stojí Chrám jaguára, na pyramíde II (42 m) Chrám masiek. Pyramída I a II spolu so severnou a strednou akropolou vytýčujú tzv. Veľké námestie/nádvorie (Great Plaza). Toto námestie sa stavalo 1000 rokov a potom sa ho ostatné „mestské bunky“ Tikalu snažili v miniaturizovanej podobe napodobniť (tzv. dvojpyramídy) – každých dvadsať rokov medzi rokmi 692 a 790 vzniklo nové nádvorie so stélami. Pyramída V spolu s južnou akropolou stoja trocha južnejšie od Veľkého námestia.
Najvyššia v Tikale aj v celých dejinách Mezoameriky je Pyramída IV vysoká 79 m (alebo 65 m), na ktorej stojí Chrám dvojhlavého hada.
Dejiny.
Miesto bolo osídlené asi od roku 800 pred Kr., prvá architektúra pochádza zo 4. stor. pred Kr. V neskorom predklasickom období (300 pred Kr. – 250 po Kr.) boli postavené hlavné pyramídy a chrámy. V roku 219
založil Yax Moch Xok tikalskú dynastiu. Do vyľudnenia mesta vládlo v meste celkovo 39 vládcov. Vo včasnom klasickom období bol Tikal dôležitým mestom v obchodnej sieti Teotihuacánu. Teotihuacán tu dokonca dosadil novú dynastiu. 
Vrcholom lokality bola neskorá klasika, kedy Tikal ovládal veľkú časť južných nížin (tzv. Tikalské kráľovstvo). O vládu v Peténe bojoval s mestami ako Uaxactún, Naranjo, Caracol a Calakmul. V tomto období sa stavali veľké námestia, pyramídy, paláce a objavili sa mayské hieroglyfické a kalendárne nápisy, monumentálne sochy a podobne. Stély s dátumami sa stavali od roku 3. storočia (prvá známa 292) až do 9. storočia (869 posledný dátum z Tikalu). Stéla s vročením 292 sa považuje za najstaršiu datovanú mayskú pamiatku.
Umelecko-architektonický vrchol mesto dosiahlo medzi rokmi 600 a 800, potom prišiel úpadok – vyľudnenie a umelecká degenerácie. Tikal bol opustený v roku 899 (spolu s ostatnými mestami južných nížin).
Ako prvý európsky návštevník Tikal videl roku 1695 Avendaňo. Výskumy tu robila Pensylvánska univerzita v rokoch 1956 – 1971 pod vedením J. Dimicka a E. Schooka.

</doc>
<doc id="15532" url="https://sk.wikipedia.org/wiki?curid=15532" title="Palenque">
Palenque

Palenque (súdobý názov bol Lakamha' ) je významné mayská archeologická lokalita v blízkosti rovnomenného súčasného mesta v severovýchodnej časti mexického štátu Chiapas.
Charakteristika.
Cez mesto tiekla riečka Otolum, ktorá bola vedená tunelom s prečnelkovou klenbou. Po oboch stranách riečky sú terasy s esplanádami a plošinami, na vrchole ktorých stoja chrámové pyramídy a paláce s manzardovitými strechami a nádhernými reliéfmi.
Hlavné štruktúry:
Dejiny.
Prvé stopy osídlenia pochádzajú z 3. storočia (včasné klasické obdobie), kedy bolo mesto zriadené ako ceremionálne centrum pre veľkňazov (kráľov). Vo včasnom klasickom období nevznikli ani nápisy, ani významnejšie budovy.
Väčšina dnešnej architektúry a ozdôb fasád podchádza až z obdobia medzi 600 a 800, čiže z tzv. stredného klasického obdobia. Dnešná podoba mesta vznikol počas vlády troch najvplyvnejších vládcov (veľkňazov, čiže kráľov a zároveň vládcov) Palenque. Bol to K'inich Hanab Pakal (vládol 615 – 683, roku 675 začal stavbu Chrámu nápisov) a jeho dvaja synovia Kan Balam (684 – 702) a K'an Hoy Kitam (702 – 711). Hanab Kanal a Kan Balam sú zodpovední za krásne stavby mesta. Túto „dynastiu“ prerušil roku 711 Tonina, ktorý zajal K'an Hoy Kitama. V roku 722 po Kr. dynastiu však obnovil K'inich Ahkal Mo'Nab (721 – 736) z vedľajšej línie kmeňa. Tento dal postaviť aj chrám 19.
Koncom klasického obdobia postavili okolo lokality terasovité opevnenia, zrejme aby mesto ochránili pred útočníkmi zo stredného pobrežia Mexického zálivu. Aj budovy prestavali akoby na účely blokády.
Posledný dátum z Palenque je rok 799.
Ruiny Palenque sú známe od 18. storočia, prvé výskumy robil Angličan J. Maudslay, ale až v 40-tych rokoch 20. stroročia sa začali intenzívnejšie vykopávky, ktoré trvajú dodnes. Neustále sa vyskytujú nové objavy, ako napríklad nedávno objavený trón v Chráme 19.

</doc>
<doc id="15533" url="https://sk.wikipedia.org/wiki?curid=15533" title="Stéla">
Stéla

Stéla v archeológii označuje viacero druhov podobných kamenných útvarov: 
Pôvodne je to pamätník vo forme plochého kamenného bloku.
V starovekom Grécku je to náhrobný kameň tvaru stĺpika (štvrohranného alebo plochého) alebo dosky. Väčšinou stál v podstavci alebo bol osadený do zeme. Bol na ňom nápis alebo reliéf (spravidla s architektonicky ukončeným štítom), ktorý zobrazoval postavu nebohého v určitom životnom úkone. Stély sa používali od mykénskej doby (16. stor. pred Kr.) až do obdobia rímskeho cisárstva.
V mayskej civilizácii je to kamenný stĺp alebo stojaca kamenná doska osadená do zeme. Mayovia stélu nazývali "lakam tuun" (veľký kameň) a stavala sa väčšinou pri príležitosti nejakého výročia. Stély sú spravidla pomaľované a obtesané na všetkých stranách a obsahujú najmä nápisy a obrazy informujúce o činoch a životných údajoch vládcov.
V starovekom Egypte je stéla architektonický prvok v tvare nepravých dverí na východnej stene monumentálneho náhrobku.

</doc>
<doc id="15535" url="https://sk.wikipedia.org/wiki?curid=15535" title="Noam Chomsky">
Noam Chomsky



</doc>
<doc id="15540" url="https://sk.wikipedia.org/wiki?curid=15540" title="Ilium">
Ilium



</doc>
<doc id="15541" url="https://sk.wikipedia.org/wiki?curid=15541" title="Ílios">
Ílios



</doc>
<doc id="15542" url="https://sk.wikipedia.org/wiki?curid=15542" title="Ílion">
Ílion



</doc>
<doc id="15543" url="https://sk.wikipedia.org/wiki?curid=15543" title="Hissarlik">
Hissarlik



</doc>
<doc id="15571" url="https://sk.wikipedia.org/wiki?curid=15571" title="James Cook">
James Cook

Kapitán James Cook, (* 7. november 1728, Marton, Kráľovstvo Veľkej Británie – † 14. február 1779, Kealakekua Bay, dnešný Havaj, USA) bol britský cestovateľ, kartograf a námorný dôstojník, ktorý sa preslávil svojimi tromi plavbami v rokoch 1768 až 1779 do Tichého oceánu a najmä na Nový Zéland a do Austrálie. Pred uskutočnením týchto plavieb do Tichého oceánu, počas ktorých dosiahol prvý zaznamenaný európsky kontakt s východným pobrežím Austrálie a Havajskými ostrovmi a prvé zaznamenané oboplávanie Nového Zélandu, vytvoril podrobné mapy Newfoundlandu.
Ako tínedžer sa pridal k britskému obchodnému námorníctvu a v roku 1755 vstúpil do Kráľovského námorníctva. Slúžil počas sedemročnej vojny a následne počas obliehania Quebecu preskúmal a zmapoval veľkú časť ústia rieky svätého Vavrinca, vďaka čomu sa dostal do pozornosti admirality a Kráľovskej spoločnosti. Toto uznanie prišlo v rozhodujúcom okamihu pre smerovanie britského zámorského prieskumu a viedlo k tomu, že bol v roku 1768 poverený funkciou veliteľa lode HMS "Endeavour" na prvej z troch tichomorských plavieb.
Počas týchto plavieb preplával tisíce kilometrov cez zväčša neprebádané oblasti zemegule. Zmapoval krajiny od Nového Zélandu až po Havaj v Tichom oceáne podrobnejšie a v takom rozsahu, v akom ich predtým západní objavitelia nezmapovali. Prvýkrát preskúmal a pomenoval prírodné útvary a zaznamenal ostrovy a pobrežia na európskych mapách. Preukázal kombináciu námorníckych schopností, vynikajúcich geodetických a kartografických zručností, fyzickej odvahy a schopnosti viesť ľudí v nepriaznivých podmienkach.
V januári 1778 sa počas svojej tretej plavby na tichomorské pobrežie Severnej Ameriky stal prvým známym Európanom, ktorý narazil na Havajské ostrovy. Nasledujúci rok sa vrátil na Havajské ostrovy a pri konflikte s domorodými Havajčanmi zahynul. Zanechal dedičstvo vedeckých a geografických poznatkov, ktoré ovplyvnilo jeho nasledovníkov až do 20. storočia, a na celom svete mu bolo venovaných mnoho pamätníkov. Pre svoje občasné násilné strety s domorodým obyvateľstvom zostáva kontroverznou osobou a vedú sa diskusie o tom, či ho možno považovať za zodpovedného za vydláždenie cesty britskému imperializmu a kolonializmu.
Raný život.
Narodil sa 7. novembra 1728 v dedine Marton v grófstve Yorkshire a pokrstený bol 14. novembra vo farskom kostole svätého Cuthberta, kde je jeho meno uvedené v cirkevnej matrike. Bol druhým z ôsmich detí Jamesa Cooka (1693 - 1779), škótskeho poľnohospodárskeho robotníka z Ednamu v grófstve Roxburghshire, a jeho manželky Grace Paceovej (1702 - 1765) z Thornaby-on-Tees. V roku 1736 sa jeho rodina presťahovala na farmu Airey Holme v Great Ayton, kde mu otcov zamestnávateľ Thomas Skottowe zaplatil štúdium v miestnej škole. V roku 1741, po piatich rokoch školskej dochádzky, začal pracovať pre svojho otca, ktorý bol povýšený na správcu farmy. Napriek tomu, že nemal formálne vzdelanie, v čase plavby na "Endeavour" sa zdokonalil v matematike, astronómii a kartografii. Vo voľnom čase chodieval na neďaleký kopec Roseberry Topping, kde si užíval samotu. 
V roku 1745, keď mal 16 rokov, sa presťahoval 32 km od domova do rybárskej dediny Staithes, aby sa vyučil za predavača u obchodníka s potravinami a galantériou Williama Sandersona. Historička Vanessa Collingridgeová sa domnieva, že práve tu Cook pri pohľade z výkladu prvýkrát pocítil vábenie mora. 
Po 18 mesiacoch, keď sa ukázalo, že sa nehodí na prácu v obchode, odcestoval do neďalekého prístavného mesta Whitby, kde sa zoznámil so Sandersonovými priateľmi Johnom a Henrym Walkerovcami. Walkerovci, ktorí boli kvakeri, boli významní miestni majitelia lodí v obchode s uhlím. V ich dome sa dnes nachádza Pamätné múzeum kapitána Cooka. Bol prijatý ako učeň obchodného námorníctva do ich malej flotily lodí, ktoré prevážali uhlie pozdĺž anglického pobrežia. Jeho prvým pôsobiskom bola loď "Freelove", na ktorej a na rôznych ďalších pobrežných lodiach strávil niekoľko rokov a plavil sa medzi riekou Tyne a Londýnom. V rámci učňovskej praxe sa venoval štúdiu algebry, geometrie, trigonometrie, navigácie a astronómie - všetky tieto zručnosti bude raz potrebovať, aby mohol veliť vlastnej lodi. 
Po skončení trojročnej praxe začal pracovať na obchodných lodiach v Baltskom mori. Po zložení skúšok v roku 1752 bol povýšený na palubného dôstojníka na brige "Friendship". V roku 1755, v priebehu jedného mesiaca po tom, ako mu bolo ponúknuté velenie na tejto lodi, sa dobrovoľne prihlásil do služby v Kráľovskom námorníctve, keď sa Británia znovu vyzbrojovala na sedemročnú vojnu. Napriek tomu, že musel začať opäť od najnižších priečok námornej hierarchie, uvedomil si, že jeho kariéra bude rýchlejšie napredovať vo vojenskej službe, a 17. júna 1755 vstúpil do námorníctva vo Wappingu. 
Oženil s Elizabeth Battsovou, dcérou Samuela Battsa, majiteľa hostinca Bell Inn vo Wappingu a jedného zo svojich učiteľov, dňa 21. decembra 1762 v kostole svätej Margarety v Barkingu v grófstve Essex. Manželia mali šesť detí: Jamesa (1763 - 1794), Nathaniela (1764 - 1780, stratil sa na palube lode HMS "Thunderer", ktorá stroskotala so všetkou posádkou počas hurikánu v Západnej Indii (Karibik)), Elizabeth (1767 - 1771), Josepha (1768 - 1768), Georgea (1772 - 1772) a Hugha (1776 - 1793, ktorý zomrel na šarlach počas štúdia na Christ's College v Cambridge). Keď nebol na mori, žil v londýnskej štvrti East End. Navštevoval kostol svätého Pavla v Shadwelli, kde bol pokrstený jeho syn James. Nemá žiadnych priamych potomkov - všetky jeho deti zomreli skôr, ako mali vlastné deti. 
Sir Walter Besant, Cookov životopisec, ho opísal ako „vyše 180 cm vysokého“ s „tmavohnedými vlasmi“, „hustým obočím“ a „malými hnedými očami“. 
Prvá plavba okolo sveta (1768 – 1771).
V roku 1766 si ho najala Kráľovská geografická spoločnosť, aby pozoroval prechod Venuše popred Slnko. Tento jav mal nastať 3. júna 1769 a bolo ho možné pozorovať len z južnej pologule. Cookovou úlohou bolo pozorovať tento jav z ostrova Tahiti v Tichom oceáne a pokúsiť sa nájsť „Južný kontinent“ ("Terra Australis"), ktorý sa podľa vtedajších zemepiscov mal nachádzať niekde na južnej pologuli. Druhá úloha bola však na rozdiel od pozorovania Venuše úlohou tajnou. 
Na tento účel admiralita kúpila a prestavala 366-tonový bark "Earl of Pembroke", ktorú premenovali na "Endeavour" (anglicky – snaha, úsilie). Spolu s Cookom a posádkou sa na jeho palube plavili aj geograf Joseph Banks a astronóm Charles Green. 
Dňa 25. augusta 1768 vyplávala "Endeavour" z Plymouthu a po zastávkach na Madeire, v Riu de Janeiro oboplávala Hornov mys a po osemnástich mesiacoch 13. apríla 1769 zakotvila na Tahiti. Potom, čo Cook 3. júna pozoroval prechod Venuše popred Slnko, 13. júla "Endeavour" vyplávala z Tahiti. Cook podľa tajného príkazu začal hľadať Južný kontinent. Najprv objavil Ruruteu v Tubuaiskom súostroví a potom zamieril na západ k Novému Zélandu. Dňa 6. októbra 1769 Cook ako druhý Európan (po Abelovi Tasmanovi, 1642) priplával k Novému Zélandu. Do konca marca 1770 ho oboplával a veľmi presne ho zmapoval, objavil prieliv medzi jeho ostrovmi (dnes Cookov prieliv) a vyvrátil tak hypotézu o existencii pevniny v týchto miestach. Z Nového Zélandu zamieril na sever a v druhej polovici apríla roku 1770 sa doplavil k východnému pobrežiu Austrálie, ktoré bolo dovtedy ešte neznáme (pravdepodobne ho však zazrel Tasman už v roku 1642). Územie čiastočne zmapoval, pomenoval ho Nový Južný Wales a zabral ho pre Britskú Korunu. Potom pokračoval pozdĺž Veľkej koralovej bariéry, kde sa jeho loď po náraze do jedného z mnohých atolov takmer potopila. Ďalej pokračoval k dnešnej Indonézii (vtedy "Batávia") a do Veľkej Británie sa vrátil 12. júna 1771. 
Okrem rozšírenia koloniálnych území Veľkej Británie mala jeho prvá plavba aj veľký vedecký význam, keďže sa mu podarilo spoznať východné pobrežie Austrálie a tiež neznáme vody Tichého oceánu. Veľmi významným faktom jeho plavby je aj to, že až po Batáviu z jeho posádky nezahynul ani jeden jej člen (medzi Batáviou a Veľkou Britániou však zahynula až tretina jeho posádky), čo bolo na tú dobu veľmi nezvyklé. Cook totiž zaviedol na svojej lodi veľmi prísne hygienické zásady a dbal aj o zdravú životosprávu námorníkov. Na zamedzenie rozšírenia skorbutu, spôsobovaného nedostatkom vitamínu C, vozil so sebou dostatočné zásoby kyslej kapusty a vždy sa snažil zásobovať loď čerstvou vodou. Cook bol po plavbe vymenovaný za prvého lodného dôstojníka ("Master").
Druhá plavba okolo sveta (1772 – 1775).
Cookova druhá plavba okolo sveta sa začala 13. júla 1772, keď z Plymouthu vyplávali dve lode, veliteľská "Resolution" (Odhodlanie) a "Adventure" (Dobrodružstvo). Na palube boli aj dvaja astronómovia, William Wales a William Bayly. Za úlohu mali okrem iného v praxi vyskúšať prvé chronometre. Cesty sa zúčastnili aj prírodovedci Johann Reinhold Forster a Johann Georg a botanik Anders Sparrman. Obe lode sa plavili smerom k Južnej Afrike, mysom Dobrej nádeje sa preplavil do Indického oceánu a ďalej k Novému Zélandu. Cieľom výpravy bolo preskúmanie ďalších ostrovov a možno aj veľkej pevniny na juhu Tichého oceánu. Pri jeho hľadaní Cook 17. januára 1773 ako prvý moreplavec prekročil južný polárny kruh a dostal sa až na dohľad od pobrežia Antarktídy, na jej pobreží však nezakotvil.
Kvôli nedostatku zásob a nepriaznivým poveternostnými podmienkam sa otočil a plavil sa k súostroviu Tahiti, kam dorazil po zastávke na Veľkonočnom ostrove. Počas roku 1774 potom obe lode križovali južnú Oceániu. Objavili pritom Markézy, Tuamotu, Tonga, Nové Hebridy, Novú Kaledóniu a dnešné Cookove ostrovy, ktoré nazval Harveyove ostrovy.
Medzi rokmi 1774 a 1775 sa plavil znovu na juh a objavil Južné Sandwichove ostrovy a Južnú Georgiu.
Počas celej trojročnej plavby zomreli iba štyria členovia posádok oboch lodí. Cook bol po návrate do Británie povýšený do hodnosti kapitána a bola mu udelená zlatá Copleyho medaila za zásluhy o spoznanie príčin a elimináciu skorbutu v radoch námorníkov.
Tretia plavba okolo sveta (1776 – 1779) a smrť.
V rokoch 1776 – 1779 viedol James Cook tretiu výpravu s cieľom nájsť severnú cestu okolo Ameriky. Cesty sa aj tentokrát zúčastnili dve lode, "Resolution" (odhodlanie) a "Discovery" (Objavovanie). Oboplával Afriku a vplával do Indického oceánu. V roku 1777 zakotvil na Tahiti, kde si urobil prestávku pred pokračovaním plavby do severnejších vôd Tichého oceánu. Začiatkom roku 1778 objavil Cook Havajské ostrovy, ktoré pomenoval Sandwichovými ostrovmi na počesť lorda Sandwicha, ktorý stál v tom čase na čele admirality. Domorodé obyvateľstvo Havajských ostrovov považovalo Jamesa Cooka za vtelenie boha "Lona" a správali sa k nemu aj k jeho posádke s veľkou úctou.
7. marca 1778 priplával k severoamerickému pobrežiu. Ďalej sa plavil okolo pobrežia dnešných štátov Oregon a Washington, okolo Aljašky až napokon Beringovou úžinou vkročil do Severného ľadového oceánu. Cook sa tu pokúšal nájsť prechod do Atlantického oceánu, ale neúspešne. Koncom augusta 1778 sa výprava vydala na spiatočnú cestu a 17. januára 1779 doplávala do zálivu Kealakekua na Havajských ostrovoch. Po krátkom oddychu sa Cook vydal na ďalšiu plavbu, onedlho sa však musel vrátiť kvôli oprave poškodeného sťažňa. Cook tak narušil posvätné rituály Havajčanov, ktorí práve v tom čase oslavovali sviatky boha vojny "Ku". Domorodci navyše ukradli záchranné člny, ktoré sa Cook spolu so skupinou námorníkov pokúsil získať späť zajatím domorodého náčelníka a jeho držaním ako rukojemníka. Jamesa Cooka a ďalších štyroch námorníkov však domorodci obkľúčili a dobodali ich všetkých na smrť. Pozostatky kapitána Cooka boli uložené do malej truhly a boli pietne spustené do zálivu Kealakekua.
Po tragickej smrti kapitána Cooka pokračovala plavba pod velením kapitána Clerka smerom ku Kamčatke a Beringovej úžine, aby pokračovala v hľadaní priechodu medzi dvoma oceánmi. Výprava nabrala kurz do Anglicka až po smrti kapitána Clerka, ktorého vo velení nahradil John Gore.
Cookovo dielo a jeho nasledovníci.
Cookovou zásluhou boli podané prvé spoľahlivé poznatky o Austrálii, Oceánii, severozápadnom pobreží Severnej Ameriky, o Beringovej úžine ako aj o arktických aj antarktických vodách. Na všetkých cestách si viedol starostlivo zápisky, ktoré vyšli za jeho života aj po smrti. Jeho dielo „"A voyage towards the south pole and round the world"“ z roku 1777, v ktorom opísal svoju druhú plavbu, sa stalo vo Veľkej Británii bestsellerom. Knižne boli neskôr vydané aj jeho denníky z prvej a z poslednej plavby. Bol členom "Kráľovskej spoločnosti náuk" (Royal Society) a získal jej zlatú medailu.
Druhej a tretej plavby sa ako nižší dôstojník zúčastnil aj George Vancouver, ktorý sa, podobne ako James Cook, stal významným cestovateľom a objaviteľom. 
Tretej plavby sa zúčastnil aj William Bligh, ktorý sa stal známy ako kapitán lode "HMS Bounty", ktorej posádka sa proti nemu vzbúrila.

</doc>
<doc id="15580" url="https://sk.wikipedia.org/wiki?curid=15580" title="Thorsten Veblen">
Thorsten Veblen



</doc>
<doc id="15588" url="https://sk.wikipedia.org/wiki?curid=15588" title="Francis Drake">
Francis Drake

Sir Francis Drake (* asi 1540 – † 28. január 1596) bol anglický korzár, moreplavec, viceadmirál, politik a spolubudovateľ alžbetínskeho obdobia. 
Životopis.
Mladý námorník.
Narodil sa v Tavistocku (Devon, Veľká Británia), jeho otec bol sedliak protestantského vyznania. Neskôr sa rodina kvôli katolíckej revolúcii proti zmenám kráľa Eduarda VI. musela presťahovať do Plymouthu. V mladosti slúžil na malej obchodnej lodi. Keď mal zhruba dvadsať rokov, vypravil sa pod velením Johna Hawkinsa do Afriky pre otrokov. Po ich predaji museli lode zakotviť pred španielskou pevnosťou San Juan de Ulua (Veracruz, Mexiko), aby opravili škody spôsobené búrkami. Španielsky kráľ Filip II. však zakázal poskytovanie prístavných služieb protestantským lodiam. Na tomto mieste došlo ku konfliktu so španielskou flotilou pod velením Don Enrique Martineza. Väčšina anglických lodí bola potopená, okrem tých, ktoré boli pod velením Hawkinsa a Drakea. Tu sú zrejme korene jeho celoživotnej nenávisti ku katolíckym Španielom.
Korzárske úspechy.
V roku 1569 sa oženil s Mary Newmanovou. V rokoch 1570 a 1571 sa Drake plavil v karibskej oblasti, kde sa pre svoje nájazdy stal miestnym obyvateľom čoskoro tŕňom v oku. Všimol si tiež slabé miesto panamského prieplavu, kde prepadol kolónu mulíc prepravujúcich tovar a zlato zo západných kolónií do prístavu Nombre de Dios, ktorý roku 1573 dobyl. Do Anglicka sa vrátil ako boháč a hrdina.
Kráľovná Alžbeta I. ho postavila na čelo expedície, ktorá sa mala plaviť okolo sveta a znepríjemniť život španielskym kolóniám. Po dôkladnej príprave v roku 1577 vyplával s piatimi loďami smerom k Tichému oceánu. Keď sa v roku 1578 dostal cez Magalhaesov prieliv do vôd Pacifiku, zostala mu iba jediná loď. Ako prvý Angličan v Tichomorí pokračoval severne pozdĺž západného pobrežia Južnej Ameriky. Cestou prepadával španielske lode a neopevnené kolónie. Ako prvý Európan sa dostal až k Vancouveru (Kanada). Ďalej pokračoval juhozápadne k ostrovom Celebes a Jáva, aby neskôr oboplával Mys Dobrej nádeje a mohol sa vrátiť domov. V roku 1580 zakotvil v Plymouthe s loďou plnou španielskeho bohatstva. Dostalo sa mu sprvu zdržanlivého prijatia, ale keďže vojna bola tak ako tak na spadnutie, kráľovná Alžbeta I. korisť napriek protestom španielskeho veľvyslanca prijala a v roku 1581 pasovala Drakea na rytiera. Neskôr sa stal dokonca členom parlamentu.
Dobytie Santo Dominga.
V septembri 1585 vyplával Francis Drake na trestnú výpravu do Španielska, kde chcel oslobodiť zajaté anglické obilné lode. Zároveň sa od neho očakávalo, že podľa svojej ľubovôle vyplieni niektoré španielske pobrežné mestá. Na túto výpravu poskytla kráľovná Alžbeta I. nemalé finančné prostriedky. Ďalšie peniaze, lode a zbrane ponúkli aj dvorania ako Leicester, Hatton alebo Raleigh. Drake zamieril do Španielska, ale dozvedel sa, že väčšina zajatých anglických lodí už bola prepustená. To ho prinútilo k zmene plánu.
Zamieril do Karibského mora a 31. decembra 1585 sa jeho flotila objavila pred Santo Domingom, ktoré bolo jedným z najbohatších miest v Karibiku a skutočným symbolom španielskej nadvlády v tejto oblasti. Drake nezaútočil na mesto z mora, ako Španieli predpokladali, ale z nechránenej pevniny. 1. januára 1586 takmer bez boja získal mesto Santo Domingo. Anglickí dobyvatelia neboli veľkomyseľní a mesto vydrancovali. Vypálili väčšinu domov, kostolov a aj pevnosť. Vydesení mešťania nakoniec ponúkli bohaté výkupné, ktoré Drake prijal a vydal sa na ďalšiu cestu. Útok na Santo Domingo sa stal bodom obratu v anglicko-španielskych vzťahoch, pretože sa stal zároveň jasným útokom na Španielsko, kráľa Filipa II., katolicizmus a tiež na dosiaľ nespochybňovanú kontrolu Španielska nad oboma Amerikami.
Po Santo Domingu vypálili Angličania ešte Saint Augustine a potom flotila zamierila k Outer Banks, kde na ostrove Roanoke ležala prvá anglická kolónia v Amerike, ktorú tu v roku 1585 nechal zriadiť sir Walter Raleigh. 10. júna 1586 osadníci zbadali mohutnú Drakeovu lodnú eskadru a s nadšením ju privítali. Nasledujúci deň sa Drake stretol s guvernérom osady Ralphom Laneom, ktorý ho informoval o tom, že osada má problémy a požiadal ho, či by jej osadníkov neodviezol späť do Anglicka. Drake súhlasil. Po ich nalodení sa lode vydali do Anglicka a 27. júla 1586 dorazili do Portsmouthu, kde bol Drake búrlivo privítaný a oslavovaný ako hrdina.
Bitka pri Gravelines.
V júni 1588 vyplávalo 131 španielskych lodí k Anglicku. Španieli sa chceli doplaviť do Dunkerque vo Francúzsku, kde sa malo nalodiť ďalších niekoľko tisíc španielskych vojakov pod velením vojvodu parmského Alessandra Farnesa. Drake bol jedným z troch veliteľov flotily, spolu s Johnom Hawkinsom a Martinom Frobisherom. Po prvom dni šarvátok bola potopená iba jediná loď. Predtým než Španieli dorazili do Dunkerque, zorganizoval Drake útok výbušných lodí. S touto taktikou lodí naplnených pušným prachom mali Španieli zlé skúsenosti z Antverp. Začali panikáriť a opúšťať formáciu, čím sa stali ľahkou korisťou pre anglické lode. Neskôr už bola väčšina lodí bez pušného prachu a vojvoda Medina Sidonia zaviedol španielsku flotilu na sever, bez toho aby ho prenasledovali Angličania. Tí boli presvedčení, že poškodené španielske lode nedoplávajú ďaleko. Keď Španieli oboplávali škótske pobrežie, zamierili na juh, aby sa dostali do bezpečia. Silná búrka ich však naviedla na írske útesy, kde sa väčšina lodí potopila.
Posledná výprava.
Drakeova posledná expedícia mierila ku španielskym pevnostiam v Karibiku. Už na začiatku sa stretol s ťažkosťami v dôsledku spoločného velenia s Johnom Hawkinsom. Samotná výprava neprinášala ovocie, Španieli na ňu totiž boli pripravení. Neskôr sa Drake nakazil úplavicou a 28. januára 1596 zomrel v blízkosti Portobela v dnešnej Paname.
Lode.
Z piatich lodí, ktoré vyplávali z Anglicka na Tichý oceán sa vrátila iba Pelican.

</doc>
<doc id="15595" url="https://sk.wikipedia.org/wiki?curid=15595" title="NMEA 0183">
NMEA 0183

NMEA 0183 (alebo v skratke NMEA) je kombinovaná elektrická a dátová smernica pre komunikáciu medzi námornou elektronikou a taktiež, všeobecnejšie, medzi GPS prijímačmi.
NMEA 0183 protokol je spôsob, ktorým námorná elektronika a hlavne GPS prijímače navzájom komunikujú. Bol zadefinovaný a je regulovaný National Marine Electronics Association.
0183 štandard používa jednoduchý seriový protokol a vysiela „správu“ z jedného vysielača ku viacerým prijímačom.

</doc>
<doc id="15596" url="https://sk.wikipedia.org/wiki?curid=15596" title="Marián Blaha">
Marián Blaha

Marián Blaha KCHS (narodený ako Jakub Marián Blcha, priezvisko zmenené v roku 1915; * 10. júl 1869, Liptovský Hrádok – † 21. august 1943, Svätý Kríž nad Hronom) bol slovenský rímskokatolícky biskup, od roku 1920 diecézny biskup banskobystrickej diecézy.
Životopis.
Študoval na gymnáziu v Levoči, kde aj zmaturoval. Štúdium teológie ukončil v roku 1892 v Spišskej Kapitule. Za kňaza ho 29. júna 1892 vysvätil spišský biskup Pavol Smrečáni. Po vysviacke pôsobil rok ako kaplán v Ždiari. Od 29. júna 1893 do 30. októbra 1895 bol kaplánom v Nižných Ružbachoch následne sa stal kaplánom v Kežmarku. Do roku 1903 pôsobil ako vychovávateľ v rodine grófa Andreja Zamoyského na zámku v Starej Ľubovni.
V rokoch 19131919 bol hlavným tajomníkom Spolku sv. Vojtecha v Trnave. 
Po zániku Rakúsko-uhorskej monarchie bol dovtedajšiemu spišskému biskupovi Alexandrovi Párvymu odobratý štátny súhlas na vykonávanie úradu. Párvy navyše onedlho v Budapešti umrel (24. marca 1919), takže biskupský stolec ostal neobsadený. Na miesto absentujúceho biskupa bol menovaný tzv. kapitulný vikár. Najprv sa ním stal spišský pomocný biskup Martin Kheberich. Keďže svojim zmýšľaním nevyhovoval novému štátnemu zriadeniu, na pozíciu rezignoval a nahradil ho Štefan Mišík. Ani tento starý a chorľavý kňaz nebol vo funkcii dlho a v júli 1919 skonal. Napokon bol dňa 4. augusta 1919 zvolený za tretieho kapitulárneho vikára Spišskej diecézy práve Marián Blaha.
Po rozpade Rakúsko-Uhorska a vzniku ČSR bolo treba urýchlene riešiť otázku biskupov na Slovensku. Nitriansky biskup Viliam Batthyány a banskobystrický biskup Wolfgang Radnai boli vypovedaní z územia ČSR. Rožňavský biskup Ľudovít Balás zomrel v Rožňave 18. septembra 1920. Vláda uvažovala aj o vypovedaní košického biskupa Augustína Fischera-Colbrieho. Napokon však mohol zostať, pretože sa nenašiel žiadny vážny dôvod na jeho vyhostenie. Väčšia časť ostrihomskej arcidiecézy sa stala súčasťou ČSR a arcibiskup János Černoch zostal v Ostrihome. 
V tejto situácii pápež Benedikt XV. v tajnom konzistóriu 13. novembra 1920 vymenoval prvých troch slovenských biskupov – Mariána Blahu pre Banskobystrické biskupstvo, Karola Kmeťka pre Nitrianske biskupstvo a Jána Vojtaššáka pre Spišské biskupstvo. Všetkých troch vysvätil 13. februára 1921 v Nitre pápežský nuncius v Prahe Clemente Micara, hlavnými spolusvätiteľmi boli neskorší pražský arcibiskup Karel Kašpar a pražský pomocný biskup Antonín Podlaha.
Začiatok októbra 1924 otvoril zaniknuté biskupské lýceum v Banskej Bystrici. Bol spoluzakladateľom HSĽS, podporoval jej ideológiu a politiku. Pôsobil najmä v kultúrno-umeleckej oblasti, ktorú ovplyvňoval v klerikálnom duchu. Bol funkcionárom viacerých kultúrnych, literárnych a umeleckých spolkov. Od roku 1921 bol predsedom Spolku sv. Vojtecha a od roku 1926 predsedom Matice slovenskej.
Od roku 1938 kvôli ťažkej chorobe sa postupne stiahol z verejného života. 14. júna 1941 bol do funkcie biskupa koadjútora menovaný Andrej Škrábik, ktorý od augusta 1941 fakticky prevzal správu diecézy. Marián Blaha zomrel 21. augusta 1943 vo Svätom Kríži nad Hronom (dnešný Žiar nad Hronom). Pochovaný bol v miestnej biskupskej krypte pod farským Kostolom Povýšenia svätého Kríža.

</doc>
<doc id="15601" url="https://sk.wikipedia.org/wiki?curid=15601" title="Kyslíkatý derivát">
Kyslíkatý derivát

Kyslíkaté deriváty sú deriváty uhľovodíkov, ktoré obsahujú vo svojej molekule kyslík viazaný dvomi jednoduchými kovalentnými väzbami alebo jednou dvojitou (-O- alebo =O). Všeobecné vzorce sú potom R1-O-R2 alebo R=O.
Naviazaný reťazec (R) môže byť vodík, samostatný uhlík (C), alifatický (acyklický) alebo aromatický (cyklický) uhľovodíkový reťazec.

</doc>
<doc id="15604" url="https://sk.wikipedia.org/wiki?curid=15604" title="Alkohol (hydroxyderivát)">
Alkohol (hydroxyderivát)

Alkoholy sú hydroxyderiváty, v ktorých je hydroxylová skupina -OH naviazaná na uhlík.
Štruktúra.
Podľa toho, na aký atóm uhlíka je naviazaná hydroxylová skupina, sa alkoholy delia na:
Alkoholy môžu obsahovať jednu alebo viac hydroxylových skupín, no dve alebo viac skupín sa na jednom uhlíkovom atóme môžu nachádzať len výnimočne. Ak sú na jeden atóm uhlíka naviazané dve hydroxylové skupiny, označujú sa tieto alkoholy ako geminálny dioly. 
Názvoslovie.
Názvy alkoholov sa tvoria od názvu uhlovodíkového reťazca
Pri vyšších alkoholoch alebo viacsýtnych alkoholoch sa v názve uvádza číslo uhlíka alebo uhlíkov, na ktorom sú tieto skupiny naviazané, ako aj počet -OH skupín ("di-", "tri-", "tetra-", "penta-"):
 H H H H H H
 H-C-C-C-H → H-"3"C-"2"C-1C-O-H
 H H H H H H
 propán → propán-1-ol
 H H H H OH OH
 H-C-C-C-H → H-"3"C-2C-1C-H
 H H H H H H
 propán → propán-1,2-diol
 H H H OH OH OH
 H-C-C-C-H → H-3C-2C-1C-H
 H H H H H H
 propán → propán-1,2,3-triol (glycerol)
Acidobázické vlastnosti.
Alkoholy sú amfotérne látky, čo znamená, že sa správajú aj ako kyseliny, aj ako zásady v závislosti od prostredia.
Kyslé reakcie.
Účinkom alkalických kovov tvoria alkoholy soli nazývané alkoholáty alebo alkoxidy. Obsahujú skupinu R-O−
2 R-OH + 2 Na → 2 R-O−Na+ + H2
2 R-OH + 2 NaOH → 2 R-O−Na+ + H2O ; táto reakcia však neprebieha, pretože alkoholátový anión je oveľa silnejšia zásada ako voda a keďže vo vode nemôže byť silnejšia zásada ako je OH-, naša reakcia bude prebiehať opačným smerom, čiže prebieha hydrolýza alkoholátu
napr.:
2 CH3CH2OH + 2 Na → 2 CH3CH2O−Na+ + H2
CH3ONa + CH3I → CH3OCH3 + NaI
Názvoslovie alkoholátov:
CH3ONa
- systémové názvy nátrium-metanolát, "metoxid sodný" (menej správny)
- nesprávne je použiť názov typu "metanolát sodný"
Zásadité reakcie.
Zásadité vlastnosti alkoholov vyplývajú z voľných elektrónových párov, ktoré sa nachádzajú na kyslíku. Kyslík je teda schopný viazať H+, čím sa vytvorí alkyloxóniový katión, z ktorého sa odštepuje H2O.
Takto ale nereagujú primárne alkoholy. Sekundárne reagujú po zahriatí, terciárne už pri izbovej teplote.
R-OH + HCl → R-Cl + H2O

</doc>
<doc id="15606" url="https://sk.wikipedia.org/wiki?curid=15606" title="Aldehyd">
Aldehyd

Aldehyd je organická zlúčenina, chemicky kyslíkatý derivát uhľovodíkov s aldehydickou funkčnou skupinou R–CH=O. Sú vonnou súčasťou rastlinných silíc a taktiež intermediáty biochemických reakcií. Využívajú sa v priemyslovom rozsahu pre organické syntézy uhlíkatých skeletov. Aldehydy sú príbuzné ketónom a spolu sa označujú ako karbonylové zlúčeniny. 
Názvoslovie.
V názvosloví sa prítomnosť aldehydickej funkčnej skupiny vyjadruje:
V mnohých prípadoch sa používajú aj triviálne názvy typu formaldehyd (metanál) alebo benzaldehyd (benzénkarbaldehyd).
Príprava.
Najčastejšie oxidáciou primárnych alkoholov, napríklad:
CH3CH2CH2OH → CH3CH2CHO 
Vzniknutý aldehyd je z reakčnej zmesi ťažko izolovateľný, pretože sa ihneď oxiduje na príslušnú karboxylovú kyselinu. 

</doc>
<doc id="15607" url="https://sk.wikipedia.org/wiki?curid=15607" title="Karboxylová kyselina">
Karboxylová kyselina

Karboxylové kyseliny sú organické zlúčeniny s karboxylovou funkčnou skupinou –COOH. 
Radia sa medzi kyslíkaté deriváty organických zlúčenín. V názvoch zlúčenín sa prítomnosť karboxylovej funkčnej skupiny vyjadruje predponou "karboxy-" alebo príponou "-ová kyselina". Sú to Brønstedove kyseliny, teda fungujú ako donor vodíkového protónu H+.
Fyzikálne vlastnosti.
Karboxylové kyseliny majú vyššie body varu a body topenia, ako by sa dalo usúdiť podľa ich mólovej hmotnosti. Je to spôsobené tým, že vytvárajú silné medzimolekulové vodíkové väzby. Sú omnoho slabšie kyseliny ako minerálne kyseliny. Ich disociačné konštanty sú zhruba o päť rádov nižšie. V porovnaní s alkoholmi sú asi formula_1 silnejšími kyselinami. V infračervených spektrách sú karboxylové kyseliny charakteristické singálmi v okolí 1700 cm−1 (karbonyl codice_1) a v okolí 3000 cm−1 (hydroxyl codice_2)
Syntéza.
Karboxylové kyseliny sa zvyčajne vyrábajú oxidáciou primárnych alkoholov a aldehydov, za prítomnosti vhodných oxidačných činidiel, akými sú napr. manganistan draselný alebo oxid chrómový v kyslom prostredí.
Možno ich pripraviť hydrolýzou ich esterov alebo solí.
Reakcie.
Karboxylové kyseliny reagujú s alkalickými hydroxidmi za vzniku solí:
R-COOH + NaOH → R-COONa + H2O
Soli karboxylových kyselín môžu reagovať s alkylhalogenidmi za vzniku esterov:
R-COONa + R'-Br → R-COOR' + NaBr
R-COOAg + R'-I → R-COOR' + AgI
S roztokom hydroxidu amónneho dávajú amónne soli, ktoré možno ďalej zahriatím previesť za odštiepenia vody na amidy kyselín:
R-COOH + NH4OH → R-COO-NH4 → R-CO-NH2 + H2O
Karboxylové kyseliny sú schopné reagovať priamo s amínmi:
R-COOH + NH2-R' → R-CO-NH-R' + H2O
S tionylchloridom alebo chloridmi fosforu dávajú príslušné chloridy kyselín:
R-COOH + SOCl2 → R-CO-Cl + SO2 + HCl
R-COOH + PCl5 → R-CO-Cl + POCl3 + HCl
3 R-COOH + PCl3 → 3 R-CO-Cl + P(OH)3 + HCl
Esterifikácia karboxylových kyselín prebieha ako nukleofilná substitučná reakcia. Cez reakčný mechanizmus možno ukázať, že atóm kyslíka, ktorým sa napája alkoholový zvyšok, pochádza z molekuly alkoholu, nie z molekuly karboxylovej kyseliny:
R-COOH + HO-R' → R-CO-O-R'
Zahriatím dávajú anhydridy kyselín.
Zoznam najbežnejších karboxylových kyselín.
Monokarboxylové kyseliny alkánov.
Nasýtené:
Nenasýtené:
Vyššie karboxylové kyseliny/ Mastné kyseliny.
Sú viazané v lipidoch.
Aromatické karboxylové kyseliny.
Obsahujú aromatické benzénové jadro.
Hydroxykyseliny.
Okrem karboxylovej skupiny obsahujú ešte aspoň jednu hydroxylovú skupinu.
Aminokyseliny.
Sú to substitučné deriváty karboxylových kyselín, ktoré obsahujú naviac i aminoskupinu.

</doc>
<doc id="15609" url="https://sk.wikipedia.org/wiki?curid=15609" title="Zalužice">
Zalužice

Zalužice sú obec na Slovensku, ležiaca v okrese Michalovce.
Polohopis.
Leží na Východoslovenskej nížine východne od mesta Michalovce v jeho suburbánnom priestore a západne od hraníc Slovenska s Ukrajinou. Leží na hlavnej ceste európskeho významu E-50, spájajúcej Michalovce so Sobrancami a Vyšným Nemeckým.
Katastrálne územie obce má rozlohu celkom , z toho poľnohospodárska pôda zaberá . Z toho je ornej pôdy, lúk a pasienkov, záhrad a ovocných sadov. Plocha intravilánu obce je , z toho zastavaná plocha.
Priemerná nadmorská výška v obci je , najvyšší bod v chotári obce je Grúň s nadmorskou výškou 
Prírodné podmienky.
Geológia.
V katastrálnom území obce sa nachádzajú štvrtohorné (kvartérne) spraše až sprašové hliny z obdobia würmu, v oblasti „Nižne zahumenky“ sú usadeniny z karbonátových a nekarbonátových aluviálnych sedimentov nivy starého koryta Laborca.
Pôda.
V chotári obce sa nachádzajú pôdy, ktoré sú podľa zrnitostnej triedy, zaraďované ku hlinitým (väčšina pôd) a čiastočne aj ku ílovito-hlinitým pôdam. Ide o pôdy s nízkym obsahom humusu – 2 až 3 %, vo vyšších polohách 5 až 10 %. Prevládajú pôdy stredne hlboké (30 až ).
Rozmiestnenie dominantných pôdnych typov je nasledovné:
Prevažne ide o slabo až stredne kyslé pôdy, ktoré majú veľkú referenčnú schopnosť a strednú priepustnosť.
Reliéf a morfológia.
Zalužice sú podľa geomorfologického členenia Slovenska (Mazúr, Lukniš, 1980) súčasťou alpsko-himalájskej sústavy, podsústavy Panónska panva, provincie Východopanónska panva, oblasť Východoslovenská nížina. Katastrálne územie obce leží na rozhraní dvoch geomorfologických celkov: Východoslovenskej pahorkatiny a Východoslovenskej roviny, presnejšie sa nachádza na ich troch podcelkoch – sever obce patrí spolu s bazénom Zemplínskej šíravy do Zalužickej pahorkatiny, juhozápad do Laboreckej roviny a juhovýchod do Iňačovskej roviny.
Východoslovenská nížina predstavuje intenzívne poklesávajúcu panvu vyplnenú neogénnymi a sčasti i kvartérnymi sedimentami. Sedimenty redeponované z okolitých pohorí tvoria íly, piesky, štrky, čiastočne tufy a tufity. Jednotlivé tektonické kryhy tvoriace panvu nepoklesávali rovnomerne, čoho dôsledkom je vznik pahorkatinnej a nížinnej časti územia.
Poklesy vo Východoslovenskej nížine majú za následok aj vejárovitý tvar riečnej siete. Širavská čiastková prepadlina bola využitá pre výstavbu podvihorlatskej vodnej nádrže.
Podnebie.
Obec sa nachádza v teplej, mierne vlhkej klimatickej oblasti, podoblasti mierne vlhkej, okrsku teplom, mierne suchom s chladnou zimou. Priemerná ročná teplota vzduchu je 8 – 9 °C. Priemerná teplota vzduchu vo vegetačnom období je 15 – 16 °C. Počet mrazových dní v roku (min. teplota vzduchu – 0,1 °C a nižšia) je 100 až 120 dní. Priemerné teploty v januári dosahujú – 3º až – 4 °C. Teplota v júli a v auguste sa cez deň pohybuje od 22 °C do 30 °C. Ročný úhrn zrážok sa pohybuje od 650 do .
Prevládajúci smer vetra je južný, na bezvetrie pripadá 48 % dní v roku. Smer vetra v roku – južný 19 %, severný 11 %, západný 5 %, severozápadný 4 %, severovýchodný 4 %, juhovýchodný 4 %, juhozápadný 3 % a východný 2 %. 
Ročná oblačnosť je pod 60 %. Trvanie slnečného svitu za rok v priemere 2 200 hodín.
Vodstvo.
Z hydrologického hľadiska patrí skúmané územie do povodia Bodrogu. Katastrálne územie je odvodňované Zalužickým kanálom ústiacim do Laborca na území Michaloviec, Čečehovským kanálom, ktorý odvodňuje časť Veľké Zalužice a ústi do rieky Uh. Časť Malé Zalužice odvodňuje Zalužický chotárny potok. V kanáloch sa stále zdržuje voda a len pomaly odteká pre minimálny sklon koryta. Uvedené toky sú málo vodnaté preto, že vznikajú na riešenom území a slúžia len na odvedenie zrážkových vôd.
Vodná nádrž Zemplínska šírava pôsobí na územie obce abráziou návodného svahu, brehov i hrádze. Abráziu spôsobuje veterné vlnenie, ktoré pri silných vetroch dosahuje až vrchol hrádze. Bolo potrebné prikročiť k ochrane hrádzí hrubým kamenným záhozom balvanov lomového kameňa.
Vodná nádrž Zemplínska šírava bola sprístupnená verejnosti v roku 1966. Je vybudovaná ako bočná nádrž pri rieke Laborec, v povodí Čiernej vody. Nádrž tvorí v chotári obce Zalužice juhozápadná hrádza o dĺžke .
Súčasný hydrologický režim je výrazne rozkolísaný a v siedmich mesiacoch v roku sú evidované vo všetkých okolitých vodných tokoch záporné hodnoty prietokov. Výsledky analýz jasne poukazujú na výrazne zmenené podmienky globálneho charakteru, ale aj lokálneho (intenzita antropického vplyvu – zavlažovanie).
Rastlinstvo.
Katastrálne územie obce patrí do oblasti panónskej flóry. Panónska oblasť je reprezentovaná fytogeografickým okresom Východoslovenská nížina. V minulosti bolo celé toto územie pokryté lužnými dubovohrabovými a teplomilnými dubovými lesmi. Do pôvodnej skladby vegetačného krytu v značnej miere zasiahol človek (územie bolo osídlené už v staršej dobe kamennej), ktorý systematickým rúbaním a klčovaním lesných porastov prevažnú časť územia premenil na ornú pôdu, lúky, pasienky a vinice.
Do prirodzenej skladby takmer všetkých rastlinných spoločenstiev podstatne zasiahla výstavba vodohospodárskeho diela, intenzifikácia poľnohospodárstva, ale aj iné antropogénne faktory. Z pôvodného vegetačného krytu sa na území zachovali len malé komplexy prirodzených vŕbovo-topoľových porastov pozdĺž malých vodných tokov.
Živočíšstvo.
Skúmané územie podľa rozdelenia živočíšnych regiónov patrí do okrsku vihorlatského obvodu východobeskydského, oblasti Východných Karpát.
Zo zoologického hľadiska predmetné územie patrí do paleartickej oblasti. Cez územie prebieha viacero hraníc areálov rozšírenia niektorých druhov živočíchov a vyskytuje sa tu aj niekoľko typických prvkov západokarpatských a východokarpatských elementov. Vyskytuje sa tu pestrá paleta živočíšnych druhov v malom od eurosibírskej zložky cez orientálne druhy a druhy európskeho rozšírenia. 
Z hľadiska migrácie živočíšnych druhov je potrebné zdôrazniť význam vodnej nádrže ako významnej oddychovej lokality vodného a pri vode žijúceho vtáctva pri pravidelných jarných a jesenných migráciách vtákov, čo značne ovplyvňuje aj biodiverzitu vtáčích spoločenstiev. Najvýchodnejšia časť Zemplínskej šíravy je vyhlásená chráneným územím v kategórii – Chránený areál, ktorý bol zaradený do medzinárodného zoznamu významných mokradí RAMSAR.
Dejiny.
Zalužice (okr. Michalovce) vznikli v roku 1973 zlúčením Malých a Veľkých Zalužíc do spoločnej obce. Najstaršia zmienka o Zalužiciach je z roku 1249. V rámci uhorska patrili do Užskej župy. Najstaršou formou nejakej štátnej správy bol najskôr Užský komitát, ktorý spravoval komitátny župan. V 14. storočí v dôsledku drobenia kráľovského majetku a aktivity drobnej šľachty – zemianstva sa vytvára Užská stolica, ktorá mala čiastočnú samosprávu privilegovanej vrstvy obyvateľstva. Stolica sa delila na slúžnovské obvody, na čele ktorých stál slúžny. Obe Zalužice patrili do sobraneckého slúžnovského obvodu. Tieto sa po roku 1849 pretransformovali v slúžnovské okresy a Užskú stolicu vystriedala Užská župa.
O význame najmä obce Malé Zalužice za dualizmu svedčí i umiestnenie notárstva, ktoré spravovalo okolité obce a postava notára Eugena Ballaya zohrala svoju významnú úlohu počas vytvárania 1. Československej republiky. Rovnako tu sídlila i žandárska stanica.
V roku 1918 po zániku Rakúska-Uhorska Malé i Veľké Zalužice spolu s okolitými obcami prestali byť súčasťou Užskej župy. V roku 1921 sa jej slovenská časť stala súčasťou Zemplínskej župy. Od 1. januára 1923 zo sobraneckého okresu k okresu Michalovce boli pričlenené všetky obce z notariátov Zalužice, Vinné a Jastrabie.
V roku 1923 sa podľa novej reorganizácie štátnej správy vytvorilo na Slovensku šesť žúp. Obe Zalužice boli začlenené do Košickej župy. Od roku 1928 župy nahradilo krajinské zriadenie, ktoré pretrvalo do roku 1939. Po vzniku Slovenského štátu obe obce naďalej patrili ku michalovskému okresu. Najvýchodnejšie okresy sa v roku 1940 začlenili do Šarišsko – Zemplínskej župy so sídlom v Prešove. 
Po oslobodení dedina patrila k novému Prešovskému kraju až do vzniku Východoslovenského kraja v roku 1961. Tri roky po vzniku samostatnej Slovenskej republiky (1996) začalo platiť nové územnosprávne usporiadanie štátu. Bolo vytvorených osem krajov a Zalužice patrili v rámci okresu Michalovce do Košického kraja so sídlom v Košiciach.
Od 1. januára 2002 je Slovensko rozdelené na osem vyšších samosprávnych územných celkov – VÚC. Zalužice patria do Košického VÚC.
Obec je strediskovou obcou pre okolité obce Lúčky, Hažín a Závadka a zároveň starosta obce vykonáva funkciu štatutára združenia obcí mikroregiónu „JUH ŠÍRAVY“. V obci je matrika, pošta a základná škola.

</doc>
<doc id="15610" url="https://sk.wikipedia.org/wiki?curid=15610" title="Hydroxyderivát">
Hydroxyderivát

Hydroxyderiváty sú kyslíkaté deriváty uhľovodíkov, ktoré obsahujú hydroxylovú funkčnú skupinu (-OH). Ich všeobecný vzorec je ROH. Naviazaný uhľovodíkový reťazec (R) môže byť alifatický (acyklický) alebo aromatický, podľa čoho hydroxyderiváty rozdeľujeme na alifatické alkoholy a aromatické fenoly.

</doc>
<doc id="15611" url="https://sk.wikipedia.org/wiki?curid=15611" title="Ketón">
Ketón

Ketóny sú organické zlúčeniny, chemicky deriváty uhľovodíkov s funkčnou skupinou R1-(C=O)-R2, kde R1 a R2 predstavujú alkylové zvyšky. Spolu s aldehydmi tvoria tzv. karbonylové zlúčeniny – kyslíkaté deriváty. V predpísanom názvosloví podľa IUPAC sa názov ketónov tvorí pomocou prípony "-ón", v staršom názvosloví sa môžeme stretnúť aj s príponou "-ketón".
Najjednoduchším ketónom je acetón (dimetylketón) CH3–(C=O)–CH3

</doc>
<doc id="15613" url="https://sk.wikipedia.org/wiki?curid=15613" title="Aldehydy">
Aldehydy



</doc>
<doc id="15614" url="https://sk.wikipedia.org/wiki?curid=15614" title="Hydroxideriváty">
Hydroxideriváty



</doc>
<doc id="15615" url="https://sk.wikipedia.org/wiki?curid=15615" title="Ketóny">
Ketóny



</doc>
<doc id="15620" url="https://sk.wikipedia.org/wiki?curid=15620" title="Alfred Brehm">
Alfred Brehm



</doc>
<doc id="15621" url="https://sk.wikipedia.org/wiki?curid=15621" title="Alfred Edmund Brehm">
Alfred Edmund Brehm

Alfred Edmund Brehm (* 2. február 1829, Unterrenthendorf, Nemecko – † 11. november 1884, tamže), syn Christiana Ludwiga Brehma bol nemecký zoológ.
Život zvierat.
Je známy svojím viaczväzkovým ilustrovaným encyklopedickým dielom o živočíchoch, ktoré sa (od 2. vydania) volalo "Brehms Thierleben" (neskôr: "Brehms Tierleben"; doslova: Brehmov Život zvierat). Toto dielo bolo veľakrát znova vydané, často v upravenej, skrátenej či predĺženej podobe, v nemčine aj mnohých iných jazykoch.
Nemčina.
Prvé nemecké vydania do roku 1918 sú:
Po roku 1918 nasledovali mnohé ďalšie nemecké vydania tohto diela v 1, 2, 4, 5, 6, 8, 12 či 18 zväzkoch.
Slovenčina.
Dielo vyšlo prvýkrát v roku 1944 v 2 zväzkoch pod názvom "Zo života zvierat: podľa vydania B. Merkera" ako preklad značne zjednodušeného nemeckého vydania B. Merkera (originálny názov: "Die schönsten Schilderungen aus Brehms Tierleben"). Prekladateľmi boli Anton Hilbrycht, Eduard Horniš a Ľudovít Meliš-Čuga.
Odbornejšie slovenské vydanie vyšlo vo vydavateľstve Obzor rokoch 1968 - 1975 v 4 zväzkoch pod názvom "Život zvierat" (vnútri je názov uvedený aj v podobe "Brehm Život zvierat: v štyroch zväzkoch") ako preklad východonemeckého modernizovaného vydania z roku 1952 (dotlač 1955/1956), ktorého autorom je popri Brehmovi Walter Rammner. Prekladateľom bol Rudolf Klačko, ktorý text na viacerých miestach explicitne upravil aj vecne.
Čeština.
České vydania sú: 
Maďarčina.
Prvé maďarské vydania do roku 1960 sú:

</doc>
<doc id="15626" url="https://sk.wikipedia.org/wiki?curid=15626" title="Emanuel Rádl">
Emanuel Rádl

Emanuel Rádl (* 21. december 1873, Pyšely – † 12. máj 1942, Praha) bol český filozof a biológ; vývoj teórie v biológii; filozofiu podriaďuje teológii, viera v mravnú zodpovednosť človeka.
Podľa Rádla „zjevy tohto světa, vzaté každý sám pro sebe, nejsou posledním pŕedmětem poznání; dějství světová ... jsou jen svého druhu slova smyslu neznámého, ale tu a tam poznatelného.“ Zastával aktivistický názor na filozofiu: "Čím větší filosofie, tím víc vyniká její základní účel: být programem pro reformu světa."
O reformácii povedal: Reformácia je nikdy nekončiaci boj za pravdu proti falošnej autorite, zápas za život v poznanej pravde a za demokraciu. Vďaka reformácii a z nej odvodenej demokracii Západ prekonáva ustrnuté formu kultúry, čo sa Východu nedarí.

</doc>
<doc id="15627" url="https://sk.wikipedia.org/wiki?curid=15627" title="Baška (okres Košice-okolie)">
Baška (okres Košice-okolie)

Baška () je obec v okrese Košice-okolie.
Polohopis.
Obec sa nachádza na južnom okraji Volovských vrchov, len asi od západného okraja Košíc. Na južnom okraji obce pramení Baštiansky potok.
Dejiny.
Najstaršia zachovalá písomná zmienka o osade „Bosk“ pochádza z roku 1247. V roku 1322 bola vo vlastníctve zemanov Dominika a Jána, v prvej tretine 15. storočia už patrila Frankovi zo Šemše, no už v roku 1447 prešla do majetku Košíc. Onedlho patrila do drevársko-banského podnikateľského zázemia Košíc. V roku 1559 obec obývalo 16 rodín, v roku 1828 mala 27 domov a 198 obyvateľov. Aj keď v obci žili aj nemeckí prisťahovalci, v 18. storočí sa tu hovorilo po slovensky. V 19. storočí postihol obec veľký požiar, ktorý zničil takmer všetky domy. 
Jednotriedna škola bola otvorená v roku 1905, fungovala až do 80. rokov, kedy bola zatvorená. Dnes v rekonštruovanej budove sídli obecný úrad. Učitelia organizovali kultúrny život a viedli ochotnícke divadlo, zachovali sa napr. tradície svadobných obradov.. Po vzniku 1. ČSR bolo hlavým živobytím obyvateľov poľnohospodárstvo a práca v lese. Počas 2. svetovej vojny bola súčasťou Maďarska. Po vojne bola obec elektrifikovaná, bol zavedený obecný rozhlas a založené roľnícke družstvo, v 90. rokoch pribudol dom smútku, ihrisko a rozvod plynu, začala sa výstavba kanalizácie a vodovodu. V súčasnosti pracuje väčšina obyvateľov v Košiciach. 

</doc>
<doc id="15631" url="https://sk.wikipedia.org/wiki?curid=15631" title="Baška">
Baška

Baška môže byť:

</doc>
<doc id="15634" url="https://sk.wikipedia.org/wiki?curid=15634" title="Ján Vojtaššák">
Ján Vojtaššák

Ján Vojtaššák (* 14. november 1877, Zákamenné – † 4. august 1965, Říčany) bol diecéznym biskupom spišskej diecézy. Počas druhej svetovej vojny bol členom Štátnej rady fašistického Slovenského štátu a aktívne arizoval židovský majetok. Bol jedným z nespravodlivo odsúdených v zinscenovanom procese so slovenskými biskupmi v roku 1951. 
Život.
Mladosť a začiatky kňazskej činnosti.
Pochádzal z Oravy, z mnohopočetnej roľníckej rodiny. Mal desiatich súrodencov. Študoval na gymnáziách v Trstenej a Ružomberku a od roku 1895 študoval teológiu v seminári v Spišskej Kapitule. Za kňaza bol vysvätený 1. júla 1901. Ako kňaz pôsobil na viacerých miestach (Vyšná Zubrica, Kvačany, Bijacovce, Podvlk, Zubrohlava, Ústie nad Priehradou, Brutovce, Tvrdošín, Veličná, Vyšné Repaše), neskôr sa stal kapitulným vikárom a rektorom seminára. Už pred prvou svetovou vojnou sa aktívne zapájal do politického života ako člen SĽS.
Biskup.
Po vzniku Česko-Slovenska sa po maďarských biskupoch uvoľnili biskupské stolce. Spišskú diecézu viedol Štefan Mišík. Ten však už 27. júla 1919 náhle zomrel. Vedenie diecézy zostalo na Vojtaššákovi. 16. decembra 1920 bol Vojtaššák vymenovaný za spišského diecézneho biskupa. Vysvätený bol 13. februára 1921 v Kostole sv. Ladislava v Nitre a 27. februára zaujal úrad. Jeho biskupské heslo znelo: "Anjelom dá príkaz o tebe". 
Vojtaššák sa zameral na obnovu duchovných hodnôt medzi veriacimi po 1. svetovej vojne. Musel bojovať proti proticirkevnej vláde. Napriek tomu sa jeho diecéza rozvíjala. Biskup začal s duchovnou obnovou v diecéze. V roku 1921 zriadil v diecéze večnú poklonu Sviatosti oltárnej o rok neskôr založil arcibratstvo večnej poklony vo všetkých farnostiach svojej diecézy. Každý deň v roku bola v niektorej farnosti eucharistická poklona.
Skutočný projekt administratívnej obnovy diecézy začal zvolaním Diecéznej synody. Tá sa uskutočnila v júli v roku 1925. Na synode sa prerokovali otázky Duchovného života kňazov, Boží kult, Sviatosti, Intencie a diecézna taxa, Cirkevný majetok, seminár a výchova bohoslovcov, Školy a katechetická výchova detí, mládeže a dospelých, Sociálne aktivity a spolky, Kňazská penzia a testamenty, Kántori a kostolníci, Benefíciá, Styk farských úradov s diecéznym úradom.
Biskup osobne navštívil všetky farností a kostoly v diecéze podľa vtedajších dopravných možností. Osobitnú pozornosť venoval školstvu. Spišský seminár sa vďaka nemu stal najlepším vo vtedajšom Česko-Slovensku. Mimoriadne sa staral o duchovnú i odbornú výchovu svojho kléru. Mnohých posielal na štúdiá do zahraničia, najmä do Viedne, Ríma, Prahy, Jeruzalema a Innsbrucku. Z jeho podnetu v Spišskej diecéze bolo postavených 49 školských budov. Okrem toho zmodernizoval Učiteľský ústav v Spišskom Podhradí a chudobným študentom sám ročne hradil niekoľko štipendií. 
Druhá svetová vojna a židovská otázka.
Počas druhej svetovej vojny pôsobil v rokoch 19401945 ako podpredseda Štátnej rady, ktorá fungovala ako horná komora vtedajšieho parlamentu. Do Štátnej rady ho delegovala HSĽS, aby tam oficiálne reprezentoval katolícku cirkev. Za vojny udával , arizoval židovský majetok a už vatikánske archívy tej doby ho označujú za šovinistu kvôli arizácii baldovských kupeľov. Kúpele patrili pánovi Friedovi, ktorý bol Žid a mal dlh voči banke, ktorý vznikol kúpou kúpeľov. Banka chcela vyhlásiť exekúciu, ale spišská diecézna kapitula ju od banky odkúpila a stala sa vlastníkom kúpeľov. Po vojne sa pán Fried neúspešne snažil dostať späť k ich vlastníctvu. 
Jeho postoj k Židom v Štátnej rade je ďalej zdokumentovaný v diplomatickej korešpondencii medzi Giuseppem Burziom (vatikánsky chargé d'affaires v Bratislave) a kardinálom Luigim Maglionom (vtedajší štátny sekretár Vatikánu). V jednom z listov do Vatikánu Giuseppe Burzio píše: „..."Informovali ma, že na zasadaní, kde sa prediskutovala deportácia Židov, monsignor Vojtaššák namiesto toho, aby sa postavil proti nehumánnemu plánu, zaujal úplne pasívny postoj, obmedziac sa na nepodstatné námietky. Potom, v rozhovore s iným biskupom naznačil, že podľa jeho mienky by bolo lepšie, keby sa cirkevná vrchnosť nemiešala do tejto otázky, aby nekládla prekážky vláde a prezidentovi republiky, že Židia sú najhoršími nepriateľmi Slovenska, že i tak sa veci budú vyvíjať svojím smerom ... a tak ďalej."" 
Na konci vojny sa nepokúsil o útek z krajiny.
Politické prenasledovanie.
Po obnovení ČSR ho už 5. mája 1945 prvýkrát zatkli a väznili do 8. septembra v Bratislave. Žiadosť česko-slovenskej vlády, aby bol Ján Vojtaššák pozbavený úradu diecézneho biskupa, Svätá stolica zamietla. Dôvodom jeho prvého zatknutia bolo jeho angažovanie v politike počas vojny. Neskôr po prepustení bojoval za záchranu katolíckeho školstva. Pokúšal sa zabrániť zásahom štátu do cirkevných záležitostí, exkomunikoval z cirkvi viacero komunistov. Od 3. júna 1950 bol internovaný v biskupskej rezidencii, 15. septembra 1950 bol odvlečený do Prahy-Ruzyně a 15. januára 1951 bol v Bratislave v tzv. „divadelnom” procese s „vlastizradnými” biskupmi odsúdený na 24 rokov ťažkého väzenia a ďalšie tresty za údajné úklady proti republike, velezradu, vojenskú zradu a vyzvedačstvo. Spolu s ním boli odsúdení na doživotie biskupi Michal Buzalka a Pavol Gojdič a nasledovalo masové zatýkanie kňazov a angažovaných laikov. Vo väzení bol až do amnestie 5. októbra 1963.
Smrť.
Po prepustení žil krátko v Oravskej Lesnej a neskôr v Senohraboch pri Prahe. Zomrel vo vyhnanstve v Říčanoch pri Prahe, pretože mu bol zakázaný pobyt na Slovensku. Pochovaný bol v rodnom Zákamennom. V roku 1990 bol rehabilitovaný zrušením rozsudku. V roku 2003, v priebehu beatifikačného procesu, boli jeho pozostatky exhumované a prenesené do Katedrály sv. Martina v Spišskej Kapitule.
Proces blahorečenia.
Proces blahorečenia (beatifikácia) je vo všeobecnosti úzko spätý so zhromažďovaním životopisných údajov o kandidátovi na blahorečenie. Prvú monografiu s osobnými svedectvami o Jánovi Vojtaššákovi napísal Mons. Viktor Trstenský. Ide vôbec o prvý životopis spišského biskupa Jána Vojtaššáka, ktorý vyšiel v zahraničí pod názvom "Ján Vojtaššák – mučeník Cirkvi a národa" a v rozšírenom druhom vydaní na Slovensku pod titulom "Sila viery, sila pravdy".
Pápež Ján Pavol II. pri svojej návšteve Slovenska v roku 1995, v kázni počas svätej omše na Mariánskej hore v Levoči 3. júl priamo vyzval na začatie procesu beatifikácie Jána Vojtaššáka. Všetci diecézni biskupi Slovenska zaujali k nemu kladný postoj. Proces formálne začal spišský diecézny biskup František Tondra 11. decembra 1996, po predbežnom súhlase Kongregácie pre kauzy svätých. Ján Chryzostom kardinál Korec sa v homílii na bohoslužbách pri príležitosti 35. výročia smrti biskupa Vojtaššáka v Zákamennom vyslovil za jeho čím skoršie blahorečenie a nazval ho „mučeníkom”. V novembri 2001 bola ukončená diecézna fáza procesu a kauza bola postúpená Kongregácii pre kauzy svätých, čím sa začala druhá fáza.
V roku 2003 Štátny sekretariát Svätej stolice poslal list Františkovi Tondrovi, v ktorom sa píše, že "„Svätá stolica si váži biskupa Vojtaššáka, ale nateraz nepovažuje jeho blahorečenie za vhodné“".
V máji 2016 sa v Námestove uskutočnila verejná prednáška s dovtedy nepublikovanými fotografiami a historickými údajmi o J. Vojtaššákovi. Prednášku viedol cirkevný historik HEDr. Ľuboslav Hromják, PhD., ktorý sa štúdiu prameňov o jeho živote venuje od roku 2010. V prezentáii hovoril o živote J. Vojtaššáka a jeho pôsobení na pozadí slovenských cirkevných dejín. V prezentácii boli publikované fotografie od narodenia až po smrť resp. exhumáciu jeho telesných pozostatkov. V závere bola predstavená nová odborná štúdia — monografia — s názvom "S výrazom lásky trvám". Autor Ľ. Hromják v monografii ponúka viaceré dôkazy, že biskup J. Vojtaššák spôsobom akým mohol postavil sa na obranu tých, ktorí boli utláčaní. Súčasťou textovej prílohy je aj pamätný list, na základe ktorého Alexander Mach neobnovil druhú pripravovanú vlnu deportácie Židov zo Slovenska.
V novembri 2017 sa uskutočnila vedecká konferencia obsahujúca 19 štúdií, ktoré prinášajú výsledky najnovšieho historického výskumu k rôznym aspektom života J. Vojtaššáka: rodinné zázemie, príchod do biskupskej služby, pastoračné aktivity, zástoj pri budovaní školstva a cirkevných inštitúcií, poľská problematika, vzťah k židovskému obyvateľstvu, vzťahy so Svätou stolicou a so slovenským exilom, postoj k totalitným ideológiám a režimom a ich postoj k nemu. Osobitný prínos majú príspevky dokumentujúce jeho perzekúciu v povojnovom Československu, predovšetkým politický proces a dlhoročné väznenie komunistickým režimom. Jednotlivé state vychádzajú z primárneho archívneho výskumu a prinášajú mnoho nových, doteraz neznámych poznatkov.
Do rozsiahlej prílohy zostavovatelia zaradili viaceré kľúčové dokumenty a bohatý fotografický materiál. Zaujímavosťou je dôverná správa o posledných dňoch života J. Vojtaššáka v internácii v Senohraboch pri Prahe, ktorej autorom je autentický svedok, český kňaz František Ludvík.
Zámerom všetkých zainteresovaných bolo dosiahnuť, aby sa postava biskupa J. Vojtaššáka vnímala vo väčšej komplexnosti a v reálnom svetle. Popri novootvorených témach práve realizmus pohľadu na túto osobnosť je vkladom, ktorým účastníci konferencie prispievajú do celkového diskurzu o  J. Vojtaššákovi v nádeji, že skutočný dialóg je možný aj pri rozličných interpretačných východiskách. Z vedeckej konferencie vyšiel v roku 2018 zborník, ktorý zostavili Róbert Letz a Peter Jurčaga.
V roku 2019 Spišské biskupstvo spolu s LUX communication a TV LUX pripravili dokumentárny film o Božom sluhovi spišskom biskupovi Jánovi Vojtaššákovi, o jeho takmer 90 ročnom živote a o hrdinskom znášaní kríža, s názvom "Vojtaššák". Jeho premiéra v televízii sa uskutočnila na Veľký piatok 19. apríla 2019.
Seminár Jána Vojtaššáka.
Po Jánovi Vojtaššákovi je pomenovaný Kňazský seminár biskupa Jána Vojtaššáka v Spišskej Kapitule – Spišskom Podhradí. Tento seminár, na ktorom aj on sám študoval, bol založený ešte v roku 1815. V roku 1950 komunistický režim kňazský seminár násilím zlikvidoval. Seminaristi boli povolaní na vojenskú službu do Pomocných technických práporov (PTP). Profesori a predstavení boli zatknutí a odsúdení spolu s biskupom Jánom Vojtaššákom. Seminár bol znovu obnovený až v roku 1990. Od roku 2003 patrí seminár pod správu Teologickej fakulty Katolíckej univerzity v Ružomberku.

</doc>
<doc id="15635" url="https://sk.wikipedia.org/wiki?curid=15635" title="Erich Ludendorff">
Erich Ludendorff

Erich Ludendorff (* 9. apríl 1865, Kruszewnia pri Posen, Prusko – † 20. december 1937, Tutzing, Nemecká ríša) bol pruský a nemecký generál, politik. Bol faktickým vojenským veliteľom porazenej nemeckej armády v prvej svetovej vojne. Po vojne bol šíriteľom aj predstaviteľom mýtu o tom, že Nemecko prehralo vojnu len preto, že ho zradili republikáni a marxisti. Bol odporcom Versaillskej zmluvy (1919) a preto sa aj stal predstaviteľom nacionalistickej pravice a zúčastnil na neúspešných pučoch v rokoch 1920 a 1923. Od roku 1924 bol poslancom v parlamente a najvyššie postavenie dosiahol po prevzatí moci Hitlerom. V roku 1935 napísal knihu "Der Totale Krieg" ("Totálna vojna"), ktorú ako frázu využila nacistická propaganda. Ku koncu života bol pod vplyvom svojej druhej manželky Mathilde politicky bezvýznamný, ale oslavovaný a v roku 1937 mu Adolf Hitler vystrojil veľkolepý štátny pohreb.
Život.
Bol vojakom z povolania už pred prvou svetovou vojnou. Od roku 1895 dôstojník generálneho štábu, 19081912 šéf oddelenia. 
Za prvej svetovej vojny veliteľ generálneho štábu 8. armády vo Východnom Prusku. Preslávil sa (spolu s generálom, poľným maršalom, von Hindenburgom) víťazstvom nad ruskými vojskami pri Tannenbergu vo Východnom Prusku v roku 1914 (spolu s Hindenburgom bol nazývaný hrdina Tannenbergu). 
Od augusta 1916 bol ako zástupca Hindenburga faktickým veliteľom nemeckej armády (stal sa generálom infantérie a zásobovania v treťom vrchnom velení pozemnej armády). Podporoval anexionistické vojenské ciele, najmä na východe (plány na presídlenie Slovanov). Vo februári 1917 inicioval obnovené vyhlásenie neobmedzenej ponorkovej vojny, neskôr mal rozhodujúci podiel na zvrhnutí ríšskeho kancelára Theobalda von Bethmann-Hollweg a jeho vystriedanie exponentom vojenského velenia G. Hertlingom. 
Po neúspechu letnej ofenzívy v roku 1918 vo Francúzsku a zrútení balkánskeho frontu 29. septembra požiadal vládu, aby začala rokovania o prímerí a odporučil parlamentarizáciu systému. Po oznámení tvrdých podmienok prímeria sa usiloval o obnovenie bojov. 26. októbra 1918 bol zosadený a odišiel do Švédska. 
Po návrate do Nemecka bol politicky aktívny vo zväzoch extrémnej nacionalistickej pravice. Podporoval Kappov puč v roku 1920, neskôr istý čas podporoval Adolfa Hitlera, bol účastníkom tzv. „pivnicového puča“ (česky a anglicky „pivný puč“) v roku 1923. V procese s pučistami bol oslobodený. V rokoch 1924 - 1928 bol poslancom ríšskeho snemu za rôzne pravicové zoskupenia. Bol kandidátom nacionalistických skupín v prezidentských voľbách v roku 1925 (utrpel porážku). Pod vplyvom svojej druhej manželky Mathilde, rod. Spieß, rozvinul antikresťanské a antižidovské myšlienky, sám seba videl ako bojovníka za kultúru (Kulturkämpfer). Ku koncu života už nedosiahol významnejší politický vplyv. Bol spoluzakladateľom tzv. Tannenbergského spolku (1926 zal. - 1933 zakázaný) a Spolku pre poznanie Boha (1937 zal. - 1961 na zákl. spolkového ústavného zákona zakázaný).

</doc>
<doc id="15639" url="https://sk.wikipedia.org/wiki?curid=15639" title="Fleetwood Mac">
Fleetwood Mac

Fleetwood Mac je britsko-americká bluesrocková skupina založená v roku 1967, ktorá prešla viacerými personálnymi zmenami, ale aj etapami v dosiahnutých úspechov. Jediným stálym členom skupiny je v súčasnosti bubeník ktorého meno sa nachádza aj v názve kapely: Mick Fleetwood.
Dve najúspešnejšie etapy skupiny Fleetwood Mac boli: koncom 60. rokov počas boomu britského blues, kedy skupinu viedol gitarista Peter Green a v rokoch 1975-1987, kedy bola táto skupina viacej popovo orientovaná. V tomto období boli členmi zoskupenia Christine McVie, Lindsey Buckingham a Stevie Nicks. 
Fleetwood Mac s predajom viac ako 100 miliónov nahrávok patrí medzi najpredávanejších hudobných umelcov sveta. 
Ich album "Rumours" z roku 1977 je jedným zo svetovo komerčne najúspešnejších. V americkom rebríčku "Billboard 200", sa udržal na prvej priečke 31 týždňov, podľa časopisu "Rolling Stone" je na 25. mieste zoznamu 500 najlepších albumov všetkých čias. Je v prvej desiatke najpredávanejších albumov - na celom svete sa z neho predalo viac ako 40 miliónov nosičov.
V roku 1998 bola skupina Fleetwood Mac uvedená do "Rokenrolovej siene slávy."
Diskografia.
Albumy
Hity

</doc>
<doc id="15640" url="https://sk.wikipedia.org/wiki?curid=15640" title="Paul von Hindenburg">
Paul von Hindenburg

Paul von Hindenburg, plným menom Paul Ludwig Hans Anton von Beneckendorff und von Hindenburg (* 2. október 1847, Posen – † 2. august 1934, Neudeck (dnes Ogrodzieniec)) bol pruský generál, náčelník generálneho štábu a druhý ríšsky prezident Weimarskej republiky. Bol predstaviteľ pruských junkerov.
Životopis.
Bol syn pruského dôstojníka. V rokoch 1859 – 1866 chodil do Ústavu pre kadetov v okrese Liegnitz, neskôr v Berlíne. V roku 1866 sa ako poručík zúčastnil na Rakúsko-pruskej vojne, v rokoch 1870 – 1871 sa zúčastnil na Prusko-francúzskej vojne.
V roku 1903 sa stal veliacim generálom. V roku 1911 vo veku 64 rokov odišiel do penzie. O tri roky neskôr, keď vypukla prvá svetová vojna, ho povolali z penzie späť a 22. augusta 1914 bol vymenovaný ako vrchný veliteľ 8. armády (čiže nemeckých vojsk na východnom fronte). 8. armáda následne v bitke pri Tannenbergu porazila ruské vojská. Nemeckí nacionalisti zideologizovali tzv. druhú bitku pri Tannenbergu ako pomstu za porážku Rádu nemeckých rytierov spojenými poľskými, ruskými a litovskými vojskami, ktorú údajne na tom istom mieste utrpeli v roku 1410 (tzv. bitka pri Grunwalde). V skutočnosti sa druhá bitka odohrala pri Frogenau, vyše 30 kilometrov od Tannenbergu. Paul von Hindenburg v tejto bitke preukázal neobyčajné vojvodcovské kvality. V rokoch 1916 – 1919 bol šéfom generálneho štábu poľného vojska, čiže vrchný veliteľ brannej moci.
V rokoch 1925 – 1934 bol ríšsky prezident. Roku 1933 vymenoval Adolfa Hitlera za ríšskeho kancelára a o rok nato zomrel.
Trivia.
Podľa neho bola pomenovaná vzducholoď Hindenburg.

</doc>
<doc id="15647" url="https://sk.wikipedia.org/wiki?curid=15647" title="Electric Light Orchestra">
Electric Light Orchestra

Electric Light Orchestra (ELO) je britská rocková skupina, ktorú spolu s bubeníkom Bev Bevanom v roku 1970 v Birminghame založili skladatelia a multi-inštrumentalisti Jeff Lynne a Roy Wood. Ich hudobná produkcia bola ovplyvnená v tom čase populárnym progresívnym rockom. Hudba skupiny ELO je kritikou označovaná za futuristickú zmes aranžmánov, ktorá vychádza z hudobného štýlu The Beatles, označovaného aj ako Beatlesque, popu a klasickej hudby. Potom, ako od skupiny v roku 1972 odišiel Roy Wood, ich lídrom sa stal Jeff Lynne, ktorý s kapelou realizoval svoje hudobné nápady. Stabilnými členmi zoskupenia po tomto ich novom štarte zostali Lynne, Bevan a hráč na klávesové nástroje, Richard Tandy.
Zámerom pre vznik kapely ELO bola Lynneho a Woodova snaha produkovať moderne znejúce rockové a popové skladby, ktoré by mali zvuk pripomínajúci klasickú hudbu. Vychádzali z Woodovej predchádzajúcej kapely The Move, v ktorej s ním účinkovali aj Bevan a Lynne. V 70. a 80. rokoch 20. storočia skupina ELO vydala sériu albumov a singlov, ktoré dosiahli Top 10 hudobných rebríčkov. Dva albumy, prvý s diskonahrávkami, "Discovery" (1979), a druhý koncepčný album s témou science fiction, nazvaný "Time" (1981), dosiahli vrchol britských hudobných rebríčkov. V roku 1986 Lynne stratil záujem o kapelu a ukončil s ňou spoluprácu. Bevan reagoval vytvorením vlastnej kapely, ELO Part II, z ktorej sa neskôr stala hudobná skupina The Orchestra. Okrem krátkeho spoločného účinkovania medzi rokmi 2000–01, bola skupina ELO počas troch desaťročí prakticky neaktívna. V roku 2014 Lynne spolu s Tandym začali spolu vystupovať na koncertnom turné s novými nahrávkami, pod spoločným pseudonymom Jeff Lynne's ELO.
Medzi rokmi 1972 až 1986, počas svojej hlavnej štrnásťročnej hudobnej kariéry aktívneho nahrávania a koncertovania, skupina ELO na celom svete predala viac ako 50-miliónov hudobných nosičov. Majú na svojom konte 19 kanadských (od CRIA), 21 amerických (od RIAA) a 38 britských (od BPI) hudobných ocenení. V Spojených štátoch v polovici sedemdesiatych rokov skupina zaznamenala významný komerčný úspech. Boli v tomto období v médiách označení za „anglických chlapcov s veľkými husľami“. Medzi rokmi 1972 až 1986 mali ELO dvadsať singlov v Top 20 rebríčku UK Singles Chart a pätnásť Top 20 v rebríčku "Billboard" Hot 100. Medzi ich rekordmi je aj najviac (20) singlov v Top 40 rebríčka "Billboard" Hot 100, ktoré získali bez toho aby v USA dosiahli v tomto hodnotení číslo jeden. V roku 2017 bola skupina ELO v zložení: Wood, Lynne, Bevan a Tandy, uvedená do Rokenrolovej sieni slávy.
Diskografia.
Electric Light Orchestra.
Album
Electric Light Orchestra Part Two.
Album
Zloženie skupiny.
Okrem hlavných členov s kapelou spolupracovalo viacero hudobníkov.

</doc>
<doc id="15652" url="https://sk.wikipedia.org/wiki?curid=15652" title="ELO">
ELO

Elo môže byť:

</doc>
<doc id="15653" url="https://sk.wikipedia.org/wiki?curid=15653" title="Omega (skupina)">
Omega (skupina)

Omega bola jedna z najúspešnejších maďarských rockových hudobných skupín založená v septembri roku 1962. 
Skupinu založili László Benkő (organ) a János Kóbor (spev a rytmická gitara). Spočiatku skupina hrala coververzie britských a amerických rockových skladieb. Zostava skupiny sa hlavne na začiatku často menila. Medzi jej členov patril aj hráč na klávesové nástroje, Gábor Presser, ktorý začal pre skupinu skladať pôvodné piesne. Presser spolupracoval na troch albumoch Omegy, ktoré boli štýlovo príbuzné s hudbou skupiny The Beatles, no v skladbách boli badateľné vplyvy progresívneho a space-rockového hudobného štýlu. Neskôr Presser zo skupiny odišiel aby spolu s hráčom na bicie, Józsefom Lauxom, založil ďalšiu úspešnú maďarskú rockovú skupinu s názvom Locomotiv GT. Po príchode bubeníka Ferenca Debreczeniho zo skupiny Neoton Família vznikla zostava, ktorá formovala skupinu v nasledujúcich viac ako 30 rokoch. V rokoch 1972 až 1987 vydala desať ďalších albumov, z ktorých väčšina vyšla v maďarskej aj anglickej verzii. Po niekoľkých neaktívnych rokoch sa skupina znovu zišla v roku 1994, spolu s Presserom vystúpila na koncertoch a vydala v roku 1995 album "Trans And Dance".
Skupina Omega mala výrazný úspech aj mimo Maďarska. V 60. a 70. rokoch bola populárna v bývalom Československu, Poľsku, Juhoslávii, koncertovala aj v Anglicku a v Nemecku, coververziu ich skladby - Dievča s perlami vo vlasoch () naspievala na svoj koncertný album z roku 1995 aj skupina Scorpions (pieseň „White Dove“, ktorú Omega vydala s názvom „Pearls In Her Hair“).
V roku 2006 skupina Omega vydala šestnásty štúdiový album s názvom "Égi jel". Zatiaľ posledný anglický album skupiny je "Transcendent" z roku 1996. Na jar a v lete 2006 mala Omega koncertné turné "EurOmega 2006", s ktorým navštívila aj Maďarsko, Slovensko, Rumunsko, Nemecko (Berlín) a Švajčiarsko (Bazilej).

</doc>
<doc id="15654" url="https://sk.wikipedia.org/wiki?curid=15654" title="Radoslav Suchý">
Radoslav Suchý

 
 
 
Radoslav Suchý (* 7. apríl 1976, Kežmarok) je bývalý slovenský reprezentant v ľadovom hokeji.
Radoslav Suchý je ženatý a má dve deti.
Klubový hokej.
Radoslav Suchý patril k defenzívnym obrancom. Je 188 cm vysoký a váži 90 kg . S vrcholovým hokejom začínal už ako 18-ročný v sezóne 1993/94 v klube HC ŠKP PS Poprad v slovenskej hokejovej extralige. V slovenskej najvyššej hokejovej súťaži však odohral iba tri zápasy a už v nasledujúcej sezóne odišiel do zámoria. 
Päť sezón strávil v nižších súťažiach, 29. septembra 1997 podpísal ako voľný agent zmluvu s klubom Phoenix Coyotes. V sezóne 1999/00 sa odohral svoju premiéru v NHL a stal sa stabilným hráčom mužstva. Svoj prvý gól v NHL strelil až vo svojom 152. zápase. V sezóne 2004/05 (počas lockoutu v NHL) hral za HK Tatravagónka Poprad v slovenskej hokejovej extralige. Na sezónu 2005/06 podpísal ročnú zmluvu s klubom NHL Columbus Blue Jackets v hodnote 1,14 mil. USD. Hral v drese s číslom 21. 
Za Columbus odohral 79 zápasov, no klubu sa nepodarilo dosiahnuť výraznejšie úspechy. Suchý sa tak rozhodol pôsobiť v Európe a podpísal zmluvu s švajčiarskym klubom ZSC Zürich Lions. V drese Zürichu získal titul v lige v roku 2008 a následne aj v Lige majstrov v roku 2009. 
Reprezentácia.
Radoslav Suchý reprezentoval Slovensko na Majstrovstvách sveta v rokoch 2000 (striebro), 2003 (bronz) a 2005 a na Zimných olympijských hrách 2006 v Turíne. Po zimných olympijských hrách sa rozhodol ukončiť svoju reprezentačnú kariéru. Odohral za Slovensko 47 reprezentačných zápasov, svoj prvý gól vsietil na olympiáde do bránky Švédska. Nosil reprezentačný dres s číslom 6.
Majstrovstvá sveta 2005.
Na majstrovstvách sveta v hokeji 2005 vo Viedni a Innsbrucku obsadila slovenská reprezentácia piate miesto. Po dobrých výkonoch v základnej skupine (Bielorusko 2:1, Rusko 3:3 a Rakúsko 8:1), postúpilo Slovensko do ďalších bojov z prvého miesta. V osemfinálovej skupine slovenská reprezentácia "vybuchla" v súboji s Českom (1:5), ďalšie dva zápasy však zvládla (Švajčiarsko 3:1, Kazachstan 3:1). V skupine skončilo Slovensko na treťom mieste za Ruskom a Českom a v štvrťfinále sa stretlo s Kanadou. Vo vynikajúcom zápase prehralo tesne 5:4 gólom Joe Thorntona, streleným 4 minúty pred koncom zápasu, a bolo vyradené z bojov o medaily. 
Radoslav Suchý odohral na majstrovstvách všetkých sedem zápasov Slovenska. V celkovom bodovaní za góly a prihrávky na góly nezískal ani bod.
Zimné olympijské hry 2006.
Slovensko skončilo na Zimných olympijských hrách 2006 na piatom mieste. Po výborných výkonoch v základnej skupine, ktorú vyhralo bez straty bodu, bolo vyradené v štvrťfinále Českom. Radoslav Suchý odohral všetkých 6 zápasov Slovenska a získal dva body za svoj prvý reprezentačný gól a za jednu prihrávku.

</doc>
<doc id="15655" url="https://sk.wikipedia.org/wiki?curid=15655" title="Martin Štrbák (hokejista)">
Martin Štrbák (hokejista)

Martin Štrbák (* 15. január 1975, Prešov) je slovenský bývalý hokejový obranca. Je rekordérom v počte štartov za , za ktoré odohral 162 zápasov v priebehu rokov 2000 až 2011.
Klubový hokej.
Je odchovancom Prešova, v priebehu ročníka 1994/95 prestúpil do Slovana Bratislava, kde hrával aj ďalšie dva roky. Bol draftovaný v roku 1993 v úvodnom drafte NHL tímom Los Angeles Kings (9. kolo, 224. miesto). Sezónu 1997/98 odohral za HK VTJ Spišská Nová Ves a ďalšiu opäť za Slovan. Pred ročníkom 1999/00 prestúpil do českej hokejovej extraligy. Prvú sezónu pôsobil v klube HC Chemopetrol Litvínov, ďalšiu v klube HC Slovnaft Vsetín, s ktorým získal majstrovský titul. V priebehu nasledujúceho ročníka 2001/02 prestúpil do klubu Lokomotiv Jaroslavľ v ruskej hokejovej superlige, pričom v rozhodujúcom finálovom zápase rozhodol o titule, keď strelil v predĺžení víťazný gól. Počas ďalšej sezóny prestúpil do HPK Hämeenlinna vo fínskej SM-liige. 
V nasledujúcej sezóne zaznamenal debut v NHL, za Los Angeles Kings (kde sa stal spoluhráčom krajanov Žigmunda Pálffyho, Jozefa Stümpela a Ľubomíra Višňovského) odohral 5 zápasov, strelil 2 góly, potom ho vedenie poslalo do farmárskeho klubu Manchester Monarchs v AHL. Po 12 odohraných zápasoch bol vymenený do Pittsburghu Penguins, kde sa prebojoval do základnej zostavy a odohral 44 stretnutí. 
V sezóne 2004/05 (počas lockoutu v NHL) odohral najskôr 14 zápasov za HC Košice v slovenskej hokejovej extralige, následne ho angažoval CSKA Moskva v ruskej hokejovej superlige. V tomto klube pôsobil ďalšie dva roky, potom prestúpil do ďalšieho ruského mužstva Metallurg Magnitogorsk. Pred sezónou 2008/09 podpísal zmluvu s českým tímom HC Moeller Pardubice. 
Reprezentácia.
Martin Štrbák reprezentoval Slovensko na deviatich svetových šampionátoch za sebou - MS 2000 (striebro), MS 2001, MS 2002 (zlato), 2003 (bronz), 2004, 2005, 2006, 2007 a 2008, čo je slovenský unikát. Zúčastnil sa aj zimných olympijských hier 2006 v Turíne. Odohral za Slovensko 153 reprezentačných zápasov a dal v nich 13 gólov. Nosí reprezentačný dres s číslom 7.
MS 2005.
Na svetovom šampionáte vo Viedni a Innsbrucku obsadila slovenská reprezentácia piate miesto. Po kvalitných výkonoch v základnej skupine (porazila Bielorusko 2:1, Rusko 3:3 a Rakúsko 8:1), postúpilo Slovensko do ďalších bojov z prvého miesta. V osemfinálovej skupine slovenská reprezentácia prehrala v súboji s Českom (1:5), ďalšie dva zápasy vyhrala (Švajčiarsko 3:1, Kazachstan 3:1). V skupine skončilo Slovensko na treťom mieste za Ruskom a Českom a v štvrťfinále sa stretlo s Kanadou. V dramatickom zápase prehralo 5:4 gólom Joe Thorntona, streleným 4 minúty pred koncom zápasu, a bolo vyradené z bojov o medaily. Martin Štrbák nastúpil vo všetkých siedmich zápasoch Slovenska a získal celkovo 7 bodov za 2 góly (Rakúsku a Česku) a 5 prihrávok na gól.
ZOH 2006.
Slovenská reprezentácia dosiahla na ZOH 2006 piate miesto. Po kvalitných výkonoch v základnej skupine, ktorú vyhralo bez straty bodu, bolo vyradené v štvrťfinále Českom. Martin Štrbák odohral všetkých 6 zápasov Slovenska, nebodoval.
Rodina.
Martin Štrbák je ženatý a má dvoch synov - Martina a Maxima.

</doc>
<doc id="15656" url="https://sk.wikipedia.org/wiki?curid=15656" title="René Vydarený">
René Vydarený

René Vydarený (* 6. máj 1981, Bratislava) je slovenský hokejový obranca.
Klubový hokej.
S hokejom začínal v Slovane Bratislava. V roku 1999 bol draftovaný v úvodnom drafte NHL klubom Vancouver Canucks v 3. kole ako 69. v poradí. Od sezóny 1999/00 odohral päť rokov v nižších zámorských súťažiach. V ročníku 2004/05 počas lockoutu v NHL pôsobil v Slovane Bratislava, klub porazil v semifinále play-off Duklu Trenčín a vo finále HKm Zvolen, získal majstrovský titul.
Od sezóny 2005/06 bol hráčom HC České Budějovice v českej extralige, koncom októbra 2009 ho vedenie vymenilo do Sparty Praha za Stanislava Hudeca. Od ďalšej sezóny znovu hral za České Budějovice, pred ročníkom 2013/14 sa klub presťahoval do Hradca Králové a má názov Mountfield HK.
Reprezentácia.
Reprezentoval na posledných Majstrovstvách Európy do 18 rokov, ktoré sa konali v roku 1998, slovenský výber obsadil 6. miesto. O rok na neskôr, na prvých majstrovstvách sveta v tejto vekovej kategórii v roku 1999 pomohol vybojovať bronzovú medailu. Zúčastnil sa aj na majstrovstvách sveta do 20 rokov v rokoch 2000 (9. miesto) a 2001 (8. miesto).
V seniorskej slovenskej reprezentácii odohral 105 zápasov, strelil 5 gólov. Nosí dres číslo 23.
MS 2005.
Na svetovom šampionáte vo Viedni a Innsbrucku obsadila slovenská reprezentácia 5. miesto, keď vo štvrťfinále prehrala s Kanadou 4:5. Vydarený odohral všetkých sedem zápasov, nebodoval.
MS 2006.
Na MS v Rige sa Slovensko umiestnilo na ôsmom mieste. Vo štvrťfinále bolo opäť vyradené Kanadou. Vydarený odohral všetky zápasy, strelil jeden gól.
MS 2008.
Na MS 2008 v Kanade Slovensko nepostúpilo zo základnej skupiny po prehrách s Nemeckom a Fínskom. René Vydarený bol dopísaný na súpisku spolu s Jurajom Mikúšom pred zápasmi so Slovinskom o udržanie, keď nahradil Petra Podhradského. Slovensko vyhralo 5:1 a 4:3 (po samostatných nájazdoch), udržalo sa v najvyššej kategórii.
MS 2009.
Tréner Ján Filc ho nominoval na svetový šampionát vo Švajčiarsku. Slovensko nepostúpilo do štvrťfinále a obsadilo 10. miesto. Vydarený zaznamenal na šampionáte jednu asistenciu.
MS 2012.
Tréner Vladimír Vůjtek ho nominoval na MS vo Štokholme a Helsinkách. Nastupoval v tretej obrannej formácii s Tomášom Starostom. Slovensko sa prekvapivo prebojovalo až do finále, v ktorom prehralo s Ruskom a získalo striebornú medailu.
MS 2013.
Bol nominovaný aj na MS 2013, pričom nastupoval v tretej obrannej formácii s Milanom Jurčinom. Skóroval v zápasoch základnej skupiny proti Lotyšsku a USA. Slovensko prehralo vo štvrťfinále s Fínskom 3:4 a obsadilo 8. miesto. Vydarený nebol na šampionáte ani raz vylúčený.
Štatistika na významných podujatiach.
"(štatistické údaje sú z 1. júna 2014)"

</doc>
<doc id="15657" url="https://sk.wikipedia.org/wiki?curid=15657" title="Marián Gáborík">
Marián Gáborík

Marián Gáborík (* 14. február 1982, Trenčín) je bývalý slovenský hokejový útočník. Je odchovancom trenčianskeho hokeja, presadil sa v NHL, kde bol ikonou klubu Minnesota Wild. Patril k najrýchlejším korčuliarom, v NHL odohral spolu vyše 1000 zápasov a v sezóne 2013/14 získal Stanleyho pohár s klubom Los Angeles Kings.
Klubový hokej.
S hokejom začínal v Dukle Trenčín. V extralige debutoval už ako šestnásťročný v sezóne 1997/98.
V roku 2000 si ho vybral v úvodnom drafte NHL klub Minnesota Wild v prvom kole ako tretieho v poradí a stal sa tak najvyššie draftovaným slovenským hokejistom v histórii až do roku 2022, kedy bol z prvého miesta draftovaný Juraj Slafkovský. Už v nasledujúcej sezóne 2000/01 začal hrať za Minnesotu, kde sa stal napriek mladému veku lídrom svojho mužstva. Dňa 6. októbra 2000 strelil v zápase proti Anaheimu svoj prvý gól v NHL. Tento zásah bol zároveň aj prvým gólom v histórii tímu Minnesota Wild .
Vo svojej prvej sezóne skóroval v 71 zápasoch 18 gólov a stal sa spolu s Wesom Walzom a Darbym Hendricksonom najlepším strelcom Minnesoty. V kanadskom bodovaní tímu obsadil s 36 bodmi druhé miesto, pred svojím krajanom Ľubomírom Sekerášom. V hlasovaní o Calderovu trofej pre najlepšieho nováčika skončil na 7. mieste. Trofej vyhral ruský gólman Jevgenij Nabokov, na 4. mieste v hlasovaní sa umiestnil Ľubomír Višňovský.
V sezóne 2001/02 výrazne zvýšil svoju produktivitu keď dosiahol métu 30 strelených gólov a 67 bodov. Trinásteho novembra 2001 dosiahol pri víťazstve 4 – 2 nad Atlantou Thrashers svoj prvý hetrik v NHL.
2002/03.
Gáborík nadviazal na predchádzajúcu vydarenú sezónu. Odohral 81 zápasov, v ktorých dosiahol 30 gólov a 35 asistencií. Tieto výkony mu vyniesli nomináciu do 53. zápasu hviezd NHL. V súťaži zručností sa stal najrýchlejším korčuliarom. V samotnom zápase zvíťazila Západná konferencia 6–5 po samostatných nájazdoch a Gáborík si v jej drese pripísal 3 body za 1 gól a 2 asistencie. Najlepším hráčom zápasu sa stal štvorgólový Dany Heatley, ktorý bol v roku 2000 draftovaný o jedno miesto pred Gáboríkom.
V tejto sezóne sa Minnesota po prvýkrát dostala do play-off zo 6.miesta v konferencii. Z pozície outsidera prekvapivo postúpila až do finále Západnej konferencie. V tejto sérii však Wild hladko podľahli Anaheimu 0–4 na zápasy, pričom za štyri zápasy dokázali streliť len jediný gól. Gáborík napriek svojmu mladému veku zaznamenal 17 bodov v 18-tich zápasoch a stal sa tretím najproduktívnejším hráčom vyraďovacej časti, keď za dvojicou z New Jersey Jamie Langenbrunner a Scott Niedermayer zaostal len o jeden bod.
2004/05 Výluka v NHL, návrat do Trenčína a pôsobenie vo Švédsku.
V sezóne 2004/05 (počas lockoutu v NHL) hral za Duklu Trenčín a za Färjestads BK vo švédskej hokejovej Elitserien. Počas ročníka 2005/06 zarobil 2,679 mil. USD, po jeho skončení predĺžil s Minnesotou zmluvu. Pred jej podpisom nechcel riskovať zranenie a preto sa nezúčastnil MS 2006 v Rige. Takmer polovicu nasledujúcej sezóny neodohral práve pre zranenie, napriek tomu zaznamenal v základnej časti 30 gólov, pričom v útoku nastupoval s ďalším slovenským hokejistom Pavlom Demitrom. V prvom kole play-off jeho klub vypadol s Anaheimom Ducks.
2008/09.
V úvode poslednej sezóny jeho platného kontraktu (zarábal 7,5 milióna USD) sa objavili úvahy o jeho prestupe do iného klubu, pretože ak by sa nedohodol s vedením Minnesoty na novej zmluve (požadoval zvýšenie platu), v lete by ho stratila bez náhrady.
Rangers a Blue Jackets.
V lete 2009 podpísal ako voľný hráč päťročnú zmluvu s klubom NY Rangers. Jeho ročný príjem bol priemerne 7,5 milióna amerických dolárov.
Začiatkom apríla 2013 bol vymenený do klubu Columbus Blue Jackets.
Los Angeles Kings a ukončenie kariéry.
V marci 2014 bol z Columbusu vymenený do Los Angeles Kings za útočníka Matta Fratina, výber v 2. kole a podmienený výber v 3. kole vstupného draftu 2014. S týmto klubom vybojoval Stanleyho pohár po finálovom víťazstve nad New York Rangers 4:1 na zápasy. Gáborík sa stal so 14 gólmi najlepším strelcom vyraďovacej časti a v kanadskom bodovaní obsadil štvrté miesto.
V júni následne predĺžil zmluvu s Los Angeles na ďalších 7 rokov s priemerným platom 4,875 miliónov USD ročne.
13. februára 2018 bol Gáborík spolu s Nickom Shorom vymenení do Ottawy Senators výmenou za Diona Phaneufa a Natea Thompsona.
5. apríla 2018 podstúpil operáciu na opravu platničky v chrbte. Sezóna 2017/18 sa ukázala byť jeho poslednou, keďže po umiestnení na zoznam zranených hráčov nehral nasledujúce tri sezóny. 4. novembra 2021 Gáborík oficiálne oznámil svoj odchod z NHL.
Reprezentácia.
 
 
 
Marián Gáborík získal bronzové medaily so slovenskou reprezentáciou v roku 1999 na majstrovstvách sveta do 18 aj do 20 rokov. V seniorskom tíme reprezentoval Slovensko na šampionátoch v rokoch 2001, 2004, 2005 a 2007. Reprezentoval aj na Svetovom pohári v roku 2004, na Zimných olympijských hrách 2006 v Turíne a na Zimných olympijských hrách 2010 vo Vancouveri . Spolu odohral 53 reprezentačných zápasov a dal v nich 20 gólov. Nosí dres číslo 10.
Majstrovstvá sveta 2005.
Na svetovom šampionáte vo Viedni a Innsbrucku obsadila slovenská reprezentácia piate miesto. Po kvalitných výkonoch v základnej skupine (Bielorusko 2:1, Rusko 3:3 a Rakúsko 8:1), postúpila do ďalších bojov z prvého miesta. V osemfinálovej skupine prehrala v s Českom (1:5), ďalšie dva zápasy však vyhrala (Švajčiarsko 3:1, Kazachstan 3:1). V skupine skončilo Slovensko na treťom mieste za Ruskom a Českom a v štvrťfinále sa stretlo s Kanadou.
Gáborík podával na šampionáte spoľahlivé výkony. Hral v druhom útoku spolu s Mariánom Hossom a Pavlom Demitrom. Rozhodol spolu s Mariánom Hossom prvý zápas s Bieloruskom (2:1), keď si obaja navzájom prihrali na góly. V štvrťfinálovom zápase s Kanadou skóroval už 45. sekunde, keď bol v úniku podrazený, zdvihol sa v rýchlosti z ľadu a vsietil. Bol to však posledný zápas Slovenska na šampionáte – v dramatickom zápase prehralo tesne 5:4 gólom Joe Thorntona, streleným 4 minúty pred koncom zápasu, a bolo vyradené z bojov o medaily.
Zimné olympijské hry 2006.
Slovensko obsadilo na Zimných olympijských hrách 2006 piate miesto. Po výborných výkonoch v základnej skupine, ktorú vyhralo bez straty bodu, bolo vyradené v štvrťfinále Českom. Marián Gáborík hral spoločne s Pavlom Demitrom a Mariánom Hossom v prvom útoku, ktorý dal na olympiáde 10 gólov, čo je viac ako dalo zvyšok mužstva dohromady. V zápase s Ruskom rozhodol o víťazstve v závere zápasu dvoma gólmi po samostatných únikoch. Rovnakým spôsobom strelil jediný gól Slovenska v rozhodujúcom zápase s Českom. So 7 bodmi za 3 góly a 4 prihrávky bol druhý najproduktívnejší hráč a tretí najlepší strelec Slovenska. V +/– hodnotení sa umiestnil so 6 plusovými bodmi na treťom mieste zo slovenských hráčov. Spoločne s Mariánom Hossom bol s 19 strelami najčastejšie strieľajúcim hráčom Slovenska.
Majstrovstvá sveta 2007.
Po vypadnutí Minnesoty v 1. kole play-off prisľúbil trénerovi Júliusovi Šuplerovi svoju účasť na svetovom šampionáte v Rusku (rovnako aj jeho kluboví spoluhráči Pavol Demitra a Branko Radivojevič). Ešte počas cesty do Moskvy ho však postihla silná viróza, od tímového lekára Dalimíra Jančoviča dostával infúzie a prvý zápas proti Nórsku vynechal. V ďalšom stretnutí proti Nemecku (5:1) už nastúpil (v útoku s Mariánom Hossom a Pavol Demitrom) a aj skóroval, keď využil svoju rýchlosť a preniesol puk do útočného pásma, kde si ho ešte vymenil s Hossom. Slovensko napokon prehralo so Švédskom vo štvrťfinále a obsadilo 6. miesto. Gáborík na šampionáte strelil 5 gólov, pridal 6 asistencií, bol najlepším strelcom i najproduktívnejším hráčom svojho mužstva. Po vypadnutí prevzal cenu pre najlepšieho slovenského útočníka.
Iné.
Marián Gáborík financoval v Trenčíne výstavbu tréningovej haly s klziskom. Cena investície bola viac ako 50 miliónov slovenských korún. V júli 2004 bol položený základný kameň stavby, ktorá 1. júla 2005 dostala názov "MG Rink malý zimný štadión Mariána Gáboríka". Slúži trenčianskym športovcom i širšej verejnosti so záujmom o šport.
1. marca 2011 bolo rozšírené fitnes centrum o Aeróbnu Zónu. Pribudli dve nové soláriá (vertikálne a horizontálne). O niekoľko dní bola otvorená ďalšia časť – 17 klimatizovaných izieb. Ubytovanie bolo rozšírené z pôvodných 6 na 23 izieb.
V júli 2017 sa oženil s tanečnicou Ivanou Gáborík.

</doc>
<doc id="15658" url="https://sk.wikipedia.org/wiki?curid=15658" title="Marcel Hossa">
Marcel Hossa

Marcel Hossa (* 12. október 1981, Ilava) je bývalý slovenský hokejový útočník.
Je synom hokejového trénera Františka Hossu a bratom hokejistu Mariána Hossu a bratrancom saxofonistu Marcela Papcuna.
Klubový hokej.
Hokejovo vyrastal v juniorke Dukly Trenčín. V sezóne 1998/99 odišiel do zámoria, kde odohral tri sezóny v nižšej severoamerickej súťaži WHL za Portland Winterhawks. Bol draftovaný v úvodnom drafte NHL v roku 2000 tímom Montreal Canadiens už v prvom kole ako 16. v celkovom poradí. V sezóne 2001/02 sa prvýkrát dostal na ľad NHL v drese Montreal Canadiens. Tu pôsobil tri sezóny, no nepodarilo sa mu natrvalo udomácniť v prvom mužstve. V 59 zápasoch zaznamenal 10 gólov a 9 asistencií. Viac odohral vo farmárskom tíme Hamilton Bulldogs (AHL). V sezóne 2004/05, počas lockoutu v NHL hral za Mora IK v švédskej hokejovej Elitserien. Pred sezónou 2005/06 podpísal ročnú zmluvu s Montreal Canadiens na 585 200 dolárov. V septembri 2005 ho Montreal vymenil do New York Rangers. Úvod mu vyšiel, keď v prvých dvoch zápasoch strelil dva góly. Počas sezóny 2006/07 odohral za Rangers 64 zápasov. 5. marca 2007 si zranil ľavé koleno a vynechal zvyšok základnej časti. Do zostavy sa vrátil v play-off a hneď v prvom súboji s Atlantou strelil gól, Rangers vyhrali 4:3. 
Počas sezóny 2007/08 odohral za Rangers 36 zápasov, v ktorých strelil 1 gól a na 7 prihral. Od januára mal zdravotné problémy s chrbtom a v dôsledku nich bol poslaný na farmu Hartford Wolf Pack v AHL. 26. februára 2008 prestúpil do Phoenixu Coyotes, zaujímavosťou je, že v rovnaký deň bol vymenený aj jeho brat Marián., v mužstve sa však nepresadil a ukončil pôsobenie v NHL.
V lete 2008 podpísal zmluvu s lotyšským tímom z KHL Dinamo Riga, kde sa stal streleckým lídrom, keď v prvej sezóne zaznamenal 22 gólov, v druhej 35 gólov a stal sa najlepším strelcom základnej časti celej súťaže. Pred ročníkom 2010/11 ho angažoval Ak Bars Kazaň, ďalší začal v Spartaku Moskva, v jeho priebehu prestúpil opäť do Dinama Riga. Sezónu 2012/13 odohral v HC Lev Praha, ďalšiu hráva znova za Dinamo Riga, kde nadviazal za predošlé úspešné pôsobenie. Následne prestúpil do najvyššej českej hokejovej ligy do tímu Plzne, kde sa veľmi neohrial a v decembri 2015 prestúpil do HC Oceláři Třinec. No kvôli pretrvávajúcim zdravotným problémom sám navrhol rozviazanie kontraktu a následne po dvoch sezónach v Dukle Trenčín ukončil aktívnu hokejovú kariéru.
Reprezentácia.
Marcel Hossa získal so slovenskou reprezentáciou do 18 rokov bronzovú medailu na MS v roku 1999. V seniorskej kategórii reprezentoval na MS 2005, 2006, 2008, ako aj na zimných olympijských hrách 2006 v Turíne. Spolu v slovenskej reprezentácii odohral 51 zápasov, strelil 24 gólov. Nosí reprezentačný dres číslo 85 (81).
MS 2005.
Na svetovom šampionáte vo Viedni a Innsbrucku obsadila slovenská reprezentácia piate miesto. Po kvalitných výkonoch v základnej skupine (Bielorusko 2:1, (Rusko 3:3 a (Rakúsko 8:1), postúpilo Slovensko do ďalších bojov z prvého miesta. V osemfinálovej skupine slovenská reprezentácia prehrala s Českom (1:5), ďalšie dva zápasy vyhrala (Švajčiarsko 3:1, Kazachstan 3:1). V skupine skončila na treťom mieste za Ruskom a Českom a v štvrťfinále sa stretlo s Kanadou. V dramatickom zápase prehralo 5:4 gólom Joe Thorntona. 
Marcel Hossa sa dostal do reprezentačného kádra na majstrovstvá sveta dodatočne po zranení Vladimíra Országha. Hral v poslednom zápase osemfinálovej skupiny s Bieloruskom vo štvrtom útoku spoločne s Petrom Pucherom a Jurajom Štefankom. Vo štvrťfinále s Kanadou sa na ľad nedostal, pretože tréner František Hossa striedal iba tri útoky. V celkovom bodovaní za strelené góly a prihrávky na góly nezískal ani bod.
ZOH 2006.
Slovenská reprezentácia skončila na zimných olympijských hrách 2006 piate miesto. Po kvalitných výkonoch v základnej skupine, ktorú vyhralo bez straty bodu, bolo vyradené v štvrťfinále Českom. Marcel Hossa hral v štvrtom útoku.
MS 2006.
Jeho otec František Hossa ho nominoval na Majstrovstvá sveta v lotyšskej Rige. V prvom zápase proti Bielorusku najprv nastupoval v druhom útoku, neskôr ho tréner presunul k bratovi a Pavlikovskému do prvého. Zaznamenal gól a tri asistencie, Slovensko sa umiestnilo na 8. mieste.
MS 2008.
Prijal pozvanie trénera Júliusa Šuplera a zúčastnil sa MS 2008 v Kanade. Slovensko nepostúpilo zo základnej skupiny, v skupine o záchranu vyhralo so Slovinskom 5:1 a 4:3 (na samostatné nájazdy). Marcel Hossa zaznamenal na šampionáte 2 góly a 5 asistencií.
MS 2009.
Tréner Ján Filc ho nominoval na MS 2009 vo Švajčiarsku. Skóroval v každom z troch stretnutí základnej skupiny - proti Maďarsku (4:3), Bielorusku (1:2 po samostatných nájazdoch) a Kanade (3:7).
Štatistika na významných podujatiach.
"(štatistické údaje v článku sú z 8. februára 2013)"

</doc>
<doc id="15659" url="https://sk.wikipedia.org/wiki?curid=15659" title="Jozef Stümpel">
Jozef Stümpel

 
 
 
 
Jozef Stümpel (* 20. júl 1972, Nitra) je slovenský hokejista, hrajúci na pozícii centra. Je považovaný za tvorcu hry, svojou konštruktívnou hrou a presnými prihrávkami. Na klubovej i reprezentačnej úrovni vytvoril produktívnu dvojicu so Žigmundom Pálffym.
Ako doplnkový šport hráva hokejbal, V októbri 2012 bol zvolený za prezidenta Slovenskej hokejbalovej únie.
Klubový hokej.
S hokejom začínal v rodnom meste, v klube HK Nitra. Ako sedemnásťročný začal hrať vo vtedajšej 1. slovenskej národnej hokejovej ligy, klubu pomohol k historickému postupu do česko-slovenskej ligy. V tejto súťaži zaznamenal v 49 zápasoch 45 bodov za 23 gólov a 22 prihrávok, pričom ťažil zo spolupráce so Žigmundom Pálffym, ktorý do Nitry prestúpil zo Skalice. 
Jeho hokejovým vzorom bol Wayne Gretzky a Mario Lemieux.
V roku 1991 si ho vo vstupnom drafte NHL vybral Boston Bruins v druhom kole ako 40. v poradí. Nasledujúcu sezónu 1991/92 debutoval v NHL, keď odohral za Boston Bruins 4 zápasy, prevažnú časť ročníka pôsobil v DEL za Kölner EC, kde v 33 zápasoch dosiahol 37 bodov. Postupne sa sa prebojoval do základnej zostavy Bostonu, v sezónach 1995/96 a 1996/97 už patril medzi najlepších hráčov. V rokoch 19972001 pôsobil v Los Angeles Kings, keď opäť hral v útočnej formácii s Pálffym. V úvode ročníka 2001/02 ho klub vymenil do Bostonu, kde hral dva roky, potom sa vrátil do Los Angeles. 
Počas lockoutu v NHL v sezóne 2004/05 hrával spoločne s Pálffym v českom extraligovom mužstve HC Slavia Praha. Pred ďalšou sezónou podpísal dvojročný kontrakt s Florida Panthers za 3,25 milióna USD. V druhom roku svojho pôsobenia strelil 23 gólov, čím prekonal svoj osobný rekord. Vedenie s ním podpísalo zmluvu na ďalšie dva roky, pričom sa predpokladalo, že bude mentorom mladého českého útočníka Rostislava Olesza. V nasledujúcom ročníku však jeho výkon ovplyvňovali zranenia (odohral len 52 zápasov), vedenie ho po sezóne umiestnilo na waiver (ďalší rok mal zarobiť 2,25 milióna dolárov), keď si ho nevybral iný klub, vyplatilo ho zo zmluvy sumou 1,485 milióna dolárov.
Následne podpísal kontrakt s kazašským mužstvom KHL Barys Astana, jeho spoluhráčmi boli Branislav Mezei (ktorý tiež skončil na Floride) a Gabriel Špilár. V klube odohral dva roky, patril k najproduktívnejším hráčom. Podľa vlastných slov bol milo prekvapený podmienkami, 
V ročníku 2010/11 pôsobil v ďalšom klube KHL – bieloruskom Diname Minsk, pričom bol kapitánom mužstva. Nasledujúcu sezónu 2011/12 začal v klube HC Spartak Moskva, od 28. októbra do 21. decembra nehral pre zlomeninu ruky. V závere roka s ním Spartak ukončil spoluprácu a sezónu dohral vo SM-liige v klube Oulun Kärpät. V ročníku 2012/13 pôsobil v extraligovom mužstve HK Nitra. V základnej časti zaznamenal 50 bodov v 52 zápasoch, nastupoval v prvom útoku s Romanom Tománkom, ktorý sa presadzoval strelecky. Klub sa prebojoval do semifinále play-off, v ktorom prehral s HC Košice. v sezóne 2023/2024 bude hrávať za HC Levice v tretej najvyššej hokejovej súťaži.
Reprezentácia.
S česko-slovenskou reprezentáciou získal bronzovú medailu na Majstrovstvách Európy do 18 rokov v roku 1990, o rok neskôr dosiahol rovnaký úspech na MS do 20 rokov. 
Prvé roky po vzniku slovenskej reprezentácie sa kvôli klubovým povinnostiam v NHL nezúčastňoval významných podujatí, prvým bol až Svetový pohár 1996, kde Slovensko prehralo všetky tri zápasy. Hral na dvoch nasledujúcich svetových šampionátoch – na MS 1997 bol jediným hráčom Slovenska z NHL, po zranení Jozefa Daňa nastupoval v dôležitých zápasoch často v dvoch útokoch, mužstvo obsadilo 9. miesto, na MS 1998 7. miesto. Odohral dva zápasy kvalifikačnej časti ZOH 2002, strelil dva góly, Slovensko nepostúpilo do hlavného turnaja a obsadilo 13. miesto. O niekoľko mesiacov na MS 2002 pomohol slovenskej reprezentácii k historickému úspechu – titulu majstra sveta, keď ju posilnil v záverečnej fáze turnaja. Ďalšiu medailu – bronz vybojoval nasledujúci rok na MS 2003, so spoluhráčom z útoku Žigmundom Pálffym sa stali víťazmi kanadského bodovania celého turnaja, keď obaja dosiahli 15 bodov. Na MS 2005 bol centrom prvého útoku, opäť hral s Pálffym. Slovensko prehralo v dramatickom štvrťfinále s Kanadou. Stümpel zaznamenal 7 asistencií, v tomto ukazovateli mu na turnaji patrilo druhé miesto (spoločne s ďalšími troma hráčmi). 
Bol členom reprezentácie na ZOH 2006, avšak na tréningu pred prvým zápasom si bolestivo natiahol brušné svalstvo a nemohol nastúpiť na prvé tri zápasy, pričom zranenie poznačilo jeho výkony v ďalších stretnutiach. Slovensko prehralo vo štvrťfinále s Českom. Zúčastnil sa ZOH 2010, kde Slovensko dosiahlo najlepší výsledok v histórii olympijských hier – štvrté miesto. Stümpel vynikal najmä v zápasoch základnej skupiny, na podujatí zaznamenal gól a 4 asistencie.
Tréner Vladimír Vůjtek ho nominoval na MS 2013. Vo svojich 40 rokoch bol najstarším hráčom, ktorý nastúpil za slovenskú reprezentáciu. 
Na šampionáte však odohral len prvé štyri zápasy, v ďalších stretnutiach ho tréner nezaradil na súpisku.
Spolu odohral v slovenskej reprezentácii 106 reprezentačných zápasov, strelil 22 gólov. Nosí reprezentačný dres s číslom 15.
Rodina.
Je ženatý od roku 1999, s manželkou Martinou majú dve dcéry (Kali a Frea) a syna Olivera.

</doc>
<doc id="15660" url="https://sk.wikipedia.org/wiki?curid=15660" title="Vladimír Országh">
Vladimír Országh

Vladimír Országh (* 24. máj 1977, Banská Bystrica) je bývalý slovenský hokejový útočník, v súčasnosti tréner mužského Slovenského národného hokejového mužstva.
Klubový hokej.
V roku 1995 bol draftovaný vo vstupnom drafte NHL klubom New York Islanders v 5. kole ako 106. v poradí. V NHL debutoval v sezóne 1997/98. Hráčom Islanders bol ďalšie dve sezóny, spolu však za tento klub odohral iba 34 zápasov. Počas ročníka 2000/01 pôsobil v Djurgårdens IF Hockey vo švédskej Elitserien, bol druhým najlepším strelcom základnej časti, s mužstvom vybojoval majstrovský titul.
Pred sezónou 2001/02 prestúpil do Nashville Predators, kde sa stal stabilným hráčom a jednou z opôr. 
V ročníku 2004/05 počas lockoutu v NHL hral za HKm Zvolen v slovenskej extralige, klub sa prebojoval do finále play-off, kde prehral so Slovanom Bratislava. Nasledujúci ročník začal neskôr kvôli doliečovaniu zranenia kolena z majstrovstiev sveta. V októbri uzavrel kontrakt na šesť mesiacov s klubom švédskej Elitserien Luleå HF. 
V roku 2006 podpísal zmluvu s klubom NHL St. Louis Blues. Nasledujúcu sezónu 2006/07 vynechal kvôli zraneniu kolena. V sezóne 2007/08 nastúpil na jeden zápas z HC ’05 Banská Bystrica počas ktorého sa mu obnovilo jeho zranenie. Pred sezónou 2009/10 ohlásil opäť návrat, ale pre pretrvávajúce problémy s kolenom oznámil 30. decembra 2009 definitívne ukončenie kariéry.
Reprezentácia.
Hral na majstrovstvách sveta MS do 20 rokov B-kategórie v roku 1995, kde Slovensko obsadilo druhé miesto a postúpilo do najvyššej kategórie.
V seniorskej kategórii reprezentoval na majstrovstvách sveta nepretržite v rokoch 2001, 2002 (zlato), 2003 (bronz), 2004 a 2005. Spolu v slovenskej reprezentácii odohral 60 zápasov, strelil 10 gólov. Nosil reprezentačný dres s číslom 16. 
MS 2001.
Na šampionáte v Nemecku slovenský reprezentačný výber obsadil 7. miesto po prehre s Českom vo štvrťfinále. Országh zaznamenal 2 góly a 5 asistencií, bol najproduktívnejším hráčom svojho mužstva.
MS 2002.
Najvýznamnejší reprezentačný gól strelil na MS 2002 v semifinálovom zápase proti Švédsku, keď skočil na ľad z trestnej lavice a prekonal Tommyho Sala, znížil stav na 1:2, Slovensko napokon zápas vyhralo 3:2 po samostatných nájazdoch. Vo finále porazilo Rusko 4:3 a stalo sa prvý raz v histórii majstrom sveta.
Trenérské pôsobenie.
Od novembra 2013 do mája 2015 bol asistentom reprezentačného trénera Vladimíra Vůjtka

</doc>
<doc id="15661" url="https://sk.wikipedia.org/wiki?curid=15661" title="Ľubomír Višňovský">
Ľubomír Višňovský

Ľubomír Višňovský (* 11. august 1976, Topoľčany) je bývalý slovenský hokejový obranca. Hral v slovenskej extralige za HC Slovan Bratislava, v NHL za Los Angeles Kings, Edmonton Oilers, Anaheim Ducks a New York Islanders a na záver kariéry v KHL za HC Slovan Bratislava. Reprezentoval Slovensko na desiatich svetových šampionátoch a štyroch olympiádach. Získal tri medaily z majstrovstiev sveta – striebro v roku 2000, zlato v roku 2002 a bronz v roku 2003. Spolu odohral 141 reprezentačných zápasov a dal v nich 18 gólov. Nosil reprezentačný dres s číslom 17. S hokejovou kariérou sa rozlúčil na bratislavskom zimnom štadióne 27. februára 2016 po prehre HC Slovan Bratislava na domácom ľade s CSKA Moskva a vyradení Slovana z play-off KHL.
Klubový hokej.
Patril k ofenzívnym typom a vyznačoval sa rýchlym korčuľovaním.Jeho starší brat Tibor bol hokejový útočník. S hokejom začínal v rodnom meste, v klube HC Topoľčany. V extralige debutoval v ročníku 1994/95 v Slovane Bratislava. S týmto klubom získal dva majstrovské tituly v sezónach 1997/98 a 1999/00. 
V roku 2000 bol draftovaný v úvodnom drafte NHL klubom Los Angeles Kings v štvrtom kole ako 118. v poradí. Už v ďalšej sezóne 2000/01 začal hrávať za tento klub, v ktorom pôsobili ďalší dvaja slovenskí hokejisti Žigmund Pálffy a Jozef Stümpel. Postupne sa prepracoval na jednu z opôr mužstva. V sezóne 2004/05 (počas lockoutu v NHL) hral za Slovan Bratislava a získal s ním svoj tretí majstrovský titul. Na sezónu 2005/06 mal platnú zmluvu s Los Angeles na sumu 1,52 mil. USD a zaznamenal svoj dovtedy najúspešnejší rok. Darilo sa mu aj v nasledujúcom ročníku, keď patril k najproduktívnejším obrancom v súťaži.
V lete 2008 po ôsmich rokoch a 499 zápasoch ho vedenie Los Angeles Kings vymenilo za Matta Greena a Jarreta Stolla do Edmontonu Oilers. Generálny manažér Kevin Lowe označil Višňovského za jedného z najlepších ofenzívnych obrancov v posledných piatich rokoch. V marci 2010 po neúspešných necelých dvoch rokov v Edmontone prestúpil do Anaheimu. V ročníku 2010/11 sa stal so 68 bodmi najproduktívnejším obrancom základnej časti NHL.
Pred sezónou 2012/2013 ho vedenie Anaheimu Ducks vymenilo do New Yorku Islanders, s čím Višňovský nesúhlasil a podal návrh na arbitráž, ktorá však rozhodla v jeho neprospech.
Počas lockoutu v NHL sa dohodol s vedením HC Slovan Bratislava na zmluve do skončenia výluky. Mal výrazný podiel na prekvapivom prebojovaní klubu do play-off v jeho prvej sezóne v KHL. Po ukončení výluky chcel naďalej hrať za Slovan, čo však vedenie NHL neumožnilo.
Koncom marca 2013 predĺžil zmluvu s Islanders o dva roky, pričom za toto obdobie zarobí 9,5 milióna dolárov. 19. októbra 2013 utrpel otras mozgu po zákroku Rileyho Nasha z Caroliny Hurricanes a nastúpil až v zápase proti Bostonu Bruins dňa 28.01.2014. Ďalší zápas odohral pod holým nebom v mestskom derby s NY Rangers.
Reprezentácia.
 
 
 
 
 
Ľubomír Višňovský reprezentoval Slovensko na desiatich svetových šampionátoch a získal s reprezentáciou tri medaily – striebro v roku 2000, zlato (2002) a bronz (2003). Reprezentoval na ZOH 1998, 2002 a 2006. Zúčastnil sa Svetového pohára v roku 1996 a 2004. Spolu odohral 141 reprezentačných zápasov a dal v nich 18 gólov. Nosil reprezentačný dres s číslom 17.
MS 2000.
Bol členom mužstva, ktoré vybojovalo prvú medailu – striebro. Na podujatí zaznamenal 6 asistencií.
MS 2002.
Slovensko dosiahlo najväčší úspech v histórii, keď sa stalo majstrom sveta. Višňovský strelil prvý gól vo finále proti Rusku už vo 22. sekunde zápasu, ktorý Slovensko vyhralo 4:3.
MS 2003.
Slovenská reprezentácia získala bronzovú medailu po víťazstve 4:2 nad Českom. Višňovský sa dostal do All stars tímu, keď zaznamenal v 9 zápasov 4 góly, 8 asistencií a 11 plusových bodov.
MS 2005.
Na šampionáte vo Viedni a Innsbrucku obsadilo Slovensko piate miesto. Po kvalitných výkonoch v základnej skupine (Bielorusko 2:1, Rusko 3:3 a Rakúsko 8:1), postúpilo do ďalších bojov z prvého miesta. V osemfinálovej skupine slovenská reprezentácia prehrala v súboji s Českom (1:5), ďalšie dva zápasy však zvládla (Švajčiarsko 3:1, Kazachstan 3:1). V skupine skončilo Slovensko na treťom mieste za Ruskom a Českom a v štvrťfinále sa stretlo s Kanadou. V dramatickom zápase prehralo 5:4 gólom Joe Thorntona, streleným 4 minúty pred koncom zápasu, a bolo vyradené z bojov o medaily. 
Ľubomír Višňovský bol vyhlásený za najlepšieho obrancu Slovenska na Majstrovstvách sveta 2005. V hlasovaní novinárov o „All Star” tím skončil medzi obrancami na treťom mieste za Niklasom Kronwallom zo Švédska a Marekom Židlickým z Česka. V celkovom bodovaní získal 8 bodov za 2 góly (Rusku a Rakúsku) a 6 prihrávok na gól.
ZOH 2006.
Slovensko obsadilo na olympiáde piate miesto. Po kvalitných výkonoch v základnej skupine, ktorú vyhralo bez straty bodu, bolo vyradené v štvrťfinále Českom. Ľubomír Višňovský odohral všetkých 6 zápasov, získal v nich dva body za jeden gól a jednu prihrávku.
MS 2008.
Prijal pozvánku trénera Júliusa Šuplera na svetový šampionát v Kanade, bol považovaný za najväčšiu hviezdu mužstva. Slovensko po prehrách v základnej skupine s Nemeckom a Fínskom zostúpilo do boja o záchranu. V prvom stretnutí proti Slovinsku vyhralo 5:1, v druhom 4:3 po samostatných nájazdoch, pričom Višňovský premenil rozhodujúci. Skóroval aj v druhej tretine a bol vyhlásený za najlepšieho slovenského hráča v zápase. Na šampionáte spolu zaznamenal 2 góly a 7 asistencií, stal sa najproduktívnejším hráčom svojho tímu a bol zaradený spolu s Lašákom a Sekerom medzi trojicu najlepších hráčov Slovenska.
MS 2011.
Na domácom šampionáte Slovensko nepostúpilo do štvrťfinále a obsadilo 10. miesto. Višňovský následne vyhlásil koniec reprezentačnej kariéry. V roku 2013 toto rozhodnutie prehodnotil a vyjadril prianie hrať na ZOH 2014 v Soči.
Štatistika na významných podujatiach.
"(štatistické údaje v článku sú z 13. novembra 2013)"

</doc>
<doc id="15662" url="https://sk.wikipedia.org/wiki?curid=15662" title="Miroslav Šatan">
Miroslav Šatan

Miroslav Šatan (* 22. október 1974, Topoľčany) je súčasný prezident Slovenského zväzu ľadového hokeja. V minulosti bol hokejovým útočníkom a je najlepším strelcom v histórii slovenskej reprezentácie. Je držiteľom všetkých štyroch medailí z majstrovstiev sveta a víťazom Stanley Cupu s Pittsburghom Penguins v roku 2009. V roku 2015 stvárnil postavu Zoltána Brülla vo filme Moje povstanie. 
Klubový hokej.
Dukla Trenčín.
Miroslav Šatan vyrastal v Jacovciach pri Topoľčanoch, s hokejom začínal v klube HC VTJ Topoľčany, kde hrával juniorskú súťaž. Po dosiahnutí plnoletosti si ho v rámci povinnej vojenskej služby vybralo armádne mužstvo Dukla Trenčín. Prvý ročník 1992/93 odohral v česko-slovenskej lige, ďalší v novovzniknutej slovenskej extralige a strelil v 39 zápasoch jej základnej časti 41 gólov. V roku 1993 bol draftovaný v úvodnom drafte NHL klubom Edmonton Oilers v šiestom kole z celkového 111. miesta.
Edmonton Oilers.
Sezónu 1994/95 odohral v Severnej Amerike v nižších súťažiach. Za farmu Edmontonu Cape Breton Oilers (AHL) zaznamenal v 25 zápasoch 24 gólov a 16 asistencií. V nasledujúcom ročníku sa prebojoval do zostavy Edmontonu. Prvý bod za prihrávku získal už v prvom zápase proti Philadelphii Flyers a prvý gól dal o týždeň neskôr v zápase s Vancouver Canucks. Istý čas hrával v útoku s ďalším slovenským hokejistom Zdenom Cígerom.
Buffalo Sabres.
V roku 1997 ho vedenie Oilers vymenilo za Barrieho Moora a Craiga Millara do Buffala Sabres. V novom klube sa dokázal rýchlo presadiť. 7. apríla 1997 strelil svoj prvý hetrik v NHL. V sezóne 1997/98 skončil na druhom mieste v mužstve v počte strelených gólov (22) a bol prvý v kanadskom bodovaní (46). 
V sezóne 1998/99 strelil 40 gólov, čo bolo najviac v kariére, zaznamenal 26 asistencií a 24 plusových bodov.
V ročníku 1999/00 nastúpil ako jediný hráč Buffala za Výber Sveta pri jubilejnom 50. zápase All Star v Toronte. V základnej časti zaznamenal 33 gólov, 34 asistencií, opäť sa stal najlepším strelcom svojho tímu. 
V sezóne 2000/01 dal v základnej časti 29 gólov a získal celkovo 62 bodov, čo bolo najviac spomedzi všetkých hráčov klubu. Okrem toho sa dostal do elitnej skupiny 11 útočníkov, ktorí dokázali v posledných troch sezónach NHL nastrieľať spolu viac ako 100 gólov. 
Ročník 2001/02 skončil s výsledkom 37 gólov a 36 asistencií, čo bol jeho najlepší bodový výkon (73) v NHL. V mužstve Buffala je však veľmi citeľný odchod brankárskej opory Dominika Hašeka a tak sa prvýkrát po 5 sezónach nedostalo do play-off. Táto situácia sa opakovala aj v ďalších rokoch, čo umožnilo Šatanovi účasť na svetových šampionátoch.
V sezóne 2002/03 bolo Buffalo Sabres v komplikovanej situácii, jeho majiteľ sa ocitol po účtovných podvodoch vo väzení, klub vyhlásil bankrot, hráčom meškali výplaty a uvažovalo sa dokonca o ukončení pôsobenia mužstva v NHL. Šatan napriek týmto nepriaznivým okolnostiam dosiahol 75 bodov, čím prekonal svoje maximum v kariére.
Lockout v NHL.
V sezóne 2004/05 (počas lockoutu v NHL) posilnil extraligový HC Slovan Bratislava, odohral 18 zápasov základnej časti a play-off. V útoku nastupoval so Zdenom Cígerom, výraznou mierou sa zaslúžil na vybojovaní majstrovského titulu, klub v semifinále vyradil favorizovanú Duklu Trenčín a vo finále HKm Zvolen.
New York Islanders.
Pred sezónou 2005/06 podpísal Miroslav Šatan zmluvu na tri roky s klubom New York Islanders na 12,75 milióna USD. Ročne tak zarobil 4,015 milióna USD.
V januári 2008 si natrhol postranný väz v kolene, vo februári sa mu toto zranenie obnovilo. Ročník dohral s ortézou a užíval lieky pri bolesti, v 80 zápasoch dosiahol len 41 bodov. Po konci sezóny neprešiel výstupnými testami a na svetový šampionát nepricestoval. Po sezóne sa stal voľným hráčom.
Pittsburgh Penguins.
3. júla 2008 sa stal hráčom Pittsburghu Penguins, s ktorým podpísal ročnú zmluvu na 3,5 milióna dolárov.
4. februára 2009 odohral proti Tampe Bay svoj 1000. zápas v NHL. V marci ho vedenie zaradilo na listinu nechránených hráčov, a angažovalo Billa Guerina. Keďže si Šatana nevybral žiaden iný klub, klub prekročil platový limit 56,7 milióna dolárov a poslal ho do farmárskeho mužstva Wilkes-Barre Scranton Penguins v AHL. Pred zápasmi play-off (v ktorých neplatí platový limit) ho Pittsburgh povolal späť a prešli až do finále, kde porazili Detroit Red Wings. Po 15-tich sezónach v NHL sa mu podarilo získať Stanley Cup.
 Stal sa tak prvým hokejistom, ktorému sa podarilo zvíťaziť na MS v kategóriách A, B a C i v Stanley Cupe.
Boston Bruins.
Začiatkom roku 2010 podpísal jednoročnú zmluvu s tímom NHL Boston Bruins , ktorá obsahovala klauzulu, ktorá mu zaručovala miesto v prvom tíme. Darilo sa mu najmä v play-off, keď v 13 zápasoch zaznamenal 10 bodov.
Dinamo Moskva.
8. januára 2011 uzavrel kontrakt s mužstvom Dinamo Moskva. V klube však odohral len 6 zápasov a utrpel zranenie po zákroku Petra Čáslavu.
HC Slovan Bratislava.
V sezóne 2011/12 hral za HC Slovan Bratislava, bol kapitánom a najproduktívnejším hráčom, klub získal extraligový titul po dramatickej finálovej sérii proti HC Košice. V ďalšom ročníku Slovan vstúpil do KHL. Šatan však odohral len 21 zápasov, pretože 3. novembra 2012 po zákroku Zdena Cháru z Levu Praha utrpel zranenie krčnej chrbtice. 
Podľa vyšetrenia magnetickou rezonanciou bola platnička posunutá do miechového kanála o 4,5 milimetra, Šatan nosil fixačný golier. Od februára trénoval individuálne,
 do konca sezóny na klubovej úrovni nehral, zúčastnil sa však svetového šampionátu.
30. novembra 2013 podpísal opäť zmluvu so Slovanom Bratislava, hral v útoku s Brankom Radivojevičom a Liborom Hudáčkom.
Reprezentácia.
Reprezentoval na MS C do 20 rokov 1994, ZOH 1994, 2002 a 2006, 2010, MS C 1994, MS B 1995, MS 1996, 2000, 2002, 2003, 2004, 2005, 2007, 2010, 2011, 2012, 2013, 2014, Svetovom pohári 1996 a 2004. Celkovo odohral v slovenskej reprezentácii 183 zápasov a dal v nich 86 gólov. Hral s dresom číslo 18.
Po vytvorení novodobej slovenskej reprezentácie ho 22. júla 1993 tréner Július Šupler pozval na sústredenie najlepších slovenských hráčov do Bojníc. Nominoval ho na olympijskú kvalifikáciu v Sheffielde, ktorú Slovensko vyhralo. Na juniorských majstrovstvách sveta C-kategórie sa stal najproduktívnejším hráčom turnaja. 
ZOH 1994.
Na zimnej olympiáde v Lillehammeri bol ako devätnásťročný najmladším hráčom Slovenska. V prvom zápase proti Švédsku (4:4) ho tréner Šupler poslal na ľad až v druhej tretine, pričom hneď strelil gól. Slovensko vyhralo základnú skupinu, vo štvrťfinále prehralo s Ruskom 2:3 po predĺžení a napokon obsadilo 6. miesto. Šatan sa stal najlepším strelcom turnaja, keď zaznamenal v 8 zápasoch 9 gólov. 
MS C 1994.
Na MS C-kategórie v Spišskej Novej Vsi a Poprad, ktoré Slovensko vyhralo, strelil 7 gólov. 
MS B 1995.
Na MS B-kategórie v Bratislave pricestoval napriek otrasu mozgu, o ktorom neinformoval vedenie klubu. Prvú polovicu turnaja cítil bolesti hlavy a tepanie srdca. Peter Šťastný si ho vyžiadal do prvého útoku (rovnako tak Róberta Petrovického), ako dôvod uviedol, že chcel hrať s hráčmi, ktorí majú skúsenosti so zámorským hokejom. Šatan dosiahol 7 gólov a 6 asistencií. V najdôležitejšom zápase proti Lotyšsku (4:3) strelil podľa vlastných slov najkurióznejší gól svojej kariéry, keď po strele Stanislava Medříka tečoval puk mimo bránku, od zadného mantinelu sa odrazil pred bránu do hokejky brankára Naumovsa, od nej do jeho kolena a od neho do bránky. Petrovi Šťastnému prihral na víťazný štvrtý gól. Mužstvo zvíťazilo vo všetkých stretnutiach a vybojovalo postup do elitnej kategórie. 
MS 1996.
Pri premiére v najvyššej kategórii MS vo Viedni Slovensko obsadilo 10. miesto, Šatan zaznamenal v piatich zápasoch tri asistencie. Na ďalšom šampionáte sa kvôli pravidelnej účasti Buffala v play-off objavil až o štyri roky.
MS 2000.
Na svetovom šampionáte v ruskom Petrohrade získalo Slovensko pod vedením reprezentačného trénera Jána Filca prvú medailu v histórii – striebro. Šatan, ktorý bol kapitánom, hral v útoku s Michalom Handzušom a Ľubošom Bartečkom. Stal sa najlepším strelcom šampionátu, v 9 zápasoch strelil desať gólov, zaznamenal dve asistencie. Vo finále, v ktorom tiež skóroval, jeho mužstvo prehralo s Českom 3:5.
MS 2002.
Na MS 2002 v Göteborgu bol opäť kapitánom slovenského tímu. Mužstvo dosiahlo historický úspech, keď sa stalo majstrom sveta. V semifinále proti Švédsku vyrovnal v predposlednej minúte tretej tretiny na 2:2 (v presilovke po faule na neho), skóroval aj vo finále proti Rusku (4:3). Stal sa najproduktívnejším hráčom turnaja (5 gólov a 8 asistencií), bol vyhlásený za najužitočnejšieho hráča a zaradený do All Stars. 
MS 2003.
Na majstrovstvách sveta v Helsinkách Slovensko získalo bronzové medaily, po prvom víťazstve na najvyššom medzinárodnom fóre nad hokejistami Česka. 
Kapitán mužstva Šatan dosiahol v 9 zápasoch 10 bodov za 6 gólov a 4 asistencie.
MS 2005.
Na šampionáte vo Viedni a Innsbrucku obsadila slovenská reprezentácia piate miesto. Po kvalitných výkonoch v základnej skupine (Bielorusko 2:1, Rusko 3:3 a Rakúsko 8:1), postúpilo Slovensko do ďalších bojov z prvého miesta. V osemfinálovej skupine slovenská reprezentácia prehrala s Českom (1:5), ďalšie dva zápasy vyhrala (Švajčiarsko 3:1, Kazachstan 3:1). V skupine skončilo Slovensko na treťom mieste za Ruskom a Českom a v štvrťfinále sa stretlo s Kanadou. V dramatickom zápase prehralo 5:4 gólom Joe Thorntona, streleným 4 minúty pred koncom zápasu, a bolo vyradené z bojov o medaily. Miroslav Šatan nastúpil v základnej skupine v treťom útoku spoločne s Michalom Handzušom a Ľubošom Bartečkom, získal iba jeden bod za prihrávku na gól Michalovi Handzušovi v zápase s Rakúskom. V ďalšej časti šampionátu ho tréner František Hossa presunul do prvého útoku k Jozefovi Stümpelovi a Žigmundovi Pálffymu. V zápase so Švajčiarskom dal gól a prihral Žigmundovi Pálffymu na ďalší, skóroval aj v zápase s Kazachstanom. Celkovo získal 4 body za dva góly a dve prihrávky.
ZOH 2006.
Slovensko obsadilo na zimnej olympiáde v roku 2006 piate miesto. Po kvalitných výkonoch v základnej skupine, ktorú vyhralo bez straty bodu, bolo vyradené v štvrťfinále Českom. Miroslav Šatan nastupoval v druhom útoku spoločne s Petrom Bondrom a Richardom Kapušom. Získal dva body za prihrávky na góly Petrovi Bondrovi.
MS 2007.
Miroslav Šatan po vypadnutí svojho klubu s Buffalom Sabres v 1. kole play-off prijal pozvánku trénera Júliusa Šuplera na svetový šampionát v Rusku. Hráči si ho prostredníctvom tajného hlasovania formou lístkov zvolili za kapitána, jeho asistentami boli Zdeno Chára a Pavol Demitra. Slovensko vypadlo so Švédskom vo štvrťfinále a obsadilo 6. miesto. Šatan zaznamenal 8 bodov za gól a 7 asistencií.
ZOH 2010.
Ján Filc ho nominoval na zimnú olympiádu vo Vancouveri. 11. februára (šesť dní pred prvým zápasom Slovenska) ho napadol protihráč Steve Downie z Tampy Bay a spôsobil mu tržné zranenie ruky, podľa Šatanovho vyjadrenia bola jeho účasť v prvých zápasoch turnaja ohrozená.
Strelil víťazný gól v osemfinále proti Nórsku. Slovensko obsadilo historicky najlepšie 4. miesto na olympiáde.
MS 2010.
Po vypadnutí v play-off s Bostonom posilnil výber Glena Hanlona na dva zápasy v štvrťfinálovej skupine, nebodoval. Slovenské mužstvo skončilo na 12. mieste.
MS 2011.
Na domácom svetovom šampionáte strelil tri góly a zaznamenal dve asistencie, spolu s Ladislavom Nagyom bol najlepším strelcom i najproduktívnejším hráčom Slovenska. Mužstvo sa 
neprebojovalo do štvrťfinále a obsadilo 10. miesto.
MS 2012.
Na MS vo Fínsku a Švédsku sa Slovensko prekvapivo prebojovalo až do finále, v ktorom podľahlo Rusku. Šatan strelil dva góly v semifinále proti Česku – z toho jeden po samostatnom úniku v oslabení. Spolu na podujatí zaznamenal 4 góly a 2 asistencie.
MS 2013.
Šatan pôvodne neuvažoval o účasti na MS 2013 vzhľadom na neukončenú rekonvalescenciu. Podľa jeho vlastných slov ho pred šampionátom navštívili doma v Limbachu prezident SZĽH Igor Nemeček, generálny manažér Otto Sýkora a tréner Vladimír Vůjtek, a presvedčili ho, že hoci nepodá plnohodnotný výkon, dôležitá bude aj jeho podpora v hráčskej kabíne. Slovensko sa prebojovalo do štvrťfinále, v ktorom prehralo s domácim Fínskom 3:4. Šatan na podujatí zaznamenal gól a dve asistencie.
ZOH 2014.
Tréner Vladimír Vůjtek ho 7. januára 2014 nenominoval na olympijské hry v Soči, pričom prehlásil, že jeho hra nebola na vyššej úrovni než u nominovaných hokejistov. Argumentoval, že Šatan podpísal zmluvu so Slovanom až 30. novembra a nie je rozohratý, nakoľko ostatní hráči hrajú už dva mesiace vo svojich kluboch. Toto rozhodnutie sa stretlo s výraznou odozvou médií a fanúšikov. Kritizovali ho napr. bývalý reprezentačný tréner Július Šupler, Peter Šťastný a dokonca aj politička Anna Záborská. Súhlasil s ním bývalý hokejový tréner Jaroslav Walter. Vůjtek pôvodne ako náhradníka určil Branka Radivojeviča. Šatan ešte v ten istý deň strelil dva góly Neftechimiku Nižnekamsk. Ďalší deň Vůjtek korigoval pôvodné vyjadrenie a uviedol, že náhradníkom sa stane najlepší z nenominovaných a Šatan má stále šancu. Napriek tomu, že Šatan pokračoval v bodovej produktivite, generálny manažér SZĽH Otto Sýkora 16. januára 2014 vyhlásil, že nezapadá do koncepcie mužstva a nebude teda ani náhradníkom.
 Namiesto zraneného Mariána Gáboríka bol nominovaný Radivojevič. Slovensko na olympiáde prehralo všetky zápasy a obsadilo 11. miesto.
Vůjtek následne uviedol, že Šatan by na olympiáde hral nebyť sporu s Chárom.
MS 2014.
Posledným reprezentačným podujatím Miroslava Šatana boli majstrovstvá sveta v Minsku. Hral v prvom útoku, zaznamenal gól a dve asistencie. Slovensko nepostúpilo do štvrťfinále, obsadilo 9. miesto. Po záverečnom zápase s Dánskom oznámil ukončenie hokejovej kariéry.
Ocenenia.
V roku 2000 mu prezident Rudolf Schuster prepožičal štátne vyznamenanie Rad Ľudovíta Štúra II. triedy.
Rodina.
Miroslav Šatan je ženatý, s manželkou Ingrid, ktorá je operná speváčka, majú syna Miroslava, narodeného v marci 2006, a dcéru Viktóriu, narodenú v júli 2009. Meno jej dal podľa víťazstva v NHL v sezóne 2008/09. 

</doc>
<doc id="15663" url="https://sk.wikipedia.org/wiki?curid=15663" title="Richard Zedník">
Richard Zedník

Richard Zedník (* 6. január 1976, Banská Bystrica) je bývalý slovenský hokejový útočník. 
Klubový hokej.
Hokejovo vyrastal v rodnej Banskej Bystrici, kde odohral ročník 1993/94 v rámci 1. SHL. V roku 1994 bol draftovaný v úvodnom drafte NHL klubom Washington Capitals v desiatom kole, ako 249. v poradí. V nasledujúcej sezóne odišiel do zámoria, prvé tri sezóny strávil predovšetkým v nižších súťažiach. 
Washington Capitals.
Na svoj prvý zápas v NHL nastúpil v drese Washingtonu v sezóne 1995/96. Bol to však jediný zápas v NHL v tej sezóne. V ďalšom ročníku odohral v NHL 11 zápasov a od sezóny 1997/98 sa stal stabilným hráčom klubu. V sezóne 1997 – 98 pomohol Washingtonu dostať sa do finále play-off, čo bol najlepší výsledok pre Capitals v histórii. Počas svojho pôsobenia vo Washingtone nosil číslo 44.
Montreal Canadiens.
V sezóne 2000/01 prestúpil do klubu Montreal Canadiens, kde sa stal jedným z naproduktívnejších útočníkov. 13. marca 2001 bol do tohto klubu vymenený spolu s českým reprezentantom Janom Bulisom a výberom v prvom kole draftu za Trevora Lindena a Dainiusa Zubrusa. 26. apríla 2002 počas play-off bol obeťou likvidačného faulu Kyla McLarena, v dôsledku ktorého na chvíľu stratil vedomie a utrpel viaceré zranenia, ktoré mu neumožnili nastúpiť do play-off. Na sezónu 2005/06 mal uzavretú zmluvu na sumu 1,824 milióna USD. V drese Canadiens hrával často v prvom útoku so Sakum Koivom a Alexejom Kovaľovom.
Lockout.
V sezóne 2004/05 (počas lockoutu v NHL) hral za HKm Zvolen (spolu s Michalom Handzušom a Vladimírom Orszáhgom), s klubom sa dostal do finále play-off slovenskej hokejovej extraligy. V 37 zápasoch si Zedník pripísal 35 bodov.
Washington a NY Islanders.
Pred ročníkom 2006/07 ho predali do klubu Washington Capitals, kde predtým hral. Dôvodom bol fakt, že Montreal získal voľného hráča Sergeja Samsonova a z Phoenixu kúpil Mikea Johnsona. Kontrakt mal výšku 1,976 milióna USD. Vo februári 2007 bol vymenený do New York Islanders, kde sa stretol s reprezentačným kolegom Miroslavom Šatanom. V drese Islanders odohral 10 zápasov s bilanciou 1 gól a 2 asistencie. Ako jedna z posledných posíl pred play-off pomohol Zedník Islanders dostať sa do prvého kola. Tu Islanders podľahli favorizovaným Sabres. 
Florida.
Pred nasledujúcou sezónou podpísal zmluvu s Floridou Panthers. V jej úvode sa mu strelecky nedarilo, čo sa zmenilo vo februári 2008, keď v štyroch zápasoch strelil 6 gólov a pridal 3 asistencie. 10. februára v zápase proti Buffalu utrpel vážne zranenie krku , 24. októbra toho istého roku strelil po zranení prvý gól vo víťaznom zápase proti San Jose Sharks.
Reprezentácia.
Richard Zedník reprezentoval Slovensko na Majstrovstvách sveta v rokoch 2001, 2003 (bronz) a 2005 a na zimných olympijských hrách 2006 v Turíne, na ZOH 2010 a na Svetovom pohári v roku 1996 a 2004. Odohral za Slovensko 45 reprezentačných zápasov a dal v nich 10 gólov. Nosí reprezentačný dres s číslom 20.
Zimné olympijské hry.
Slovensko skončilo na Zimných olympijských hrách 2006 na piatom mieste. Po výborných výkonoch v základnej skupine, ktorú vyhralo bez straty bodu, bolo vyradené v štvrťfinále Českom. Richard Zedník nastupoval v treťom útoku. Získal 1 bod za strelený gól, s 12 trestnými minútami bol najčastejšie vylučovaným hráčom Slovenska a v +/- hodnotení bol s -3 bodmi tak isto najhorším hráčom tímu. Na Zimných olympijských hrách 2010 bol súčasťou mužstva, ktoré skončilo celkovo štvrté. Vďaka dobrým výkonom bol považovaný za jedno z najväčších prekvapení na ZOH.
Rodinný život.
Bol ženatý, s bývalou manželkou kanadskou modelkou a herečkou Jessicou Welchovou má jednu dcéru. Potom sa oženil s Ivanou Krnáčovou a má ďalšie dieťa, tentokrát chlapca.

</doc>
<doc id="15664" url="https://sk.wikipedia.org/wiki?curid=15664" title="Ľuboš Bartečko">
Ľuboš Bartečko

 
 
 
Ľuboš Bartečko (* 14. júl 1976, Kežmarok) je bývalý slovenský hokejový útočník. 
Klubový hokej.
K hokeju ho priviedol jeho otec, tréner Tomáš Bartečko. V slovenskej extralige debutoval v jej úvodnej sezóne 1993/94 ako sedemnásťročný v mužstve Popradu, za dva roky však odohral iba päť stretnutí. Pred ročníkom 1995/96 odišiel do Severnej Ameriky, tri sezóny pôsobil v nižších súťažiach. V ročníku 1998/99 dostal prvú príležitosť v NHL. V klube St. Louis Blues si postupne vybojoval stále miesto v zostave, po čase sa stal súčasťou produktívneho útoku s Michalom Handzušom a Pavlom Demitrom, ktorý bol prezývaný "Slovak Line". Pred začiatkom ročníka 2001/02 ho angažovala Atlanta Thrashers, kde odohral dve sezóny, na úspechy v predošlom mužstve však nenadviazal. 
Po ukončení pôsobenia v Atlante sa rozhodol pre návrat do Európy a podpísal zmluvu s českým extraligovým mužstvom HC Sparta Praha. V ďalšom ročníku 2004/05 hrával za CHK Dinamo Moskva v ruskej hokejovej superlige, jeho klub porazil vo finále Ladu Togliatti. Bartečko sa stal druhým Slovákom (po Martinovi Štrbákovi) so ziskom ruského titulu.
Od sezóny 2005/06 bol hráčom klubu švédskej Elitserien Luleå HF. Využíval tamojší zákon, ktorý umožňuje hráčovi presunutie do nižšej daňovej skupiny, ak hrá menej ako 6 mesiacov v roku. Úvodné zápasy prvých dvoch sezón v tomto klube preto odohral v Poprade, na začiatku ďalších dvoch posilnil MHK Kežmarok. V druhom roku svôjho pôsobenia zaznamenal v základnej časti Elitserien 22 gólov a 27 asistencií, po dvoch zápasoch play-off si však bolestivo poranil slabiny a sezóna sa pre neho skončila. V ďalšom ročníku 2007/08 patrila Luleå k najslabším mužstvám, napokon vybojovala záchranu v najvyššej súťaži. V sezóne 2008/09 Bartečko dosiahol v základnej časti 12 gólov a 21 asistencií.
Pred ďalším ročníkom uzavrel kontrakt so švajčiarskym tímom SC Bern, v januári 2010 ho však vedenie vymenilo do Färjestadu (Elitserien) za kanadského hokejistu Lee Gorena.
V sezóne 2010/11 hral za ďalší švédsky klub MoDo Hockey, v nasledujúcej pôsobil v novom klube KHL Lev Poprad, pričom bol jeho najproduktívnejším hráčom, keď zaznamenal 16 gólov a 14 asistencií. Bol jedným z hráčov, ktorí pokračovali v mužstve po jeho presťahovaní do Prahy. Lev Praha postúpil do play-off, v prvom kole ho vyradilo mužstvo CSKA Moskva. Bartečko bol v priebehu ročníka často zranený, mal tri dlhšie prestávky. Klub s ním nepredĺžil spoluprácu, rovnako ako s Tomášom Surovým a Marcelom Hossom.
Reprezentácia.
Ľuboš Bartečko reprezentoval Slovensko na majstrovstvách sveta v rokoch 2000, 2002, 2004, 2005, 2009, 2010, ako aj na zimných olympiádach 2002, 2006 a 2010. Pozvanie trénera Šuplera na MS 2008 odmietol, ako dôvod uviedol fyzické i psychické vyčerpanie po náročnej sezóne. Spolu odohral 107 reprezentačných zápasov a dal v nich 22 gólov. Nosí dres číslo 23.
MS 2000.
Jeho prvým šampionátom boli MS 2000 v Petrohrade. Nastupoval v prvom útoku s najlepším strelcom podujatia Miroslavom Šatanom a Michalom Handzušom. Slovensko vybojovalo prvú medailu v histórii, keď vo finále podľahlo Česku 3:5. Bartečko zaznamenal 2 góly a 3 asistencie.
MS 2002.
Pri svojej druhej účasti na majstrovstvách sveta (Göteborg) dopomohol k najväčšiemu úspechu slovenského hokeja, jeho mužstvo sa stalo majstrom sveta po finálovom víťazstve nad Ruskom 4:3. Na šampionáte strelil 2 góly a pridal rovnaký počet asistencií.
MS 2005.
Na svetovom šampionáte vo Viedni a Innsbrucku obsadila slovenská reprezentácia piate miesto. Po kvalitných výkonoch v základnej skupine (Bielorusko 2:1, Rusko 3:3 a Rakúsko 8:1), postúpila do ďalších bojov z prvého miesta. V osemfinálovej skupine prehrala s Českom (1:5), ďalšie dva zápasy vyhrala (Švajčiarsko 3:1, Kazachstan 3:1). V skupine skončilo na treťom mieste za Ruskom a Českom a vo štvrťfinále sa stretlo s Kanadou. V dramatickom zápase prehralo 4:5. 
Bartečko začínal v treťom útoku s Miroslavom Šatanom a Michalom Handzušom. Po zápase s Českom ho tréner Hossa presunul do štvrtého k Petrovi Pucherovi a Jurajovi Štefankovi. V posledných dvoch zápasoch (po zranení Vladimíra Országha) hral v treťom útoku spolu s Richardom Zedníkom a Michalom Handzušom. Získal jeden bod za prihrávku Michalovi Handzušovi na druhý gól vo štvrťfinálovom zápase s Kanadou.
ZOH 2006.
Slovensko obsadilo na zimnej olympiáde piate miesto. Základnú skupinu vyhralo bez straty bodu, bolo vyradené vo štvrťfinále Českom. Odohral všetkých 6 zápasov Slovenska, nebodoval.
MS 2009.
Tréner Ján Filc ho nominoval na MS 2009 vo Švajčiarsku. Bol zvolený za kapitána slovenského mužstva. V prvom zápase proti Maďarsku (4:3) strelil dva góly, vrátane víťazného 13 sekúnd pred koncom, tento gól označil za najdôležitejší vo svojej kariére.
ZOH 2010.
Nastupoval v útočnej formácii s Richardom Zedníkom a Michalom Handzušom.
V dôležitom zápase s Nórskom, ktorý bol súbojom o štvrťfinále, utrpel v prvej tretine vážne zranenie hlavy po zákroku Tollefsena, keď mu spadla prilba a narazil hlavou o ľad. Stratil vedomie a silno krvácal, bol hospitalizovaný v miestnej nemocnici s diagnózou otras mozgu a turnaj sa pre neho skončil. Tollefsen bol vylúčený na 5 minút a do konca zápasu (neskôr dostal trest na ďalšie tri zápasy), Slovensko strelilo počas presilovky dva góly, zápas vyhralo 4:3 a postúpilo do štvrťfinále.
Slovenská reprezentácia dosiahla na olympiáde historicky najlepšie umiestnenie – 4. miesto. 
Rodina.
Ľuboš Bartečko je ženatý, s manželkou Natashou majú dve deti, syna Dominika a dcéru Avu Mariu, ktorá sa narodila v Atlante v júni 2006. 

</doc>
<doc id="15668" url="https://sk.wikipedia.org/wiki?curid=15668" title="Východné Prusko">
Východné Prusko

Východné Prusko bola jedna z oficiálnych provincií Pruska. Nachádzalo sa medzi riekami Visla a Nemunas pri morskom pobreží. Hlavné mesto Kráľovec (po nemecky Königsberg, dnes Kaliningrad). Malo rovinatý povrch a nachádzalo sa tu veľa jazier a borovicových lesov.
Je to územie, ktoré pôvodne dalo meno celému Prusku, pretože tu v rokoch 1226 - 1283 Rád nemeckých rytierov podmanil pohanských Prusov. Do roku 1525 to bolo územie Rádu nemeckých rytierov, potom svetské vojvodstvo pod poľskou nadvládou. Roku 1618 pripadlo definitívne Brandenbursku (brandeburským Hohenzollernovcom; už od 16. storočia boli poverení správou územia), čím vznikol základ budúceho veľkého Pruska. Názov „Východné Prusko“ (dovtedy Prusko, staré Prusko) bol zavedený v roku 1773.
Roku 1919, po prvej svetovej vojne, bolo územie oddelené od zvyšného Nemecka tzv. poľským koridorom. 
V medzivojnovom období malo 39 076 km², v 30. rokoch 20. storočia 2,3 miliónov obyvateľov. Významný bol chov koní, jantárový priemysel, rybolov, pestovanie obilia a zemiakov. Časti („vládne okresy“): Západné Prusko, Kráľovec, Olsztyn (po nem. Allenstein), Gusev (po nem. Gumbinnen).
Po druhej svetovej vojne severná polovica pripadla ZSSR (dnes Rusko) - tzv. Kaliningradská enkláva a južná polovica pripadla Poľsku.

</doc>
<doc id="15669" url="https://sk.wikipedia.org/wiki?curid=15669" title="Globálny lokalizačný systém">
Globálny lokalizačný systém

Globálny lokalizačný systém (iné názvy: Globálny systém určenia polohy [alebo ...určovania polohy alebo ...na určovanie/určenie polohy ], Globálny polohový systém , Globálny polohovací systém, Globálny pozičný systém, Global Positioning System , Navstar Global Positioning System , (systém) NAVSTAR GPS, Globálny polohový systém NAVSTAR; skrátene GPS; ) je satelitný navigačný systém používaný na zistenie presnej pozície a poskytujúci veľmi presnú časovú referenciu takmer kdekoľvek na Zemi alebo zemskej orbite. Používa zostavu aspoň 24 satelitov na strednej zemskej orbite. Je základom pre navigačné prístroje GPS.
Je schopný poskytovať údaje o polohe nezávisle od počasia 24 hodín denne. Ide o pasívny družicový dĺžkomerný systém. Cieľom prevádzkovateľa tohto systému, Ministerstva obrany USA, pôvodne bolo, aby vojenské jednotky mohli presne určovať polohu, rýchlosť a čas v jednotnom referenčnom systéme. Z uvedeného vyplýva, že systém bol vyvíjaný najmä pre vojenské účely, ale americký kongres neskôr schválil jeho využitie s určitými obmedzeniami aj pre civilný sektor.
Dejiny GPS.
Históriu družicových systémov môžeme začať datovať od začiatku 60. rokov, keď memorandom ministerstva obrany USA boli vzdušné sily poverené zlúčením pokusných programov Timation a 621B do programu označeného ako GPS NAVSTAR. Prvými elektronickými navigačnými systémami boli rádiomajáky. Po vynájdení umelých družíc sa začalo uvažovať, či by sa nedali pomocou nich vyvinúť presnejšie navigačné systémy. Prvý takýto navigačný systém uviedli do prevádzky USA v 60. rokoch a tento systém dostal meno Transit. Koncom 60. rokov aj bývalý Sovietsky zväz uviedol do prevádzky navigačný systém označovaný názvom Cyklon a dodnes sú používané ďalšie dva obdobné systémy – vojenský šesť družicový s názvom Parus (niekedy Cikada-M) a civilný 4 družicový s názvom Cikada. Oba systémy majú rovnaké nevýhody. Poskytujú len dvojrozmerné súradnice, určenie polohy je s presnosťou pri príjme signálu len z jednej družice a nepresný časový signál. Tieto navigačné systémy sa tiež nazývajú Dopplerovské.
Po skúsenostiach s Dopplerovskými systémami sa na začiatku 70. rokov USA rozhodli vybudovať nový družicový navigačný systém, ktorý by umožňoval určenie polohy v trojrozmernom priestore spolu s presným časom a sprístupnil by tak družicovú navigáciu aj letectvu. Od 17. decembra 1973 riadi rozvoj programu GPS spoločná programová skupina ("Joint Program Office") kozmického oddelenia veliteľstva systémov vzdušných síl USA. JPO je zložená zo zástupcov letectva, námorníctva, armády, námornej pechoty, pobrežnej stráže, obrannej kartografickej agentúry, zástupcov štátov NATO a Austrálie. Práce na budovaní systému GPS NAVSTAR boli rozdelené do troch častí:
2. časť.
V tejto časti projektu sa budovala najmä komunikačná infraštruktúra a riadiace strediská. Firme Rockwell bola v roku 1980 pridelená objednávka na vývoj a výrobu 28 družíc bloku II.
3. časť.
Prvá z 28 družíc bloku II bola vypustená v roku 1989. Družice bloku I boli dopĺňané a postupne celkom nahradené družicami bloku II. Tým sa postupne rozširovali možnosti systému. Trojrozmerné určenie polohy na ľubovolnom mieste na Zemi 24 hodín denne je možné od začiatku roku 1993. Desiata až 28. družica sú označované ako družice bloku IIA. Týchto devätnásť družíc má modifikovanú pamäťovú jednotku, čo im umožňuje činnosť 108 dní bez kontaktu s riadiacim strediskom. Ešte v roku 1989 bol s firmou General Electrics uzatvorený kontrakt na rekonštrukciu a výrobu 20 zdokonalených družíc bloku IIR. Tieto družice môžu byť bez kontaktu s riadiacim strediskom až 180 dní, pričom môžu medzi sebou komunikovať a zisťovať svoju polohu. Tento systém zabezpečuje rýchlejšie zistenie chyby na niektorej z družíc a zaslanie príslušnej správy bez kontaktu s riadiacim strediskom. Vypustením 35. družice 8. decembra 1993 bol dosiahnutý počiatočný operačný stav systému (IOC – Initial Operational Capability). To znamenalo, že v systéme pracuje 21 navigačných a 3 aktívne záložné družice, ktoré poskytujú službu SPS a prevádzkovateľ je schopný oznámiť zmeny prevádzkového stavu užívateľom (civilným) 48 hodín vopred. Podmienkou pre dosiahnutie plného operačného stavu (FOC – Full Operational Capability) bola činnosť 24 družíc bloku II. Táto podmienka bola splnená 3. marca 1994 a systém bol po dokončení všetkých potrebných testov uvedený do FOC. V tomto stave je až do dnešnej doby.
Pôvodne bolo plánované, že družice budú obiehať na troch obežných dráhach so sklonom k polárnej rovine 63°. Tri obežné dráhy boli zvolené preto, aby na zaistenie nepretržitého chodu celého systému stačili tri náhradné družice, ktoré sú schopné kedykoľvek zaujať pozíciu poškodenej družice. Táto voľba obežných dráh mala zaručiť stálu viditeľnosť minimálne šiestich a maximálne jedenástich družíc pri prípustnom elevačnom uhle 5°. Tým mala byť zaistená maximálna robustnosť systému. V prípade potreby je však možné meniť dráhu obehu aj ostatných družíc. Záložné družice sú aj na Zemi a je ich možné vyslať na obežnú dráhu v priebehu dvoch dní. Doba obehu mala byť približne 11 h 58 min, čo sú skoro dva obehy za jeden siderický deň. To malo zaistiť periodický prechod nad riadiacou stanicou umiestnenou na území USA, ktorá komunikuje s družicami a prípadne koriguje ich obežné dráhy. Neskôr bola prijatá nová koncepcia, sklon obežných dráh bol znížený na 55° a počet obežných dráh bol zvýšený na šesť so štyrmi družicami na každej z nich. Teda počet družíc ostal 24 len sa premiestnili na nové obežné dráhy.
Štruktúra systému GPS.
Systém GPS je tvorený tromi zložkami 
Kozmická zložka GPS systému je tvorená sústavou družíc rozmiestnených na šiestich obežných dráhach vysielajúcich navigačné signály. GPS systém je tvorený 24 družicami, z ktorých je 21 navigačných a tri sú aktívne záložné. Družice obiehajú vo výške 20 200 km nad povrchom a rovnakú vzájomnú polohu nad daným bodom zopakujú za 11 h 58 min. Každá družica je vybavená prijímacou a vysielacou anténou, atómovými hodinami, palivom pre dýzy pohonu, akumulátormi, ktoré majú k dispozícii solárne panely s plochou a radom ďalších prístrojov, ktoré slúžia pre navigáciu alebo iné špeciálne účely (napr. pre detekciu výbuchu jadrových náloží). Družica prijíma, spracováva, uchováva a vysiela informácie z/do pozemného riadiaceho centra, na základe ktorých môže korigovať svoju dráhu dýzami, alebo informuje o svojom stave riadiace centrum. Družice bloku II sú vybavené ochranou proti elektromagnetickému impulzu pri jadrovom výbuchu. Každá z družíc váži približne 900 kg a cena jednej je odhadovaná na približne 50 miliónov dolárov.
Riadiaca zložka je zodpovedná za plynulý chod celého systému. Táto zložka je tvorená systémom hlavnej riadiacej stanice, štyroch monitorovacích pozemných staníc umiestnených v rôznych častiach sveta a troch vysielacích staníc, ktoré komunikujú s družicami. Hlavná riadiaca stanica (MCS – Master Control Station) je umiestnená v opevnenom bunkri v Skalistých horách blízko leteckej základne Falcon v Colorade a má špeciálnu ochranu. Monitorovacie stanice pasívne sledujú družice, prijímajú ich dáta, a tieto predávajú MCS. Tu sú na základe prijatých dát vypočítané presné parametre obežných dráh (efemeridy) a korekcie hodín pre jednotlivé družice. Vysielacie stanice potom tieto parametre minimálne raz denne odovzdajú družiciam. Tie potom vysielajú pomocou rádiových signálov efemeridy svojich obežných dráh a presný čas užívateľom do GPS prijímačov.
Užívateľská zložka je tvorená GPS prijímačmi, užívateľmi samotnými, vyhodnocovacími nástrojmi a postupmi potrebnými na vyhodnotenie meraní. GPS prijímače vykonajú na základe prijatých signálov z družíc predbežné výpočty polohy, rýchlosti a času. Pre výpočet všetkých štyroch súradníc je potrebné prijímať signály aspoň zo štyroch družíc. Prijímače sa delia na jednokanálové a viackanálové. Jednokanálové prijímače sú vybavené len jedným vstupným kanálom, takže pri sledovaní viacerých družíc musia postupne prepínať tento vstupný kanál na jednotlivé družice. Viackanálové prijímače majú dostatočný počet vstupných kanálov, aby mohli súčasne sledovať všetky dostupné družice a tým zvyšovať presnosť výpočtu. Jednou zo základných úloh GPS je navigácia v trojrozmernom priestore. V poslednom čase nastal prudký rozvoj výroby GPS prijímačov v ručnom prevedení, ktorý by sa dal porovnať s rozvojom mobilnej komunikácie v posledných piatich rokoch.
Ako GPS pracuje.
To, čo sa deje v každom GPS prijímači by sme mohli opísať ako určovanie polohy meraného bodu z priesečníku guľových plôch, ktorých polomer je daný meranými vzdialenosťami. Tento systém sa nazýva tiež dĺžkomerný systém. Meranou veličinou je doba šírenia rádiového signálu z družicovej antény k anténe GPS prijímača tdi. Rýchlosť šírenia signálu je rovná rýchlosti svetla. Každá družica v navigačnej správe okrem iných údajov posiela aj parametre svojej dráhy (efemeridy) z ktorých vieme vypočítať aktuálnu polohu družice (XS, YS, ZS). Keď poznáme súradnice družíc, môžeme polohu užívateľa (X, Y, Z) určiť vypočítaním sústavy troch rovníc o troch neznámych. Problém merania polohy by bol jednoduchý, keby časové základne (hodiny) družice a užívateľa boli synchrónne. Hlavným problémom je doba, ktorá uplynie medzi vyslaním diaľkomerného signálu z GPS družice a jeho prijatím užívateľským GPS prijímačom. Časová základňa užívateľského zariadenia je posunutá o neznámy časový interval Dt, ktorý môžeme prepočítať na vzdialenosť b = c Dt (kde c je rýchlosť svetla). K neznámym súradniciam užívateľa pristupuje teda neznáma b a pre výpočet polohy potrebujeme celkom štyri rovnice
(xi − x)2 + (yi − y)2 + (zi − z)2 = (Di + b)2 
Di = c tmi
i = 1, 2, 3, 4
Užívateľské GPS zariadenie generuje kópiu signálu vysielaného zvolenou družicou, túto kópiu zosynchronizuje s prijímaným signálom a meria posun "tmi" počiatku tejto kópie vzhľadom na počiatok svojej časovej základne. Meraný čas "tmi" môže prepočítať na vzdialenosť "Di", ktorá sa nazýva pseudovzdialenosť (pseudorange). Ak sa meranie uskutočňuje minimálne k štyrom družiciam, máme k dispozícii všetky veličiny potrebné pre riešenie sústavy rovníc, ktorých neznámymi sú súradnice (X, Y, Z) a posun "Dt" užívateľovej časovej základne vzhľadom na časovú základňu družice.
Technické údaje o systéme.
Signály GPS družíc sú vysielané na dvoch nosných frekvenciách:
L1 (1575,42 MHz, vlnová dĺžka 19 cm) – štandardný polohový systém
L2 (1227,60 MHz, vlnová dĺžka ) – presný polohový systém
Frekvencie sú modulované týmito navigačnými kódmi:
L1 je modulovaná dvoma pseudonáhodnými šumami (PRN – Pseudo Random Noise). 
L2 je modulovaná jedným šifrovaným kódom: 
Služby SA, SPS a PPS.
Určenie polohy pomocou systému GPS je veľmi presné aj pri použití jedného kanálu a kódu C/A (Coarse/Acquistions). Americká vláda vzhľadom na strategické záujmy a bezpečnosť štátu rozhodla o zavedení zvláštneho režimu prevádzky GPS – výberový prístup (SA – Selective Availability). Výberový prístup spočíva v zámernom zhoršovaní presnosti merania vzdialenosti tým, že sa menila hodinová frekvencia signálu a efemeridy vo vysielanej navigačnej správe. Výsledkom toho meraná pseudovzdialenosť nezodpovedala vzdialenosti užívateľa od družice a nezodpovedal ani posun jeho hodín vzhľadom na systémové hodiny. Táto náhodná funkcia, ktorá zhoršovala presnosť merania, bola zavedená 25. marca 1990 u všetkých družíc bloku II. Po protestoch odbornej verejnosti však americká vláda prehodnotila svoje rozhodnutie o zavedení SA a 1. mája 2000 bol zvláštny režim výberového prístupu (Selective Availability) zrušený. Dosiahnuteľná presnosť GPS prijímačov v určení polohy je teraz 10 – 15 m.
Už od začiatku budovania celého systému sa uvažovalo o využívaní toho systému nielen vojenskými, ale aj civilnými užívateľmi. Preto sa hľadala rozumná miera obmedzenia prístupu civilných užívateľov, ktorá by zaistila prijateľne nízke riziko zneužitia celého systému, a pritom by podstatne neobmedzovala civilné využitie. Nakoniec sa rozhodlo o rozdelení prístupu pre autorizovaných a neautorizovaných užívateľov. Autorizovaný užívateľ je armáda Spojených štátov, armády niektorých ďalších štátov NATO a prípadne vybraný civilný užívateľ. Autorizovaní užívatelia využívajú službu s označením presná polohová služba (PPS – Precise Positioning Service). Táto služba pozostáva v prístupe k C/A kódu na nosnej frekvencii L1 a k P – kódu (Precision code) resp. Y – kódu (šifrovaný Precision code) na frekvenciách L1 a L2 bez obmedzenia. K využívaniu služby PPS musí byť autorizovaný užívateľ vybavený špeciálnym GPS prijímačom, ktorý po zadaní hesla dokáže eliminovať umelú chybu SA a spracovávať šifrovaný Y – kód. Neautorizovaným užívateľom je poskytovaná štandardná polohová služba (SPS – Standard Positioning Service). Táto služba pozostáva v prístupe k C/A kódu a navigačným dátovým správam na nosnej frekvencii L1 a je nepretržite k dispozícii všetkým užívateľom GPS po celom svete.
Diferenčný GPS (DGPS).
Použitím diferenčnej (rozdielovej) metódy merania sa dosiahne významného zvýšenia presnosti určovania polohy v reálnom čase. Vychádzame pri tom z poznatku, že diferencie údajov meraných dvoma blízkymi GPS prijímačmi sú zaťažené podstatne menšími chybami ako samotné namerané údaje. To je spôsobené vysokou koreláciou (vzájomnou závislosťou) chýb oboch meraní. Signál sa šíri od družice k obom prijímačom po skoro rovnakej dráhe, preto ionosférické a troposférické oneskorenie signálu je zhruba rovnaké. Podobne sa prejavia aj chyby efemerid družíc. Za nekorelované (nezávislé) môžeme považovať len chyby spôsobené samotnými prijímačmi a mnohocestným šírením signálu (rôzne odrazy od objektov, rušenia…). Mnohocestné šírenie potom môžeme považovať za hlavný faktor výslednej chyby diferenciálneho GPS. Meranie polohy pomocou DGPS je trochu zložitejšie ako pri GPS, pretože sú potrebné minimálne dva GPS prijímače. Jeden prijímač je umiestnený stacionárne na známej polohe, ktorá sa určila geodetickým meraním. Tento prijímač sa nazýva RS – referenčná stanica. Táto stanica neustále uskutočňuje merania ku všetkým viditeľným družiciam, zmerané pseudovzdialenosti porovnáva s predpokladanými hodnotami (údajmi o svojej polohe) a ich rozdiely vysiela vlastným samostatný kanálom k všetkým užívateľom DGPS. V prijímačoch ostatných DGPS užívateľov sa prijaté korekcie použijú k oprave merania a tak sa významne zvýši presnosť určenia ich polohy v reálnom čase. Korekčný údaj sa aktualizuje v intervale 1 až 15 sekúnd. Platnosť korekcií je v polomere centimetrová až decimetrová a v polomere je metrová. Formát opráv pre ich prenos bol navrhnutý v dokumente RTCM.
Princíp a využitie.
Princíp: V našom trojrozmernom svete, satelity GPS vysielajú signály ako sféra (guľa). Každý satelit je v strede sféry. Miesto, kde sa všetky sféry pretínajú, určuje polohu prijímača GPS.
Použitie: mobilné telefóny, hodinky, kombajny (určovanie polohy na poli), prepravné kontajnery, bankomaty, systém leteckej dopravy.

</doc>
<doc id="15678" url="https://sk.wikipedia.org/wiki?curid=15678" title="GPS">
GPS



</doc>
<doc id="15679" url="https://sk.wikipedia.org/wiki?curid=15679" title="NAVSTAR">
NAVSTAR



</doc>
<doc id="15693" url="https://sk.wikipedia.org/wiki?curid=15693" title="Názov hostiteľa">
Názov hostiteľa

Názov hostiteľa (iné názvy: meno hostiteľa, hostiteľský názov, hostiteľské meno, hostname, v slangu aj: meno stroja, názov stroja; angl. "host name, hostname") je unikátne meno počítača, pod ktorým je známy na počítačovej sieti. Používa sa na identifikáciu jednotlivého počítača pri elektronickej komunikácii (napr. e-mail, Usenet news a pod.)
V lokálnych sieťach je názov hostiteľa zvyčajne jedno slovo, napr. „pc01“, „katka“, „r2d2“.
Na Internete je názov hostiteľa kombinácia lokálneho názvu počítača a domény. Napríklad „sk.wikipedia.org“ pozostáva z lokálneho mena („sk“) a doménového mena "wikipedia.org". Touto kombináciou vzniká FQDN (Full Qualified Domain Name). To sa dá preložiť na adresu IP pomocou lokálneho hosts súboru, služby NIS alebo systémom DNS. Počítač môže mať niekoľko názvov (aliasov), no jedno je určené ako kanonické, teda také, ktoré daný počítač sám používa.
Často je možné uhádnuť názov hostiteľa v rámci nejakej organizácie. Väčšinou majú totiž počítače názvy podľa služieb, ktoré poskytujú (napr. anonymné FTP či World Wide Web). Vezmime doménu „example.com“. Potom možno hádať mená strojov a pridávať ich pred názov domény, napr. „www.example.com“, „ftp.example.com“. Na overenie platnosti daného mena jednoducho použijeme napr. program ping.
Názov hostiteľa možno použiť aj na fyzickú identifikáciu počítača v rámci organizácie, môže obsahovať kód úseku, kde sa nachádza, číslo kancelárie a pod. Častejšie sa však používajú názvy kreslených postavičiek, mená zvierat, či ľudí, mytologické odkazy, postavy zo sveta fantasy, Sci-Fi, Star Treku, Star Wars a pod.

</doc>
<doc id="15694" url="https://sk.wikipedia.org/wiki?curid=15694" title="Pedagogika">
Pedagogika

Pedagogika (z gr. "paidagōgike (téchnē)" = umenie výchovy &lt; "paidós" = dieťa + "ágein" = viesť, hnať; pôvodne sa myslelo sprevádzanie dieťaťa z domu do školy) je jednak spoločenská disciplína (veda, teória a náuka) o výchove a vzdelávaní a jednak príslušná prax. Opiera sa o výsledky spoločenských aj prírodných vied.
Skúma výchovný proces so všetkými jeho činiteľmi, zložkami, metódami a podmienkami.
Členenie.
"Pozri aj: pedagogické vedy"
Najdôležitešie disciplíny:
Keďže si však každá ľudská činnosť vyžaduje aj pedogogiku, pedagogika zasahuje prakticky do všetkých oblastí nášho života. Na druhej strane využíva poznatky iných vied, najmä psychológie, sociológie, filozofie, logiky a podobne.
Predmet.
Predmet pedagogiky ako vedy je vzdelávacia realita (výchovná, edukačná realita). Pedagogika sa zaoberá všetkými determinantmi vzdelávania, vzdelávacím procesom a výsledkami ako aj efektmi vzdelávania. Obsahovú štruktúru tvoria predovšetkým teórie a výskum, náplň jednotlivé pedagogické disciplíny – pedagogické vedy.
Prax.
Pedagogická prax by mala predstavovať súhrn sústavného štúdia pedagogiky a súvisiacich vedných oborov, postupného zbierania skúseností a následného utvárania vlastného individuálneho pedagogického systému zodpovedajúceho pedagógovi – praktikovi. Pretože prax ukázala, že samotné učenie sa teórie nestačí, rovnako ako nestačia samotné skúsenosti neopreté o hlboké znalosti pedagogiky.
Dejiny.
Celej antickej pedagogike (ktorá ešte bola skôr súčasťou filozofie) je spoločný názor, že pri vzdelávaní je dôležité a jeho cieľom je najmä rozmýšľanie a reč a že sa teda prejavuje v premyslenom rečovom prejave a konaní. Prvá pedagogická teória vznikla v 5. až 4. storočí pred Kr. v Grécku. Bola ovplyvnená sofistikou, rétorikou, sokratovskou skepsou, Platónovou náukou o štáte a Aristotelovou politickou filozofiou a etikou. Podľa nej pozostáva pedagogika jednak z daných vlôh človeka, jednak z cvičenia či zvyku a jednak z inštruovania (v prípade Sokrata z kladenia otázok a vyvracania presvedčení a pod.). Potreba pedagogiky sa zdôrazňovala nedostatočnou prirodzenou „výbavou“ človeka (najmä jeho prirodzenou fixáciou na zmyslové vnemy, cudzie názory a bez kontroly prevzaté predstavy, a jeho neschopnosťou k právno-politickému spolužitiu s ostatnými)
Prístup zmenili stoici v 3. stor. pred Kr. a ich prístup, ktorý potom platil v gréckom a latinskom svete asi 600 rokov, sa stal prvým základným kameňom neskoršej západnej pedagogiky. Nešlo už ako predtým o to, vychovať dobrého občana „polisu“ alebo naučiť ho, čo je dobré, ale o to, vychovať morálne a vnútorné sebou si isté indivíduum. Ďalej bola významná náuka o účelnosti všetkého, čo existuje, a o centrálnom a samoúčelnom postavení človeka vo vesmíre. Do dnešnej pedagogiky sa táto koncepcia dostala napríklad cez myšlienku J.-J. Rousseaua, že prirodzený vývin je pre pedagogiku rozhodujúci.
V stredovekej kresťanskej Európe nevznikla nijaká nová pedagogická teória, iba sa selektívne preberali antické teórie a pridal sa k nim teologický výklad.
Druhým základným kameňom západnej pedagogiky je pedagogika humanizmu a renesancie pochádzajúca zo 14. – 16. storočia z Talianska. Hlavná myšlienka je tá, že človeka treba chápať ako „dielo seba samého“, a že je preto stvorený na to, aby si zariadil svet podľa svojho poznania a vôle, a aby sám sebe dal istú podobu. Odtiaľto pochádza dnešná významná úloha pedagogiky pri samodefinícii a budovaní spoločnosti.
Tretiemu základnému kameňu pedagogiky, k položeniu ktorého došlo v 17. storočí a ktorého hlavnou myšlienkou bola a je nekonečná schopnosť ľudského rodu zdokonalovať sa, vďačíme zakladateľovi modernej pedagogiky Jan Amos Komenský. V tomto období už hovoríme o pedagogike ako o samostatnej disciplíne. 
Komenský vo svete udomácnil, na tú dobu, revolučné pojmy ako „opakovanie je matkou múdrosti“ a „škola hrou“. Do pedagogiky vniesol svoju vnímavú dušu a túžbu po lepšom svete začínajúc s láskou a vľúdnosťou od tých najmenších, ako aj svoju filozofiu, ktorá sa nazýva pansofia. Ústrednou ideou Komenského je myšlienka harmónie v celom kozme a súvislosť zmyslu všetkého bytia, opäť počnúc tými najmenšími. Komenský bol jediným tvorcom originálnej, filozoficky ukotvenej pedagogickej sústavy v našom regióne, zaoberal sa všeobecnou teóriou výchovy, didaktikou, vytvoril špeciálnu metodiku výuky jazykov a sám vytváral originálne učebnice. Komenský je dodnes právom nazývaný "Otec modernej pedagogiky" a „Učiteľ národov". 
Pod vplyvom myšlienok rovnosti a slobody (Francúzska revolúcia a pod.), straty tradičnej úlohy rodiny a po vzniku povinnej školskej dochádzky v 19. a najmä v 20. storočí sa pedagogika stala aj sociálne významnou a začala byť študovaná na univerzitách. Keďže sú však učitelia v praxi ovplyvňovaní inými spoločenskými činiteľmi, je vplyv pedagogiky na samotných učiteľov pomerne slabý.
Od 60-tych rokov existuje snaha zmeniť pedagogiku na čisto empirickú vedu, ale ukázalo sa, že tradičný filozofický prístup sa naďalej uplatňuje – naďalej sú dôležité otázky o zmysle, miere, dôvodoch, cieľoch, hraniciach a pod. výchovy a vzdelávania.
Oproti tradičným pedagogickým teóriám, požadujúcim od pedagogiky formovanie človeka, je dnes skôr snaha privieť žiaka komunikatívnym spôsobom k samostatnosti. Ďalej sa spochybňuje tradičný postulát, že je možné vytvoriť niečo ako jednotný pedagogický systém platný pre každého človeka. Ľudia sú v skutočnosti kultúrne, individuálne a inak rôzni, a je teda snaha zaoberať sa práve rozdielmi medzi kategóriami ľudí. V rámci tohto prístupu sa tiež kritizujú niektoré novoveké dogmy, napríklad tá, že je človek autonómny tvor vôle, práce a pod., ktorého možno donekonečna zdokonaľovať. Na druhej strane sa kritizuje názor, že ľudia sú „ľudskí“ v tom zmysle, že sú iracionálni a nepolepšiteľní.
Osobnosti.
Ku konštituovaniu pedagogiky ako samostatnej disciplíny významne prispel Jan Amos Komenský, najmä vo svojom hlavnom pedagogickom diele "Veľká didaktika". Na jeho myšlienky nadviazali najmä Jean Jacques Rousseau, John Locke, J. H. Pestalozzi, R. Owen, J. F. Herbart, F. Fröbel, K. D. Ušinskij, u nás najmä Samuel Tešedík, D. Lehotský, G. A. Lindner, S. Ormis a iní.

</doc>
<doc id="15697" url="https://sk.wikipedia.org/wiki?curid=15697" title="Ján Lašák">
Ján Lašák

Ján Lašák (* 10. apríl 1979, Zvolen) je bývalý slovenský hokejový brankár.
Klubový hokej.
S hokejom začínal v HKm Zvolen. V extralige debutoval v sezóne 1998/99 kde odohral 8 zápasov. V nasledujúcom ročníku odišiel do Severnej Ameriky. V roku 1999 ho draftoval klub Nashville Predators v 2. kole ako 65. v poradí.
V sezóne 2001/02 sa stal prvým slovenským brankárom v NHL. Za dva roky však odohral len 6 zápasov, pričom ani raz nedosiahol víťazstvo. Väčšinou chytal vo farmárskom mužstve Milwaukee Admirals, preto sa rozhodol pre návrat do Európy. V ročníku 2003/04 hral za SKA Petrohrad v ruskej hokejovej superlige. Od sezóny 2004/05 pôsobil v českej hokejovej extralige v mužstve HC Pardubice, v prvom roku pôsobenia (počas lockoutu v NHL) pomohol vybojovať majstrovský titul, pričom v play-off mal najlepšiu percentuálnu úspešnosť spomedzi brankárov a získal ocenenie Zlatá helma.
Po avizovanom návrate Dominika Haška pred sezónou 2009/10 odišiel na hosťovanie do slovenského klubu HC Košice, v decembri ho angažoval klub KHL Atlant Mytišči, ktorému sa zranil brankár Martin Gerber, pôvodne malo ísť o hosťovanie do konca januára 2010. Po sérii kvalitných výkonov s ním vedenie predĺžilo zmluvu do konca sezóny. V nasledujúcom ročníku chytal za Jokerit Helsinki, v sezóne 2011/12 hral opäť v KHL za Amur Chabarovsk, v priebehu nasledujúcej prestúpil do Spartaku Moskva. 
V ročníku 2013/14 začal chytať za klub slovenskej extraligy Dukla Trenčín, pričom sa s vedením dohodol, že nebude poberať žiaden plat. V priebehu sezóny prestúpil do českého extraligového klubu Bílí Tygři Liberec a v sezóne 2015/16 s ním získal majstrovský titul. O rok neskôr ukončil hráčsku kariéru. 
Reprezentácia.
Slovensko reprezentoval na MS juniorov 1999, kde pomohol v zisku bronzovej medaily. V seniorskej kategórii sa zúčastnil majstrovstiev sveta v rokoch 2000 (striebro), 2001, 2002 (zlato), 2003 (bronz), 2004, 2005, 2006, 2008, 2009 a 2011. Zúčastnil sa aj ZOH 2006 v Turíne. Niekoľko rokov bol slovenskou brankárskou jednotkou. Spolu v reprezentácii odchytal 65 zápasov. Nosí reprezentačný dres s číslom 25.
MS 2000.
Na svojom prvom seniorskom šampionáte v ruskom Petrohrade sa významnou mierou zaslúžil o zisk prvej medaily pre slovenskú reprezentáciu, Slovensko sa prebojovalo do finále, v ktorom prehralo s Českom 3:5.
MS 2002.
Výraznou oporou bol aj na MS v Göteborgu. V semifinále so Švédskom chytil v predĺžení čistú šancu súpera a následne všetky samostatné nájazdy. Vo finále Slovensko porazilo Rusko 4:3 a stalo sa prvý raz v histórii majstrom sveta.
MS 2003.
Na šampionáte vo Fínsku Slovensko získalo bronzové medaily po víťazstve nad Českom 4:2. Lašák zaznamenal najlepšiu percentuálnu úspešnosť spomedzi všetkých brankárov – 93,5.
MS 2004.
Na majstrovstvách sveta v Česku sa Slovensko tretí raz za sebou prebojovalo do semifinále, v ktorom prehralo s Kanadou 1:2. Kanadský hráč Shawn Horcoff strelil víťazný gól po faule na Lašáka, ktorý vyšiel za bránu v snahe rozohrať puk. V súboji o bronz Slovensko prehralo s USA 0:1 po samostatných nájazdoch. Na podujatí zaznamenal percentuálnu úspešnosť 95,4, čo bolo najlepšie hodnotenie zo všetkých brankárov.
MS 2005.
Na svetovom šampionáte vo Viedni a Innsbrucku obsadila slovenská reprezentácia piate miesto. Po kvalitných výkonoch v základnej skupine (Bielorusko 2:1, Rusko 3:3 a Rakúsko 8:1), postúpilo Slovensko do ďalších bojov z prvého miesta. V osemfinálovej skupine prehralo s Českom (1:5), ďalšie dva zápasy vyhralo (Švajčiarsko 3:1, Kazachstan 3:1). V skupine skončilo na treťom mieste za Ruskom a Českom a vo štvrťfinále sa stretlo s Kanadou. V dramatickom zápase prehralo 4:5, víťazný gól strelil Joe Thornton štyri minúty pred koncom takmer od modrej čiary. 
Lašák nastúpil od začiatku vo všetkých stretnutiach, okrem zápasov s Rakúskom a Českom. V zápase s Českom vystriedal po prvej tretine Rastislava Staňu, ktorý dostal 5 gólov a v ďalších dvoch tretinách si udržal čisté konto. Dostal celkovo 11 gólov, viac ako raz inkasoval iba v zápase s Ruskom (3) a vo štvrťfinále s Kanadou (5). O Thorntonovom góle povedal: "Strelu som dokonale prečítal, išla mi čisto do lapačky, zrazu sa však puk postavil na hranu a i keď pôvodne smeroval tridsať čísel nad bránku, spadol dnu." V úspešnosti zásahov sa umiestnil na 9. mieste (91,27 %). 
ZOH 2006.
Slovensko skončilo na piatom mieste. Základnú skupinu vyhralo bez straty bodu, bolo však vyradené v štvrťfinále Českom. Ján Lašák odchytal iba zápas s Lotyšskom (6:3). 
MS 2006.
Tréner František Hossa ho nominoval na Majstrovstvá sveta v lotyšskej Rige, už v prvom zápase proti Bielorusku sa však zranil a nahradil ho Karol Križan.
MS 2008.
Členom reprezentačného výberu bol aj na svetovom šampionáte v Kanade. Slovensko nepostúpilo zo základnej skupiny po prehrách s Nemeckom a Fínskom. V zápasoch o udržanie zdolalo Slovinsko 5:1 a 4:3 (po samostatných nájazdoch). Lašák nechytal len v stretnutí s Fínskom, keď nastúpil Peter Budaj. Bol ocenený ako jeden z troch najlepších hráčov Slovenska na turnaji.
MS 2009.
Tréner Ján Filc ho nominoval na MS vo Švajčiarsku. V prvých dvoch zápasoch základnej skupiny proti Maďarsku (4:3) a Bielorusku (1:2 po samostatných nájazdoch) chytal Rastislav Staňa, pričom Lašák vystriedal Staňu po prvom samostatnom nájazde Bieloruska. V poslednom zápase základnej skupiny proti Kanade (3:7) začal chytať Jaroslav Halák, ktorého Lašák vystriedal po piatom obdržanom góle.
MS 2011.
Tréner Glen Hanlon ho nominoval na domáci šampionát v Bratislave, neodchytal však žiadne stretnutie, keď bol náhradníkom Jaroslava Haláka.
Rodina.
Ján Lašák je rozvedený, s exmanželkou Andreou majú dve deti, syna Jána a dcéru Lillien (* 2005).
S priateľkou Romanou, uzavreli manželstvo (2024) majú spolu syna Mateja (2021) a dcéru Emily (2025)

</doc>
<doc id="15699" url="https://sk.wikipedia.org/wiki?curid=15699" title="Janko Lašák">
Janko Lašák



</doc>
<doc id="15700" url="https://sk.wikipedia.org/wiki?curid=15700" title="Lašák">
Lašák



</doc>
<doc id="15701" url="https://sk.wikipedia.org/wiki?curid=15701" title="Michal Handzuš">
Michal Handzuš

Michal Handzuš (* 11. marec 1977, Banská Bystrica) je bývalý slovenský hokejový útočník, hrával na pozícii centra. Hrával za Banskú Bystricu a v NHL odohral viac ako 1000 zápasov.
Ako člen Výkonného výboru Slovenského zväzu ľadového hokeja v r. 2022 odstúpil z funkcie, keď športový zväz odmietol vylúčiť slovenských hráčov v Kontinentálnej hokejovej lige z národnej reprezentácie v dôsledku ruskej invázie na Ukrajinu. 
Klubový hokej.
Je odchovancom Banskej Bystrice. Bol draftovaný v úvodnom drafte NHL v roku 1995 klubom St. Louis Blues v 4. kole ako 101. v celkovom poradí. Prvý ročník v zámorí 1997/98 strávil vo farmárskom tíme Worcester Ice Cats, ďalší už v hlavnom tíme St. Louis Blues. V tomto klube sa stal súčasťou produktívneho slovenského útoku s Pavlom Demitrom a Ľubošom Bartečkom, ktorý bol prezývaný "Slovak Pack". 
V sezóne 2000/01 prestúpil do Phoenix Coyotes a pred ročníkom 2002/03 do Philadelphie Flyers. Počas sezóny 2004/05 (lockout v NHL) hral za HKm Zvolen v slovenskej hokejovej extralige a dostal sa s mužstvom do finále súťaže. Na sezónu 2005/06 mal platnú zmluvu s Philadelphiou Flyers, ktorá mu zaručovala ročný príjem 2,128 mil. USD. Pred ďalším ročníkom podpísal kontrakt s Chicago Blackhawks, kvôli zraneniu však odohral len osem zápasov. Pred sezónou 2007/08 podpísal štvorročný kontrakt s Los Angeles Kings za 16 miliónov USD , v klube sa stretol s krajanmi Ľubomírom Višňovským a Ladislavom Nagyom. Prvý rok v tomto klube zaznamenal len 21 bodov a podľa Fox Sports bol najhoršou investíciou letného trhu s voľnými hráčmi. V ďalšom dosiahol 18 gólov a 24 nahrávok. Potom si zahral taktiež v San Jose Sharks. 
1. apríla 2013 prestúpil do tímu Chicago Blackhawks, kde hral s Mariánom Hossom. S tímom Chicaga vyhral na jar 2013 Stanley Cup, kedy Chicago porazilo vo finále Boston Bruins, ktorý viedol slovenský kapitán Zdeno Chára. V januári 2017 dostal trojmesačný dištanc za zákrok na Tomáša Hričinu v zápase Tipsport ligy proti HC Košice zo dňa 13. januára 2017.
V auguste 2018 oznámil ukončenie svojej aktívnej hráčskej kariéry.
Reprezentácia.
Michal Handzuš reprezentoval Slovensko na MS 2000 (striebro), 2002 (zlato), 2005, 2009, 2011 a 2012 (striebro). Bol nominovaný na Zimné olympijské hry 2006, no napokon do Turína nepricestoval kvôli vykĺbenému ramenu. Účasť na MS 2008 odriekol kvôli chýbajúcej forme a potrebnej rekonvalescencii.
 O rok neskôr sa objavil v nominácii trénera Jána Filca na MS 2009, ktoré sa pre Slovensko skončilo len 10. miestom a Handzuš si v šiestich zápasoch pripísal štyri body za štyri asistencie. Vo februári 2010 opäť nechýbal v nominácii toho istého trénera na blížiace sa Zimné olympijské hry 2010, ktoré sa uskutočnili v kanadskom Vancouveri. Michal svojimi šiestimi bodmi v siedmich zápasoch dopomohol reprezentácii ku konečnému štvrtému miestu. V ten rok sa kvôli klubovým povinnostiam na majstrovstvách sveta nezúčastnil, to však neplatilo o tých nasledujúcich, kedy sa na domácom šampionáte v roku 2011 stretla takmer celá zlatá generácia hokejistov na čele Miroslavom Šatanom, Pavlom Demitrom či Mariánom Hossom. Púť slovenskej reprezentácie sa však skončila už v osemfinálovej skupine a Handzuš si v piatich zápasoch pripísal len dve asistencie. Všetko si však vynahradil o rok neskôr, kedy bol nominovaný trénerom Vladimírom Vůjtekom na MS 2012, ktoré sa uskutočnili v Helsinkách a Štokholme. Michal sa stal ťahúňom mužstva a skvelými výkonmi, z ktorých sú najnezabudnuteľnejšie víťazný gól vo štvrťfinále proti Kanade a asistencia pri víťaznom góle Miroslava Šatana v semifinále proti Česku, dopomohol k zisku strieborných medailí.

</doc>
<doc id="15708" url="https://sk.wikipedia.org/wiki?curid=15708" title="Ivan Majeský">
Ivan Majeský

Ivan Majeský (* 2. september 1976, Banská Bystrica) je bývalý slovenský hokejový obranca, brat útočníka Igora Majeského. Patrí medzi výrazne defenzívne typy, vyniká najmä tvrdou hrou, pričom ťaží zo svojej robustnej postavy. Je to hráč, ktorý sa dokázal presadiť v najlepšej lige sveta, kde počas troch sezón vsietil osem gólov. Avšak hlavným míľnikom jeho kariéry bol rok 2006, kedy sa nachádzal na ľade pri jednom z najkrajších gólov histórie NHL. Sám strelec tohto gólu Alexander Ovečkin mu po zápase daroval hokejku a puk, ktorý symbolizuje Ivanov najkrajší plusový bod v jeho bohatej hokejovej kariére.
Klubový hokej.
S hokejom začínal v Banskej Bystrici. V slovenskej extralige debutoval v sezóne 1995/96. V roku 1999 prestúpil do HKm Zvolen, kde odohral úspešnú sezónu. Pred ročníkom 2000/01 ho angažoval klub Ilves Tampere z fínskej SM-liigy, kde pôsobil dva roky.
V roku 2001 ho draftoval klub NHL Florida Panthers v 9. kole ako 267. v poradí. Nasledujúcu sezónu pôsobil v mužstve Floridy a ročník 2003/04 hral za Atlantu Thrashers. Počas lockoutu v NHL bol hráčom HC Sparta Praha v českej extralige.
Pred sezónou 2005/06 podpísal jednocestnú zmluvu s klubom NHL Washington Capitals s ročným príjmom 800 tisíc USD. Pred začatím prípravy v klube neprešiel zdravotnými testami, keď mu vyšetrenie dokázalo zranenie kolena, následok zranenia z majstrovstiev sveta, preto začiatok sezóny vynechal.
Pred ročníkom 2006/07 sa nedohodol so žiadnym klubom NHL a vrátil sa do Európy. Pôsobil tri sezóny v Linköpings HC (kvôli švédskym daňovým zákonom vždy odohral úvod v SM-liige). 
V júli 2009 uzavrel kontrakt s ďalším klubom Elitserien Skellefteå AIK, športový riaditeľ Lasse Johansson uviedol, že by mohol byť prínosom pre mužstvom najmä svojimi skúsenosťami. Sezónu 2012/13 začal v HC Kladno, v jej priebehu prestúpil do Linköpings HC, ďalšiu začal opäť v Kladne a prestúpil do Jokeritu Helsinki.
V ročníku 2013/14 hral opäť za HC Kladno.
Reprezentácia.
Ivan Majeský reprezentoval Slovensko na majstrovstvách sveta v rokoch 2003 (bronz), 2004, 2005, 2008, 2010, 2011 a na Zimných olympijských hrách 2006 v Turíne. Bol v nominácii na Svetový pohár 2004, ale v poslednom prípravnom zápase v Ottawe si zlomil malíček a musel odcestovať domov. Odohral 97 reprezentačných zápasov a dal v nich 4 góly. Nosí reprezentačný dres s číslom 23.
MS 2005.
Jeho účasť na svetovom šampionáte vo Viedni a Innsbrucku nebola istá kvôli problémom s chrbticou, napokon bol nominovaný. Na turnaji však odohral však len dve striedania, keď si po zrážke s bieloruským útočníkom Andrejom Kosticynom natrhol väzy v kolene a musel odcestovať domov. Na šampionáte ho nahradil Jaroslav Obšut, ktorý bol dopísaný na súpisku bol troch zápasoch základnej časti. Slovensko prehralo vo štvrťfinále s Kanadou 4:5 a obsadilo 5. miesto.
ZOH 2006.
Slovensko obsadilo na zimnej olympiáde v Turíne piate miesto. Po kvalitných výkonoch v základnej skupine, ktorú vyhralo bez straty bodu, bolo vyradené vo štvrťfinále Českom. Ivan Majeský odohral všetkých 6 zápasov, nebodoval.
MS 2008.
Bol členom výberu Júliusa Šuplera, ktorý reprezentuje na MS 2008 v Kanade. Slovensko nepostúpilo zo základnej skupiny po prehrách s Nemeckom a Fínskom. V zápasoch o udržanie zdolalo Slovinsko 5:1 a 4:3 (po samostatných nájazdoch). Majeský odohral všetkých päť stretnutí, nebodoval.
MS 2010.
Glen Hanlon ho nominoval na šampionát vo Švajčiarsku. Na podujatí zaznamenal gól a asistenciu. Slovensko nepostúpilo do vyraďovacích bojov a obsadilo 12. miesto.
MS 2011.
Hral aj na domácom šampionáte v Bratislave. Slovensko nepostúpilo zo základnej skupiny a obsadilo 10. miesto.
Štatistika na významných podujatiach.
"(štatistické údaje v článku sú z 3. novembra 2013)"

</doc>
<doc id="15709" url="https://sk.wikipedia.org/wiki?curid=15709" title="Rastislav Staňa">
Rastislav Staňa

Rastislav Staňa (* 10. január 1980, Košice) je bývalý slovenský hokejový brankár.
Klubový hokej.
V sezóne 1999/00 odišiel do zámoria. Odohral 6 sezón za rôzne mužstvá v nižších súťažiach WHL, ECHL a AHL. V sezóne 2003/04 sa mu podarilo odohrať 6 zápasov v NHL za Washington Capitals, ktorý ho draftoval v roku 1998 v 7. kole zo 193. miesta. Keďže nedostával veľa príležitostí dostať sa v NHL na ľadovú plochu, rozhodol sa v ďalšej sezóne odísť do Európy. Sezónu 2004/05 odchytal za Södertälje SK vo švédskej hokejovej Elitserien. S týmto klubom podpísal zmluvu aj na sezónu 2005/06. Klub po jej skončení vypadol do nižšej súťaže a tak prestúpil do Malmö Redhawks, ktorý zase do Elitserien z nižšej ligy postúpil. Stretol sa v ňom s krajanmi Ľubomírom Sekerášom a Róbertom Tomíkom. V priebehu roka prestúpil do klubu Linköpings HC. Od sezóny 2008-09 je hráčom ruského klubu KHL Severstaľ Čerepovec.
Reprezentácia.
Rastislav Staňa reprezentoval nepretržite Slovensko na majstrovstvách sveta v rokoch 2001, 2002 (zlato), 2003 (bronz), 2004, 2005, 2009, 2010, ZOH 2002 v Salt Lake City a ZOH 2010 vo Vancouveri. Stal sa slovenskou reprezentačnou brankárskou dvojkou po Jánovi Lašákovi. Nosí reprezentačný dres číslo 31.
ZOH 2010.
Rastislav Staňa bol nominovaný na Zimné olympijské hry 2010. Keďže Jaroslav Halák sa zhostil roly tímovej jednotky na výbornú, Staňa nedostal príležitosť ani v jednom zápase a spolu s Petrom Budajom bol v role nehrajúceho náhradníka. Slovensko obsadilo v hokejovom turnaji mužov historické 4. miesto, keď nezvládlo tretiu tretinu súboja o bronz proti Fínsku (3:5).
MS 2005.
Na svetovom šampionáte vo Viedni a Innsbrucku obsadila slovenská reprezentácia piate miesto. Po kvalitných výkonoch v základnej skupine (Bielorusko 2:1, (Rusko 3:3 a (Rakúsko 8:1), postúpilo Slovensko do ďalších bojov z prvého miesta. V osemfinálovej skupine slovenská reprezentácia „vybuchla“ v súboji s Českom (1:5), ďalšie dva zápasy však zvládla (Švajčiarsko 3:1, Kazachstan 3:1). V skupine skončilo Slovensko na treťom mieste za Ruskom a Českom a v štvrťfinále sa stretlo s Kanadou. V dramatickom zápase prehralo tesne 5:4 gólom Joe Thorntona, streleným 4 minúty pred koncom zápasu, a bolo vyradené z bojov o medaily. 
Rastislav Staňa nastúpil na majstrovstvách sveta 2005 v dvoch zápasoch. Zápas s Rakúskom mu vyšiel, keď dostal iba jeden gól, ale zápas s Českom nie. Už počas prvej tretiny dostal 5 gólov a do ďalších častí hry nenastúpil, ale ho vystriedal Ján Lašák. Úspešnosť zásahov Rastislava Staňu na majstrovstvách bola 82,86 % a počet obdržaných gólov na zápas bol u neho 3,9 (prepočítané na 60 minút na ľade).
MS 2006.
Tréner František Hossa ho nominoval na Majstrovstvá sveta 2006 v lotyšskej Rige, hoci ho na súpisku napísal až po zranení Jána Lašáka v prvom zápase proti Bielorusku. V žiadnom zápase sa na ľad nedostal, bol náhradníkom Karola Križana.
MS 2009.
Tréner Ján Filc ho nominoval na MS 2009 vo Švajčiarsku.
Nastúpil v prvých dvoch zápasoch základnej skupiny proti Maďarsku (4:3) a Bielorusku (1:2 po samostatných nájazdoch - po prvom nájazde ho nahradil Ján Lašák).
MS 2010.
Rastislav Staňa bol prvou voľbou trénera Glena Hanlona pri tvorbe nominácie na MS 2010 v Nemecku. Keďže Colorado Avalanche vypadlo z play-off NHL ešte pred začiatkom šampionátu, tím posilnil Peter Budaj, ktorý sa stal tímovou jednotkou.
Rastislav Staňa sa prvýkrát dostal do bránky v prvom osemfinálovom stretnutí proti Dánsku (0:6), keď Peter Budaj inkasoval v prvých 4 minútach 3 góly. Rastislav Staňa odchytal zvyšných 56 minút, inkasoval 3 góly a zaznamenal 90,32% úspešnosť zásahov. V ďalšom zápase proti Fínsku (2:5) sa situácia opakovala, Peter Budaj dostal za dve tretiny tri góly a tréner Hanlon ho vystriedal. Staňa dostal z 10 striel 1 gól. V rozhodujúcom zápase osemfinálovej skupiny proti Nemecku nastúpil opäť Peter Budaj, Slováci však zápas nezvládli a po prehre 1:2 skončili na konečnom 12. mieste.

</doc>
<doc id="15710" url="https://sk.wikipedia.org/wiki?curid=15710" title="Peter Pucher">
Peter Pucher

 Peter Pucher (* 12. august 1974, Prešov) je slovenský hokejový útočník. Hráva na poste centra. Jeho starší brat René Pucher bol tiež hokejista. 
Klubový hokej.
S hokejom začínal v Prešove. Tu odohral svoje prvé dve extraligové sezóny 1993/94 a 1994/95. Nasledujúcu sezónu hral za ŠKP Poprad a ďalšie tri za HC Košice (spolu s bratom Reném), v poslednej klub vybojoval majstrovský titul. 
Po tomto úspechu prestúpil do HC Znojemští Orli v českej extralige, kde vytvoril produktívnu dvojicu s Marekom Uramom. V roku 2001 sa stal kapitánom klubu. Zotrval v ňom až do sezóny 2006/07, v priebehu ktorej sa stal hráčom HC Moeller Pardubice. 
Počas ročníka 2008/09 prestúpil do HC Kometa Brno v 1. ČHL, mužstvu pomohol vybojovať postup do extraligy. S platom 250 000 Kč patril k najdrahším hráčom mužstva. V nasledujúcej sezóne vypadol zo základnej zostavy a v novembri 2009 ho angažoval slovenský extraligový klub HKm Zvolen.
Od ročníka 2011/12 hráva opäť za HC Znojemští Orli, tentoraz v rakúskej hokejovej lige EBEL.
Reprezentácia.
V reprezentácii debutoval vo februári 1995, keď ho nominoval tréner Július Šupler. Reprezentoval na siedmich majstrovstvách sveta – v rokoch 1997, 1998, 1999, 2000 (striebro), 2001, 2002 (zlato) a 2005. Spolu odohral 144 zápasov, v ktorých strelil 24 gólov. Nosil dres s číslom 33.
Štatistika na významných podujatiach.
"(štatistické údaje v článku sú z 13. novembra 2013)"

</doc>
<doc id="15711" url="https://sk.wikipedia.org/wiki?curid=15711" title="Pavol Demitra">
Pavol Demitra

Pavol Demitra (* 29. november 1974, Dubnica nad Váhom, Česko-Slovensko – † 7. september 2011, Tunošna, blízko Jaroslavľu, Rusko) bol slovenský hokejový útočník. Naposledy pôsobil v ruskom klube KHL Lokomotiv Jaroslavľ. Na viacerých reprezentačných podujatiach bol kapitánom slovenského mužstva. Posledný zápas v jeho drese odohral 9. mája 2011 proti Dánsku ().
Prezidentka Zuzana Čaputová 27. júna 2021 vyznamenala in memoriam Demitru Radom Ľudovíta Štúra I. triedy za mimoriadne zásluhy v oblasti športu a za mimoriadne šírenie dobrého mena Slovenskej republiky v zahraničí.
Demitra bol aj Majster sveta v hokejbale z roku 1999.
Klubový hokej.
Pavol Demitra začínal s hokejom v rodnom meste, v klube Spartak ZŤS Dubnica nad Váhom. Vrcholový hokej začal hrať v sezóne 1992/93 v poslednom ročníku česko-slovenskej ligy za Duklu Trenčín. V nasledujúcej sezóne debutoval v NHL ako hráč Ottawy Senators, ktorou bol v roku 1993 draftovaný v 9. kole z 227. miesta. Väčšiu časť trojročného pôsobenia v Ottawe hrával vo farmárskom mužstve Prince Edward Island Senators. 
St. Louis Blues.
Pred sezónou 1996/97 sa stal hráčom St. Louis Blues. V novom klube sa stal čoskoro jednou z opôr, vytvoril produktívny útok s Michalom Handzušom a Ľubošom Bartečkom na krídlach, ktorý bol prezývaný "Slovak line".
V poslednom zápase ročníka 1998/99 proti Los Angeles Kings niekoľko sekúnd pred koncom (pri súperovej hre bez brankára) smeroval po pravom krídle so Scottom Youngom k prázdnej bránke. Gól by mu zabezpečil 90. bod a tým prémiu 500 000 USD. Nevystrelil však, ale prihral Youngovi, ktorému by jeho gól priniesol 300 000 USD. Youngova strela bola zblokovaná súperovým obrancom Jaroslavom Modrým. Na otázku novinárov, prečo prihrával, odpovedal: "Potreboval gól." Young bol tak prekvapený, že ten gól nedal, pretože to nečakal. Aj táto okolnosť prispela k tomu, že Demitra bol ocenený individuálnou trofejou pre najslušnejšieho hráča Lady Byng Memorial Trophy v roku 2000. 
Lockout.
V sezóne 2004/05 (počas lockoutu v NHL) hral za Duklu Trenčín – väčšiu časť sezóny v jednom útoku s Mariánom Hossom a Mariánom Gáboríkom. Stal sa najproduktívnejším hráčom súťaže, keď dosiahol 82 bodov v základnej časti, čím vytvoril rekord (ktorý o štyri roky prekonal Žigmund Pálffy).
Dukla ako najväčší favorit súťaže prehrala v semifinále play-off so Slovanom Bratislava. Nemalý podiel na tom mali rozhodcovia Peter Jonák a Rudolf Lauff. Po smrti Pavla Demitru vyšiel film s názvom 38-Pocta hokejovej legende. Vo filme sa Michal Handzuš z pohľadu nezaujatého hráča vyjadril: " Prečo tí rozhodcovia pískali proti tomu Trenčínu, tak ako pískali, lebo fakt niekedy sa mi zdalo, že to bolo úplne účelové. Tá séria podľa mňa nebola úplne v poriadku". Marián Hossa volil trochu diplomatickejšie slová: "Palo mal vždycky nervy, že tam sa nedalo vyhrať. Ja neviem v čom to bolo. Každý si môže možno domyslieť." Táto séria na dlho zanechala v Demitrovi veľmi negatívne nálady. Pod hrozbou pokuty sa rozhodol nepodať rozhodcom ruku a v jednom z pozápasových rozhovoroch sa vyjadril: "Ja kľudne zaplatím tých 5000 korún, ale Lauf nás obral dnes o zápas". Po skončení semifinále medzi Duklou a Slovanom sa Demitra znechutene vyjadril, že už nikdy nebude hrať v slovenskej extralige. S odstupom času vieme povedať, že tieto slová sa do bodky naplnili a slovenskú najvyššiu súťaž si naozaj už nikdy nezahral. 
Ďalšie roky v NHL.
Pred ročníkom 2005/06 podpísal zmluvu na tri roky s klubom Los Angeles Kings na 13,5 milióna USD. Po sezóne bol vymenený do Minnesoty Wild za Patricka O'Sullivana a 1. voľbu v drafte. V Minnesote vytvoril produktívnu dvojicu s krajanom Mariánom Gáboríkom. V klube pôsobil aj ďalší Slovák Branko Radivojevič. V októbri 2007 bol na jeden mesiac vymenovaný za kapitána. Dňa 10. júla 2008 podpísal s tímom Vancouver Canucks dvojročnú zmluvu na 7 miliónov USD. 
Jaroslavľ.
Po uplynutí kontraktu sa pred sezónou 2010/11 stal hráčom ruského klubu KHL Lokomotiv Jaroslavľ. V útoku nastupoval s českým hokejistom Josefom Vašíčkom. V play-off vyrovnal rekord súťaže, keď bodoval desať zápasov po sebe.
Reprezentácia.
Pavol Demitra reprezentoval Slovensko na majstrovstvách sveta v rokoch 1996, 2003 (bronz), 2004, 2005, 2007, 2011 ako aj na ZOH 2002, 2006, 2010 a Svetovom pohári 1996 a 2004. Spolu odohral 77 reprezentačných zápasov a dal v nich 27 gólov. Nosil dres s číslom 38. Dňa 9. mája 2011 ukončil po Majstrovstvách sveta 2011, ktoré sa konali v Bratislave a Košiciach svoju reprezentačnú kariéru v drese Slovenska.
ZOH 2006.
Slovenská reprezentácia obsadila na olympiáde piate miesto. Po kvalitných výkonoch v základnej skupine, ktorú vyhrala bez straty bodu, bola vyradená vo štvrťfinále Českom. Pavol Demitra bol prvýkrát v reprezentácii vo funkcii kapitána. Bol centrom prvého útoku (na krídlach s Mariánom Hossom a Mariánom Gáboríkom), ktorý dal na olympiáde 10 gólov, čo je viac ako zvyšok mužstva dohromady. S 10 bodmi sa stal najúspešnejším hráčom Slovenska v +/− hodnotení.
MS 2007.
Pavol Demitra prijal pozvánku Júliusa Šuplera na šampionát v Rusku. Do Moskvy po dohode s ním pricestoval po prvom zápase s Nórskom (rovnako ako Marián Hossa). Hrával v prvom útoku s Gáboríkom a Hossom. V poslednom zápase osemfinálovej časti proti Bielorusku si natiahol väzy v pravom kolene a jeho štart vo štvrťfinále bol otázny. Napokon nastúpil, Slovensko bolo vyradené Švédskom . Spolu na šampionáte strelil 2 góly a zaznamenal 2 asistencie.
ZOH 2010.
Na olympiáde vo Vancouveri sa stal najproduktívnejším hráčom turnaja (3G + 7A) a bol menovaný do all-star tímu. V zápase základnej skupiny proti favorizovanému Rusku rozhodol o výhre v samostatných nájazdoch, keď sa pomaly blížil z ľavej strany k bránkovisku, presunul sa od ľavej tyče k pravej, po pohybe brankára Bryzgalova mu Demitra prehodil puk do protipohybu k ľavej tyči.
Tento gól bol vyobrazený na slovenskej poštovej známke z roku 2011.
Slovensko dosiahlo dovtedy najlepšie umiestnenie v histórii na Olympijských hrách – 4. miesto.
Rodina.
Pavol Demitra bol ženatý od r. 2002 a s manželkou Máriou mal dve deti: syna Lucasa (* 2003) a dcéru Zaru (* 2005). 
Úmrtie.
Pavol Demitra zomrel 7. septembra 2011 pri havárii lietadla Jak-42, pri ktorej zahynul celý hokejový tím Lokomotiv Jaroslavľ. Lietadlo po chybe posádky pri štarte narazilo do stožiaru antény a krátko na to havarovalo. Časť lietadla spadla do rieky Volga.
Pocty.
Po Pavlovi Demitrovi pravdepodobne pomenujú námestie pri Zimnom štadióne Ondreja Nepelu v Bratislave a aj Zimný štadión v Trenčíne. Základná športová škola v Dubnici nad Váhom nesie meno Škola Pavla Demitru.
Fanúšikovia v Bratislave zorganizovali spomienkovú akciu deň po úmrtí, 8. septembra 2011. Konala sa pred Zimným štadiónom Ondreja Nepelu. Podobne aj fanúšikovia v Trenčíne. Mesto Bratislava zriadilo kondolenčnú listinu v Primaciálnom paláci. Takisto aj vztýčilo čiernu vlajku na Zimnom štadióne Ondreja Nepelu. HC Dukla Trenčín plánuje na znak úcty vyradiť číslo 38.
Slovenský zväz ľadového hokeja nariadil v rozmedzí 8. až 14. septembra 2011 vo všetkých súťažiach minútu ticha za obete tragédie. Takisto počas prestávok medzi tretinami by organizátori nemali púšťať reprodukovanú hudbu a podľa možností vyvesiť čiernu zástavu. Pro-Hokej, spoločnosť organizujúca zápasy v Tipsport extralige sa vyjadrila, že pred prvým kolom, ktoré by sa malo podľa pôvodných plánov uskutočniť 16. septembra 2011, začne každý zápas minútou ticha a počas prvých piatich minút nebude hrať reproduktorová hudba. Hráči a aj členovia klubov by mali nastúpiť s čiernou stuhou a dresom s číslom 38. Pro-Hokej takisto zrušil tlačovú konferenciu pred začiatkom novej sezóne Tipsport extraligy. 
V polovici apríla 2012 v rámci prípravy na Majstrovstvá sveta v ľadovom hokeji 2012 Slovenská hokejová reprezentácia odohrala dva prípravné zápasy proti Rusku. Stalo sa tak na počesť zosnulých hráčov, funkcionárov a personálu .
Futbalová Corgoň liga začala vo všetkých zápasoch 8. kola minútou ticha. 

</doc>
<doc id="15712" url="https://sk.wikipedia.org/wiki?curid=15712" title="Santana (hudobná skupina)">
Santana (hudobná skupina)

Santana je americká rocková skupina, ktorá vznikla v San Franciscu v roku 1966. Skupina hrá predovšetkým hard rock, blues-rock a jazz rock, pričom je popredným predstaviteľom latin rocku. Založil ju mexicko-americký gitarista Carlos Santana. Skupina si získala pozornosť verejnosti so skladbou „Soul Sacrifice“, s ktorou vystúpila na festivale Woodstock v roku 1969. Ich prvý album s názvom "Santana" sa vďaka tomuto vystúpeniu stal hitom. Neskôr ho nasledovali albumy "Abraxas" a "Santana III".
V roku 1998 bola skupina Santana uvedená do Rock and Roll Hall of Fame v zostave Carlos Santana, Jose Areas, David Brown, Gregg Rolie, Mike Carabello a Michael Shrieve. Skupina počas svojej existencie vyhrala deväť cien Grammy a tri ceny Latin Grammy. V roku 1988 vyhral frontman Carlos Santana cenu Grammy za svoju sólovú kariéru. Dodnes skupina predala viac ako 100 miliónov nahrávok po celom svete, vďaka čomu sa stala jednou z najpredávanejších hudobných skupín všetkých čias.

</doc>
<doc id="15713" url="https://sk.wikipedia.org/wiki?curid=15713" title="Sofistika">
Sofistika

Sofistika môže byť:

</doc>
<doc id="15714" url="https://sk.wikipedia.org/wiki?curid=15714" title="Stoici">
Stoici



</doc>
<doc id="15748" url="https://sk.wikipedia.org/wiki?curid=15748" title="Komenský">
Komenský

Komenský môže byť:

</doc>
<doc id="15754" url="https://sk.wikipedia.org/wiki?curid=15754" title="Jean Jacques Rousseau">
Jean Jacques Rousseau



</doc>
<doc id="15791" url="https://sk.wikipedia.org/wiki?curid=15791" title="Samuel Tešedík (1742 – 1820)">
Samuel Tešedík (1742 – 1820)

Samuel Tešedík (, ; * 20. apríl 1742, Alberti, Maďarsko – † 27. december 1820, Sarvaš) bol slovenský evanjelický kňaz a kazateľ, zakladateľ odborného školstva a pôdoznalectva v Uhorsku, pokrokový pedagóg, spisovateľ, polyhistor, filantrop a zeman.
Jeho pôsobnosť významne prekročila hranice slovenskej komunity a v Maďarsku je vnímaný ako významná osobnosť dejín. Svojou pedagogickou a ľudovýchovnou činnosťou nadväzoval na Komenského a najmä na názory európskych osvietenských pedagógov-filantropov (Johanna Bernharda Basedowa, Joachima Heinricha Campe, Johanna Friedricha Mayera, Johanna Heinricha Pestalozziho). V ich intenciách rozvíjal novátorskú výchovno-vzdelávaciu činnosť v duchu požiadaviek jozefínskeho osvietenstva. Bol jedným z najvšestrannejších a najvýznamnejších osvietencov európskeho významu, ktorí kedy žili.
Životopis.
Narodil sa v rodine evanjelického kňaza Samuela Tešedíka (* 1710, Púchov† 9. apríl 1749, Békešská Čaba). Po smrti otca, sa ako 7 ročný spolu so svojimi dvoma mladšími súrodencami Máriou Alžbetou a Jánom Kristiánom a s matkou Máriou Alžbetou Lang (pôvodom bratislavskou Nemkou, dcérou Michaela Langa a Barbary von Scharffenstein, pochádzajúcich z Horného Rakúska) vrátil do jej rodného mesta Prešporku (dnes Bratislava).
Po absolvovaní miestnej základnej školy a evanjelického lýcea v rokoch 1749 – 1767 odišiel študovať na kalvínske kolégium v meste Debrecín a Sárospatak (Blatný Potok). Teológiu, prírodné vedy, medicínu a právo študoval na nemeckých univerzitách v Erlangene, Jene, Drážďanoch, Halle a Berlíne, kde prišiel do kontaktu s filantropickými pedagogickými prúdmi. Pod vplyvom myšlienok filantropov sa snažil v prvom rade o zlepšenie podmienok pre vzdelávanie sedliackych detí a chudobnej vrstvy.
Pôsobil ako farár v Šuranoch a potom v Sarvaši od roku 1767 až do smrti. Zároveň bol členom Kráľovskej školskej komisie v Bratislave a dekanom a inšpektorom evanjelických škôl v Békešskej stolici. V roku 1779 založil „"Praktisch Oekonomischen Industrial Institut zu Szarvas"“ (ekonomicko-priemyselný ústav) "Institutum oeconomicum", prvý svojho druhu v Uhorsku a celej Európe, ktorý viedol do roku 1806. Po 10 rokoch od otvorenia mal ústav 991 študentov, ktorí prišli nielen z Uhorska, ale aj zo zahraničia, a záujem o štúdium na škole neustále rástol a s ohľadom na rôznorodosť žiakov sa prednášalo v nemčine, slovenčine a maďarčine a vo filiálke školy v Sedmohradsku aj v rumunčine. Tešedík sa stal autoritou a jeho ústav bol považovaný za „matku“ alebo vzorovú školu pre ostatné školy po celom Uhorsku. Bol inšpiráciou aj pre grófa György Festeticsa, ktorému sa Tešedík stal hlavným poradcom a pomohol mu v roku 1797 založiť a organizovať školu "Georgikon" v maďarskom meste Keszthely, ktorá slúžila pre vzdelávanie správcov veľkostatkov maďarskej šľachty.
Aklimatizoval viaceré druhy rastlín a stromov, z ktorých najvzácnejšie sú agáty a moruše, ale aj javor, jelša, topoľ, buk a smrek. Vypracoval spôsob domáceho spracovania hodvábu a chovu húseníc priadky morušovej. Otcom ho nazývajú aj agátové lesy, ktoré počas svojho života vysadil, tiahnuce sa krajinou od juhu Slovenska až po juh Maďarska.
Svoju činnosť rozšíril o problémy týkajúce sa zdravia ľudí, ako napríklad hĺbenie studní poskytujúcich čistú pitnú vodu, výživa roľníkov, životné podmienky, návrh usporiadania mesta, a pomáhal sirotám a chudobným ľuďom.
Cisár Jozef II. dňa 2. septembra 1789 odmenil Tešedíka a jeho manželku zlatou medailou a zlatým prsteňom. Tešedíkov uznávaný inštitút ocenil aj cisár Leopold II.. Jeho škola bola obdivovaná cárskym Ruskom, kam ho cárovná Katarína II. dvakrát pozvala na návštevu do Petrohradu, aby sa osobne zúčastnil na reforme ruského školstva. Za svoje pokrokové myslenie a zásluhy ho cisár František II. dňa 17. februára 1809 spolu s rodinou povýšil do šľachtického stavu a jeho rodina dostala erb.
Na pripomenutie jeho pamiatky udeľuje od roku 1961 Maďarská agrárna asociácia každoročne pamätnú plaketu Samuela Tešedíka. V Maďarsku sa na jeho počesť udeľujú v oblasti vedy a vzdelávania aj viaceré ceny.
Od roku 1948 je na jeho počesť na južnom Slovensku pomenovaná dedina – Tešedíkovo, ktorej pôvodný názov bol "Pered".

</doc>
<doc id="15796" url="https://sk.wikipedia.org/wiki?curid=15796" title="Richard Lintner">
Richard Lintner

Richard Lintner (* 15. november 1977, Trenčín) je bývalý slovenský hokejový obranca, ktorý sa zaraďoval medzi výrazne ofenzívne typy. Od sezóny 2015/16 je generálnym manažérom slovenskej hokejovej ligy.
Klubový hokej.
Lintner začínal s hokejom v rodnom meste, v klube Dukla Trenčín. V sezóne 1995/96 debutoval v extralige, keď nastúpil na dva zápasy. V roku 1996 ho draftoval v piatom kole z celkového 119. miesta klub NHL – Phoenix Coyotes. Nasledujúce dve sezóny hral v nižších severoamerických súťažiach (AHL a IHL). V sezóne 1999/2000 absolvoval premiéru v NHL, keď za Nashville Predators odohral 33 zápasov. V nasledujúcom ročníku odohral 50 stretnutí. Sezónu 2000/01 začal v Dukle Trenčín, po šiestich zápasoch uzavrel zmluvu so švédskym klubom MoDo Hockey. Pred nasledujúcim ročníkom sa vrátil do NHL, pôsobil v New York Rangers a Pittsburgh Penguins, ako aj vo farmárskej AHL. 
V ročníku 2003/04 hrával vo švédskom Djurgårdens IF, zaradil sa k najproduktívnejším obrancom súťaže. Ďalšie dva roky bol hráčom švajčiarskeho klubu HC Fribourg-Gottéron, pričom po prvom ročníku bol vyhlásený za štvrtého najlepšieho zahraničného obrancu súťaže. Od sezóny 2006/07 pôsobil znova v Elitserien. Prvý rok hrával za nováčika súťaže Skellefteå AIK, koncom marca sa však zranil a záver ročníka vynechal. Pred ďalším ročníkom s ním podpísal Färjestads BK polročný kontrakt (kvôli vysokým daniam), za klub nastupoval od októbra (predtým odohral päť zápasov v Dukle Trenčín). Od sezóny 2008/09 bol hráčom bieloruského klubu Dinamo Minsk v KHL. Sezónu 2010/11 odohral vo fínskom klube SaiPa, kde nastúpil na 29 zápasov, v ktorých zaznamenal 20 kanadských bodov (10+10). V nasledujúcej sezóne odohral v rovnakom klube 21 zápasov (2+5). V decembri 2011 prestúpil na hosťovanie do klubu Lukko Rauma.
V sezóne 2012/13 sa najskôr dohodol na po krátkodobom pôsobení s extraligovým klubom ŠHK 37 Piešťany (dva zápasy) a neskôr odohral päť zápasov v Dukle Trenčín. Začiatkom januára sa so švédskym mužstvom BK Rögle dohodol na krátkodobom kontrakte s opciou do 25. januára 2013.
Pôsobil v ruskej KHL v tíme Dinamo Minsk a na záver kariéry v Dukle Trenčín.
Reprezentácia.
Slovensko reprezentoval na majstrovstvách sveta v rokoch 2001, 2002 (zlato), 2003 (bronz), 2004, 2005 a 2010, na ZOH 2002 a Svetovom pohári 2004. 
Na MS 2002 premenil rozhodujúci samostatný nájazd v semifinálovom zápase so Švédskom (pred ním uspel Žigmund Pálffy) a posunul Slovensko do finále, kde sa po víťazstve nad Ruskom stalo prvý raz v histórii majstrom sveta. Lintner, ktorý na podujatí zaznamenal bilanciu 4 góly a 4 asistencie, bol vyhlásený za člena All Stars tímu. Zatiaľ odohral 105 reprezentačných zápasov, strelil 14 gólov. Nosíl reprezentačný dres číslo 41.
Majstrovstvá sveta 2006 v Lotyšsku pre neho znamenali prvú neúčasť na šampionáte po piatich rokoch, do Rigy však pricestoval a pôsobil ako televízny spolukomentátor Slovenskej televízie. Vo februári 2007 reprezentačný tréner Július Šupler oznámil, že Lintner viac nemá ambície hrávať v reprezentácii a chce sa venovať klubovému hokeju a rodine. Na MS 2007 do Moskvy však opäť pricestoval ako spolukomentátor zápasov.
V roku 2009 zmenil svoje rozhodnutie o ukončení reprezentačnej kariéry, tréner Ján Filc ho nominoval na ZOH 2010. 18. januára v zápase proti Čeľabinsku však utrpel zlomeninu ľavej ruky, v nominácii bol preto nahradený Ivanom Barankom.
Glen Hanlon ho nominoval sa MS 2010 v Nemecku, kde zaznamenal tri asistencie. Slovensko prekvapivo prehralo v osemfinálovej skupine s Dánskom 0:6,
celkovo dosiahlo 12. miesto.
Na ďalších svetových šampionátoch sa opäť zúčastňoval v pozícii televízneho spolukomentátora.
Rodina.
Richard Lintner je ženatý, s manželkou Danielou majú dcéru Kristínu a dvojičky Simonu a Nikolu. Jeho otec bol profesionálny futbalista trenčianskej Jednoty.

</doc>
<doc id="15832" url="https://sk.wikipedia.org/wiki?curid=15832" title="Matej I.">
Matej I.

Matej Korvín alebo Matej I. (po rumunsky "Matei Corvin"; v modernej maďarčine "Hunyadi (Corvin) Mátyás" alebo len "Mátyás király"; * 23. február 1443, Kluž – 6. apríl 1490, Viedeň) bol v rokoch 1458 až 1490 uhorský a chorvátsky kráľ, od roku 1486 rakúsky vojvoda a od roku 1469 si nárokoval aj titul českého kráľa. 
Životopis.
Matej Korvín pochádzal z rodu Huňadyovcov a jeho otec Ján Huňady bol najbohatším veľmožom v Uhorsku. Za Matejovej vlády došlo k ekonomickému a kultúrnemu rozkvetu krajiny. Bojoval s Jiřím z Poděbrad a Fridrichom III., dobyl Sliezsko, Lužicu a Moravu a dal sa tam korunovať za českého kráľa (ako protikráľ). Dobyl aj Dolné Rakúsko a svojím sídlom urobil Viedeň. V roku 1465 založil v Bratislave Universitas Istropolitana a v roku 1480 aj univerzitu v Pešti.
Za svoje poslanie považoval likvidáciu bratríckych skupín na Slovensku. V máji 1458 pri Blatnom Potoku porazili kráľovské vojská bratríkov. Posledný bratrícky tábor zničili v roku 1467 pri Veľkých Kostoľanoch. Vodcu bratríkov Švehlu a ďalších kapitánov dal popraviť. Radových vojakov prijal do svojho „čierneho pluku“ ako žoldnierov. Vojsko tvorili bývalí Jiskrovi a bratrícki bojovníci, približne 20 000 až 30 000 mužov. Po likvidácii vnútorného nepriateľa a dobytí Nitry v roku 1472, podnikol tri výpravy proti Osmanskej ríši, v ktorých dosiahol iba čiastočné úspechy. K rozvoju vzdelanosti počas jeho vlády výrazne prispela jeho manželka Beatrix Aragónska, dcéra neapolského kráľa. Manželia boli veľmi vzdelaní a vzdelanosť aj podporovali. Do krajiny pozývali zahraničných, najmä talianskych umelcov, staviteľov a učencov. Matej sa usiloval zabezpečiť si potomstvo a tak s rakúskou meštiankou Barbarou Edelpack mal nemanželského syna Jána Korvína.
Do uhorského kráľovstva za vlády Mateja Korvína prenikali myšlienky humanizmu a renesancie. Z domácich učencov bol známy Vavrinec Koch z Krompách. Vybudovali slávnu knižnicu "Bibliotéku Corvinianu" (preklady antických diel), ktorá bola postavená v renesančnom slohu v Budíne.
Matej zomrel 6. apríla 1490 vo Viedni. Príčinou smrti bolo rozčúlenie, keď mu služobníctvo donieslo neumyté figy. Dostal mozgovú mŕtvicu a o dva dni jej podľahol. Po jeho smrti bol za kráľa zvolený Vladislav II. Jagelovský, ktorý bol od roku 1471 českým kráľom. Vladislav bol zvolený uhorskými stavmi, ktoré nerešpektovali Matejovu vôľu, aby sa kráľom stal jeho nemanželský syn Ján Korvín. 
Ako jeden z mála uhorských panovníkov sa uchoval v pamätiach a povestiach ako dobrý kráľ. O tejto tradícii svedčí aj slovenský preklad výsadnej listiny pre dedinu Svinná, ktorú dali v 17. storočí vyhotoviť miestni šoltýsi. Prekladateľ v listine tituluje Mateja Korvín aj ako slovenského kráľa: "My Mattias z milosti Boží král uherský, slovenský a český".  

</doc>
<doc id="15833" url="https://sk.wikipedia.org/wiki?curid=15833" title="Popúšťanie">
Popúšťanie

Popúšťanie je rozžeravenie ocele a jej pomalé ochladzovanie. Používa sa hlavne po kalení, aby sa uvoľnili vnútorné napätia v materiáli (preto sa tak aj volá). Pri popúšťaní sa oceľ zahreje na asi 300 až 600°C (nie viac ako 723 °C) a potom sa buď znovu zakalí, alebo voľne ochladí na normálnu teplotu. Doba popúšťania môže byť rádovo hodiny.
Cieľom je odstrániť alebo zmenšiť vnútorné napätia po kalení a upraviť mechanické vlastnosti na požadované hodnoty. Robí sa hneď po kalení. 
Rozdelenie.
Štádiá pri popúšťaní:

</doc>
<doc id="15842" url="https://sk.wikipedia.org/wiki?curid=15842" title="Žíhanie (metalurgia)">
Žíhanie (metalurgia)

Žíhanie je spôsob tepelného spracovania zliatin, ktorého cieľom je zmena mechanických vlastností materiálu vyvolaná zmenou jeho mikroskopickej štruktúry pri vysokej teplote. Žíhanie sa robí obyčajne v 3 krokoch:
Niekedy je žíhanie tvorené aj viac ako 3 krokmi, takýto postup sa nazýva "žíhací program".
Zahrievanie/ochladzovanie sa robí buď horúcim vzduchom alebo v soľnom kúpeli. Teplota žíhania je blízka teplote začiatku tavenia materiálu, ale nikdy ju nesmie prekročiť. Cieľom žíhania je zvýšenie húževnatosti, ťažnosti, medze pevnosti.
Žíhanie sa používa v spojení s oceľou a liatinou, je ho možné využiť aj pre iné zliatiny.
Procesy.
Pri žíhaní sa využíva schopnosť difúzie atómov, ktoré z pôvodne nerovnovážneho stavu na začiatku difundujú do stavu rovnovážneho. Hnacím motorom procesu je dostatočne vysoká teplota žíhania. Difúzny pohyb atómov mení rozloženie a množstvo dislokácií - porúch kryštalickej mriežky, ktoré bránia deformácii, čo má za následok zvýšenie ťažnosti. Žíhanie prebieha vo viacerých fázach. 
Druhy žíhania ocelí.
S prekryštalizáciou:
Bez prekryštalizácie:
Normalizačné žíhanie.
Pri 30-50 °C nad ACM s následnou výdržou na tejto teplote niekoľko minút až hodín a vychladnutie na pokojnom vzduchu. 
Odstraňujú sa ním nerovnosti štruktúry spôsobené predošlým spracovaním (napr. valcovaním alebo kovaním). Dokážeme ním urobiť rovnomernú štruktúru zrna. Pri podeutektoidných oceliach je štruktúra lamelárny perlit a ferit. Pri nadeutektoidných je štruktúra perliticko-cementitická vzniká tzv. cementitická sieťovina. Žíhajú sa napr. výkovky, plechy. Normalizačné žíhanie je príprava pred kalením.
Pri tejto teplote prebieha difúzia uhlíka v oceli až pokiaľ sa nedosiahne rovnovážny stav. Po napr. valcovaní je zrnová štruktúra sploštená. Normalizačným žíhaním sa zase dosiahne zhruba guľovité zrno.
Ďalšie druhy.
Rozpúšťacie žíhanie.
Rozpúšťacie žíhanie sa používa pri vytvrditeľných zliatinách ako je napríklad dural, ako prvý krok vytvrdzovania. Pri tomto žíhaní sa zliatina ohrieva na teplotu vyššiu ako zodpovedá maximálnej rozpustnosti pri danom zložení, ale zároveň pod teplotu solidu (začiatok tavenia). Na tejto teplote sa zotrvá dovtedy, kým nevznikne homogénny tuhý roztok. Teplotu rozpúšťacieho žíhania je potrebné udržiavať v čo najužšom intervale v tolerancii 5 °C.

</doc>
<doc id="15843" url="https://sk.wikipedia.org/wiki?curid=15843" title="Slovinský potok">
Slovinský potok

Slovinský potok je potok na Spiši, na území okresu Spišská Nová Ves. Je to pravostranný prítok Hornádu a má dĺžku 17 km. 
Na hornom toku preteká Lacemberskou dolinou. Oblasť v údolí potoka okolo obce Slovinky je starou baníckou oblasťou, ktorej stopy možno dodnes pozorovať v starých haldách, odvaloch a opustených štôlňach.
"Prameň:" vo Volovských vrchoch, v podcelku Hnilecké vrchy, na východnom svahu vrchu Bukovec (1 126,7 m n. m.) v nadmorskej výške okolo 1 060 m n. m.
"Smer toku:" na hornom toku na východ, potom sa stáča na severovýchod a za obcou Slovinky viac-menej na sever
"Geomorfologické celky:" Volovské vrchy, podcelok Hnilecké vrchy
"Prítoky:" 
sprava: Haladej, Došťavná, Duch, Jozefka, Holica, Banský potok, potok spod Ostrého vrchu (1 082,0 m n. m.) - Ostrý, Gelnický potok, spod Krompašského vrchu (1 024,8 m n. m.), Krompašský potok; 
zľava: Brôdok, Svatíkov, Hrbok, Poráčsky potok, potok spod Bielej skaly (926,0 m n. m.) a Jarček
"Ústie:" do Hornádu na území mesta Krompachy v nadmorskej výške 360,6 m n. m.
"Obce:" Slovinky, osada Dolina, mesto Krompachy

</doc>
<doc id="15861" url="https://sk.wikipedia.org/wiki?curid=15861" title="Hydroxiderivát">
Hydroxiderivát



</doc>
<doc id="15862" url="https://sk.wikipedia.org/wiki?curid=15862" title="Jaroslav Obšut">
Jaroslav Obšut

Jaroslav Obšut (* 3. september 1976, Prešov) je bývalý slovenský hokejový obranca.
Klubový hokej.
Už ako osemnásťročný odišiel do zámoria, kde pôsobil 10 rokov predovšetkým v nižších súťažiach SJHL, WHL, ECHL, AHL a IHL. V roku 1995 si ho vybralo vo vstupnom drafte NHL mužstvo Winnipeg Jets v 8. kole ako 188. v poradí. V NHL debutoval počas ročníka 2000/01, za St. Louis Blues odohral 4 zápasy. V nasledujúcej sezóne odohral 3 stretnutia za Colorado Avalanche, ale ďalšie dva roky opäť pôsobil vo farmárskom mužstve. Preto sa rozhodol pre návrat do Európy, od sezóny 2004/05 bol hráčom klubu Luleå HF vo švédskej Elitserien. Nosil dres s číslom 43. V máji 2009 podpísal dvojročnú zmluvu s mužstvom KHL HC Spartak Moskva. Po skončení zmluvy sa na rok upísal mužstvu KHL CHK Dynama-Minsk. V máji 2012 podpísal zmluvu s ukrajinským klubom HC Donbas Doneck, ktorý trénoval Július Šupler, bol kapitánom mužstva. V 23 odohraných zápasoch zaznamenal šesť bodov za gól a päť asistencií. Začiatkom novembra s ním vedenie ukončilo spoluprácu. Odohral sedem zápasov za extraligový HKm Zvolen. Následne sa vrátil do Spartaku Moskva. V súčasnosti oblieka dres HC Bratislava, ktorý hrá v prvej lige 
Reprezentácia.
Reprezentoval na ZOH 2002 v Salt Lake City, Svetovom pohári 2004, MS 2005 a 2009. Spolu odohral v slovenskej reprezentácii 37 zápasov, strelil 1 gól - v prípravnom zápase proti Lotyšsku pred MS 2009. Nosí reprezentačný dres s číslom 43. 
MS 2005.
Na svetovom šampionáte vo Viedni a Innsbrucku obsadila slovenská reprezentácia piate miesto. Po kvalitných výkonoch v základnej skupine (Bielorusko 2:1, (Rusko 3:3 a (Rakúsko 8:1), postúpilo Slovensko do ďalších bojov z prvého miesta. V osemfinálovej skupine prehralo s Českom (1:5), ďalšie dva zápasy vyhralo (Švajčiarsko 3:1, Kazachstan 3:1). V skupine skončilo na treťom mieste za Ruskom a Českom, vo štvrťfinále prehralo s Kanadou v dramatickom zápase 4:5 gólom Joe Thorntona. 
Jaroslav Obšut sa dostal do reprezentačného kádra na majstrovstvá sveta dodatočne po zranení Ivana Majeského. Nastúpil v troch zápasoch osemfinálovej skupiny a vo štvrťfinále, nebodoval.
MS 2009.
Tréner Ján Filc ho nominoval na MS 2009 vo Švajčiarsku. Slovensko nepostúpilo z osemfinálovej skupiny a obsadilo 10. miesto. Obšut na podujatí zaznamenal asistenciu a tri plusové body.

</doc>
<doc id="15863" url="https://sk.wikipedia.org/wiki?curid=15863" title="Juraj Štefanka">
Juraj Štefanka

Juraj Štefanka (* 28. január 1976, Nitra) je bývalý slovenský hokejový útočník, mladší brat Miroslava Štefanku.
Klubový hokej.
S hokejom začínal v klube MHC Plastika Nitra, kde hrával v sezónach 1994/95 až 1998/99 . Ďalšie dva roky odohral v Slovane Bratislava. Následne pôsobil v českej hokejovej extralige. V ročníku 2001/02 hral za HC Energie Karlovy Vary, v ďalšom za HC Lasselsberger Plzeň. Nasledujúcu sezónu začal v Kladne, po desiatich zápasoch prestúpil do HC Vítkovice Steel. V závere základnej časti sezóny 2005/06 bol poslaný na hosťovanie do Znojma výmenou za Mareka Urama. Ďalšiu sezónu začal v ruskom Neftechimik Nižnekamsk, kde však odohral len 14 zápasov a prestúpil do českého klubu HC Oceláři Třinec. V priebehu play-off patril medzi najlepších strelcov súťaže.
Pred ročníkom 2008/09 prestúpil do HC Vítkovice, kde odohral dva roky. Ďalšiu sezónu začal v Slavii Praha, v jej priebehu prestúpil do BK Mladá Boleslav. Ďalší ročník pôsobil opäť vo Vítkoviciach, od sezóny 2012/13 hrá za francúzsky HC Rouen.
Reprezentácia.
Juraj Štefanka reprezentoval na svetových šampionátoch v rokoch 2004, 2005 a 2009. Spolu odohral v slovenskej reprezentácii 55 zápasov, strelil 14 gólov. Nosil dres s číslom 20.
Tréner Ján Filc ho nominoval na MS 2009 vo Švajčiarsku.

</doc>
<doc id="15864" url="https://sk.wikipedia.org/wiki?curid=15864" title="Nick Cave">
Nick Cave

Nicholas Edward Cave AO (* 22. september 1957, Warracknabeal, Austrália) je austrálsky spevák, textár, básnik a herec.
Spoluzakladal "The Boys Next Door", koncom sedemdesiatych rokov sa premenovali na "The Birthday Party".
V roku 1984 sa "The Birthday Party" rozpadla a jej dvaja členovia Nick Cave a Mick Harvey založili skupinu Nick Cave &amp; The Bad Seeds, ku ktorej patrili aj Blixa Bargeld, gitarista v Einstürzende Neubauten, Barry Adamson, Hugo Race a Anita Lane.
V marci 2008 dostal čestný doktorát na Monash University v Melbourne za propagáciu Austrálie po celom svete. V rokoch 1977 – 78 navštevoval na univerzite "Caulfield Institute of Technology", štúdium však nedokončil, pretože sa začal venovať hudbe.
Diskografia.
Albumy nahrané so skupinou The Bad Seeds
Filmografia.
Nick Cave účinkoval vo filmoch Wima Wendersa:
V roku 1991 sa objavil po boku Brada Pitta a Samuela L. Jacksona vo filme Johnny Suede režiséra Toma DiCilla.

</doc>
<doc id="15865" url="https://sk.wikipedia.org/wiki?curid=15865" title="Karol Križan">
Karol Križan

Karol Križan (* 5. jún 1980, Žilina) je slovenský hokejový brankár chytajúci za druholigový tím HK Detva.
Klubový hokej.
V extralige debutoval už ako 16-ročný v MHk 32 Liptovský Mikuláš – v sezóne 1996/97. Spočiatku chytal viac v juniorskom mužstve, za dva roky si postupne vybojoval pozíciu prvého brankára. V ročníku 2000/01 odohral dva zápasy základnej časti za HKm Zvolen, neskoršieho majstra. V ďalšej sezóne sa stal brankárskou jednotkou Zvolena, keď nahradil Rastislava Rovnianka. V HKm Zvolen pôsobil štyri roky, počas sezóny 2004/05 v čase lockoutu NHL klub dosiahol finálovú účasť, kde prehral s Slovanom Bratislava. Križan zaznamenal v 16 zápasoch play-off percentuálnu úspešnosť 93,9 ‰. V sezóne 2023/2024 bude hrávať Karol Križan v druhej lige za HC Detva.
Pred ročníkom 2005/06 prestúpil do MoDo Hockey vo švédskej Elitserien, kde sa stal brankárskou jednotkou. Prvú sezónu hral spoločne s Rastislavom Pavlikovským. V 47. kole v zápase proti Timrå IK strelil gól, pri odvolaní súperovho brankára v záverečnej power-play, v stretnutí navyše chytil všetkých 45 striel. V nasledujúcom ročníku 2006/07 bol jeho spoluhráčom Róbert Döme. Klub získal majstrovský titul, keď vo finále porazil HC Linköping, za ktorý chytal Rastislav Staňa, po víťazstve 4:2 na zápasy. Križan a Döme sa stali po Vladimírovi Országhovi ďalšími slovenskými hokejistami so ziskom švédskeho titulu. V sezóne 2007/08 však MoDo prekvapivo vypadlo už v úvodnom kole play-off s Timrå IK.
Koncom decembra 2008 s ním vedenie rozviazalo kontrakt, ako dôvod uviedlo, že nedodržiaval tímovú koncepciu. Následne prestúpil do švajčiarskej ligy, do klubu HC Ambri-Piotta,
 V júni 2009 uzavrel kontrakt s MHC Martin. Klub dosiahol 3. miesto, čím vyrovnal svoje najvyššie umiestnenie v Extralige.
V priebehu ročníka 2010/11 prestúpil do švédskeho druholigového Växjö Lakers a pomohol klubu postúpiť do Elitserien. V nasledujúcej sezóne chytal za taliansky SC Renon. V ročníku 2012/13 bol hráčom Ice Tigers Nové Zámky v MOL Lige. Od ďalšej sezóny je brankárom nórskeho klubu Tønsberg Vikings.
Reprezentácia.
Karol Križan reprezentoval na posledných majstrovstvách Európy do 18 rokov, ktoré sa konali v roku 1998 (6. miesto). Zúčastnil sa aj na MS 20 1999, kde Slovensko vybojovalo bronzovú medailu, hoci neodchytal žiaden zápas. Bol členom reprezentácie aj na MS 20 2000 (9. miesto).
V seniorskej reprezentácii sa zúčastnil na piatich svetových šampionátoch za sebou – MS 2004 (4. miesto), 2005, 2006, 2007, 2008 a ZOH 2006. Spolu odchytal 42 reprezentačných zápasov. Nosí reprezentačný dres číslo 60.
MS 2005.
Na svetovom šampionáte vo Viedni a Innsbrucku obsadila slovenská reprezentácia piate miesto, keď vo štvrťfinále prehrala s Kanadou 4:5. Križan bol nominovaný ako tretí brankár po Jánovi Lašákovi a Rastislavovi Staňovi, príležitosť nedostal.
ZOH 2006.
Slovensko obsadilo na olympiáde piate miesto. Po kvalitných výkonoch v základnej skupine, ktorú vyhralo bez straty bodu, bolo vyradené v štvrťfinále Českom. Križan dostal oveľa viac priestoru ako na predošlých medzinárodných podujatiach. Odchytal dve stretnutia, v ktorých dostal jediný gól a stal sa tak najlepším zo slovenských brankárov v percentuálnej úspešnosti, ako aj v počte inkasovaných gólov na zápas.
MS 2006.
Tréner František Hossa ho nominoval na majstrovstvá sveta v Rige. V prvom zápase proti Bielorusku nahradil zraneného Jána Lašáka, ďalšie zápasy odchytal celé. Spolu v nich dostal 12 gólov a mal v nich 91,55% úspešnosť zásahov.
MS 2007.
Tréner Július Šupler ho nominoval na šampionát v Rusku. Nenastúpil na žiaden z prípravných zápasov kvôli zraneným slabinám, do začiatku majstrovstiev sa však uzdravil. Mužstvo vypadlo so Švédskom vo štvrťfinále a obsadilo 6. miesto. Križan bol na podujatí slovenskou brankárskou jednotkou, zaznamenal úspešnosť 88,4 %.
MS 2008.
Členom reprezentačného výberu bol aj na svetovom šampionáte 2008, neodchytal však ani jeden zápas. Slovensko nepostúpilo zo základnej skupiny po prehrách s Nemeckom a Fínskom. V dvoch stretnutiach o udržanie zdolalo Slovinsko 5:1 a 4:3 (po samostatných nájazdoch).
Reprezentačná štatistika.
"(štatistické údaje v článku sú z 23. augusta 2014)"
Rodina.
Karol Križan má syna Karola (* 2005) a dcéru Sofiu (*2017)

</doc>
<doc id="15866" url="https://sk.wikipedia.org/wiki?curid=15866" title="Marián Hossa">
Marián Hossa

Marián Hossa (* 12. január 1979, Stará Ľubovňa) je bývalý slovenský hokejový reprezentant. Väčšinu svojej kariéry odohral v kanadsko-americkej NHL, krátko hral aj vo Švédsku a na Slovensku. Bol považovaný za jedného z najlepších útočníkov NHL a taktiež za jedného z najrýchlejších korčuliarov tejto súťaže.
Reprezentoval na viacerých medzinárodných podujatiach, vrátane štyroch Zimných olympijských hier v Salt Lake City, Turíne, Vancouveri a v Soči. Ako prvý hokejista na svete hral tri roky po sebe za tri rôzne kluby vo finále Stanleyho pohára, úspešný bol celkovo trikrát, pohár získal vždy v drese Chicaga Blackhawks. Je štvornásobným držiteľom ocenenia najlepší hokejista Slovenska. Pred sezónou 2017/18 ohlásil prerušenie svojej hráčskej kariéry kvôli závažným vedľajším účinkom liečby kožnej choroby. Kariéru oficiálne slávnostne ukončil 8. apríla 2022. 24. júna 2020 ho v Toronte uviedli do Siene slávy NHL. 
Životopis.
Marián Hossa sa narodil 12. januára 1979 v Starej Ľubovni. Vyrastal v meste Podolínec, odkiaľ pochádzala jeho mama Mária. Jeho otec je František Hossa, bývalý tréner slovenskej hokejovej reprezentácie a mladší brat Marcel Hossa je tiež bývalý hokejový útočník ktorý hrával najmä v NHL a KHL. Keď bol malé dieťa jeho rodina sa odsťahovala do Trenčína. Ukončil Stredné odborné učilište železničné v Trenčíne. V roku 2010 sa oženil s Jankou Ferovou, majú spolu tri dcéry - Miu, Zoju a Emmu. Podniká v potravinárstve a spolu s bratom založil nadáciu HOSS Heroes, ktorá má za cieľ poskytovať humanitárnu i charitatívnu činnosť ako i zlepšovať podmienky a komunitné vzťahy v oblasti podpory, výchovy a rozvoja športu mládeže na regionálnej úrovni a ďalšie aktivity.
Hokejová kariéra.
Začiatky.
S hokejom začínal ako päťročný v Dukle Trenčín . V Dukle hrával počas celej dorasteneckej a juniorskej kariéry. Najskôr začínal na poste centra, no potom ho vtedajší tréner Jaroslav Walter postavil na pravé krídlo . Juniori Dukly získali v tomto období titul majstra Slovenska .
Slovenská extraliga.
V seniorskej extralige debutoval ako 17-ročný. V prvej sezóne 1996/97 strelil v základnej časti 30 gólov, zaznamenal 24 asistencií a 44 plusových bodov, čím významnou mierou prispel k zisku majstrovského titulu .
Za Duklu hral aj v neskoršom období, niekoľko zápasov na začiatku sezóny 2001/02, nakoľko čakal na podpis nového kontraktu s Ottawou a taktiež v ročníku 2004/05, keď bola NHL na celý rok prerušená kvôli lockoutu. Za Trenčín vtedy odohral 25 zápasov, jeho spoluhráčmi boli aj Marián Gáborík a Pavol Demitra a časť sezóny hosťoval v tíme nováčika švédskej Elitserien Mora IK, kde hral aj jeho brat Marcel .
Zahraničná kariéra.
Ottawa Senators.
V roku 1997 bol draftovaný v úvodnom drafte NHL tímom Ottawa Senators v prvom kole ako 12. v celkovom poradí. Zaujímavosť v drafte je porovnanie s rokom narodenia: 12.1.1979 - 1. kolo, 12. poradie rok draftu 1997. Už v najbližšej sezóne odišiel do zámoria, v prípravných zápasoch sa gólovo presadil, čo mu spolu s absenciou kapitána Senataros Daniela Alfredssona dopomohlo k možnosti debutu v NHL. Celkovo odohral túto sezónu v NHL 7 stretnutí v úvode, v nich zaznamenal len jednu asistenciu. Následne bol poslaný do farmárskeho klubu Portland Winterhawks (WHL), v drese ktorého získal Memorial Cup. V nasledujúcej sezóne sa stal stabilným hráčom základného kádra Ottawy a stal sa jedným z najlepších hráčov mužstva . Na začiatku sezóny sa musel zotaviť po zranení kolena, nakoniec odohral 60 zápasov, väčšinu v checking line . Na konci sezóny 1999-00 bol so 29 gólmi streleckým lídrom klubu a bol aj nominovaný na Calder Memorial Trophy pre najlepšieho nováčika sezóny.
V sezóne 2000-01 s klubom uzavrel novú zmluvu, s ročným príjmom 650 000 dolárov . Počas tejto sezóny prekonal 30-gólovú hranicu a stanovil klubový rekord pre počet asistencií v jednom zápase (5).
V základnej časti sezóny 2002/03 dokázal streliť 45 gólov, čím prekonal klubový rekord ruského hokejistu Alexeja Jašina , zároveň bol tretím najlepším strelcom NHL . V tejto sezóne (10. marca 2002) strelil v zápase proti Phoenixu jubilejný 100. gól v NHL . V poslednej sezóne, ktorú odohral za Ottawu (2003/04) bol s 36 gólmi najlepším strelcom mužstva v základnej časti a celkovo dosiahol 82 kanadských bodov, čo bol najlepší výsledok v tíme. Najúspešnejším strelcom bol aj v play-off tejto sezóny .
Atlanta Thrashers.
Marián Hossa bol jedným z mála hokejistov, ktorým sa po uzavretí novej kolektívnej dohody medzi hráčmi a majiteľmi klubov NHL po ročnom lockoute, plat neznížil, ale naopak zvýšil. Po dlhých rokovaniach 23. augusta 2005, posledný deň pred vypršaním termínu, jeho klub Ottawa Senators súhlasil s podpisom zmluvy na tri roky za 18 miliónov dolárov . Na sezónu 2005/06 mal tak zaručený príjem 5 mil. USD, čím sa stal najlepšie plateným slovenským hokejistom v NHL. Už o niekoľko hodín po podpise ho však prekvapujúco vymenili do Atlanty Thrashers za Danyho Heatleyho s trojročným platom 13,5 milióna dolárov . Po siedmich sezónach v Ottawe, počas ktorých sa Hossa stal jedným z jej najdôležitejších hráčov, tak zmenil svoje pôsobisko. Práve výmena medzi týmito dvoma hokejistami patrí medzi najväčšie v histórii NHL, vtedajší kapitán Ottawy Daniel Alfredsson opísal oboch hokejistov ako rozdielnych, ale produktívnych hráčov. V tomto období zároveň zmenil svojho agenta, namiesto Jiřího Crhu angažovala Richa Wintera.
Hossa odohral svoj prvý zápas za Thrashers 22. septembra 2005, bol to prípravný zápas v ktorom Atlanta podľahla Floride Panthers 3:4 . V prvej sezóne v Atlante si Hossa so ziskom 92 bodov vytvoril svoje bodové maximum. Atlante však play-off aj kvôli zraneniu brankárskej jednotky Kariho Lehtonena ušlo o dva body . V nasledujúcej dosiahol ako prvý hráč Thrashers v histórii 100 bodov za sezónu a zároveň sa stal prvým Slovákom, ktorému sa to podarilo v ére samostatného Slovenska. V rebríčku produktivity celej NHL skončil šiesty. V 1. kole play-off sa stretol so svojím bratom Marcelom z New Yorku Rangers, Atlanta bola vyradená hladko 0:4 na zápasy .
Po sezóne bol nominovaný aj na rôzne ocenenia v NHL. V hlasovaní o Hart Trophy získal 10. miesto .
Pittsburgh Penguins.
Mariánovi Hossovi na konci sezóny 2007/08 končila zmluva. Ku koncu februára bolo jasné, že sa s Atlantou na novom kontrakte nedohodne a tak ho čakal prestup do iného klubu . Záujem prejavili viaceré kluby NHL (ako San José Sharks, Detroit Red Wings a Montreal Canadiens ). Nakoniec ale v posledný možný termín pred koncom prestupového obdobia bol spolu s krídelníkom Pascalom Dupuisom vymenený Pittsburghu za Colbyho Armstronga, Erika Christensena, Angela Esposita a právo výberu v prvom kole draftu. Hossa mal popri mladíkoch Sidneym Crosbym a Jevgenijovi Malkinovi pomôcť tučniakom v play off . 28. februára debutoval za Penguins v zápase proti Bruins. Po približne 10 minútach si ale po zrážke s Glenom Murrayom zranil koleno a zápas nedohral .
V prvom kole play-off prispel k vyradeniu svojho bývalého klubu, Ottawy. V zápasoch nastupoval v útoku s Crosbym a v sérii zaznamenal celkovo 5 bodov . 4. mája 2008 v zápase proti New Yorku Rangers rozhodol o postupe Pittsburghu do finále Východnej konferencie, keď strelil dva góly vrátane víťazného v predĺžení (Pittsburgh vyhral 3:2, na zápasy 4:1) .
Vo finále Východnej konferencie Pittsburgh porazil Philadelphiu Flyers 4:1 na zápasy, Hossa zaznamenal v rozhodujúcom zápase gól a tri asistencie a bol vyhlásený za druhú hviezdu stretnutia. Stal sa deviatym Slovákom, ktorý sa prebojoval do finále Stanley Cupu (prvý Stan Mikita mal kanadské občianstvo) . Vo finále Stanley Cupu sa Pittsburgh stretol s Detroitom Red Wings, no napokon prehral na zápasy 2:4. Hossa skončil v play-off v kanadskom bodovaní na treťom mieste, keď spolu strelil 12 gólov a pripísal si 14 asistencií .
Aj napriek neúspechu vo finále je prestup Hossu do Pittsburghu označovaný ako jeden z najlepších počas sezóny a za jednu z najkvalitnejších posíl pred play-off .
Detroit Red Wings.
Po sezóne 2007/08 sa stal voľným hráčom a 2. júla 2008 podpísal ročný kontrakt s Detroitom Red Wings na 7,4 miliónov dolárov . Hossa v drese Red Wings nosil číslo 81, pretože číslo 18 v Detroite patrilo dlhoročnému hráčovi Red Wings Kirkovi Maltbymu . 18. októbra 2008 strelil v zápase proti New York Rangers svoj 300. gól v NHL, ktorý bol zároveň jeho prvý gól v drese Detroitu . V ročníku 2008-09 sa opäť zopakovalo rovnaké zloženie finále Stanley Cupu, tentokrát však Hossa hral v drese Red Wings práve proti Penguins.. Po sedemzápasovej sérii sa víťazom Stanley Cupu stal však Pittsburgh.
Chicago Blackhawks.
1. júla 2009 sa ako voľný hráč stal hráčom klubu Chicago Blackhawks, s ktorým podpísal 12-ročnú zmluvu s príjmom 5,2 milióna dolárov ročne. Na začiatku sezóny sa podrobil operácii ramena a vynechal tak začiatok sezóny. Za Blackhawks debutoval 25. novembra 2009 v zápase proti San José Sharks, v tomto zápase zároveň strelil dva góly. Počas pôsobenia v Chicagu nosil dres číslo 81, pretože dres s číslom 18 bol vyradený z používania, nakoľko ho nosila klubová legenda Denis Savard. 
S Chicagom sa mu hneď v prvej sezóne opäť podarilo postúpiť do finále, ako prvému hráčovi na svete sa trikrát prebojoval po sebe v drese troch rôznych klubov. Napriek obavám, že Stanleyho pohár je pre neho nedosiahnuteľný sa mu podarilo tentokrát zvíťaziť a Chicago vyhralo nad Philadelphiou 4-2 na zápasy.
V sezóne 2011/12 bol v zápase playoff tvrdo narazený protihráčom Raffim Torresom v dôsledku čoho bol hospitalizovaný a vynechal zbytok sezóny. Počas skrátenej sezóny 2012/13 odohral svoj 1000. zápas v NHL a získal svoj druhý Stanleyho pohár.
V tomto klube dosiahol 30. októbra 2014 ako 80. hráč v histórií NHL métu 1000 bodov, bolo to v zápase proti Ottawe Senators. 15. júna 2015 Hossa spolu s tímom Chicaga vyhral po porazení Tampy Bay ďalší, svoj tretí Stanleyho pohár. Tréner Chicaga Joel Quenneville ho označil za vzor pre mladých hokejistov a jedného z najlepších defenzívnych útočníkov na svete.
18. októbra 2016 strelil Hossa svoj 500. gól v NHL, bolo v to v zápase proti Philadelphia Flyers.Po Stanovi Mikitovi a Petrovi Bondrovi sa stal tretím Slovákom, ktorému sa to podarilo a celkovo 44. hráčom NHL.Aj vo veku 37 rokov jeho výkony tréner Quenneville označil za také, ktoré napredujú.
Ukončenie kariéry.
21. júna 2017 ohlásil prerušenie kariéry kvôli závažnej alergickej reakcii na športovú výstroj. Liečba, ktorú podstúpil, si vyžaduje pauzu, nakoľko mu spôsobuje vážne vedľajšie účinky. V období pred prerušením kariéry bol pod dohľadom lekárskeho tímu Chicaga a súkromne podstupoval liečbu rozširujúceho sa kožného ochorenia. Marián Hossa nevylúčil aj koniec hokejovej kariéry. Definitívne ukončil kariéru symbolicky 8. apríla 2022 pred zápasom Chicago proti Seattle Kraken.
20. novembra 2022 klub Chicago Blackhawks na slávnostnej ceremónií vyradil Hossovo číslo 81 z používania.
Reprezentácia.
Juniori.
Marián Hossa v svojej prelomovej sezóne 1996/97 hral za na majstrovstvách do 18 rokov, do 20 rokov ako v seniorskej reprezentácií. Reprezentoval Slovensko ako junior na Majstrovstvách sveta do 20 rokov v rokoch 1997 vo Švajčiarsku a v 1998 vo Fínsku . Na oboch majstrovstvách patril k najproduktívnejším hráčom Slovenska.
Seniori.
Jeho prvým seniorským turnajom boli Majstrovstvá sveta 1997 vo Fínsku, na ktoré ho nominoval tréner Jozef Golonka . Nastúpil vtedy ešte ako 18-ročný talent slovenského výberu . Hral aj na Majstrovstvách sveta 1999 v Nórsku. Odohral šesť stretnutí v ktorých strelil 5 gólov a na dve prihral, čím sa stal spolu so Žigmundom Pálffym najlepším strelcom Slovenska .
Celkovo Hossa za Slovensko nastúpil na majstrovstvách sveta v rokoch 1997, 1999, 2001, 2004, 2005, 2006, na Zimných olympijských hrách 2002 v Salt Lake City, 2006 v Turíne a Zimných olympijských hrách 2010 vo Vancouveri a na Svetovom pohári v roku 2004. Zaujímavosťou je, že ako jeden z mála špičkových slovenských hráčov v strednom veku zatiaľ nezískal medailu z majstrovstiev sveta . Spolu odohral za seniorskú reprezentáciu 72 zápasov v ktorých dal 33 gólov.
Na svetovom šampionáte v lotyšskej Rige pricestoval ako najväčšia hviezda a kapitán slovenského mužstva . V zápase s Kazachstanom sa po zákroku protihráča Alexeja Litvinenka zranil a v ďalších dôležitých stretnutiach proti Rusku a Švajčiarsku nemohol nastúpiť kvôli poškodeniu vnútorného väzu ľavého kolena . Na kľúčové stretnutie proti Švédsku nastúpil s menším zranením a mal významný podiel na výhre svojho mužstva 5:2, keď zaznamenal gól a dve asistencie . Po vypadnutí slovenského tímu vo štvrťfinále s Kanadou, kde prihral na jediný gól svojho mužstva (prehralo 1:4), bol vyhlásený za najlepšieho útočníka Slovenska na turnaji.
V roku 2007 ho po vypadnutí Atlanty v prvom kole play-off ho kontaktoval reprezentačný tréner Július Šupler. Po krátkom čase sa vyjadril ohľadom svojej účasti kladne, s tým, že sa na šampionát dostaví neskôr. Nehral tak v prvom zápase proti Nórsku (rovnako ako Pavol Demitra, s ktorým pricestoval) . Hral znovu v "„trenčianskom“" útoku s Demitrom a Gáboríkom, strelil 2 góly a zaznamenal 4 asistencie. Mužstvo vypadlo so Švédskom vo štvrťfinále a obsadilo 6. miesto.
Jeho poslednými majstrovstvami sveta boli MS 2011, ktoré sa konali na Slovensku. Aj napriek očakávaniam majstrovstvá nedopadli pre Slovensko úspešne, Hossa v piatich zápasoch strelil 1 gól a pripísal si jednu asistenciu. Hossa prisľúbil neskoršiemu trénerovi Vladimírovi Vůjtkovi účasť na ďalších majstrovstvách v roku 2012, avšak pre otras mozgu sa ich nezúčastnil.
Celkovo sa zúčastnil ôsmych majstrovstiev sveta, v ktorých odohral spolu 52 zápasov s bilanciou 16 gólov a 25 asistencií.
ZOH.
Slovensko obsadilo na zimnej olympiáde v Turíne piate miesto. Po tom ako postúpilo zo základnej skupiny bez straty bodu, bolo vyradené v štvrťfinále Českom . Marián Hossa hral spoločne s Pavlom Demitrom a Mariánom Gáboríkom v prvom útoku, ktorý dal na olympiáde 10 gólov, čo je viac ako zvyšok mužstva dohromady . S 10 bodmi za 5 gólov a 5 prihrávok bol najproduktívnejším hráčom a najlepším strelcom Slovenska, zároveň tretím najproduktívnejším hráčom i tretím najlepším strelcom olympiády (oboje spolu s Danielom Alfredssonom). V +/- hodnotení sa umiestnil s 9 plusovými bodmi na druhom mieste zo všetkých účastníkov olympiády a spoločne s Mariánom Gáboríkom bol s 19 strelami najčastejšie strieľajúcim hráčom Slovenska.
Účasť Mariána Hossu na zimných olympijských hrách 2010 vo Vancouveri bola ohrozená vzhľadom na predchádzajúce zranenie. Napriek tomu nastúpil už v prvom zápase proti Česku v rámci takzvaného trenčianskeho útoku spolu s bratom Marcelom a Pavlom Demitrom. V druhom zápase Slovenska proti Rusku dal vyrovnávajúci gól na 1:1. Vo štvrťfinále zaznamenal 3 asistencie. Celkovo strelil 9 kanadských bodov, čím sa stal druhým najproduktívnejším hráčom na olympiáde.
Ostatné.
V roku 2016 reprezentoval európsky výber "Team Europe" na Svetovom pohári, s tímom získal striebornú medailu.

</doc>
<doc id="15867" url="https://sk.wikipedia.org/wiki?curid=15867" title="Dominik Graňák">
Dominik Graňák

Dominik Graňák (* 11. jún 1983, Havířov, Česko) je slovenský hokejový obranca. 
Klubový hokej.
Narodil sa v Havířove, keď mal pol roka, rodina sa presťahovala do Trenčína. S hokejom začínal ako šesťročný v mužstve Dukla Trenčín. V doraste hral spolu s Mariánom Gáboríkom a získali spolu titul majstra Slovenska. V roku 2001, už ako reprezentant Slovenska do 18 rokov, sa presťahoval do Prahy. Začal hrať za juniorov klubu HC Slavia Praha a študovať na Fakulte telesnej výchovy a športu na Karlovej univerzite. Ako dvadsaťročný sa v nasledujúcej sezóne dostal do A-mužstva Slavie v českej hokejovej extralige, hneď vo svoje prvej extraligovej sezóne získal s mužstvom majstrovský titul. 
Od sezóny 2007/08 hral vo švédskej Elitserien za Färjestad BK, v druhej sezóne mužstvo získalo majstrovský titul. V ďalšom ročníku hral za Rögle BK v rovnakej súťaži. Od sezóny 2010/11 bol hráčom Dinama Moskva v KHL, v dvoch ročníkoch mužstvo vybojovalo Gagarinov pohár za víťazstvo v celej súťaži.
V roku 2014 ukončil svoj angažmán v drese Dinama Moskva, stal sa hráčom švédskeho klubu Linköpings HC. Hneď jeho prvú sezónu však dohral vo Švajčiarsku za Fribourg-Gottéron.
1. júna 2015 podpísal dvojročnú zmluvu so švédskym klubom Rogle BK. Tu odohral dve sezóny, v druhej sa mužstvo udržalo v Elitserien.
Pred sezonou 2017/18 sa stal hráčom českého klubu HC Hradec Králové.
Reprezentácia.
Dominik Graňák reprezentoval na deviatich majstrovstvách sveta v rade: 2004, 2005, 2006, 2007, 2008, 2009, 2010, 2011 a 2012 (striebro). Spolu odohral v reprezentácii 194 zápasov, strelil 10 gólov. Nosí reprezentačný dres číslo 51.
MS 2004.
Jeho prvými majstrovstvami sveta v seniorskej kategórii boli MS v Česku. Slovensko vo štvrťfinále vyhralo nad Švajčiarskom 3:1, v semifinále prehralo s Kanadou 1:2, v súboji o bronz prehralo s USA 0:1 po samostatných nájazdoch. Graňák na podujatí hrával v tretej obrannej formácii s Ivanom Majeským, zaznamenal bod za prihrávku.
MS 2005.
Na MS 2005 vo Viedni a Innsbrucku obsadila slovenská reprezentácia piate miesto, keď prehrala vo štvrťfinále s Kanadou 4:5. Graňák odohral na podujatí všetkých sedem zápasov Slovenska, nebodoval.
MS 2006.
Tréner František Hossa ho nominoval aj na Majstrovstvá sveta v lotyšskej Rige. Slovensko obsadilo 8. miesto po vypadnutí s štvrťfinále s Kanadou.
MS 2007.
Členom reprezentačného výberu bol aj na šampionáte Moskve, keď bol dopísaný na súpisku pred neúspešným štvrťfinále so Švédskom, po tom ako sa zranil v zápase s Bieloruskom Tomáš Starosta.
MS 2008.
Zúčastnil sa aj na svetovom šampionáte v Kanade. Slovensko prehralo v základnej skupine dva zápasy – s Nemeckom a Fínskom, zostúpilo do boja o záchranu, kde odohralo dve víťazné stretnutia so Slovinskom a udržalo sa v najvyššej kategórii. Graňák zaznamenal na šampionáte jednu asistenciu.
MS 2009.
Tréner Ján Filc ho nominoval na MS vo Švajčiarsku. Skóroval proti Kanade (3:7) v poslednom zápase základnej skupiny.
MS 2010.
Glen Hanlon ho nominoval na šampionát v Nemecku. Slovensko nepostúpilo zo základnej skupiny a obsadilo 12. miesto. Získal bod za prihrávku.
MS 2011.
Zúčastnil sa na domácich MS v Bratislave. Slovensko nepostúpilo zo skupiny a obsadilo 10. miesto. Na podujatí zaznamenal jednu asistenciu.
MS 2012.
Vladimír Vůjtek ho nominoval na Na MS vo Švédsku a Fínsku. V predposlednom zápase základnej skupiny proti Švajčiarsku si zlomil ruku, rovnako ako Marcel Hossa a do ďalších zápasov nenastúpil. Slovensko sa prekvapivo prebojovalo až do finále a získalo striebornú medailu. 
Štatistika na významných podujatiach.
"(štatistické údaje sú z 20. októbra 2013)"

</doc>
<doc id="15868" url="https://sk.wikipedia.org/wiki?curid=15868" title="František Hossa">
František Hossa

František Hossa (* 13. september 1954, Smižany) je bývalý hokejový obranca a bývalý hlavný tréner slovenskej reprezentácie v ľadovom hokeji. Viedol slovenské mužstvo na MS 2003 (bronz), 2004 (4. miesto), 2005 (5. miesto), 2006 (8. miesto) a na Olympijských hrách v Turíne (5. miesto). 
Po olympiáde Františkovi Hossovi skončila zmluva. SZĽH ju predĺžil ešte do konania Majstrovstiev sveta 2006 v Lotyšsku. Krátko po šampionáte potvrdil svoj odchod a o niekoľko dní bol vymenovaný za generálneho manažéra Dukly Trenčín. 19. novembra 2006 sa stal hlavným trénerom klubu slovenskej extraligy HK Aquacity ŠKP Poprad. V Poprade skončil 17. septembra 2008 po nepresvedčivých výkonoch v prvých piatich kolách Slovnaft Extraligy v ročníku 2008/2009.
Zúčastnil sa aj MS 2007 - vo funkcii generálneho manažéra. 
Popritom bol členom výkonného výboru a predsedom trénersko-metodickej komisie SZĽH. V júni 2007 sa pôsobenia v SZĽH vzdal, ako dôvod uviedol klubové vyťaženie. 
Od júla 2008 bol asistentom slovenského reprezentačného trénera Jána Filca (spolu s Ľubomírom Pokovičom).
Rodina.
Obaja synovia Marián (Chicago Blackhawks) a Marcel (Dinamo Riga) sú hokejisti.
Externé odkazy.
František Hossa na eliteprospects.com

</doc>
<doc id="15869" url="https://sk.wikipedia.org/wiki?curid=15869" title="Alkoholy">
Alkoholy



</doc>
<doc id="15872" url="https://sk.wikipedia.org/wiki?curid=15872" title="Ján Filc">
Ján Filc

Ján Filc (* 19. február 1953, Bratislava) je bývalý slovenský hokejový brankár, ktorý po ukončení aktívnej kariéry pôsobí ako hokejový tréner. V rokoch 20002002 a opätovne v 20092010 viedol slovenskú reprezentáciu. Jeho brat Marian bol reprezentantom ČSSR v krasokorčuľovaní.
Súkromný život.
Filc vyrastal s rodinou v chudobnejších pomeroch v Bratislave na Tehelnom poli.
Hráčska kariéra.
Od jedenástich rokov sa venoval hokeju ako brankár. V rokoch 1971 a 1972 získal dve bronzové medaily na MS juniorov.
Dva roky pôsobil v hlavnom mužstve Slovana Bratislava. Po ukončení vysokej školy prestúpil do Plastiky Nitra, kde hrával 10 rokov (s výnimkou ročného pôsobenia v Poprade v rámci povinnej vojenskej služby). Aktívnu kariéru ukončil ako 31-ročný pre pracovné povinnosti.
Jeho syn Róbert bol takisto hokejový brankár.
Trénerská kariéra.
V roku 1998 sa stal trénerom slovenskej reprezentácie do 20 rokov, o rok neskôr s ňou získal bronzovú medailu na MS vo Winnipegu.
Od 15. júna 1999 pôsobil ako tréner seniorskej slovenskej reprezentácie. Na svetovom šampionáte v roku 2000 v Petrohrade sa slovenské hokejové mužstvo umiestnilo na druhom mieste a získalo prvú medailu pre Slovensko. 
O dva roky na MS v Göteborgu sa slovenská hokejová reprezentácia stala víťazom šampionátu. Po tomto historickom úspechu slovenského hokeja Filc ukončil svoju trénerskú kariéru a stal sa členom Výkonného výboru Slovenského zväzu ľadového hokeja. Trénerom slovenskej reprezentácie sa po ňom stal František Hossa, pričom zmluva obsahovala klauzulu, že Filc ešte bude hlavným trénerom na Svetovom pohári 2004. Na tomto podujatí mužstvo obsadilo 8. miesto. 
4. júna 2008 SZĽH rozhodol o ukončení trénerského pôsobenia Júliusa Šuplera pri slovenskej reprezentácii, pričom Filc sa spomínal ako jeho možný nástupca (popri zámorských tréneroch). 26. júna bol vymenovaný za reprezentačného trénera (s platnosťou od 1. júla).
Ján Filc je najúspešnejším slovenským hokejovým trénerom v histórii, keď za štyri roky počas ktorých viedol reprezentáciu, dokázal získať dve medaily z majstrovstiev sveta - striebornú a zlatú.
Iné aktivity.
Popri pôsobení vo Výkonnom výbore SZĽH sa venuje podnikaniu a v decembri 2004 sa stal predsedom novozaloženej "Slovenskej únie športu".

</doc>
<doc id="15873" url="https://sk.wikipedia.org/wiki?curid=15873" title="Ľubomír Pokovič">
Ľubomír Pokovič

Ľubomír Pokovič (* 28. apríl 1960, Skalica) je niekdajší slovenský hokejový útočník, ktorý sa po skončení aktívnej kariéry venuje trénerskej činnosti. 
Hráčska kariéra.
Hrával za Slovan Bratislava v rámci česko-slovenskej najvyššej súťaže. Hrával v pamätnom útoku s Dušanom Pašekom a Ivanom Dorničom. Kvôli zraneniu nosieval na sánke špeciálny ochranný kryt.
Ako hráč odohral 5 sezón v kádri rezervnej reprezentácie Československa. 
Trénerské pôsobenie.
Klubové.
V 90. rokoch trénoval v nemeckých súťažiach (1990-94 REV Bremerhaven, neskôr EHC Neuwied). S tímom EHC Neuwied sa stal dvakrát víťazom 1.Bundesligy (1996, 1997), ktorá v tom čase fungovala ako paralelná liga s DEL. V roku 1996 vyhral s EHC Neuwied Ligový pohár. 
V rokoch 1999/00- 2001/02 pôsobil ako asistent trénera v Slovane Bratislava, kde získal dva majstrovské tituly. V sezóne 2000-2001 aj ako hlavný tréner v HC Slovan Bratislava.
V sezóne 2003/04 sa stal hlavným trénerom tohto klubu. V januári s mužstvom vyhral Kontinentálny pohár, v slovenskej extralige po vypadnutí v semifinále so Zvolenom získal bronz. Klub mu následne ponúkol miesto športového riaditeľa, čo však odmietol. Ďalší rok trénoval od decembra český Třinec, s ktorým sa zachránil a obsadil predposledné 13. miesto. Dostal ponuku na ďalšie zotrvanie, ktorú však z rodinných dôvodov odmietol.
V ročníku 2005/06 sa stal trénerom bieloruského Dinama Minsk, dosiahol s ním finále, kde podľahol miestnemu rivalovi Junosť Minsk. Vedenie mu predĺžilo zmluvu, no v priebehu nasledujúceho ročníka, 18. januára 2007 bol z funkcie odvolaný, hoci Dinamo bolo v ligovej tabuľke na treťom mieste 
S Dinamom Minsk sa stal dvakrát víťazom Bieloruského pohára. V hlasovaní fanúšikov sa po odchode z Dinama Minsk stal víťazom ankety Tréner roka.
V roku 2013 sa znovu vrátil na lavičku Dinama Minsk, tentoraz už v KHL. Najprv ako asistent. V novembri 2014 prebral Dinamo ako hlavný tréner. Dinamo bolo v tomto čase na poslednom mieste v KHL. Do play-off sa už síce neprebojovalo, ale ešte v tej sezóne sa prebojovalo do finále pohára nádeje v rámci KHL. V nasledujúcej sezóne 2014/15 vyskočilo Dinamo Minsk na 5. miesto Západnej konferencie. Je to najlepšie umiestnenie v histórii klubu. Aj sezónu 2015/16 začal sezónu v Diname Minsk. Napriek tomu, že sa tímu darilo, rozviazal s klubom v novembri zmluvu za nevyjasnených okolností.
Reprezentácia.
V júni 2003 sa stal asistentom trénera slovenskej reprezentácie Františka Hosssu, kde pôsobil do roku 2005. Zúčastnil sa dvoch MS. V Česku v roku 2004 - 4.miesto, v Rakúsku v roku 2005 - 5.miesto. V roku 2004 bol členom trénerského štábu slovenskej reprezentácie na Svetovom pohári v Kanade. 
V sezóne 2005/06 sa ako tréner zúčastňoval akcií bieloruskej reprezentácie. Zastupoval na nich Glena Hanlona počas jeho pôsobenia vo Washington Capitals.
Od roku 2008 do roku 2010 pôsobil znovu vo funkcii asistenta trénera Slovenskej hokejovej reprezentácie. Na OH vo Vancouveri sa prebojovali spoločne s Jánom Filcom a Františkom Hossom do semifinále olympijského turnaja. Obsadili 4. miesto, čo je najlepšie umiestnenie slovenského národného mužstva v histórii.
V roku v sezóne 2012/13 bol asistentom hlavného trénera pri reprezentácii Bieloruska. V tejto funkcii sa zúčastnil aj Majstrovstiev sveta v Štokholme. Je zatiaľ jediným slovenským trénerom, ktorý stál na lavičke iného ako slovenského tímu počas MS A.

</doc>
<doc id="15874" url="https://sk.wikipedia.org/wiki?curid=15874" title="Róbert Švehla">
Róbert Švehla

Róbert Švehla (* 2. január 1969, Martin) je bývalý česko-slovenský a slovenský reprezentant v ľadovom hokeji. Počas svojej aktívnej kariéry hrával na pozícií obrancu. Po skončení aktívnej kariéry pôsobil ako hokejový funkcionár.
Klubový hokej.
Bol hráčom Dukly Trenčín (19891992, 132 zápasov, 43 gólov), Malmö (199295), Florida Panthers (19952002) a Toronto Maple Leafs (200203). Patril k tzv. železným hráčom v NHL a je najproduktívnejším obrancom v histórií Floridy Panthers. Draftoval ho klub Calgary Flames v roku 1992 v 4. kole zo 78. miesta. V NHL odohral 655 zápasov, vsietil 68 gólov. 
Reprezentácia.
Držiteľ bronzových medailí z MS 1992 a 2003 a zo ZOH 1992. Reprezentoval Česko-Slovensko i Slovensko. 
Po ukončení aktívnej kariéry sa stal asistentom trénera slovenského reprezentačného družstva v ľadovom hokeji. Pôsobil v tejto funkcii na Majstrovstvách sveta v roku 2005. 
Dňa 18.8.2015 ho Výkonný výbor SZĽH vymenoval za generálneho manažéra Slovenskej reprezentácie.

</doc>
<doc id="15876" url="https://sk.wikipedia.org/wiki?curid=15876" title="Oceľ">
Oceľ

Oceľ je zliatina železa s uhlíkom a legovacích prvkov (mangán, chróm, volfrám, kremík a iné), v ktorej obsah uhlíka je menší ako je jeho maximálna rozpustnosť v austenite, čo je 2,14%. Zliatina železa s uhlíkom a inými prvkami s obsahom uhlíka väčším ako 2,14% sa nazýva liatina. Uhlík so železom vytvára rôzne štruktúrne súčasti, napr. ferit, austenit, cementit, perlit, ledeburit alebo martenzit.
Vlastnosti.
Celkovo.
Hustota ocele je 7,85 g/cm3. Pevnosť v ťahu Rm je bežne od 300 N.mm-2 do 1500 N.mm-2.
Oceľ je najpoužívanejší konštrukčný materiál. Existujú materiály tvrdšie, pevnejšie, odolnejšie, žiarupevnejšie ... ale nijaký nemá také vyvážené vlastnosti, - tvrdosť, pružnosť, pevnosť a jednoduchosť obrábania a recyklovania.
Nijaký iný materiál (s danými mechanickými a pevnostnými vlastnosťami) sa nedá tak dobre obrábať ani tvarovať.
Železo a uhlík.
Uhlík je najvýznamnejšia legúra. Kvalita ocele nezávisí len od obsahu uhlíka, ale aj od spôsobu tepelnej úpravy.
Na obrázku sú jednotlivé fázy:
Na grafe je vidieť tzv. V-čkovú charakteristiku, tá sa vyskytuje pri systémoch, ktoré sú úplne rozpustné len tekutom stave a málo rozpustné v stave tuhom (pozri eutektikum).
V podstate sa tento diagram dá rozložiť na časti:
Tieto fázy sa ale objavujú len pri nekonečne pomalom ochladzovaní/ohrievaní. Pri rýchlom ochladzovaní (kalení) vzniká napr. martenzit, ktorý zvyšuje tvrdosť. Pri pomalom ochladzovaní pri austenitických oceliach sa obyčajne zvyšuje húževnatosť.
Pre dynamické priebehy sa používajú TTT diagramy. Poloha TTT diagramov sa dá predstaviť tak, že kolmo na binárny diagram dáme ešte časovú os ("vystupuje" z obrázku). Tie sa dosť silno menia podľa obsahu uhlíka a legúr. V tých sa objavujú aj medzistupne ako napr. bainit.
Výrazný vplyv má mangán, ktorý robí oceľ austenitickou aj pri väčšom obsahu uhlíka a podporí tvorbu martenzitu aj pri pomalom ochladzovaní..
Priveľa uhlíka všeobecne zvyšuje krehkosť, t. j. znižuje vrubovú húževnatosť, tento problém sa netýka tvárnej liatiny.
Pridáva sa buď vo forme nauhličovadiel do taveniny alebo sa nechá povrchovo nasiaknuť do austenitizovanej oceľe (napr. pri cementácii).
Legovacie prvky.
Pri výrobe rôznych druhov ocelí (podľa účelu) sa používajú rôzne legovacie prvky (legúry), ktoré sa pridávajú do taveniny za účelom úpravy vlastností ocele. Legúry sa pridávajú väčšinou priamo vhodením do železnej taveniny. Niekedy sa legúra taví ťažšie ako železo alebo opačne. Tam sa buď používajú triky, ako eutektizácia, pri ktorej ale nevznikne čistá zliatina. V prípade nedostatočnej rozpustnosti legúry v tavenine ocele je nevyhnutné použiť práškovú metalurgiu. Hovorí sa tomu aj "sinter".
Tvrdosť sa zvyšuje legúrami: vanád - vďaka karbidácii, volfrám - extrémne tvrdé karbidy, dokážu ešte rezať aj žeravé do červena
Pevnosť sa zvyšuje legúrami mangán, chróm, nikel, ale aj dodatočnými mechanickými úpravami napr. valcovanie za studena a tepelnými úpravami napr. kalenie. Teoretická pevnosť železa pri ideálnej kryštalickej mriežke (výpočítaná hodnota) je okolo 40000 N.mm-2. Najpevnejšia oceľ na trhu má 1500 N.mm-2.
Táto vlastnosť je potrebná pre súčiastky namáhané odieraním (napr. šachtové spoje) alebo pri obrábacích nástrojoch kde sa opotrebováva ostrie. Na zlepšenie tejto vlastnosti využívame legúry: Uhlík - "martenzit", ale aj "cementit", Kobalt, Vanád, Volfrám
Obyčajná oceľ stráca pri tepelnom zaťažení (už pri 300 °C) vlastnosti - hlavne tvrdosť a pevnosť (motory, turbíny ...). Žiarupevnosť sa zlepší po pridaní legúr: nikel, volfrám, chróm, molybdén, vanád. Nominálna pracovná teplota pre také ocele je od 300 °C do 550 °C. Ocele nad 550 °C sú už vysokoteplotné ocele. Nad 800 °C je už väčšina ocelí nepoužitelná. V laboratórnych podmienkach sa dá vyrobiť oceľ, ktorá ešte pri 1000 °C má cca 500 N.mm-2, ale vyrába sa extrémne ťažko (na viacero výrobných krokov a po tvrdom vymustrovaní).
Elasticita je vlastnosť ktorá udáva, pokiaľ až možno oceľ deformovať tak, aby sa vrátila do pôvodného stavu. Túto vlastnosť využívame napr. pri pružinách. Pre zlepšenie elasticity sa oceľ leguje kremíkom.
Horčík - podporuje tvorbu gulôčkového grafitu pri tvárnych liatinách (liatinách vlastnosťami podobných oceli), Berýlium - Cu-Be- zliatiny ocele, spomaľuje únavu materiálu (pri opakovanej zmene zaťaženia), napr. pri pružinách
Triedy ocelí.
Oceľ triedy 10
Oceľ triedy 11
Oceľ triedy 12
Oceľ triedy 13
Oceľ triedy 14
Oceľ triedy 15
Oceľ triedy 16
Oceľ triedy 17
Koróziivzdorné (po česky: nerezové) ocele sú ocele obsahujúce 10,5 - 30 % Cr, legované ďalšími prvkami najmä Ni, Mn, Mo, Cu, Ti, Al, Si, Nb, N. Obsah uhlíka je 0,03 % - 1,0 %. Hlavné ovplyvňujúce legúry sú Cr, Ni, Mn a C. Niektoré z týchto ocelí sú súčasne žiarupevné, alebo žiaruvzdorné.
Oceľ triedy 19
Dejiny.
Stredovek.
Železo bolo známe už veľmi dávno, lenže väčšinou obsahovalo príliš veľa uhlíka, a preto bolo veľmi krehké a kvôli síre aj málo oteruvzdorné. Škodlivé prímesi sa museli pracne vykuť a aj tak ich ostalo veľa. Takéto železo malo nedefinovateľné vlastnosti. Napríklad delá sa vyrábali radšej z bronzu, a to až do 1. polovice 19. storočia.
Priemyselná revolúcia.
Až v 19. storočí sa začala oceľ vyrábať pudlovaním. Tento postup bol ale veľmi drahý a vyrobilo sa málo ocele. V roku 1856 bola vynájdená Bessemerova metóda, ktorou sa dalo vyrábať oveľa viac ocele ako dovtedy. Tiež sa začali používať vysoké pece a koks namiesto drahého dreva. V roku 1867 sa objavili prvé Siemensove-Martinove pece (martinské pece), kde sa dal dokonca merať obsah uhlíka v tavenine, čo zvýšilo výstupnú kvalitu pri desaťnásobnom zvýšení výroby.
Okolo roku 1850 sa začali prvé delá vyrábať z ocele, ktorá bola pevnejšia a ľahšia ako bronz. 
Vynašiel sa pancier.
V roku 1860 bola postavená prvá čisto pancierová vojnová loď HMS Warrior.
Tým bol vyriešený problém vysokého obsahu uhlíka. Ostával ešte jeden problém: fosfor.
Iba železné rudy s nízkym obsahom fosforu sa dali použiť. Ale roku 1878 sa podarilo pomocou vápencovej výmurovky (aj pridávaním vápenca do taveniny) vyriešiť aj tento problém, a tak oceľ zlacnela ešte viac (ešte zhruba 3×).
Okolo roku 1880 už boli ceny ocele také nízke, že sa bežne stavali celooceľové mosty.
Nárast výroby ocele:
Samozrejme toto úplne zmenilo výzbroj vtedajších armád. V roku 1900 už boli prakticky všetky vojnové lode z ocele, ako aj pušky a delá. Mnohé nové zbrane, ako napr. guľomety alebo ponorky, sa nedali vyrobiť inak ako z ocele.
V roku 1915 sa objavil prvý tank.
Súčasnosť.
Výroba.
Základ.
V súčasnosti sa oceľ vyrába dvojako - buď sa ako prvotná oceľ (len jej základ) vyrába vo vysokých peciach. Vlastne len surové železo - to sa potom skujňuje a upokojuje a potom sa pridávajú "legúry". Tu sa používa LD-Konvertor alebo v poslednej dobe Corex. 
Siemensove-Martinove pece sú dnes už beznádejne zastarané.
Alebo sa oceľ presne namieša v elektrických peciach. Táto metóda je malo- a strednosériovej produkcii dosť často používaná pre svoju ekonomickú flexibilitu.
Donawitzova metóda (LD-Konvertor).
Do taveniny konvertora sa dlhou tenkou trúbkou - "kopijou" - fúka 98% kyslík. Ešte sa pridáva šrot a ruda, aby sa zredukoval podiel surového železa. Kyslík reaguje so železom a vzniká pritom oxid železa FeO, ktorý spaľuje nežiaduce prímesi a to v tomto poradí: 
Pri tejto metóde musí byť ale ešte dodávaná tavenina, aby dávka nevychladla. Hotová oceľ sa potom vyleje z "konvertora" do "panvy" na ďalšie spracovanie. Max. kapacita konvertora je cca. 250t.
Cenovo skoro najvýhodnejší spôsob výroby ocele pre veľké množstvá.
Corex.
Najnovšia metóda výroby ocele, nepotrebuje koks, ale stačí obyčajné neskoksované uhlie. Ultravysokokapacitná a supervýhodná (od 500 000t/deň).
Elektrická pec.
Pec môže byť buď oblúková alebo indukčná. Výhoda je, že sa dajú vytvoriť teploty do 3 500 °C, takže sa dajú taviť aj také ťažko taviteľné materiály ako napr. volfrám a molybdén.
Používa sa na tavenie a výrobu vysokočistých zliatin. Ako suroviny sa používa väčšinou šrot plus prípadné legovacie prvky. Je veľmi výhodná z hľadiska flexibility, lebo takto vyrobená oceľ je taká čistá, že sa dá priamo použiť na odliatky. Nevýhodná je ale na výrobu surového železa, kde by bol prúd nekonkurencieschopne drahý.
Pri oblúkových peciach sa na tavenie používa striedavý prúd. Teplota sa vytvára jednak od samotného elektrického oblúka a tiež aj od prúdu čo prechádza dávkou.
Prirovnať sa dá elektrická pec k laserovej tlačiarni (rýchlo a všetko ale draho pre veľa), kde vysoká pec a LD-Konvertor je rotačka (lacno pre veľa, draho pre málo).
Nejmenšie elektrické pece sú pre rádove kilogramy ocele a najväčšie pre rádove desiatky ton.
Dodatočné spracovanie (spracovanie vo vákuu).
Kvalita ocele sa dá enormne zvýšiť spracovaním vo vákuu - vákuovaním. Tieto zariadenia sú drahé a preto zatiaľ nie veľmi rozšírené: 
Ekonomika.
V súčasnosti (2012) sa ročne celosvetovo vyrobí 1 300 000 000 ton ocele. Celosvetový nárast spotreby v roku 2005 však spôsobil bezprecedentný nárast cien ocele (+70 %), čo dáva šancu novým materiálom, ako napr. kevlar alebo uhlíkové vlákno.
Ekológia.
Oceľ je 100% recyklovateľná a je to teda jeden z najekologickejších materiálov vôbec. Problémom je len, že pri výrobe vzniká veľa oxidu uhličitého, to nie je ale technický problém. Najväčší problém je, že rastliny, čo spracúvajú oxid uhličitý, ako planktón a dažďové lesy, ubúdajú.
Pozri aj.
(1) Fürbacher, Macek, Steidl: Lexikón technických materiálov

</doc>
<doc id="15879" url="https://sk.wikipedia.org/wiki?curid=15879" title="Tank (vozidlo)">
Tank (vozidlo)

Tank je pásové obrnené bojové vozidlo, vyznačujúce sa veľkou priechodnosťou, pancierovaním a palebnou silou, ktorá mu umožňuje likvidovať najrôznejšie ciele. Základnými vlastnosťami tanku sú palebná sila, pancierovanie, vysoká manévrovacia schopnosť, schopnosť vykonávať presuny na dlhé vzdialenosti a prekonávať prekážky. Primárnou výzbrojou tanku je obvykle kanón (delo). Hlavná výzbroj tanku býva umiestnená v otočnej veži (360°). Sekundárnou výzbrojou tanku bývajú guľomety.
Slovo "tank" znamená nádrž a vzniklo v 1. svetovej vojne na britskom ministerstve vojny ako krycie označenie prvých pásových bojových vozidiel. Prvý sériovo vyrábaný a bojovo nasadený tank sa preto volal Tank Mark I – "Nádrž Typ 1" od firmy Vickers.
Opis.
Určenie.
Tank je určený na ničenie nepriateľskej pozemnej techniky, predovšetkým obrnenej, opevnení a živej sily spravidla priamou paľbou kanónu a guľometov. V období od začiatku druhej svetovej vojny až do súčasnosti tvorí hlavnú útočnú silu všetkých moderných pozemných armád. Je veľmi účinnou zbraňou v útočnej i obrannej operácii. Mohutná výzbroj, masívne a odolné pancierovanie a vysoká pohyblivosť v teréne z neho robí jednu z najdôležitejších zbraní pozemných vojsk.
Existuje mýtus, že pechota tanky ľahko zastaví. Nie je to pravda. Pechota tanky zastaví, len keď je dopredu pripravená v opevneniach, či zákopoch. Ak tomu tak nie je, tak je pechota rýchlo zlikvidovaná. Pri útoku tankov je pechota vystavená obrovskej psychickej záťaži, vtedy je zničenie každého nepriateľského tanku malým víťazstvom. Pancierová hrôza je fenomén, keď neskúsení vojaci prepadnú panike hneď ako zbadajú tanky, ten je badateľný od druhej svetovej vojny. Preto je v niektorých armádach súčasťou výcviku aj „tréning nervov“, kedy vojakom prikážu vykopať plytký zákop a skryť sa doň. Následne nad zákopom opakovane prechádzajú tankom, aby vojaci aspoň cvične okúsili blízkosť hrmiacich ton ocele a vŕzgajúcich pásov.
Nevýhody.
V súčasnosti a hlavne v blízkej budúcnosti sa najväčšou nevýhodou tanku stane jeho nízka mobilita na strategickej úrovni – hmotnosť tanku býva väčšinou väčšia ako 50 ton. Na dlhšie vzdialenosti je jeho presun po vlastnej osi problematický pre vysokú spotrebu, rozmery a poškodzovanie ciest. Ich leteckú prepravu komplikuje jeho hmotnosť – tanky dokážu prepravovať len ťažké dopravné lietadla u ktorých je problém s letiskami. Zničiť sa dá pomerne ľahko protitankovou raketou, aj keď sa už objavujú viaceré metódy obrany proti nim – zadymovacie granáty, reaktívny pancier, rušiace zariadenia (Štora), prostriedky aktívnej ochrany (Arena, Drozd).
Slabé miesta tanku sú:
a veľa ďalších vecí.
Hoci sa to zdá jednoduché, dostať sa do blízkosti tanku sa dá prakticky len v meste alebo neprehľadnom teréne. K tanku idúcemu v plnej rýchlosti je priblíženie takmer nemožné. Ďalšou slabinou tanku sú nároky na logistiku a personál: v obrnenej alebo mechanizovanej divízii treba na zabezpečenie jedného tanku 20 a viac ľudí a k tomu veľké množstvá paliva, ktoré sa na bojisko dopravuje v zraniteľných cisternových autách. Bez tohoto zabezpečenia sú tanky ako zbraň takmer nepoužiteľné. Ten kto chce zničiť obrnenú divíziu sa to najčastejšie snaží zničením práve tohoto zabezpečenia.
Parametre.
Bojovú hodnotu tanku možno určiť z nasledujúcich parametrov:
Tieto parametre sú vzájomne prepojené:
"Palebná sila" a "ochrana" negatívne ovplyvňujú "výkon", pretože ťažší kanón a silnejší pancier znamenajú aj nárast hmotnosti a to znižuje pohyblivosť a tým aj "výkon".
Preto sa napríklad na tankoch nedá donekonečna zvyšovať napr. kaliber alebo pancierovanie. Ak sa aj nejakým zázrakom podarí dosiahnuť prvé tri parametre súčasne, tak zvyčajne zasa utrpí "dostupnosť".
Konštrukcia.
Korba.
(9) – základný trup tanku, v ňom je bojový priestor posádky, zásoba paliva a munície a motor s prevodovkou a spojkami. Trup tanku je v celej prednej časti veľmi dobre pancierovaný, čelné pláty pancieru patria k najhrubším. Bočný pancier trupu je slabší, podobne aj spodný a horný pancier, najslabší je obvykle zadný pancier trupu. Hrúbka pancieru sa mení podľa toho, akú je pravdepodobnosť, že bude vystavený nepriateľskej paľbe a tiež podľa toho, ako dôležité časti tanku chráni a aké sú možné následky jeho prerazenia.
Motor je obvykle vzadu a jeho kryt (6) je pomerne rozmerný. Obvykle býva vybavený pohyblivými žalúziami pre zlepšenie chladenia motoru. Je to nebezpečná slabina tanku, pretože kryt motoru a pod ním uložený motor a chladenie sa dá preraziť silnejším granátom, alebo často už kanónom (zhora).
Staršie typy tankov (z obdobia druhej svetovej vojny) mali vpredu jeden guľomet (10), ktorý obvykle obsluhoval radista, ale ten sa už u dnešných typov tankov nepoužíva.
Podvozok.
(1) – Pásový podvozok zabezpečuje výbornú priechodnosť tanku aj v ťažkom, nerovnom, alebo málo únosnom teréne. Nesie celú váhu tanku a musí sa vyrovnávať s nerovnosťami terénu a tlmiť nežiaduce kolísanie vozidla. Kolesá sú odpružené. Systémy odpruženia bývajú najčastejšie torzné tyče alebo hydropneumatické tlmiče. Tie zabezpečujú, že každé koleso sa prispôsobí terénu a pás doslova „oblepí“ aj najhrboľatejší povrch. Vďaka tomu vie pásový podvozok výborne prekonávať veľmi ťažký terén, kde by kolesový podvozok zlyhal, a to aj pri oveľa menšej hmotnosti vozidla.
Pásy sú zhora zakryté "blatníkmi" (3). Na blatníkoch sú často umiestnené pancierové závesy (bočné kryty), ktoré chránia pomerne citlivý podvozok pred poškodením, znižujú demaskujúce príznaky (zvírený prach) a hlučnosť a zvyšujú pancierovú ochranu bokov trupu.
Jedna zo slabín tanku je podvozok. Ten je totiž menej pancierovaný a na jeho vyradenie stačí pretrhnúť húsenicový pás alebo poškodiť hnacie či napínacie koleso. Tank je imobilný, takže ho musia z bojiska odtiahnuť, alebo ho musí posádka opraviť na mieste, čo je prácne a nebezpečné.
Problém zraniteľnosti podvozku možno v súčasnosti riešiť obyčajnými pneumatikovými kolesami. Moderná kolesová obrnená technika má automatické dofukovanie kolies, ktoré dokáže kompenzovať i viacnásobné priestrely pechotnými zbraňami. Napr. juhoafrické obrnené vozidlo (RHINO) má čisto 8-kolesový podvozok – keď sa zničí jedno koleso, ostatné ho ešte odnesú. Odolnosť kolesového podvozku, priechodnosť a jazdné vlastnosti v ťažkom teréne však za pásovým podvozkom stále výrazne zaostávajú.
Myšlienka použiť na tanku kolesový podvozok je však veľmi stará a existovali aj kolesopásové tanky. Pri pohybe v ťažkom teréne používali pásy, čo im dávalo dobrú priechodnosť, na pevnom povrchu alebo na cestách používali kolesá, čo im dávalo vysokú rýchlosť. Napríklad sovietske tanky radu BT (BT-5, BT-7) používali pásy natiahnuté okolo kolies. Existovali aj varianty, kde mal tank kolesový podvozok, ktorý sa mohol sklopiť a na terén dosadli pásy. V praxi sa ukázalo, že takéto kombinované podvozky sú príliš zložité a nespoľahlivé, nasadzovanie pásov na kolesá zasa stojí cenný čas.
V súčasnosti predstavujú pásy najlepšie technicky a technologicky dostupné riešenie podvozku pre vozidlá najťažších kategórií. Moderné tanky ako M1 Abrams alebo T-80 sú schopné dosiahnuť rýchlosť viac ako /h aj na poľných cestách.
Veža.
(5) – Veža je umiestnená na hornej strane trupu tanku, pohybuje sa po guličkovej dráhe. Moderné tanky majú jednu plne otočnú vežu (o 360°), ale existujú aj tanky bezvežové a v minulosti existovali aj tanky viacvežové (sovietsky tank T-35 mal päť veží, z toho tri s kanónmi a guľometmi a dve s guľometmi), ale neosvedčili sa. Vo veži tanku je vytvorený bojový priestor, v ktorom je umiestnená posádka, časť streliva a predovšetkým hlavná zbraň tanku – kanón. Tanková veža je výborne pancierovaná, najhrubší pancier je prednej časti veže, bočné a zadný pancier je o čosi slabší, najslabší je obvykle stropný pancier veže.
Kanón a s ním spojený súosový guľomet je často zakrytý maskou kanónu – pancierom, ktorý chráni slabé miesto tanku – priestor medzi pohyblivým upevnením kanónu a čelným pancierom veže. Otáčanie veže je riadené elektromotorom či hydraulickým pohonom alebo v minulosti aj ručne – kľukou (používa sa dodnes ako núdzové). Požiadavky na výkon a presnosť pohonu veže sú značné, veža obvykle váži niekoľko ton, a požadovaná rýchlosť a hlavne presnosť otáčania je vysoká.
Na hornej ploche veže sú umiestnené zameriavacie prístroje (zameriavače), pozorovacie prístroje (periskopy a optoelektronické prístroje) antény rádiostaníc, meteorologické snímače, obvykle sú tu aj vstupné otvory (prielezy) pre posádku tanku – predovšetkým veliteľa, strelca a nabíjača (7). Prielez veliteľa je často zvýšený, tvorí veliteľské vežičku s priezormi alebo periskopmi, ktoré umožňujú veliteľovi lepší rozhľad do okolia. Pri vstupných otvoroch posádky sú často na obežných kruhoch umiestnené doplnkové zbrane tanku – guľomety pre ostreľovanie pozemných a vzdušných cieľov. Guľomety sa niekedy dajú ovládať aj zvnútra tanku.
Na bokoch veže bývajú rozmiestnené vrhače dymových granátov (4), určených pre rýchle vytvorenie dymovej clony pred tankom v prípade napadnutia protitankovými riadenými strelami (sú obvykle účinné aj proti infračerveným a tepelným senzorom). Môžu obsahovať aj špeciálne črepinové granáty pre boj proti pechote v bezprostrednom okolí tanku.
Kanón.
(2) – Tankový kanón je takmer vždy umiestnený vo veži a predstavuje hlavnú výzbroj tanku. Prvé tanky (z prvej svetovej vojny) mali kanóny umiestnené v pancierových nástavbách na bokoch trupu – takzvaných barbetach či sponsonoch. Existovali aj tanky, ktoré kanón umiestnený v prednej časti trupu – z prvej svetovej vojny St Chamond a Schneider CA1 (Francúzsko), A7V (Nemecko), z druhej svetovej vojny napríklad M3 Lee a M3 Grant (USA), z povojnového obdobia Stridsvagn 103 (Strv-103/S-Tank (Švédsko)). Veľmi vzácne býva vo veži bojového tanku použitý viac ako jeden kanón. Externe (mimo vežu) montovaný kanón je tiež veľmi neobvyklý, v minulosti boli takto urobené niektoré improvizované konštrukcie, v súčasnosti sú to experimentálne konštrukcie.
V moderných tankoch má kanón obvykle hladký vývrt hlavne, čo dáva strelám väčšiu počiatočnú rýchlosť, za cenu menšej presnosti. Hladký vývrt hlavne odstraňuje aj komplikácie, ktoré vznikajú pri použití rotáciou stabilizovaných kumulatívnych striel a veľmi rýchlych šípových podkalibrových striel stabilizovaných krídlami.
Niektoré moderné tanky majú automatické nabíjanie, čo ušetrí jedného tankistu a priestor vo veži. Tento systém sa používa najmä u sovietskych a ruských tankov (T-64, T-72, T-80, T-90, Čierny orol,T-95), ale i francúzsky tank Leclerc. Do súčasnosti nasadené automatické nabíjacie zariadenia v tankoch predviedli len „uspokojivé“ výsledky, nabíjanie nie je ešte dostatočne rýchle a pohotové, na druhej strane – v nebezpečnom priestore záklzu tankového kanónu sa nikto nenachádza, hmotnosť nabíjaných nábojov nie je limitovaná možnosťami obsluhy.
Kanón súčasných tankov je "stabilizovaný v dvoch rovinách" pomocou gyroskopov a silových zariadení, námer a odmer kanónu zostáva rovnaký, bez ohľadu na pohyb tanku, nevadí či sa tank kýve alebo točí, kanón mieri tam, kde bol zamierený.
V najmodernejších tankoch sa dajú z hlavne kanónu odpaľovať aj protitankové riadené raketové strely, ktoré dokážu zostreliť aj helikoptéru, primárne sú určené na boj proti nepriateľským tankom na veľké diaľky. Používať sa začali pri sovietskom T-64.
Pancierovanie a ochrana.
Úvod.
Pancierová ochrana tankov je veľmi dôležitá, pretože tank musí vydržať zásahy nepriateľskými zbraňami, kým ich nezničí alebo neobíde. Tanky nie sú pancierované rovnako odolným pancierom na všetkých častiach konštrukcie. Masívne a odolné pancierovanie má spravidla veža a predná časť trupu, teda bojovo najviac exponované časti tanku. Časti, kde je len malá pravdepodobnosť, že budú zasiahnuté nepriateľskou paľbou, sú chránené pancierom menšej hrúbky a odolnosti. Dôvodom je predovšetkým hmotnosť tanku. Tank, ktorý by mal celý trup z rovnako hrubého pancieru, ako v prednej časti, by bol dva, možno až trikrát ťažší. Tak napríklad pomerne slabé je pancierovanie dna korby, čo zasa spôsobuje pomerne veľkú zraniteľnosť tanku protidnovými protitankovými mínami (majú prútový alebo nekontaktný zapaľovač a reagujú na prejazd tanku nad mínou). Slabšie pancierované miesta sú tiež najčastejším cieľom pre strelcov z protitankových zbraní. Preto je pre vojská životne dôležité poznať slabiny v pancierovaní vlastných aj nepriateľských strojov. Účinnosť pancierovania tiež zvyšuje sklon stien. Čím je sklon pancieru väčší, tým sa pre strelu javí pancier ako hrubší, strela pôsobí približne po vodorovnej dráhe a musí preto prekonávať v pancieri dlhšiu dráhu.
Priestrely panciera často spôsobia aj výbuch munície v tanku, čo znamená okamžitú smrť posádky a často aj úplnú deštrukciu tanku. Sovietski tankisti, cez druhú svetovú vojnu, často neopúšťali svoje zasiahnuté tanky ale ak to bolo možné viedli ďalej po nepriateľovi paľbu kým nespotrebovali muníciu. V určitých prípadoch to bolo dosť účinné, pretože vyradené a často obhorené tanky si nikto uprostred boja nevšímal.
Pancierovanie a ochrana tanku je zložitý systém, ktorý má zvýšiť pravdepodobnosť prežitia tanku na bojisku. Hlavné úlohy sú:
Pasívna ochrana.
Pasívna ochrana tanku spočíva predovšetkým v jeho pancierovaní, konštrukčnom usporiadaní a maskovaní.
Homogénny pancier.
Valcovaná alebo odlievaná oceľ s vyšším obsahom chrómu, molybdénu a niklu alebo volfrámu (ten sa používa zriedka, lebo je drahý) alebo aj za tepla alebo najlepšie za studena valcovaná mangánová austenitická oceľ niekedy aj povrchovo zakalená (zvonka je pancier tvrdý a vnútri húževnatý). Prvé panciere tankov boli vyrábané nitovaním z plochých pancierových plátov, neskôr sa začalo používať zváranie pancierových plátov zakrivených v jednej alebo dvoch rovinách a v období pred druhou svetovou vojnou bola zvládnutá aj technológia odlievania celých veží a trupov tankov z ocele. Zváranie sa ale stále používa pri výrobe i pri opravách tankovej techniky. Homogénne panciere sa stále požívajú aj v súčasnosti, aj keď ich na najohrozenejších miestach postupne nahrádza vrstvený pancier.
Doplnkový pancier.
Doplnkové pláty homogénneho pancieru boli prinitované alebo prizvárané na najviac ohrozené alebo na slabé miesta normálneho pancieru a tým ho zosilnili. Na tanku M1A1 Abrams sú niektoré doplnkové pláty pancieru z ochudobneného uránu, čo výrazne zvyšuje jeho odolnosť proti kumulatívnym a podkalibrovým šípovým strelám (pri hydrodynamickom prieraze má rozhodujúci význam hustota materiálu panciera).
Podobnú úlohu môžu plniť aj dutiny v pancieri, vyplnené vhodným materiálom.
Predstavný pancier.
Predstavný pancier je plát pancieru umiestnený na držiakoch v určitej vzdialenosti okolo ohrozených častí tanku, napríklad okolo veže a na bokoch trupu a podvozku. Úlohou predstavného pancieru je dopadajúcu strelu narušiť alebo priviesť k výbuchu ešte pred jej stretom s hlavným pancierom tanku a tým znížiť jej priebojnosť. Predstavný pancier nemusí byť oceľový alebo vôbec kovový, rovnako dobre môže poslúžiť tvrdá guma a podobné materiály. Počas Berlínskej operácie použili sovietske posádky tankov ako predstavný pancier proti obávaným nemeckým pancierový pästiam pružinové rošty z postelí. Existuje niekoľko fotografií takýchto tankov, vrátane niekoľkých, na ktorých je pružinový rošt roztrhaný výbuchom, ale tank bol nepoškodený a bojaschopný. Fotografie obrnených vozidiel z posledných konfliktov, napríklad v Iraku a v Čečensku ukazujú obrnené vozidlá a tanky chránené na niektorých miestach mrežovými konštrukciami z kovových pásov, do ktorých sa zachytávajú kumulatívne strely ručných protitankových zbraní a vybuchujú v nevhodnej vzdialenosti od panciera, čo znižuje ich účinok. Tank Leclerk má na veži a korbe schránky na materiál a náradie s mimoriadne hrubými vekami, čo sa dá považovať za celkom efektívny spôsob využitia voľného priestoru za predstavným pancierom.
Vrstvený (kompozitný) pancier.
Princíp vrstveného pancieru spočíva v striedaní vrstiev materiálu s rôznou hustotou (mernou hmotnosťou), pevnosťou a štruktúrou. Je účinný proti strelám s kumulatívnou náložou, podkalibrovým šípovým strelám a strelám s výtržným účinkom HESH. Pri hydrodynamickom prieraze – prebíjanie pancieru kumulatívnym lúčom alebo veľmi rýchlou strelou, sa uplatňujú pravidlá podobné pohybu svetelného lúča cez prostredia s rôznym indexom lomu. Smer pohybu kumulatívneho lúča sa mení a dráha predlžuje, lúč stráca homogenitu a rozptyľuje sa, čí výrazne klesá jeho prebíjacia schopnosť. Vonkajšia vrstva je takmer vždy z pancierovej ocele, ďalšie vrstvy môžu byť z tvrdého karbid, syntetického korundu alebo špeciálnej keramiky či z kevlaru, uhlíkových či iných vysokopevných syntetických vlákien alebo lacnejšie zo sklených vlákien. Vnútorná vrstva býva opäť z ocele. Celá zostavy vrstiev sa môže niekoľkokrát opakovať, s rôznou hrúbkou jednotlivých vrstiev. Na tomto princípe je založený napríklad pancier "Chobham", ktorý bol prvýkrát použitý na britskom tanku Challenger, je použitý aj na americkom tanku M1 Abrams. Pancier „Chobham“ (podľa výskumného strediska, kde bol vyvinutý) je zostavený z ocele a špeciálnej keramiky. Takto zostavený pancier je rovnako odolný, ako niekoľkokrát hrubší homogénny oceľový pancier. Vlastnú verziu vyvinuli a zaviedli aj v Sovietskom zväze. Pre ľahšie obrnené vozidlá sa používa vrstvený pancier, v ktorom je miesto ocele použitá špeciálna hliníková zliatina – takéto panciere majú napríklad ruské BMD a americké M2 Bradley. Proti kompozitným pancierom tankov prestali byť účinné bežne používané pechotné protitankové zbrane (s kumulatívnymi hlavicami).
Aktívna ochrana.
Aktívna neagresívna ochrana – rušenie.
Rušenie je lacný a efektívny spôsob zníženia rizika zničenia tanku riadenými protitankovými strelami. Najbežnejším a najlacnejším spôsobom je použitie zadymovacích granátov. Ak detektory (alebo posádka) na tanku zaznamenajú odpálenie rakety, či ožiarenie tanku laserovým lúčom, výmetnice na veži vystrelia niekoľko granátov, ktoré vytvoria okolo tanku alebo len pred ním dymovú clonu, ktorá je nepreniknuteľná pre lúče, ktoré využívajú hlavice rakiet a navádzacie prístroje, tank za dymovú clonu zmení pozíciu, takže raketa spravidla minie. Ďalej existujú, podobne ako na lietadlách a helikoptérach, aj výmetnice klamných infračervených cieľov, ktoré zaberajú na rakety s infračerveným samonavedením.
Najkomplexnejším systémom aktívnej neagresívnej ochrany je v súčasnosti ruský systém Štora. Je účinný proti protitankovým raketám 2. a 2.5 generácie ako sú napríklad Tow, Fagot, Konkurz a iné, ktoré sledujú polohu vlastnej PTRS podľa stopovky a majú automatický alebo poloautomatický povelový systém navedenia. Jadrom systému sú dva infračervené žiariče. Tie vytvárajú infračervené impulzy, ktoré imitujú alebo rušia signály vysielané stopovkami na raketách. Riadiaci systém potom na základe chybných informácií o polohe rakety vydáva nesprávne povely pre korekciu dráhy rakety a odkloní raketu mimo cieľ. Okrem toho riadiaca jednotka systému Štora riadi odpálenie zadymovacích granátov.
Aktívna agresívna ochrana.
Systémy aktívnej agresívnej obrany (Active protection systems – APS) ničia približujúce sa rakety a protitankové strely ešte pred dopadom na tank, ako napríklad ruské systémy Arena, Drozd 1, Drozd 2, Šatjor či izraelský Iron Fist, ten dokáže dokonca ničiť aj klasické tankové projektily vrátane kinetických APFSDS. Spočíva v účinnom detektore a zariadení, ktoré najrôznejšími spôsobmi likviduje prilietajúce strely.
Systém Arena používa napríklad protimuníciu, ktorá je princípom podobná smerovej míne. Protimunícia je vo vhodnom momente vystrelená šikmo hore a vo výške niekoľko metrov nad tankom exploduje, prúd črepín potom ničí riadené rakety, strely ručných protitankových zbraní alebo i delostrelecké granáty. Činnosť systému Arena je pri normálnej činnosti plne automatická, existuje ale aj možnosť odpáliť protimuníciu ručne, napríklad pri obrane proti nepriateľskej pechote v okolí tanku (črepiny zasahujú priestor do vzdialenosti od obrysu tanku). Schránky s protimuníciou sú rozmiestnené do venca okolo veže tanku alebo bojového vozidla pechoty (sektory pôsobenia sa dostatočne prekrývajú), rádiolokátor je umiestnený v telese nesenom nad vežou a v bojovom priestore je umiestnená riadiaca a ovládacia jednotka. Starší systém Drozd používa protimuníciu, ktorá princípom vychádza z neriadených rakiet. Na každom boku veže bývajú spravidla dve dvojnásobné odpaľovacie zariadenia namierené šikmo vpred.
Systémy aktívnej agresívnej obrany dokážu zachytiť a zneškodniť protitankové rakety, strely z ručných protitankových zbraní, delostrelecké granáty i riadené rakety odpálené z helikoptér, pohybujúce sa rýchlosťou od 70 do viac ako 700 ms−1.
Reaktívna ochrana.
Tiež dynamická ochrana. Bloky dynamickej ochrany sú tvorené kovovými schránkami v ktorých je medzi dvomi kovovými doskami vložená vrstva trhaviny. Schránky sú rozmiestnené na veži a trupe tanku, predovšetkým v najviac ohrozených miestach a smeroch (obvykle nepokrývajú celý povrch tanku). Môžu byť integrované do povrchu tanku alebo namontované dodatočne. Výbušnina v schránke tesne po zásahu kumulatívnou strelou vybuchne (alebo je odpálená detektorovým systémom) a tlaková vlna výbuchu vymrští kovovú dosku proti kumulatívnej hlavici strely, kumulatívnemu lúču alebo penetrátoru kinetickej priebojnej strely. Kovová doska sa pohybuje šikmo voči kumulatívnemu lúču a ten ju musí prerezať „po dĺžke“, navyše v nevhodnej polohe, čo spolu so splodinami výbuchu narúša proces formovania kumulatívneho lúča a výrazne znižuje jeho prebíjaciu schopnosť voči pancieru tanku. Kinetická šípová strela je po zásahu kovovou doskou priamo zničená (zlomená, ohnutá), alebo odchýlená tak, že už nemá potrebný prierazný účinok. Reaktívna ochrana znižuje priebojnosť kumulatívnych striel 1,8 až 2,2-krát, kinetických striel 1,9 až 2,8-krát. Pokusy s konštrukciou reaktívnej ochrany začali v ZSSR v 50. rokoch, ale pri ukážke pre armádne velenie došlo po zásahu k nehode a explodovali všetky schránky súčasne. Tank bol zničený a tento neúspech zastavil bádanie na dlhé roky. V 60. rokoch prebiehal podobný výskum v Nemecku. Prvýkrát bola dynamická ochrana tankov prakticky použitá v Izraeli, počas vojny v roku 1982. Prvá generácia reaktívnej ochrany bola účinná len proti kumulatívnym strelám, druhá generácia je účinná aj proti kinetickým šípovým podkalibrovým strelám. V súčasnosti sa zavádzajú reaktívne ochrany tretej generácie, takzvané reaktívne pancierovanie.
Prebiehajú aj výskumné práce na inom ako výbušnom spôsobe vymrštenia kovovej alebo keramickej dosky v systéme reaktívnej ochrany. Jednou z možností je vymrštenie dosky proti strele pomocou elektromagnetického poľa. Iné výskumné a vývojové práce smerujú k systémom, ktoré kombinujú vlastnosti reaktívnej a aktívnej agresívnej ochrany, napríklad systémy, ktoré odpaľujú bloky reaktívnej ochrany v predstihu pred dopadom strely na základe povelov detektorového systému aktívnej agresívnej ochrany.
Ochrana proti účinkom zbraní hromadného ničenia.
Veľmi skoro po zavedení jadrových zbraní sa ukázalo, že najodolnejšie bojové prostriedky pozemných vojsk proti účinkom jadrového výbuchu predstavujú tanky. Hrubý kovový pancier dobre pohlcuje röntgenové a gama žiarenie, výborne odoláva aj svetelnému a tepelnému žiareniu a vysoká hmotnosť tanku poskytuje istú ochranu aj proti tlakovej vlne jadrového výbuchu. Najväčšie ohrozenie pre posádku predstavujú potom neutróny, ale aj proti nim je tank čiastočne chránený pancierom a moderné tanky majú bojový priestor posádky obložený špeciálnym plastom, ktorý neutróny účinne zachytáva.
Tank, respektíve bojový priestor, v ktorom sa nachádza posádka, je možné pomerne jednoducho úplne zahermetizovať a vybaviť vetraním so zabudovanými účinnými protichemickými filtrami – tým sa tank stáva odolným aj proti účinkom chemických a biologických zbraní a aj proti rádioaktívnemu zamoreniu.
Niektoré moderné tanky sú vybavené systémom ochrany proti zbraniam hromadného ničenia, ktorý pracuje automaticky. Obsahuje detektory chemického zamorenia a rádioaktívneho žiarenia, vzduchové filtre a ventiláciu, ich nasávacie otvory, hermetizáciu bojového priestoru, kryty optických prístrojov a tak ďalej. V prípade zistenia blízkeho výbuchu jadrovej nálože systém okamžite uzavrie kryty optických prístrojov, aby nedošlo k ich poškodeniu, odpojí elektronické systémy a rádiostanice, aby neboli zničené elektromagnetickým impulzom jadrového výbuchu, uzavrie ventilačné a nasávacie otvory vzduchu a žalúzie chladenia motoru, aby tank lepšie odolal účinkom tlakovej vlny. Automaticky sú tiež do systému ventilácie zapojené filtre.
Prostriedky ochrany proti účinkom zbraní hromadného ničenia umožňujú tankom pôsobiť určitý čas v prostredí zamorenom chemickými, jadrovými a biologickými zbraňami bez výraznej straty bojaschopnosti, alebo takéto územia prekonávať.
Pohon.
Pohon tanku má zabezpečiť jeho vysokú rýchlosť a dobrú priechodnosť v teréne. Pohon tankov zabezpečujú zážihové a vznetové spaľovacie motory a spaľovacie turbíny. Prenos hnacej sily z motoru na pásy je zabezpečený mechanickými alebo hydraulickými prevodovkami a riadenie umožňujú smerové mechanické alebo hydraulické spojky a brzdy. Jeden z prvých tankov St. Charmond mal dokonca pohon pásov elektromotormi, nebol príliš úspešný, ale experimenty s elektrickým prenosom hnacej sily na pásy sa stále opakujú, zatiaľ neúspešne.
Motor.
Výkon a spoľahlivosť motoru, prevodového a pojazdového systému je kľúčová pre celkovú spoľahlivosť tanku. Prvé tanky mali zážihové motory, používali ako palivo benzín. V medzivojnovom období sa dokonca robili pokusy použiť na pohon tankov letecké zážihové motory na vysokooktánový benzín. Krátko pred začatím druhej svetovej vojny sa začali používať naftové vznetové motory, ktoré sa v bojoch plne osvedčili a používajú sa dodnes. Na konci 70. rokov 20. storočia sa objavujú ako motory tankov spaľovacie turbíny, ktoré umožňujú dosiahnuť vysoký výkon pri relatívne malom objeme motorovej jednotky. Dieselové motory sú ale stále vyvíjané a používané, v niektorých krajinách im tankový odborníci dávajú prednosť pred spaľovacími turbínami.
Moderné tankové dieselové motory dosahujú výkon 7501 500 kW a sú riešené ako viacpalivové. Spaľovacie turbíny dosahujú výkon nad 1 000 kW. Tankové vznetové motory a predovšetkým spaľovacie turbíny majú vysokú spotrebu, preto sú niektoré moderné tanky vybavené doplnkovým motorom malého výkonu, ktorý poháňa dôležité elektrické a hydraulické systémy v dobe, keď hlavný motor tanku stojí.
Dôležitým parametrom tankového motoru je merný výkon, ktorý dáva prehľad o výkone motoru a hmotnosti tanku. 
Pásy.
Tank sa pohybuje na pásovom podvozku.
Tankový („húsenicový“) pás je starý vynález – v primitívnej podobe ho navrhol v už roku 1770 angličan Richard Lovell Edgeworth a patent na pásové vozidlo (pásový traktor) získal v roku 1836 George Cayley. V podobnom období boli pásy a pásové vozidlá patentované aj vo Francúzsku (1717 pás a v roku 1818 pásové vozidlo) a v Rusku (1837).
Pás je zložený z kovových dosiek (článkov pásu), pohyblivo spojených kovovými alebo kovovo-gumenými spojmi. Články pásu sú z vonkajšej strany uspôsobené tak, aby mali v teréne čo možno najlepší záber v teréne a z vnútornej strany vytvárajú dráhu, po ktorej sa pohybujú kolesá. V článkoch pásu sú otvory, do ktorých zapadá hnacie koleso. Na povrchu článkov sú niekedy pripevnené gumové telesá, ktoré znižujú hlučnosť pásov tanku pri pohybe, zlepšujú odpruženia tanku, znižujú vibrácie a chránia povrch betónových a asfaltových ciest pred poškodením kovovými článkami pásov. Na vnútornej strane článkov pásu sú vytvorené časti, ktoré vedú pás po kolesách a zabraňujú jeho zošmyknutiu pri pohybe alebo otáčaní. Spravidla majú tvar zaoblených trojuholníkov alebo lichobežníkov a sú umiestnené v jednom alebo dvoch radoch.
Dôležitou hodnotou pri posudzovaní priechodnosti tankov v teréne je merný tlak na terén, teda hmotnosť tanku rozložená na plochu pásov, ktorá je v styku z povrchom terénu. Čím je merný tlak nižší, tým menej únosným terénom (napríklad rozmoknutým) je tank schopný prejsť.
Pre porovnanie: človek má merný tlak asi /cm2
Kolesá.
Na tankovom podvozku je niekoľko typov kolies:
Pruženie.
Pruženie tankov má za úlohu umožniť lepšie rozloženie hmotnosti tanku na terén a znížiť hlučnosť a vibrácie pri pohybe. 
Nosné kolesá sú obvykle rôznym spôsobom odpružené a prepružené. Pruženie môže byt: 
Prevodovka.
Prenáša výkon motoru cez spojky na hnacie koleso. Tankové prevodovky sú veľmi namáhané. Obvykle sú riešené ako hydromechanické alebo hydraulické, v minulosti sa používali aj mechanické. Tanková prevodovka má niekoľko stupňov pre jazdu vpred i vzad.
Spojka.
Spojky sú zaradené medzi prevodovku a hnacie kolesá, obvykle sú spojené z brzdou. Umožňujú smerové riadenie tanku tak, že odpoja pohon a/lebo priamo zabrzdia hnacie koleso (a tým aj celý pás) na tej strane tanku, na ktorú chce vodič zabočiť. Spojky sú mimoriadne namáhané (sú v činnosti pri každej zmene smeru). Spojky sú obvykle riešené ako hydraulické či hydromechanické, čisto mechanické spojky boli opustené už dávno.
Kvalita motora bývala v minulosti opakovane podceňovaná. Kvôli pomalým tankom prehrali vojnu celé štáty a viackrát sa stalo, že rýchlejšie a obratnejšie tanky vymazali celé tankové armády aj keď tie mali lepší pancier a kanóny. Práve vyvážená kombinácia motora s adekvátnym pancierovaním, robí z tanku obávanú zbraň, prvými skvelými príkladmi boli tanky T-34 alebo Panther.
Rýchlosť je dobrá zbraň, ale bez panciera dobrá len na ústup. Motor tankov musí byť veľmi výkonný. Najviac sa osvedčili Dieselové na všetky druhy paliva. Výkon motora môže dosiahnuť až 1 500 kW, ako napríklad motor poháňajúci francúzsky tank Leclerc a izraelský Merkava 4. Niektoré tanky majú miesto dieselového motora plynovú turbínu výkonom nad 1 000 koní. Tá ma obrovskú účinnosť pri vysokých otáčkach ale problémy má keď tank stojí – vtedy spotrebuje zase priveľa paliva. Preto má napríklad M1A1 Abrams aj dodatočný spaľovací motor na pohon elektroagregátu.
Výzbroj tankov.
Kanón.
Kanóny sa objavili už vo výzbroji prvých použiteľných tankov. Kanón je takmer vždy umiestnený vo veži a predstavuje hlavnú výzbroj tanku. Prvé tanky (z prvej svetovej vojny) mali kanóny umiestnené v pancierových nástavbách na bokoch trupu – takzvaných barbetach či sponsonoch. Existovali aj tanky, ktoré kanón umiestnený v prednej časti trupu – z prvej svetovej vojny St Chamond a Schneider CA1 (Francúzsko), A7V (Nemecko), z druhej svetovej vojny napríklad M3 Lee a M3 Grant (USA), tento tank mal ešte druhý kanón menšieho kalibru namontovaný vo veži, z povojnového obdobia je to bezvežový tank (presnejšie skôr ťažký stíhač tankov) Stridsvagn 103 / Strv-103 / S-Tank (Švédsko). Veľmi vzácne býva vo veži bojového tanku použitý viac ako jeden kanón. Všetky takéto pokusy skončili v štádiu prototypov. V minulosti existovali tiež konštrukcie tankov, ktoré mali niekoľko otočných veží s rôznou výzbrojou: britský prototyp Vickers A1E1 Independent, sovietske sériové T-28 a T-35 a prototyp T-100, nemecký Neubaufahrzeug. Viacvežové tanky sa v praxi vôbec neosvedčili, boli príliš ťažké, pomalé a neobratné.
Postupným vývojom sa dospelo k záveru, predovšetkým v Sovietskom zväze a o čosi neskôr aj v Nemecku, že tank musí byť vyzbrojený protitankovým kanónom, ktorý mu dáva schopnosť účinne bojovať s nepriateľskými tankmi, a to aj za cenu, že je menej vhodný na ničenie iných druhov cieľov (napríklad pre menší kaliber). V opačnom prípade by bol tank proti nepriateľským tankom prakticky bezbranný a rýchlo zničený. Do druhej svetovej vojny vstupovali tanky hlavných armád vyzbrojené protitankovými kanónmi kalibru 37, alebo menej výkonnými krátkohlavňovými tankovými kanónmi kalibru do . Výnimkou boli sovietske tanky T-34 a KV-1 vyzbrojené výkonnými kanónmi kalibru , čo im dávalo významnú palebnú prevahu nad nemeckými tankmi, ktoré mali prevažne krátkohlavňové kanóny kalibru do . V priebehu vojny sa výkony tankových kanónov zvyšovali a nemecké tanky dostali postupne dlhohlavňové kanóny kalibru , a nakoniec až , sovietske tanky boli postupne vyzbrojované zlepšeným kanónom kalibru , a nakoniec aj . Podobne rástol kaliber a výkon kanónu aj u britských a amerických tankov.
V povojnovom období sa v oblasti tankových kanónov veľa experimentovalo, skúšali sa rôzne koncepcie, napríklad tankové kanóny kalibru až , automatické kanóny veľkých kalibrov, bezzáklzové kanóny, a podobne. Väčšina týchto pokusov skončila z rôznych príčin neúspešne.
V súčasnosti je hlavnou zbraňou takmer všetkých zavedených tankov výkonný kanón s hladkou hlavňou kalibru nad . V krajinách NATO je kaliber kanónu , výnimkou je britský kanón L7 s drážkovanou hlavňou kalibru , u moderných sovietskych, ruských a ukrajinských tankov je používaný hladkostenný kanón kalibru s deleným strelivom (strela a nábojka sa nabíja osobitne). Hladký vývrt hlavne moderných tankových kanónov je vynútený používaním kumulatívnej munície, u ktorej rotácia znižuje priebojnosť a dlhých podkalibrových striel, ktoré nie je možné stabilizovať rotáciou – strely sú stabilizované aerodynamicky, krídelkami. Tankový kanón je primárne určený na ničenie tankov a obrnenej techniky nepriateľa, ale vďaka rôznej munícii sa dá účinne používať aj proti pechote, neobrnenej technike, palebným ohniskám, poľným a stálym opevneniam a v poslednej dobe aj proti bojovým helikoptéram. Munícia pre tankové kanóny zahrňuje predovšetkým strelivo pre boj s obrnenými cieľmi, kumulatívne strely a podkalibrové šípové strely (bezjadrové alebo s jadrom z ťažkého kovu (volfrám, urán)), univerzálne sú použiteľné trieštivo-trhavé strely, vhodné pre použitie proti pechote, neobrnenej technike, palebným ohniskám, poľným a iným opevneniam. Úlohu trieštivo-trhavých striel dokážu v istom rozsahu nahradiť niektoré typy kumulatívneho streliva so zvýšeným črepinovým účinkom. Objavujú sa aj špeciálne strely pre boj s helikoptérami alebo mnohoúčelové strely, hodné pre boj s ľahšie obrnenými cieľmi, pechotou a neobrnenou technikou, použiteľné aj proti nízkoletiacim helikoptéram. Takéto strely majú pomerne zložité programovateľné zapaľovače.
Od začiatku 80. rokov sa vo výzbroji tankov objavujú protitankové riadené rakety odpaľované z hlavne tankového kanónu. Sú to predovšetkým rôzne sovietske ruské systémy a v poslednej dobe aj izraelský systém Lahat. Tieto rakety dokážu presne zasiahnuť aj na veľké vzdialenosti (až ) a zničiť tank s reaktívnym pancierom či bojovú helikoptéru. Prvý tank v možnosťou použitia PTRS opaľovaných z hlavne tankového kanónu bol T-64 so hladkostenným kanónom, neskôr bol pre použitie PTRS upravený aj T-55 so drážkovaným kanónom (strela je vložená v štandardnej nábojnici)
Známe sovietske a ruské systémy riadenej tankovej výzbroje:
Za zmienku stojí, že skutočne prvým tankom, ktorý použil riadenú protitankovú muníciu, je americký ľahký tank M551 Sheridan, zavedený do výzbroje v roku 1968 a určený pre výsadkové vojská, ktorý zo špeciálneho nízkotlakového kanónu M81E1 kalibru vystreľoval riadenú strelu MGM-51 Shillelagh.
Túto strelu a podobný kanón rovnakého kalibru používal neskôr aj tank M60A2 Starship zavedený na v roku 1974 a vyradený na začiatku 80. rokov. Strela Shillelagh mala pomerne veľký minimálny dostrel a relatívne malý maximálny dostrel – u verzie MGM-51A , u neskorších verzií . Praktické prevedenia zbrane, predovšetkým samotného kanónu, sa príliš nevydarilo.
Guľomety.
Guľomety na tankoch sú určené pre boj proti pechote a nízkoletiacim vzdušným cieľom, ako sú helikoptéry, lietadlá a bezpilotné prostriedky. V minulosti občas tvorili guľomety jedinú výzbroj tankov ľahších kategórií. Používajú sa guľomety všetkých kalibrov, zavedených do výzbroje armády ( ). Konštrukčne vychádzajú tankové guľomety zo štandardných guľometov zavedených o výzbroje príslušnej armády, s niektorými úpravami pre použitie v tankoch – skrátenie, sklopenie alebo úplné odstránenie pažby, diaľkové ovládanie, odstránenie mieridiel a podobne. Jeden z guľometov je obvykle namontovaný ako súosový s tankovým kanónom (obsluhuje ho strelec), ďalší býval v zadnej časti veže (obvykle ho obsluhoval strelec alebo nabíjač), v prednej časti trupu (obsluhoval ho radista/strelec) a ďalšie sú namontované externe na veži tanku (obsluhoval ich veliteľ tanku, strelec alebo nabíjač). Jeden z guľometov namontovaných na veži tanku býva určený pre boj s nízkoletiacimi vzdušnými cieľmi a je často väčšieho kalibru ako ostatné guľomety, obvykle býva upevnený na otočnej lafete okolo veliteľského poklopu (občas je vybavený aj diaľkovým ovládaním z veže tanku). Najčastejšia kombinácia guľometov je (prípadne ) súosový guľomet a protilietadlový guľomet. Takto to je na väčšine sovietskych tankov (T-55, T-72, T-80, T-90). Americký M1A1 Abrams má externe montovaný guľomet kalibru pre veliteľa tanku a pre nabíjača. Izraelská Merkava 4 má podobne tri guľomety, všetky kalibru . Sovietske ťažké „prielomové“ tanky z tesne povojnového obdobia mali ako súosový namontovaný guľomet kalibru a kalibru bol aj protilietadlový guľomet. Občas sa objavujú na tankoch ako doplnková zbraň miesto guľometu malokalibrové kanóny. Napríklad vyvíjaná slovenská verzia tanku T-72 – T-72M2 Moderna – má na bokoch veže dva automatické kanóny pre boj s ľahko pancierovanými pozemnými a vzdušnými cieľmi, predovšetkým bojovými helikoptérami. Kanóny sa ovládajú zvnútra veže, strelivo je v schránke na zadnej strane veže.
Mínomet.
Zaujímavú výnimku vo výzbroji tankov predstavujú izraelské tanky (Merkava 2,3,4, Tiran 4,5). Majú vo veži integrovaný mínomet ovládaný z vnútra tanku. Môže odpaľovať výbušné a osvetľovacie granáty. Túto zvláštnosť si vynútil najčastejší spôsob nasadenia izraelských tankov – boj v zastavaných oblastiach proti pechote a gerilovým skupinám, kde je použitie tankového kanónu neefektívne alebo nemožné.
Neriadené rakety.
Neriadené rakety sa vo výzbroji tankov objavujú zriedkavo. Obvykle ide o improvizovanú úpravu, napríklad s cieľom zvýšiť pohyblivosť odpaľovacieho zariadenia neriadených rakiet. Ako príklad možno uviesť raketomet Calliope na americkom tanku M4 Sherman z obdobia konca druhej svetovej vojny.
Riadené rakety.
Občas sa vyskytne pokus skombinovať tank so zatiaľ najúčinnejším protitankovým prostriedkov – protitankovou riadenou raketou. Jediným známym prostriedkom, v ktorom sa takéto spojenie podarilo doviesť do sériovej výroby a zasluhuje si meno tank, je sovietsky ťažký raketový stíhač tankov IT-1 „Drakon“ (ИТ-1, Объект 150, s PTRS 2К4 Дракон) na podvozku tanku T-62. Väčšina ostatných obrnených vozidiel vyzbrojených protitankovými riadenými strelami spadá do skôr do kategórie stíhačov tankov alebo bojových vozidiel pechoty.
Granáty a granátomety.
Posádka každého tanku má k dispozícii osobné ručné zbrane a ručné granáty (až niekoľko desiatok kusov), okrem toho existujú špeciálne trieštivé granáty, ktoré je možné nabiť a vystreľovať z vrhačov dymových granátov. Automatický granátomet sa ako improvizovaná výzbroj objavil vo výzbroji tankov počas vojny vo Vietname i v Afganistane. Spravidla nahrádzal protilietadlový guľomet, oproti ktorému má v boji s pechotou a strelcami z ručných zbraní protitankových niekoľko výhod, predovšetkým väčší plošný účinok.
Posádka.
Posádku tanku tvorí spravidla traja až piati vojaci:
Počas 2. svetovej vojny mali nemecké stredné a ťažké tanky 5 ľudí, prípadne 6 (dvaja nabíjači – pri veľkých kalibroch a najčastejšie v samohybných kanónoch) a len výnimočne bola posádka väčšia, predovšetkým u viacvežových tankov. Riadiť veľkú posádku je pre veliteľa veľmi komplikované.
Elektronika.
Úvod.
Elektronika dokázala enormne zvýšiť účinnosť tankových zbraní a zároveň skrátiť potrebný výcvik posádok. Na druhej strane však pridala tankom istú zraniteľnosť (pozri elektronická vojna). Preto popri sofistikovanej elektronike existuje zvyčajne aj možnosť plnej manuálnej kontroly. Táto máva zvyčajne absolútnu prioritu nad všetkými elektronickými systémami.
Komunikácia.
Keďže tankové vojská sú vo väčšine armád potomkami jazdectva, od začiatku svojho nasadenia sa používali pri komunikácii zástavy a vlajky, rádiostanice mali spočiatku len niektoré veliteľské tanky. Systém signalizácie vlajkami nie je ešte ani dnes prekonaný, okrem iného sa nedá rušiť a len obťažne odpočúvať, navyše nemá demaskujúce príznaky činnosti. Najdôležitejším prvkom komunikácie tankov sa ale stala rádiostanica. V modernom tanku môže byť aj niekoľko rádiostaníc, pracujúcich v rôznych rádiových pásmach a rôznym určením. Používajú sa na prenos povelov a rozkazov, v poslednom období aj na prenos iných dát, často už aj v digitálnej forme.
Dnes to už sú aj hi-tech informačné systémy, kde veliteľ tanku alebo jednotky vidí na obrazovke počítača aj ciele, ktoré hlásia iné tanky v skupine do spoločnej siete, reliéf terénu, ciele za kopcami, GPS mapu atď., prenos dát je opäť zabezpečený hlavne rádiovým spojením.
Nasadenie jadrových zbraní a následný elektromagnetický impulz môže zničiť elektroniku, ktorá funguje na báze polovodičových prvkov. Tu opäť majú opodstatnenie „zastarané“ elektrónky, ktoré sú voči nemu značne imúnne.
Pracovné prostredie v tanku je hlučné, zvlášť pri pohybe a paľbe, takže významnú úlohu majú aj prostriedky vzájomnej komunikácie medzi členmi posádky tanku – nazývajú sa tankové hovorové súpravy. Pozostávajú z prepojovacieho systému a tankistických prilieb so slúchadlami a mikrofónmi. Mikrofóny sú často nahradené laryngofónmi, ktoré snímajú hlas priamo na hrdle – tým sa významne znižuje rušenie hlukom v tanku.
Pozorovacie prístroje.
Na najstarších tankoch pozorovala posádka okolie tanku štrbinami v pancieri. Takýto spôsob pozorovania bol samozrejme nešikovný, štrbiny poskytovali len malý výhľad a umožňovali zasiahnuť posádku paľbou alebo črepinami. Vylepšením boli štrbiny chránené pancierovým sklom a predovšetkým periskopy. Spočiatku boli periskopy jednoduché, nepohyblivé, neskôr sa objavili otočné, umožňujúce aj pohľad dozadu, postupne boli vybavené aj ďalekohľadmi. Moderné periskopy obsahujú aj prístroje pre nočné videnie. Pevné periskopy má stále napríklad vodič tanku.
Potreba posádok tankov pozorovať okolie a bojisko stále narastá, pre prežitie na bojisku musí byť tank schopný odhaliť iné tanky a aj jednotlivých strelcov a postavenia protitankových zbraní. Súčasne musí byť schopný činnosti a paľby v noci alebo za zníženej viditeľnosti, v dyme a prachu. Preto sa tanky vybavujú veľmi kvalitnými televíznymi, infračervenými a tepelnými kamerami.
Riadenie paľby.
Kedysi potreboval priemerný tankista niekoľko nábojov, kým trafil cieľ. A aj to musel strieľať, len keď tank zastavil. Prvé tanky samozrejme bojovali a strieľali len na pomerne malé vzdialenosti a zväčša na nepohyblivé ciele. Zbrane zameriavali strelci, ciele vyhľadával veliteľ. Tento postup je pomerne nepresný a strelec nemusel vždy nájsť ciele, ktoré mu veliteľ určil. Čoskoro sa začali používať optické zameriavače, ktoré zlepšili možnosti sledovania a zamierenia cieľov strelcom, nasledovali optické diaľkomery, ktoré umožňovali presnejšie určenie diaľky cieľa. Nastavenie prvkov streľby námeru a odmeru kanónu bolo obvykle ručné, ako u normálnych poľných diel. Veža sa tiež otáčala ručne, pomocou kľuky a prevodov. Prvá mechanizácia sa objavila pri pohone veže – používali sa (a dodnes používajú) elektromotory alebo hydraulické motory, čo zjednodušilo prácu posádky a zvýšilo rýchlosť otáčania veže.
Vedenie paľby na väčšiu diaľku je pri pohybe tanku takmer nemožné – aj malé pohyby tanku spôsobujú veľké odchýlky. Problém bol riešený použitím stabilizátorov na kanóne a zameriavači. Stabilizátor tankového kanónu je pomerne zložité elektro-mechanické zariadenie, ktoré sníma pohyb a náklony tanku a vyhodnocuje ich. Pomocou výkonných silových mechanizmov – hydraulických alebo elektrických pohonov – nastavuje polohu kanónu voči jeho závesom (veži tanku) tak, aby kanón mieril stále do toho istého bodu. Rovnakým spôsobom je ovládaný aj pohyb obrazu cieľa v zameriavači kanónu. Tento spôsob umožnil spočiatku len zamierenie kanónu za jazdy, po zdokonalení aj paľbu.
Postupne sa zdokonalilo aj prepojenie medzi veliteľom tanku a strelcom, spočiatku optickým prepojením ich zameriavačov, dnes už elektronicky. Veliteľ teda vyhľadáva ciele a označuje ich strelcovi, strelec potom ciele presne zameriava a vedie na ne paľbu, veliteľ medzi tým vyhľadáva ďalšie ciele.
Postupne, ako boli do tanku pridávané ďalšie a ďalšie elektronické pozorovacie prístroje, boli tieto navzájom prepojované a vznikol ucelený systém, ktorý umožňuje pozorovanie a zamierenie. Dnešné moderné systémy riadenia paľby obsahujú televízne, infračervené a termálne kamery, laserové diaľkomery, gyroskopy a balistické počítače, ktoré uľahčujú vedenie paľby, vonkajšie senzory poskytujú údaje o teplote a vetre, dokážu odhaliť zameriavacie infračervené lúče nepriateľských zbraní, systémy vedenia paľby dokonca radia posádke, na ktoré ciele treba viesť prednostne paľbu, ale samotné riadenie a koordinácia činnosti ostáva na posádkach tankov a najmä na veliteľovi tanku.
Druhy tankov.
Rozdelenie podľa hmotnosti.
Starší spôsob delenia tankov vychádzal z ich bojovej hmotnosti:
Rozdelenie podľa určenia.
V období po druhej svetovej vojne vzniká postupne nové delenie tankov:
V Sovietskom zväze a v Rusku vznikli a boli zavedené do výzbroje aj dve celkom unikátne tankové konštrukcie.
Prvou je raketový stíhač tankov IT-1 Drakon, postavený niekedy koncom 60. rokov na podvozku tanku a vyzbrojený veľmi výkonným systémom protitankových riadených striel. Predstavoval vlastne skutočný raketový tank. Druhou konštrukciou je bojové vozidlo podpory tankov – BMPT (bojevaja mašina podderžki tankov) – opäť ide o konštrukciu na tankovom podvozku. Vozidlo je vyzbojené štyrmi protitankovými riadenými strelami, dvomi automatickými kanónmi kalibru , niekoľkými guľometmi a automatickým granátometom. Je určené pre boj s nepriateľskými tankmi na veľké diaľky, boj s bojovými helikoptérami, boj proti nepriateľským postaveniam protitankových riadených striel a strelcom z ručných protitankových zbraní, ako aj iným prostriedkom, ktoré predstavujú zvýšenú hrozbu pre vlastné tanky.
V Izraeli vznikli na podvozkoch trofejných tankov (zväčša sovietskej výroby), po odstránení veže a ďalších úpravách, veľmi ťažké pásové obrnené transportéry pre prepravu pechoty. Výhodou je mimoriadna odolnosť voči nepriateľskej paľbe, čo významne znižuje straty.
Od bojových tankov sú odvodené aj rôzne podporné vozidlá, ktoré zabezpečujú činnosť tankových jednotiek na bojisku alebo v jeho tesnej blízkosti. Sú často stavené na rovnakom alebo podobnom podvozku ako bojové tanky.
K ženijným tankom patria aj 
Špecializovaným druhom ženijných doplnkov tanku je napríklad:
Od bojových tankov sú odvodené rôzne ďalšie obrnené bojové vozidlá a deriváty tankov:
Samohybné delo.
Tankový podvozok so svojou vysokou priechodnosťou a dobrou pancierovou ochranou je vhodnou platformou aj pre montáž rôznych druhov diel. Na druhej strane, bojový priestor tanku a predovšetkým využiteľný priestor vo veži tanku je silne obmedzený a použitý tankový kanón je obvykle najsilnejší, aký sa do daného priestoru podarilo namontovať pri zachovaní dobrých vlastností tanku. Použitie silnejšej zbrane vytvára vážne komplikácie – vo veži a bojovom priestore nie je dostatok priestoru pre muníciu (väčší kaliber kanónu = výrazne väčší a ťažší náboj), narastá hmotnosť tanku, klesá pohyblivosť… Existuje niekoľko možností riešenia týchto problémov:
Samohybné delá sa používajú ako náhrada za klasické ťahané delostrelectvo. Väčšina moderných typov má nabíjací automat a dostrel cez 30 kilometrov. Podľa taktického určenia možno samohybné delá rozdeliť na: 
Spolupráca s inými zbraňami.
Tanky nie sú a ani nebudú môcť samy bojovať proti všetkým druhom zbraní. Tank musí byť čo najsilnejší v svojej primárnej funkcii útočiť na hrote svojich vojsk. V prípade núdze ale musí byť schopný, prinajmenšom krátkodobo, operovať samostatne, či viesť obranu. Tank by mal byť čo najlacnejšie nahraditeľný, nezabúdajme že zbrane sa dnes zväčša kupujú a vyrábajú za peniaze daňových poplatníkov. Straty budú vždy, počas vojny dokonca aj v dobách mieru.
Každá zbraň má svoje slabiny, preto tanky musia spolupracovať:
Moderné tanky.
Armáda USA je kompletne vyzbrojená tankom M1A2 Abrams. V rezerve pre prípad ohrozenia sa však nachádzajú aj tisíce tankov M60. Nemecko vyrába aj používa tanky Leopard a Leopard 2. Francúzsko má vo výzbroji vynikajúci Leclerc. Britská armáda ma vo výzbroji ako štandardný tank Challenger 2 alebo Chieftain. Najmodernejší ruský tank je T-90, prípadne modernizovaný T-80UM. V súčasnosti má Ruská federácia prototyp tanku 4. generácie T-95. Jeho sériová výroba je však otázna. Prakticky jediný typ tanku, ktorý je v Slovenskej armáde je T-72 a jeho varianty. Slovensko má však podobne ako väčšina bývalých krajín Varšavskej zmluvy uskladnené v zásobe aj tanky T-55. Izrael je vyzbrojený tankom vlastnej výroby Merkava.
Perspektívy ďalšieho vývoja tankov.
Napriek rôznym prognózam o nevyhnutnom zániku tankov je zrejmé, že tanky alebo vozidlá tankom veľmi podobné budú existovať aj v budúcnosti.
Od skupiny hlavných bojových tankov sa pravdepodobne odčlení skupina, ktorú možno nazvať „tank pre boj v meste alebo v neprehľadnom teréne“. Takéto vozidlo bude vyzbrojené o niečo slabšie ako MBT, ale jeho pancierovanie bude mohutnejšie, predovšetkým preto, že hrozby pri boji v meste prichádzajú zo všetkých smerov.
Akým spôsobom sa budú hlavné bojové tanky bezprostredne vyvíjať ďalej?

</doc>
<doc id="15880" url="https://sk.wikipedia.org/wiki?curid=15880" title="Madeleine Albright">
Madeleine Albright



</doc>
<doc id="15881" url="https://sk.wikipedia.org/wiki?curid=15881" title="Marie Jana Korbelová">
Marie Jana Korbelová



</doc>
<doc id="15883" url="https://sk.wikipedia.org/wiki?curid=15883" title="Adam Svoboda">
Adam Svoboda

Adam Svoboda (* 26. január 1978, Brno† 7. máj 2019) bol český hokejový brankár.
Klubový hokej.
V sezóne 2004/05 chytal za klub Norimberg Ice Tigers v nemeckej hokejovej lige, v nasledujúcej vystriedal tri kluby: Lada Togliatti, HC Moeller Pardubice a Timrå IK.
Reprezentácia.
Reprezentoval Česko na Majstrovstvách sveta v roku 2005 i 2006 

</doc>
<doc id="15885" url="https://sk.wikipedia.org/wiki?curid=15885" title="Milan Hnilička">
Milan Hnilička

Milan Hnilička (* 25. jún 1973, Litoměřice) je bývalý český reprezentant v ľadovom hokeji.
Klubový hokej.
Milan Hnilička s hokejom začínal v česko-slovenskej hokejovej lige, kde chytal za HC Kladno. V sezóne 1992/93 odišiel do zámoria, keď ho ako 70. v poradí draftoval tím New York Islanders. Tri sezóny pôsobil v nižších severoamerických súťažiach. V sezóne 1995/96 sa vrátil do Česka a chytal dve sezóny za Kladno a ďalšie dve za HC Spartu Praha. V rokoch 1997 a 1998 sa dostal do výberu All-stars extraligy. V sezóne 1999/00 znovu odišiel do zámoria, tentoraz už do NHL. V tejto sezóne odohral síce iba dva zápasy za New York Rangers, ale ďalšie tri sezóny úspešne pôsobil v Atlante Thrashers. V sezóne 2003/04 prestúpil do Los Angeles Kings, ale odohral tam iba dva zápasy, viac zápasov odchytal na farme. V sezóne 2004/05 chytal za Bílí Tygři Liberec v českej hokejovej extralige a bol vyhlásený za najlepšieho brankára extraligy. Od sezóny 2005/06 pôsobil v Liberci. Sezónu 2009/10 začal v klube HC Slavia Praha, kde odohral len 3 zápasy. V roku 2010 ukončil aktívnu hokejovú kariéru.
Reprezentácia.
Milan Hnilička reprezentoval Česko trikrát na ZOH (1998, 2002, 2006) a raz na Kanadskom pohári v roku 1991. Zo ZOH 1998 si priviezol zlatú medailu, aj keď na tej aj predchádzajúcej olympiáde bol iba v pozícii náhradného brankára a počas turnajov sa nedostal na ľad. Viac si zachytal na majstrovstvách sveta. Reprezentoval Česko-Slovensko a Česko celkovo na ôsmich svetových šampionátoch, v rokoch 1991, 1992 (bronzová medaila), 1997 (bronzová medaila), 1998 (bronzová medaila), 1999 (zlatá medaila), 2001 (zlatá medaila), 2002 a naposledy získal zlatú medailu na majstrovstvách sveta v roku 2005 vo Viedni. Dostal sa aj do reprezentačného výberu Česka na zimné olympijské hry 2006 v Turíne, kde získal bronzovú medailu. 
Zimné olympijské hry 2006.
Česko získalo na Zimných olympijských hrách 2006 bronzové medaily. Úvod olympiády českej reprezentácii nevyšiel, keď v základnej skupine skončila až na štvrtom, poslednom postupovom mieste, po prehrách so Švajčiarskom 2:3, Fínskom 2:4 a Kanadou 2:3. Vo štvrťfinále Česko vyradilo Slovensko. V semifinále ich vyradili neskorší zlatí medailisti Švédi a v boji o bronzové medaily porazili Rusko 3:0. Milan Hnilička nastupoval na olympiádu v pozícii tretieho brankára. Po zranení Dominika Hašeka a kolísavých výkonoch Tomáša Vokouna dostal príležitosť až v troch zápasoch. Prvýkrát vymenil po prvej tretine brankára Vokouna v zápase s Kanadou, ktorý nakoniec Česko prehralo 2:3, ale Milan Hnilička za 40 minút hry nedostal ani gól. Nastúpil aj vo štvrťfinálovom zápase so Slovenskom, kedy po skvelom výkone dostal iba gól a pomohol tak svojmu mužstvu k postupu. Nasledujúci semifinálový zápas so Švédskom, ktorý bol zároveň jeho posledným zápasom na olympiáde, sa mu však vôbec nevydaril a po piatich inkasovaných góloch ho v druhej tretine vystriedal Tomáš Vokoun.

</doc>
<doc id="15886" url="https://sk.wikipedia.org/wiki?curid=15886" title="Tomáš Vokoun">
Tomáš Vokoun

Tomáš Vokoun (* 2. júl 1976, Karlovy Vary) je bývalý český reprezentant ľadovom hokeji. Je brankár, 184 cm vysoký, váži 90 kg (údaj z roku 2006).
Klubový hokej.
Po začiatkoch v českej hokejovej extralige, kde chytal za HC Rabat Kladno, odišiel v sezóne 1995/96 do zámoria. Najskôr pôsobil najmä v nižších severoamerických súťažiach. Od sezóny 1998/99 stabilne chytá s číslom 29 v NHL v klube Nashville Predators. V sezóne 2004/05, počas lockoutu v NHL, pôsobil v HC Znojemští Orli v českej extralige a v klube IFK Helsinki vo fínskej hokejovej SM-liige. Na sezónu 2005/06 mal s Predators uzavretú zmluvu na sumu 2,28 dolárov. Od sezóny 2007/08 bol hráčom Floridy Panthers. Keď mu skončila zmluva, odmietol podpísať lukratívny kontrakt s Floridou a upísal sa za smiešnu cenu 1,5 mil. dolárov tímu Washington Capitals.
Reprezentácia.
Reprezentoval Česko na Svetovom pohári a trikrát na majstrovstvách sveta, naposledy na majstrovstvách sveta v roku 2005 vo Viedni, kedy získal s českou reprezentáciou zlatú medailu a bol vyhlásený za najlepšieho brankára šampionátu. Získal s českou reprezentáciou aj bronzovú medailu na Zimných olympijských hrách 2006 v Turíne. 
Zimné olympijské hry 2006.
Česko získalo na Zimných olympijských hrách 2006 bronzové medaily. Úvod olympiády českej reprezentácii nevyšiel, keď v základnej skupine skončila až na štvrtom, poslednom postupovom mieste, po prehrách so Švajčiarskom 2:3, Fínskom 2:4 a Kanadou 2:3. Vo štvrťfinále Česko vyradilo Slovensko. V semifinále ich vyradili neskorší zlatí medailisti Švédi a v boji o bronzové medaily porazili Rusko 3:0. Tomáš Vokoun sa po zranení Dominika Hašeka dostal do pozície brankárskej jednotky Česka. V poslednom zápase základnej skupiny s Kanadou sa mu vôbec nedarilo a po troch inkasovaných góloch v prvej tretine sa nechal vystriedať. Nenastúpil ani na štvrťfinálový zápas so Slovenskom a semifinálový so Švédskom. V tomto zápase sa však karta obrátila a Tomáš Vokoun sa dostal opäť do hry, keď vystriedal v druhej tretine Milana Hniličku po piatich inkasovaných góloch. V poslednom zápase o bronz s Ruskom nastúpil do brány Vokoun a udržal si v ňom čisté konto. 

</doc>
<doc id="15887" url="https://sk.wikipedia.org/wiki?curid=15887" title="Johann Heinrich Pestalozzi">
Johann Heinrich Pestalozzi

Johann Heinrich Pestalozzi (* 12. január 1746, Zürich, Švajčiarsko – † 17. február 1827, Brugg) bol švajčiarsky pedagóg a sociálny reformátor.

</doc>
<doc id="15888" url="https://sk.wikipedia.org/wiki?curid=15888" title="Johann Friedrich Herbart">
Johann Friedrich Herbart

Johann Friedrich Herbart (* 4. máj 1776, Oldenburg, Nemecko – † 14. august 1841, Göttingen) bol nemecký filozof. Herbart vychádzal z predpokladu, že existuje množstvo jednoduchých reálnych entít (podobajúcich sa Leibnizovým monádam), z ktorých každej prináleží jedna jednoduchá, seba samu zachovávajúca kvalita. Duša je takouto reálnou entitou so sídlom v mozgu; statika a mechanika predstáv ako sebaudržiavajúcich krokov duše objasňuje psychické javy bez potreby siahnuť na pomoc po tzv. mohutnostiach duše.

</doc>
<doc id="15889" url="https://sk.wikipedia.org/wiki?curid=15889" title="Herbart">
Herbart



</doc>
<doc id="15890" url="https://sk.wikipedia.org/wiki?curid=15890" title="Pestalozzi">
Pestalozzi



</doc>
<doc id="15897" url="https://sk.wikipedia.org/wiki?curid=15897" title="Etán">
Etán

Etán je druhý najjednoduchší uhľovodík (v homologickom rade alkánov) po metáne. Jeho sumárny chemický vzorec je C2H6. Pri bežnom tlaku a teplote je to plyn bez farby a zápachu. Etán sa priemyselne izoluje zo zemného plynu a ako vedľajší produkt ropnej rafinácie. Najviac sa používa ako petrochemická surovina pri výrobe etylénu.
Dejiny.
Etán bol prvýkrát synteticky pripravený v roku 1834 Michaelom Faradayom, ktorý rozložil elektrolýzou octan draselný. Výsledný produkt tejto reakcie si ale pomýlil s metánom a ďalej ho už neskúmal. Počas rokov 18471849 v snahe potvrdiť teóriu radikálov v organickej chémii Hermann Kolbe a Edward Frankland vyrobili etán redukciami etylkyanidu a etyljodidu s draslíkom a tak, ako to robil Faraday, elektrolýzou vodných octanov. Títo si však zmýlili etán (dimér metylu) s metyl radikálom. Túto chybu opravil v 1864 Carl Schorlemmer, ktorý ukázal, že produktom všetkých týchto reakcií bol v skutočnosti etán.
Názov etánu pochádza z názvu éteru (vtedy názvu pre dietyléter).
Chemické vlastnosti.
V laboratóriu môžeme etán jednoducho pripraviť Kolbeho elektrolýzou, kde elektrolyzujeme vodný roztok octanovej soli. Na anóde sa acetát oxiduje a vytvára sa oxid uhličitý a metylové radikály. Vysoko reaktívne metylové radikály sa spájajú (dimerizujú) na etán:
 CH3COO− → CH3• + CO2 + e−
 CH3• + •CH3 → C2H6
Iná metóda je oxidácia anhydridu kyseliny octovej peroxidmi, ktorá je konceptuálne veľmi podobná.
Chémia etánu taktiež zahŕňa hlavne reakcie voľných radikálov. Etán reaguje s halogénmi, predovšetkým s chlórom a brómom, halogenáciou voľnými radikálmi. Táto reakcia prebieha propagáciou etylového radikálu:
 C2H5• + Cl2 → C2H5Cl + Cl•
 Cl• + C2H6 → C2H5• + HCl
Pretože halogenizované etány sa môžu podrobiť ďalšej halogenácii voľnými radikálmi, tento proces vytvára zmes rôznych halogenizovaných produktov. V chemickom priemysle sa musia použiť selektívnejšie chemické reakcie na výrobu konkrétnych dvojuhlíkových uhľohalogénov.
Použitie.
Hlavné využitie našiel etán v chemickom priemysle pri výrobe etylénu krakovaním parou. Keď sa uhľovodíky zmiešajú s parou a rýchlo zahrejú na veľkú teplotu (900 °C a viac), ťažké uhľovodíky sa lámu na ľahšie a nasýtené uhľovodíky sa menia na nenasýtené uhľovodíky. Etán sa preferuje pri výrobe etylénu, pretože krakovanie etánu je celkom selektívne na etylén, pokým krakovanie parou ťažších uhľovodíkov dáva zmes chudobnejšiu na etylén a bohatšiu na ťažšie alkény ako napríklad propylén a butadién, ale aj na arény.
Experimentálne sa etán podrobuje výskumu ako možná surovina pre iné chemikálie. Oxidačná chlorácia etánu sa dlho zdá ako ekonomicky vhodnejšia cesta k výrobe vinylchloridu ako chlorácia etylénu. Veľa technologických procesov sa už patentovalo na túto výrobu, ale nízka selektivita vinylchloridu a korozívne podmienky reakcie (používa sa zmes obsahujúca kyselinu chlorovodíkovú pri teplotách vyšších ako 500°C) predstavujú stále prekážky pri uvedení do praxe. V súčasnosti INEOS má v prevádzke pilotné zariadenie na výrobu vinylchloridu z etánu s kapacitou 1000 ton ročne vo Wilhemshavene v Nemecku.
Podobne saudskoarabská spoločnosť SABIC oznámila vybudovanie zariadenia na výrobu kyseliny octovej oxidáciou etánu s kapacitou 30 000 ton ročne v Yanbu. Ekonomická výhodnosť takéhoto procesu môže byť ale závislá na nízkej cene etán blízko saudskoarabských ropných polí a nemusí byť už taká konkurencieschopná s karbonyláciou metanolu inde na svete.
Etán sa môže použiť aj ako chladivo v kryogenických chladiacich systémoch. V oveľa menšej miere sa používa vo vedeckom výskume kvapalný etán na vitrifikáciu vzoriek obsahujúcich vodu na elektrónový mikroskop. Tenký film vody rýchlo ponorený do kvapalného etán pri -150°C alebo menej zamrzne rýchlejšie, ako stihne voda skryštalizovať. Takéto rapídne zmrazenie neporuší štruktúru mäkkých materiálov nachádzajúcich sa v kvapalnom stave, ako by ju porušili ľadové kryštály.

</doc>
<doc id="15899" url="https://sk.wikipedia.org/wiki?curid=15899" title="Tom a Jerry">
Tom a Jerry

Tom a Jerry je americký animovaný seriál, má 162 dielov, bol nakrútený v rokoch 1940 až 1967. Je to najúspešnejší kreslený seriál na svete, ktorý dodnes milujú nielen deti, ale aj dospelí.
Popis.
Tom je kocúr, neustále naháňa myšiaka Jerryho. Ten na oplátku robí kocúrovi naschvály. Jednotlivé diely natočila spoločnosť MGM. Námet pre seriál podali William Hanna a Joseph Barbera.
Ďalšie postavy.
V mnohých dieloch sa okrem hlavných postáv objavujú ešte ďalšie postavy, napríklad malý šedý myšiak Tuffy, kačiatko, čierny kocúr Butch (vyslovuje sa [bač]), či dva buldogy – Spike a Tyke. Veľakrát sa tu objavuje aj ich majiteľka.
Zaujímavosti.
V prvom diele "Ako kocúr dostal padáka", ktorý vznikol 10. septembra 1940, sa ešte kocúr a myšiak volali Jasper a Jynx. Mená Tom a Jerry dostali až v druhom diele. Ďalšia zaujímavosť je, že keďže kresliari spoločnosti MGM neboli dostatočne výkonní, spoločnosť zadávala zákazky na výrobu dielov ďalším spoločnostiam. V rokoch 1961 – 1962 medzi ne patril Rembrandt Films Williama L. Snydera, ktorý pôsobil v Prahe, a na výrobe sa podieľali českí kresliari zo spoločnosti Bratři v triku. Celkom vytvorili 13 epizód, ktoré však bývajú hodnotené ako menej podarené.
V roku 2005 bol natočený celovečerný film "Tom a Jerry letia na Mars" (Tom and Jerry Blast Off to Mars).
Niektorým filmovým kritikom sa nepáčili scény, v ktorých ide doslova o život. Fiktívny program "Itchy &amp; Scratchy Show", ktorý sa objavuje v mnohých dieloch seriálu "Simpsonovci", paroduje najmä takéto surové scény. A asi okolo 20. rokov bol seriál pre deti s názvom Tom a Jerry, ale boli to dvaja ľudia, ktorí si pomáhali. 
Dabing.
Československá televízia Bratislava / Slovenská televízia (199 epizód).
Na slovenskom znení spolupracovali:

</doc>
<doc id="15900" url="https://sk.wikipedia.org/wiki?curid=15900" title="Alkán">
Alkán

Alkány (starší názov parafíny) sú organické chemické zlúčeniny, ktoré pozostávajú iba z atómov uhlíka (C) a vodíka (H) (teda sú to uhľovodíky) spojených výlučne jednoduchou kovalentnou väzbou (čiže sú to nasýtené zlúčeniny) bez kruhovej štruktúry (bez cyklov). Alkány tvoria homologický rad, v ktorých sa členy líšia konštantnou relatívnou atómovou hmotnosťou 14 (teda hmotnosť metylénovej skupiny, -CH2-).
Homológia.
Každý uhlík musí byť štvorväzbový (tvorí väzby buď C-H, alebo C-C) a každý vodík musí byť naviazaný na práve jeden uhlíkový atóm (väzba H-C). Rad pospájaných uhlíkových atómov sa nazýva uhlíková kostra (skelet). Počet uhlíkových (ale i vodíkových) atómov jednoznačne určuje alkán. Vzorce alkánov sa určujú podľa všeobecného vzorca: CnH2n+2
Prvých desať alkánov uvádza nasledovná tabuľka:
Názvoslovie.
Radikály alkánov sa všobecne nazývajú alkyly. Alkylová skupina je funkčná skupina alebo postranný reťazec, ktorý sa podobne ako alkán skladá iba z atómov uhlíka a vodíka pospájaných jednoduchými väzbami. Príkladmi alkylov sú metyl alebo etyl.
Vlastnosti.
Alkány nie sú veľmi reaktívne (odtiaľ pochádza pôvodný slovenský názov, parafíny, z lat. "parum affinis", "málo zlúčivý") a majú malú biologickú aktivitu. Na alkány sa však možno pozerať ako na molekulovú kostru, na ktorú sa pripájajú zaujímavé biologicky aktívne či reaktívne časti (funkčné skupiny).
Najjednoduchším možným alkánom je metán, CH4. Na počet uhlíkových atómov v molekule alkánu nie je kladené žiadne obmedzenie. Nasýtené oleje a vosky sú príklady väčších alkánov, v ktorých počet atómov uhlíka presahuje 10.
Všetky alkány sú horľavé a produktmi horenia sú oxid uhličitý a voda.
Za bežných podmienok sú prvé štyri alkány (metán, etán, propán a bután i izobután) plyny, vyššie alkány (C5 až C15) sú kvapalné látky páchnuce benzínom a vyššie alkány sú tuhé látky. Teplota varu aj teplota topenia rastie monotónne s rastúcim počtom uhlíkov v reťazci.
Oxidačné reakcie alkánov.
Rozlišuje úplnú oxidáciu alkánov nazávanú spaľovanie a neúplné oxidácie nazývané parciálne oxidácie.
Úplná oxidácia.
Oxidácia nasýtených uhľovodíkov vzduchom alebo kyslíkom je jedným z najvýznamnejších spôsobov ich technického využitia. Spaľovanie zemného plynu, ktorý obsahuje až 97 % metánu, je významným zdrojom tepelnej energie. Zdrojom mechanickej energie u zážehových, vznetových a reaktívnych motorov je zase spaľovanie uhľovodíkových zmesí získaných z ropných frakcií.
Úplnou oxidáciou alkánov vzniká oxid uhličitý a voda a uvoľňuje sa značné množstvo tepelnej energie. Spalné teplo metánu je 804 kJ/mol a s homologickým inkremontom CH2 v sekvencii nerozvetvených alkánov stúpa o 659 kJ/mol:
CnH2n+2 + ((3n + 1)/2) O2 → n CO2 + (n + 1) H2O; Δ"H" = -((804 + (n - 1)659) kJ/mol
Parciálna oxidácia.
Nedokonalá alebo čiastočná oxidácia uhľovodíkov môže viezť ku všetkým typom kyslíkatých derivátov uhľovodíkov, ktoré môžu mať rovnaký alebo menší počet uhlíkov. Keďže oxidácia kyslíkom (vzduchom) prebieha radikálovým mechanizmom, je produktom parliálne oxidácie vždy zmes produktov. Pre pax sú navítanejšími karboxylové kyseliny, ktoré sa zo zmesi produktov dajú najľahšie separovať a po esterifikácii sa dajú získané estery použiť ako technické tuky a mazivá. 
Parciálnu oxidáciu nerozvetvených alkánov je možné realizovaž aj biotechnologicky pomocou enzýmov rôznych mikroorganizmov, ako sú kvasink, huby a baktérie. Ukázalo sa, že kvasinky rodu "Candida" sú schopné transformovať nerozvetvené alkány na tuky. Kvasinky rodu "Torula" sú schopné oxidáciou etylalkoholu (získaného hydratáciou etylénu) vyrobiť kŕmnu bielkovinu.
Parciálna oxidácia má najväčší význam u metánu: výroba technických sadzí, acetylénu, syntézneho plynu.
Výroba sadzí.
Nedokonalým splálením metánu alebo zemného plynu sa vyrábajú technické sadze, ktoré slúžia na výrobu tlačiarenskej černi a ako plnivo do výrobkov z kaučuku:
CH4 + O2 → C (sadze) + 2 H2O
Výroba acetylénu.
Riadenou parciálnou oxidáciou metánu pri 1500 °C sa vyrába acetylén:
6 CH4 + O2 → 2 H2C2 + 2 CO + 10 H2
Vedľajšie produkty tejto reakcie (vodík a oxid uholnatý) sú technicky využívané. Samotný vodík získaný z uhľovodíkov sa využíva na redukciu dusíka na amoniak pri Haber-Boschovej syntéze, ktorý sa ďalej oxiduje na kyselinu dusičnú, z ktorej sa vyrábajú hnojivá. Zmes vodíka a oxidu uholnatého je analogiou tzv. vodného plynu získaného rozkladom tuhých palív (uhlia) vodou. Zmes vodíka a oxidu uholnatého sa vyuzíva pri syntéze metanolu, pričom je reakcia katalyzovaná oxidom zinočnatým ZnO a oxidom chromitým Cr2O3. Syntéza metanolu prebieha pri 20 MPa (200 atm) a pri teplote 350 °C:
CO + 2 H2 → CH3OH
Výroba syntézneho plynu.
Syntézny plyn je zmes vodíka a oxidu uholnatého. Využíva sa pri Fischerovej-Tropschovej syntéze. Syntézny plyn sa vyrába katalytickou parciálnou oxidáciou metánu (zemného plynu) vodou, pri 850 °C za katalýzy kovovým niklom:
CH4 + H2O → 3 H2 + CO
Amooxidácia.
Parciálna oxidácia metánu v prítomnosti amoniaku sa nazýva amooxidácia. Vyrába sa tak kyanovodík, ktorý je surovinou na výrobu akrylonitrilu:
CH4 + 3/2 O2 + NH3 → HCN + 3 H2O → H2C=CH-CN
Motorové palivá.
Benzín.
Benzín je zmes kvapalných uhľovodíkov C5 až C10. Ide o ropnú frakciu, ktorá sa získava frakčnou destiláciou pri 50 °C až 180 °C. Benzín sa používa pre zážehové motory s iskrovým zapaľovaním, ktoré pre svoje sprácne fungovanie potrebujú hladké explózie reakčnej zmesi, nie detonácie (klepanie motora). Detonácie sú dôsledkom samovoľného a predčasného vznietenia palivovej zmesi pri stlačení a vedú k prehrievaniu motora a strate jeho výkonu a nadmernému opotrebovaniu mechanických súčastí.
Najmenej vhodnými alkánmi sú lineárne nerozvetvené alkány, pretože sú pri kompesii charakteristické detonačným horením, nie hladkou explóziou. Nerozvetvené alkány majú najnižšie oktánové čísla, pričom heptánu bolo pripradené oktánové číslo 0. 
Rozvetvené alkány (ale aj alkény, aromatické uhľovodíky, cykloalkány) sú odolnejšie voči samovznieteniu pri stlačení v zahriatom valci motora. Preto nespôsobujú klepanie metora. 2,2,4-trimetylpentánu (izooktán) bolo priradené oktánové číslo 100. 
Nafta.
Motorová nafta (Dieselov olej, plynový olej) je palivo pre vznetových motorov (Dieselových motorov), ktorých konštrukcia vyžaduje vznietenie palivovej zmesi pri stlačení. Nafta je zmes kvapalných uhľovodíkov C13 až C25. Ide o ropnú frakciu, ktorá sa získava frakčnou destiláciou pri 250 °C až 400 °C. Najvhodnejšie sú linárne nerozvetvené alkány. Na posudzovanie kvality motorovej nafty bolo zavedené cetanové číslo. Najnižšie cetanové číslo 0 bolo prisúdené 1-metylnaftalénu (ktorý ma naopak vysoké oktánové číslo). Cetán (triviálny názov pre "n-"hexadekán) má cetanové číslo 100.
Kerozín.
Kerozín je letecké palivo určené pre tryskové motory. Kerosín obsahuje uhľovodíky vrúce medzi 180 °C a 250 °C, medzi ktorými prevažujú undekány a dodekány. Najvhodnejšiu štruktúru uhľovodíkov kerozínu určujú požiadavky na tryskové palivo:
Tieto požiadavky spĺňajú rozvetvené uhľovodíky C11 a C12.
Pyrolýza a krakovanie alkánov.
Pyrolýza je definovaná ako rozklad zlúčenín pôsobením tepla. Názov pochádza z gréčtiny (gr. "pyr" = oheň, "lysis" = rozklad). Známa je pyrolýza uhličitanu vápenatého na oxid vápenatý, tzv. pálenie vápna:
CaCO3 → CaO + CO2
Krakovanie je pyrolýza alkánov. Názov pochádza z angličtiny (ang. "to crack" = trhať). Z disociačných energií väzieb C-C a C-H vyplýva, že pri prekročení prahovej hodnoty musí tepelná energia spôsobovať homolytické štiepenie týchto väzieb. Krakovaním dochádza ku štiepeniu (trhaniu) alkánov na kratšie reťazce. Technický význam krakovania je spracovanie vyššie vrúcich frakcií (dlhších alkánov) ma nižšie vrúce frakcie, ktoré sa využijú ako benzín. Keďže ropa obsahuje veľké množstvo alkánov naftového paliva, prevádza sa nafta krakovaním na benzín, kvôli jeho vyššej spotrebe. 
Pri tepelnom krakovaní sú vyššie vrúce frakcie (200 °C až 400 °C; i.e. nafta) pyrolyzované v komorách vyhrievaných na teplotu 500 °C až 800 °C. Hlavným spôsobom krakovania zameraného na výrobu benzínov s dostatočne vysokým oktánovým číslom je katalytické krakovanie. Ako katalyzátor sa využíva oxid hlinitý Al2O3 a oxid kremičitý SiO2. Katalytické krakovanie prebieha za mierne zvýšeného tlaku a teploty 450 °C až 550 °C.
Reformovanie alkánov.
Reformovanie alkánov je technologický postup, ktorý je podobne ako katalytické krakovanie založené na katalýze a vysokých teplotách. Technologický význam reformovania alkánov spočíva vo výrobe aromatických uhľovodíkov z ropných produktov. Reformovaním sa vyrába toluén z heptánu. Ako katalyzátory reformovania sa využívajú oxid molybdenitý Mo2O3 alebo oxid hlinitý Al2O3, resp. platina nanesená na alumine (Pt/Al2O3). Reakcia sa vedie pri tlaku 2 MPa až 4 MPa a teplote okolo 500 °C. Aj keď surovinou na reformovanie môžu byť zmesi alifatických uhľovodíkov, ako to demonštruje syntéza toluénu z heptánu, zvyčajne sa na výrobu aromatických uhľovodíkov používajú tzv. naftény, čo sú cykloalkány ako cyklohexán a 1-metylcyklopentán (reformovaním dávajú benzén) a 1,2-dimetylcyklopentán a metylcyklohexán (reformovaním dávajú toluén). Naftény sa nachádzajú hlavne v tzv. naftenických ropách (Azerbajdžán, Kalifornia, Rumunsko). 
Pri reformovaní nedocháza ku štiepeniu väzieb C-C.

</doc>
<doc id="15905" url="https://sk.wikipedia.org/wiki?curid=15905" title="Mesto (všeobecne)">
Mesto (všeobecne)

Mesto je sídlo alebo zoskupenie sídiel, ktoré sa od vidieckych obcí líši koncentráciou výrobných a nevýrobných aktivít (služieb), výškovou zástavbou, hustotou zaľudnenia, komplexnou vybavenosťou a sociálnymi vzťahmi.
Ak sa určí hranica medzi vidieckymi obcami a mestami 2 000 obyvateľov, tak na Zemi je asi 100 000 sídiel mestského typu. Mesto s viac ako 100 000 obyvateľmi sa nazýva veľkomesto, mesto s vyše 1 miliónom obyvateľov „city“ a mestá s vyše 10 miliónmi obyvateľov sa označujú za „mega-city“.
Metropolou sa nazýva mesto, ku ktorému spáduje určité väčšie zázemie. Je sídlom centrálnych inštitúcií a orgánov. Z hľadiska významu možno rozlíšiť svetové metropoly (New York, Tokio, Londýn, Paríž), kontinentálne (Brusel, Sao Paulo), štátne a národné.
Kritériá pre vymedzenie mesta.
Kritériá na vyčleňovanie miest vo svete sú rôzne. Väčšina štátov používa ako kritérium veľkosť obce (počet obyvateľov). Ďalej sa ako kritérium používa administratívna funkcia (Dánsko, Egypt), štatutárne kritérium, počet domov a bytov (Peru), hustota zaľudnenia (Filipíny, 1 000 obyvateľov/km²).
Čo sa týka veľkostného kritéria, existujú vo svete značné rozdiely. V Nórsku sa za mesto považuje už obec nad 200 obyvateľov, kým napr. v Japonsku obec nad 50 000 obyvateľov.
Na Slovensku sa za mesto považuje taká obec, ktorá získala postavenie mesta.
Pri definícii mesta nemožno použiť iba jedno kritérium a jestvuje viacero definícii pre vymedzenie pojmu mesta. Možno rozlišovať hľadisko geografické a sociologické, ktoré sú v súlade a vzájomne sa prelínajú. V geografickom ponímaní sa mesto odlišuje od okolitého vidieckeho prostredia štruktúrou, ktorá vyplýva najmä z antropogénnych premien geografického prostredia. Podľa sociologického výkladu je mesto zoskupením ľudí žijúcich životom odlišným od vidieckeho života. Mestá sú väčšie, plnia v sídelnej sieti špeciálne úlohy, sústreďujú sa tam záujmy väčších oblastí, pre ktoré sú mestá strediská a od väčších miest sú závislé sídla nižšieho rádu. Mesto môže byť definované aj ako značné zoskupenie ľudí a ich bytov na neveľkom priestore a leží v miestach križujúcich sa ciest. Iná definícia charakterizuje mesto ako sídlo, kde prevažná časť obyvateľov pracuje v samotnom sídle, naproti čomu vidiecka obec je sídlo, kde pracuje mimo. Mesto je sídlo uzavreté, stále, značne veľké a husto zaľudnené, ktorého existencia nezávisí prevažne na teréne, na ktorom sa rozkladá ale na zväzkoch s rozsiahlymi priestormi na vyššom stupni organizácie súborného života. Ďalšia definícia zas charakterizuje mesto ako historicky vzniknutý typ sídla, ktorý sa vyznačuje existenciou konkrétnej spoločnosti sústredenej na pevne stanovenom území so zvláštnou, právne vymedzenou organizáciou, alebo v rámci svojej činnosti vytvára zväzok trvalých materiálových usporiadaní o špecifickej fyziognómii, ktorú je možné uznať za zvláštny typ krajiny.
Pri vymedzovaní hraníc mesta je možné použiť viacero kritérií napr. 
Pričom geografické hranice mesta nemožno viesť iba na základe jediného činiteľa, lebo mesto je organizmus príliš zložitý, a jednotlivé javy tu spolu tesne a dialekticky súvisia a vzájomne sa podmieňujú. Pri zostavovaní štatistických ukazovateľov sa však zväčša aplikuje administratívne kritérium pre vymedzenie mesta a jeho hraníc.
Vznik a vývoj miest.
Mestá, ako sídelné útvary plnili v histórii odlišné funkcie, ako poľnohospodárske vidiecke osídlenie. Ich funkcia mohla byť obchodná, správna, vojenská prípadne dopravná. Základným predpokladom pre vznik mesta je poľnohospodársky prebytok a preto mohli mestá vzniknúť až v tom štádiu vývoja spoločnosti, kedy začali ľudia vyrábať viac potravín, ako ich spotrebovali a kedy bolo možné tieto prebytky efektívne sústreďovať do blízkosti spotrebiteľov. Preto vznikali prvé mestá na veľmi úrodných miestach ako boli zavlažované oblasti juhozápadnej Ázie, údolia Nílu, oblasti pri Induse alebo pri dolných tokoch čínskych riek. V Európe vznikali prvé mestá v Stredomorí. Najskôr to boli fenické mestá, ktoré sa venovali námornému obchodu a výbojmi si zaisťovali zázemie za účelom zásobovania potravinami. Grécke mestá mali vysokú úroveň. V 8. - 6. storočí pr. Kr. zakladali Gréci kolónie na pobreží Stredozemného a Čierneho mora, pričom na kolonizačnej činnosti sa podieľali predovšetkým hospodársky pokročilé obce, ktoré v značnej miere prekonali kmeňové usporiadanie spoločnosti a vytvárali základy pre rozvoj typu štátu označovaného ako polis. Centrum takéhoto štátu bolo spravidla mesto, ktorého charakteristickým rysom bolo občianske vlastníctvo pôdy v poľnohospodárskom zázemí. Grécke mestá, podobne ako fenické sa venovali obchodu ale mali aj správnu funkciu. V Rímskej ríši vznikali taktiež bohaté mestá, pričom mnohé mestá neboli iba obchodnými alebo správnymi centrami, ale vznikli aj z vojenských táborov. Takéto mestá vznikali až po Dunaj, teda po hranicu Rímskej ríše. 
V stredoveku došlo k významnému rozvoju miest. Pri vzniku a vývoji osídlenia v Európe boli rozhodujúce tradície Rímskej ríše, ktoré spočívali v jej civilizácii, v ktorej mestá tvorili základnú osnovu sídelnej štruktúry. Boli to sídla obchodu, remesiel, správy a vojenských funkcií. Preto prvé stredoveké mestá v Európe vznikali tam, kde nedošlo k prerušeniu kultúrnej a sídelnej kontinuity. Keďže hlavnou oblasťou kontaktu s antickým svetom bolo Porýnie, boli prvé stredoveké mestá francúzske a nemecké. Tam bola v dôsledku sťahovania národov potlačená vládnuca rímska vrstva, ale remeselníci a obchodníci tých odvetví, ktoré boli viazané na poľnohospodárske zázemie tam ostali. V dôsledku rastu počtu obyvateľov sa vytvárala potreba obchodu. Prebytky z vidieka sú posielané na trhy do podhradí, ku kostolom a kláštorom, kde sa zvyklo zhromažďovať obyvateľstvo. Hrad, kostol, kláštor a trh sa stávajú uzlovými bodmi feudálnej ekonomiky, o ktoré sa opiera aj meniaca sa sídelná štruktúra. 
Prebiehali tri základné spôsoby vzniku stredovekých miest:
Aby sa mesto mohlo osamostatniť a slobodne rozvíjať, museli mu byť udelené privilégiá. Tieto privilégiá sa objavujú v Európe v 10. - 11. storočí v Nemecku a tzv. "magdeburské mestské právo" sa stalo akýmsi vzorom panovníckych privilégií. Vznik mestských práv v nemeckých krajinách spočíval v spravovaní si vnútorných záležitostí ako sú dozor na trhu, clá, dane, stavba hradieb, obrana mesta a výklad práva prostredníctvom vlastných poverencov. Mestá tak získavali kompetencie, ktoré dovtedy prináležali pánovi mesta. Mešťania neboli obmedzovaní robotou a mohli sa sťahovať. Vývoj miest v jednotlivých krajinách bol odlišný, ale mestá mali niektoré spoločné znaky, ktorými sa líšili od vidieckeho okolia - trhy, slobodné postavenie ich obyvateľov, boli to aj cirkevné centrá, odlišná fyziognómia - hradby, murované domy a.p. Stredoveké mesto je charakterizované najmä týmito vlastnosťami:
Novoveká mestská štruktúra nadväzuje na stredovekú štruktúru miest. V dôsledku geografických objavov dochádza k novej hierarchizácii miest a privilegovanú polohu získavajú západoeurópske prístavy a hlavné mestá, kde sa sústreďuje bohatstvo. 
V 19. storočí mala veľký vplyv na rozvoj miest industrializácia, ktorá sa začala vo Veľkej Británii už začiatkom tohto storočia. Za najsilnejšie stimulátory industrializácie možno považovať obchod a distribúciu. V Británii bol vybudovaný systém prieplavov a železníc. Už v roku 1801 žilo viac ako 30 % obyvateľov Británie v mestách. Vplyv na rozvoj miest v jednotlivých krajinách malo aj oslobodenie roľníckeho stavu, od ktorého záležala možnosť obyvateľov slobodne opúšťať vidiecke sídla a sťahovať sa do miest. Mestá sa najrýchlejšie rozvíjali v krajinách, kde sa rozvíjal priemysel. V 19. storočí najviac rástol podiel mestského obyvateľstva vo Veľkej Británii, v Nemecku a v USA. V období od priemyselnej revolúcie do I. svetovej vojny dochádza aj k vzniku troch základných zón v mestách:
Proces vývoja mesta pokračuje aj po I. svetovej vojne a následne aj po II. svetovej vojne až do súčasnosti. Na vývoj miest majú naďalej veľký vplyv hospodárske a politické vplyvy ako aj poloha mesta. Ide však už najmä o rozvoj mestskej siete, ktorá sa vyvinula ako dôsledok historického vývoja a priemyselnej revolúcie. V súčasnosti sú typickými znakmi vývoja miest suburbanizácia a rýchly nárast obyvateľov miest po II. svetovej vojne, ktorý v súčasnosti prebieha najmä v rozvojových krajinách.

</doc>
<doc id="15919" url="https://sk.wikipedia.org/wiki?curid=15919" title="313">
313



</doc>
<doc id="15929" url="https://sk.wikipedia.org/wiki?curid=15929" title="243">
243



</doc>
<doc id="15934" url="https://sk.wikipedia.org/wiki?curid=15934" title="Operačná analýza">
Operačná analýza

Operačná analýza alebo operačný výskum je využitie matematických modelov, štatistiky a algoritmov pri rozhodovaní. Používa sa na analýzu komplexných systémov reálneho sveta, zvyčajne s cieľom optimalizácie alebo zlepšenia výkonnosti. Je jednou z foriem aplikovanej matematiky.
Charakteristikou operačného výskumu je systémový prístup (od zložitejšieho k jednoduchšiemu) a tímová práca.
Cieľom operačnej analýzy je vytvoriť model (formálny opis) danej situácie a následne vykonať jeho optimalizáciu, teda nájdenie hodnôt parametrov modelu, pre ktoré dosahuje sledovaný výstup modelu extrém - minimum alebo maximum.

</doc>
<doc id="15935" url="https://sk.wikipedia.org/wiki?curid=15935" title="František Kaberle (1973)">
František Kaberle (1973)

František Kaberle (* 8. november 1973, Kladno) je bývalý český reprezentant v ľadovom hokeji hrajúci na poste obrancu.
Klubový hokej.
František Kaberle je obranca. Je 185 cm vysoký a váži 83 kg (údaj z roku 2006). V sezóne 2004/05 hral v českej hokejovej extralige za HC Rabat Kladno a v MoDo Hockey v švédskej hokejovej Elitserien. V sezóne 2005/06 sa stal hráčom Carolina Hurricanes v NHL s ročným príjmom 1,292 mil. dolárov. Hrá v drese drese s číslom 5.
Reprezentácia.
František Kaberle získal s reprezentáciou Česka päť titulov majstra sveta, naposledy na majstrovstvách sveta v roku 2005 a bronzovú olympijskú medailu na Zimných olympijských 
hrách 2006 v Turíne. 
Zimné olympijské hry 2006.
Česko získalo na Zimných olympijských hrách 2006 bronzové medaily. Úvod olympiády českej reprezentácii nevyšiel, keď v základnej skupine skončila až na štvrtom, poslednom postupovom mieste, po prehrách so Švajčiarskom 
2:3, Fínskom 2:4 a Kanadou 2:3. Vo štvrťfinále Česko vyradilo Slovensko. V semifinále ich vyradili neskorší zlatí medailisti Švédi a v boji o bronzové medaily porazili Rusko 3:0. 
Rodina a príbuzenstvo.
František Kaberle je ženatý. S manželkou Kateřinou majú dcérku Francescu. Otec František je bývalý česko-slovenský hokejový reprezentant, brat Tomáš je tiež profesionálny hokejista.

</doc>
<doc id="15936" url="https://sk.wikipedia.org/wiki?curid=15936" title="Jan Hejda">
Jan Hejda

Jan Hejda (* 18. jún 1978, Praha) je bývalý český reprezentant v ľadovom hokeji.
Klubový hokej.
Jan Hejda je obranca. Je 191 cm vysoký a váži 95 kg (2005). V rokoch 1997 až 2003 hrával za klub HC Slavia Praha v českej hokejovej extralige. V roku 2003 sa stal v jeho drese českým majstrom. Následne si ho v drafte NHL v štvrtom kole vybral klub Buffalo Sabres. Od sezóny 2003/04 všakhral za CSKA Moskva v ruskej hokejovej lige, o dve sezóny neskôr za Chimik Moskovská oblasť. 
V sezóne 2006-07 debutoval v kanadsko-americkej NHL, bolo to za klub Edmonton Oilers. Edmonton odkúpil Hejdu od Buffala za právo výberu v siedmom kole draftu a následne s českým reprezentantom podpísal ročnú zmluvu. Od sezóny 2007/2008 bol hráčom Columbus Blue Jackets. V nasledujúcej sezóne sa ukázal ako jeden z najlepších obrancov klubu, ktorý skončil tímovým rekordom +20 v štatistike plus-mínus v tíme, v ktorom nikdy predtým nikto neskončil vyššie ako +13. Následne 29. apríla 2008 podpísal 3-ročnú zmluvu v hodnote 6 miliónov dolárov. Po tom, čo v predchádzajúcej sezóne neskóroval, zaznamenal Hejda v sezóne 2008/09 okrem 18 asistencií aj tri góly. Zahral si aj v troch zo štyroch zápasov play-off Blue Jackets v ich sérii úvodného kola proti Detroitu Red Wings, čo bolo vôbec prvé vystúpenie Columbusu v play-off.
Reprezentácia.
Reprezentoval Česko na Majstrovstvách sveta v rokoch 2003, 2004, 2005, 2006 a 2008.

</doc>
<doc id="15937" url="https://sk.wikipedia.org/wiki?curid=15937" title="Jaroslav Špaček">
Jaroslav Špaček

Jaroslav Špaček (* 11. február 1974, Rokycany) je český hokejový tréner a bývalý hokejista. Od sezóny 2012/2013 bol asistentom trénera HC Škoda Plzeň. V rokoch 2014–2018 pôsobil aj ako asistent trénera českej hokejovej reprezentácie.
Klubový hokej.
Jaroslav Špaček je obranca. Je 180 cm vysoký a váži 94 kg (údaj z roku 2006). V NHL hral prvýkrát v sezóne 1998/99 za klub Florida Panthers. Neskôr hral za Chicago Blackhawks a Columbus Blue Jackets. Počas lockoutu v NHL v sezóne 2004/05 hral v českej hokejovej extralige za HC Lasselsberger Plzeň a HC Slavia Praha. 
V sezóne 2005/06 hral znovu za Chicago Blackhawks. Nosil dres s číslom 6 a mal podpísanú zmluvu na 2,25 mil. dolárov ročne. Po 45 zápasoch prestúpil do tímu Edmonton Oilers. Bol súčasťou tohto tímu, ktorý sa pebojoval až do finále Stanleyho pohára, kde ale podľahol Caroline Hurricanes.
Pred sezónou 2006-07 podpísal ako voľný agent zmluvu s klubom Buffalo Sabres.
Reprezentácia.
Jaroslav Špaček získal s reprezentáciou Česka titul majstra sveta na majstrovstvách sveta v roku 2005 a bronzovú olympijskú medailu na Zimných olympijských hrách 2006 v Turíne. Obliekal reprezentačný dres s číslom 6.
Zimné olympijské hry 2006.
Česko získalo na Zimných olympijských hrách 2006 bronzové medaily. Úvod olympiády českej reprezentácii nevyšiel, keď v základnej skupine skončila až na štvrtom, poslednom postupovom mieste, po prehrách so Švajčiarskom 2:3, Fínskom 2:4 a Kanadou 2:3. Vo štvrťfinále Česko vyradilo Slovensko. V semifinále ich vyradili neskorší zlatí medailisti Švédi a v boji o bronzové medaily porazili Rusko 3:0. 

</doc>
<doc id="15938" url="https://sk.wikipedia.org/wiki?curid=15938" title="Jiří Fischer">
Jiří Fischer

Jiří Fischer (* 5. jún 1980, Hořovice, Česko-Slovensko) je bývalý český reprezentant v ľadovom hokeji.
Klubový hokej.
Jiří Fischer hrával na pozícií obrancu. Je 196 cm vysoký a váži 102 kg (údaj z roku 2005). Od sezóny 1999/00 hral v NHL za Detroit Red Wings. V roku 2002 v jeho drese vyhral Stanley Cup. Počas lockoutu v NHL v sezóne 2004/05 hral za klub Bílí Tygři Liberec v českej hokejovej extralige. V sezóne 2005/06 mal s Detroitom podpísanú zmluvu na 1,33 mil. dolárov. Nosil dres číslo 2.
Reprezentácia.
Reprezentoval Česko na Svetovom pohári v roku 2004 a na majstrovstvách sveta v roku 2005, kde získal s tímom zlatú medailu. 

</doc>
<doc id="15939" url="https://sk.wikipedia.org/wiki?curid=15939" title="Jiří Šlégr">
Jiří Šlégr

Jiří Šlégr (* 30. máj 1971, Jihlava) je bývalý český a československý reprezentant v ľadovom hokeji, člen prestížneho spolku Triple Gold Club (víťazstvo na MS v ľadovom hokeji, OH a zisk Stanleyho pohára), a politik. 
Od februára 2010 do októbra 2011 bol členom ČSSD, v súčasnosti miestopredseda strany LEV 21 - Národní socialisté. Od roku 2010 bol poslancom parlamentu ČR. V polovici júna 2013 sa mandátu vzdal.
V súčasnosti pôsobí vo vedení hokejového klubu HC Litvínov, kde súčasne vykonáva funkciu vedúceho realizačného tímu.
Jeho otcom je Jiří Bubla.
Klubový hokej.
Jiří Šlégr bol obranca. Je 187 cm vysoký a váži 95 kg (údaj z roku 2005). V sezóne 2004/05 hral za HC Chemopetrol v českej hokejovej extralige. V sezóne 2005/06 hral za klub NHL Boston Bruins a mal uzavretú zmluvu na 950 tisíc dolárov ročne.

</doc>
<doc id="15940" url="https://sk.wikipedia.org/wiki?curid=15940" title="Mórrígan">
Mórrígan

Mórrígan (Morrígan, Morrighan, Morrigu, Mór-Rhioghain) je írska bohyňa bitky, konfliktu a plodnosti. Jej meno sa prekladá buď ako „Veľká kráľovná“, alebo ako „Fantómová kráľovná“, obe epitetá sú príhodné. Mórrígan sa objavuje ako jediná bohyňa alebo ako trio bohýň. Ostatné božstvá tria sú „Badb“ (Vrana), a buď Macha (takisto označuje vranu) alebo Nemain („zúrivosť“). Zvyčajne sa zjavuje nad bojiskom vo forme vrany.
Mórrígan je staroírska forma mena. Mor-Rioghain je moderný írsky tvar a vyslovuje sa mór rí-en.

</doc>
<doc id="15941" url="https://sk.wikipedia.org/wiki?curid=15941" title="Morrigan">
Morrigan



</doc>
<doc id="15943" url="https://sk.wikipedia.org/wiki?curid=15943" title="Marek Židlický">
Marek Židlický

Marek Židlický (* 3. február 1977, Most) je bývalý český reprezentant v ľadovom hokeji.
Klubový hokej.
S profesionálnou kariérou začínal v Kladne. V roku 1999 prestúpil do IFK Helsinki, kde hral aj počas lockoutu v NHL v sezóne 2004/05. V roku 2001 bol draftovaný klubom NHL, New York Rangers. Ešte predtým, než stihol odohrať jediný zápas, bol však vymenený do tímu Nashville Predators. Vo svojej premiérovej sezóne v NHL (2003/2004) si pripísal 53 bodov za 14 gólov a 39 asistencií a stal sa najlepším obrancom klubu. V lete 2008 ho Nashville vymenil do Minnesota Wild , kde odohral tri sezóny. Sezónu 2011/2012 začal v Minnesote, no už vo februári bol vymenený do klubu New Jersey Devils. V marci 2015 bol vymenený do tímu Detroit Red Wings. Celkom nastúpil v NHL na 783 zápasov, v ktorých strelil 85 gólov a pridal 316 asistencií.
Reprezentácia.
Marek Židlický získal s reprezentáciou Česka titul majstra sveta na MS 2005 a bronzovú olympijskú medailu na ZOH 2006 v Turíne. Obliekal reprezentačný dres s číslom 3.
Zimné olympijské hry 2006.
Česko získalo na Zimných olympijských hrách 2006 bronzové medaily. Úvod olympiády českej reprezentácii nevyšiel, keď v základnej skupine skončila až na štvrtom, poslednom postupovom mieste, po prehrách so Švajčiarskom 2:3, Fínskom 2:4 a Kanadou 2:3. Vo štvrťfinále Česko vyradilo Slovensko. V semifinále ich vyradili neskorší zlatí medailisti Švédi a v boji o bronzové medaily porazili Rusko 3:0. Marek Židlický bol so štyrmi gólmi, napriek tomu že je obranca, najlepším strelcom svojho mužstva.
Reprezentačná štatistika.
Premiéra v reprezentácii: 11. apríla 1999, Česko - Slovensko, Liptovský Mikuláš.

</doc>
<doc id="15944" url="https://sk.wikipedia.org/wiki?curid=15944" title="Pavel Kubina">
Pavel Kubina

Pavel Kubina (* 15. apríl 1977, Čeladná) je bývalý český reprezentant v ľadovom hokeji.
Klubový hokej.
Pavel Kubina hrával na pozícií obrancu. Je 196 cm vysoký a váži 106 kg. Od sezóny 1997/98 hral v NHL za Tampa Bay Lightning. V roku 2004 získal s týmto klubom Stanley Cup. Počas lockoutu v NHL v sezóne 2004/05 hral za HC Vítkovice Steel v českej hokejovej extralige. Na sezónu 2005/06 mal s Tampou uzavretú zmluvu na 2,584 mil. dolárov. Pred ďalším ročníkom podpísal kontrakt s Torontom Maple Leafs. Nosil dres číslo 13. V roku 2009 ukončil angažmán v Toronte a upísal sa na rok Atlante Thrashers. V roku 2010 sa dohodol s Tampou Bay na dvojročnej zmluve. Následne pôsobil vo Philadelphia Flyers a švajčiarskej Genève-Servette HC. V NHL odohral spolu 970 zápasov, v decembri 2013 ohlásil koniec svojej hráčskej kariéry.
Reprezentácia.
Pavel Kubina získal s reprezentáciou Česka tri tituly majstra sveta na majstrovstvách sveta v rokoch 1999, 2000 a v 2005 a zároveň aj bronzovú olympijskú medailu na Zimných olympijských hrách 2006 v Turíne. Obliekal reprezentačný dres s číslom 13.
Zimné olympijské hry 2006.
Česko získalo na Zimných olympijských hrách 2006 bronzové medaily. Úvod olympiády českej reprezentácii nevyšiel, keď v základnej skupine skončila až na štvrtom, poslednom postupovom mieste, po prehrách so Švajčiarskom 2:3, Fínskom 2:4 a Kanadou 2:3. Vo štvrťfinále Česko vyradilo Slovensko. V semifinále ich vyradili neskorší zlatí medailisti Švédi a v boji o bronzové medaily porazili Rusko 3:0. 

</doc>
<doc id="15945" url="https://sk.wikipedia.org/wiki?curid=15945" title="Matthew Flinders">
Matthew Flinders

Matthew Flinders (* 16. marec 1774, Donington, Spojené kráľovstvo – † 19. júl 1814, Londýn) bol britský moreplavec, navigátor a kartograf.
Bol jedným z najúspešnejších navigátorov a tvorcov máp svojej doby. Počas svojej kariéry, ktorá trvala len niečo cez dvadsať rokov, sa plavil s kapitánom Williamom Blighom,oboplával a pomenoval Austráliu, prežil stroskotanie a pohromu, aby bol neskôr uväznený ako špión. 
Objavil a opravil efekt vplyvu železných komponentov a vybavenia lodí na zobrazovanie údajov na kompase, nazývaný deviácia kompasu a spísal prácu o objavovaní Austrálie nazvanú "A Voyage To Terra Australis", ktorej vydania sa už ale nedožil.

</doc>
<doc id="15948" url="https://sk.wikipedia.org/wiki?curid=15948" title="Tomáš Kaberle">
Tomáš Kaberle

Tomáš Kaberle (* 2. marec 1978, Rakovník) je bývalý český reprezentant v ľadovom hokeji. Jeho bratom je tiež hokejový obranca František Kaberle.
Klubový hokej.
Tomáš Kaberle je obranca. Je 188 cm vysoký a váži 91 kg (údaj z roku 2006). Na začiatku svojej kariéry hral za tím Českej hokejovej extraligy HC Kladno. Bol draftovaný tímom Toronto Maple Leafs z 204. pozície. Za Toronto hrá od sezóny 1998/99 až doteraz s výnimkou lockoutu v NHL, kedy hral za HC Rabat Kladno v českej hokejovej extralige. Uzavrel zmluvu s ročným príjmom 2,28 mil. dolárov. Hrá v drese s číslom 15. V priebehu sezóny 2010/2011 odišiel z Toronta do Bostonu, s ktorým vyhral Stanley Cup. V nasledujúcej sezóne prestúpil do Caroliny Hurricanes.
Reprezentácia.
Tomáš Kaberle získal s reprezentáciou Česka titul majstra sveta na majstrovstvách sveta v roku 2005, striebornú medailu na MS 2006 a bronzovú olympijskú medailu na Zimných olympijských hrách 2006 v Turíne. Česko reprezentoval taktiež na MS 2003, MS 2008 a na ZOH 2002 a 2010
Zimné olympijské hry 2006.
Česko získalo na Zimných olympijských hrách 2006 bronzové medaily. Úvod olympiády českej reprezentácii nevyšiel, keď v základnej skupine skončila až na štvrtom, poslednom postupovom mieste, po prehrách so Švajčiarskom 2:3, Fínskom 2:4 a Kanadou 2:3. Vo štvrťfinále Česko vyradilo Slovensko. V semifinále ich vyradili neskorší zlatí medailisti Švédi a v boji o bronzové medaily porazili Rusko 3:0. 

</doc>
<doc id="15950" url="https://sk.wikipedia.org/wiki?curid=15950" title="Hlava štátu">
Hlava štátu

Hlava štátu je najvyšší predstaviteľ politickej moci štátu, ktorý ho reprezentuje vo vnútornej aj zahraničnej politiky. Je to jeden z najvyšších ústavných orgánov štátu. Formálne má najvyššie miesto v hierarchii štátnych orgánov. 
Postavenie hlavy štátu.
Postavenie hlavy štátu sa môže v jednotlivých krajinách líšiť, v závislosti od niekoľkých faktorov, medzi ktoré patrí najmä forma vlády.
Hlava štátu v monarchii.
V monarchiách stojí na čele štátu panovník, pričom zväčša má titul kráľ, cisár, princ, knieža, veľkoknieža, vojvoda, sultán, emir a pod. V histórii rôznych krajín sa objavovali aj iné tituly, ktoré sa dnes už nepoužívajú, ako napr. cár, faraón, chán, šach, padišach či kalif. Unikátne postavenie má medzi panovníkmi pápež ako hlava mestského štátu Vatikán a zároveň hlava katolíckej cirkvi. 
Pomenovanie panovníckeho titulu je však druhoradé a priamo nevypovedá o skutočných právomociach hlavy štátu. Z tohto pohľadu je omnoho dôležitejšie rozlíšenie, či ide o absolutistickú alebo konštitučnú monarchiu.
Absolutistická monarchia.
V absolutistickej monarchii má panovník neobmedzenú moc nad štátom a jeho obyvateľmi. Aj táto koncepcia prešla historickým vývojom od kráľa Ľudovíta XIV., ktorý je známy pre svoj výrok „Štát som ja ("L’état c’est moi")“ až po osvietený absolutizmus napríklad na dvore Márie Terézie, kde už môžeme vidieť korekcie dovtedy neobmedzenej moci panovníka.
Dualistická monarchia.
Dualistická monarchia je akýmsi medzistupňom medzi konštitučnou a absolutistickou monarchiou. Panovník nemá neobmedzenú moc, no jeho postavenie naďalej zostáva pomerne silné. V súčasnosti sa medzi takéto monarchie zaraďujú napr. Jordánsko, Saudská Arábia a niektoré ďalšie arabské štáty (zväčša sultanáty a emiráty).
Konštitučná monarchia.
Konštitučné či parlamentné monarchie sú v súčasnosti najrozšírenejšie. Na ich čele stojí monarcha, ktorý je považovaný za symbol jednoty ľudu. Aj napriek tomu, že panovník nastupuje na trón na základe nástupníctva, v ústavách býva zakotvené, že všetka moc pochádza od ľudu (rovnako ako v republikách) a od neho odvodzuje svoju moc aj panovník. Najznámejším príkladom konštitučnej monarchie je Spojené kráľovstvo, ale konštitučnými monarchiami sú v podstate všetky európske monarchie.
Hlava štátu v republike.
V republike je na čele štátu vždy prezident, aj jeho právomoci sa však môžu značne líšiť v rôznych štátoch. Jeho skutočné postavenie býva často do značnej miery závislé od spôsobu kreácie. Ak prezident odvodzuje svoj mandát priamo od ľudu (voličov) a nie od parlamentu či iného orgánu, býva jeho postavenie zväčša silnejšie a nezávislejšie. Prezident je vždy volený, ale aj tu existuje celá škála rôznych volebných systémov. 
Prezident môže byť volený buď priamo občanmi ako je to napr. vo Francúzsku, Rusku, Rakúsku, Poľsku, Česku či na Slovensku], alebo nepriamo. V druhom prípade je prezident volený buď parlamentom (Švajčiarsko a napr. Slovensko do roku 1998) alebo prostredníctvom tzv. voliteľov (USA, India), alebo je na voľbu ustanovený osobitný zbor ako je to napr. v Nemecku či Taliansku.
Prezidentská republika.
Postavenie prezidenta je najsilnejšie v prezidentskej republike, kde právomoci výkonnej moci patria prezidentovi. Prezident v tomto prípade nestojí „na čele“ vlády, ale vláda je len kolektívnym poradným orgánom prezidenta. Prezident nielen reprezentuje krajinu navonok, ale aj riadi zahraničnú politiku štátu. Môže prekladať návrhy zákonov, vydávať akty nižšej právnej sily, vymenúvať sudcov atď. Typickým príkladom prezidentskej republiky je USA.
Neoprezidentská republika.
Neoprezidentská forma vlády, je podobne ako dualistická monarchia akýmsi medzičlánkom, medzi prezidentskou a parlamentnou formou vlády. Medzi jeho najvýznamnejšie právomoci patrí napr., že predsedá vláde a môže rozpustiť parlament. Takáto forma vlády je napr. vo Francúzsku.
Parlamentná republika.
Parlamentná republika je typická tým, že jedna zložka moci, a to moc zákonodarná, má v systéme deľby moci dominantné postavenie. Tým je poznačené aj postavenie prezidenta, ktoré je v tejto forme vlády najslabšie. Niekedy sa prezident dokonca uvádza, nie ako predstaviteľ výkonnej moci, ale ako najvyšší predstaviteľ štvrtej – kontrolnej moci v štáte. Aj v parlamentných republikách má však prezident niektoré významné právomoci – má právo relatívneho veta, môže rozpustiť parlament, menuje vysokých štátnych funkcionárov či vyhlasuje referendum. Parlamentnou republikou je aj Slovensko (spolu s väčšinou európskych krajín).
Hlava štátu v iných formách vlády.
Postavenie hlavy štátu v iných formách vlády, môže byť veľmi rôznorodé. Závisí najmä od vzťahu medzi výkonnou, zákonodarnou a súdnou mocou. Okrem individuálnej existuje aj kolektívna hlava štátu. Kolektívne hlavy štáty sa vyskytovali najmä v minulosti, napr. dvaja archágetovia v Sparte, dvaja regenti v republike San Maríno či Najvyšší soviet v ZSSR, môžu však existovať aj dnes, napr. Federálna rada vo Švajčiarsku.

</doc>
<doc id="15953" url="https://sk.wikipedia.org/wiki?curid=15953" title="Tádž Mahal">
Tádž Mahal

Tádž Mahal (iné názvy pozri nižšie) je stavba pri Ágre v indickom štáte Uttarpradéš, je súčasťou svetového dedičstva UNESCO.
Názvy.
Súčasné názvy sú:
Ak sa prijme niektorá z teórií o pôvode súčasného názvu, sú možné aj nasledujúce názvy:
Časti a vznik.
Pozostáva z hlavnej budovy obklopenej štyrmi minaretmi, mešity na západe (čiže smerom k Mekke) a domu pre hostí na východe.
Podľa prevažujúceho oficiálneho názoru je to mauzóleum, ktoré postavil Šáhdžahán na pamiatku svojej ženy Mumtázmahal (Ardžumand Banu Begumber). Podľa oficiálneho zápisu UNESCO sa stavba začala v roku 1631 a skončila roku 1648. Stavalo ju vyše 20 000 remeselníkov z celej južnej, strednej a východnej Ázie. Vraví sa, že na architektonickom stvárnení sa mali podieľať jeden Francúz a istý Benátčan. Zodpovedným architektom bol Usad Ahmad z Láhauru, starého hlavného mesta ríše mogulov. Stavebný materiál bol dopravený z celej Indie a Ázie, využilo sa vyše 1000 slonov a 28 rôznych druhov drahokamov a polodrahokamov bolo zasadených do mramoru.
Existuje však aj názor, že ide o prestavbu pôvodnej hinduistickej stavby, na čo by poukazovali podobné stavby (ktoré nie sú mimo Indie veľmi známe).
350. výročie.
Od augusta 2004 sa oslavovalo 350-ročné výročie pamiatky. Prvý raz po 20 rokoch bola pamiatka 27. novembra 2004 otvorená (predbežne na tri mesiace) aj pre nočné návštevy. Otvorenie umožnilo až rozhodnutie indického ústavného súdu.
Príbeh o mauzóleu.
Roku 1629 pri pôrode štrnásteho dieťaťa zomrela manželka indického mogula. Mala 36 rokov a bola už 17 rokov vydatá. Jej manžel Šáhdžahán stratil tým nielen milovanú ženu, ale aj múdru politickú radkyňu. Vraví sa, že za ňou trúchlil celé dva roky (podľa iných správ mu bolesťou zbeleli vlasy). Zložil sľub, že postaví pomník, ktorý bude hoden jeho ženy, niečo celkom mimoriadne. Nemožno poprieť, že sa mu to aj podarilo. Ardžumand Banu, známa tiež pod menom Mumtázmahal (vyvolená paláca), dostala takto neobyčajný náhrobok, ktorý sa označuje skratkou jej mena Tádž Mahal. Tadž Mahal je jednou z najkrajších pamiatok. 
Charakteristika a turistický význam.
Budova je preslávená na celom svete a priťahuje množstvo návštevníkov. Silueta známa z fotografií sa stala symbolom Indie. V rozličných hodinách dňa pri rozličnom osvetlení pôsobí na diváka zakaždým inak. Chýba mu chladná monumentalita, ktorá by sa od pomníka dá očakávať. Skôr sa zdá, že sa vznáša medzi nebom a zemou, jeho proporcie, jeho symetrické členenie, okolité záhrady a zrkadlenie vo vode sa spájajú a vytvárajú dojem, ktorý obrovskému počtu návštevníkov vyráža dych.
Pamiatku denne navštívi až 70 000 ľudí.
Metro.
V decembri 2020 premiér Indie Narenda Modi oznámil projekt metra, ktorý by mal znížiť znečistenie v okolí Tadž Mahalu. Metro bude prepojené so železničnou sieťou v meste Agra. Projekt by mal stáť okolo 1,1 miliardy dolárov.

</doc>
<doc id="15969" url="https://sk.wikipedia.org/wiki?curid=15969" title="Sopranovci">
Sopranovci

Sopranovci (angl. "The Sopranos") je americký televízny seriál z mafiánskeho prostredia. Vymyslel ho David Chase a pôvodne sa vysielal na HBO. Seriál zobrazuje bossa mafie z New Jersey, Tonyho Soprana (James Gandolfini) a ťažkosti, s ktorými sa stretáva, keď sa snaží vyvažovať rozporuplné potreby, na jednej strane svojej vlastnej rodiny a kriminálnej organizácii, ktorej velí, na strane druhej. 
Seriál získal vysoký kredit tým, že prinesol vyšší stupeň umenia do televízneho média a vydláždil cestu ďalším úspešným seriálom, ktoré nasledovali. Získal veľké množstvo ocenení, vrátane 21 cien Emmy a 5 Zlatých Glóbov a podľa časopisu Vanity Fair pol nazvaný ako "snáď najväčšie pop-kultúne majstrovské dielo svojich dní". Často bol parodovaný a rozoberaný. V roku 2013 Writers Guild of America vyhlásila Sopranovcov za seriál s najlepším scenárom všetkých čias.
Postavy a obsadenie.
Anthony "Tony" Soprano a jeho vlastná rodina.
Do Tonyho širšej rodiny patria:
DiMeo zločinecká organizácia (rodina).
Do Tonyho úzkeho kruhu vyvolených v DiMeo organizácii patria:
Ďalší členovia DiMeo organizácie:
Lupertazzi zločinecká organizácia (rodina).
Všetky tri osoby sú významní členovia New Yorskej zločineckej organizácie Lupertazzi, ktorá má množstvo spoločných obchodov s Tonyho organizáciou. Hoci sú záujmy oboch organizácií odlišné, Tony udržuje srdečné biznis-vzťahy s Johnnym Sackom, preferujúc obchody, ktoré sú výhodné pre obe strany. Johnnyho pravá ruka, neskôr boss rodiny, Phil Leotardo však nie je taký úprimný a pre Tonyho je ťažšie robiť s ním obchody. Malý Carmine je synom prvého bossa rodiny a s ostatnými súperí o moc.
 Pozri aj "Zoznam častí seriálu Sopranovci"
Zápletka a prehľad.
Prvá séria.
V úvode prvej epizódy Tony Soprano skolabuje. Dostáva záchvat úzkosti, čo ho prinúti začať terapiu u psychiatričky, Dr. Jennifer Melfiovej. Postupne vypláva na povrch, že Tonyho matka bola manipulatívna a možno aj psychotická, robí mu starosť budúcnosť jeho detí, niekto v jeho organizácii dohadzuje FBI a jeho vlastný strýko plánuje jeho smrť. Tonyho "strýko Junior" bol vymenovaný ako boss rodiny, kým Tony ťahá za nitky spoza scény. Tony, nazúrený kvôli Juniorovmu plánu zabiť ho, reaguje násilnou odvetou a konfrontuje svoju matku a jej úlohu v tomto pláne. Tento psychologický spúšťač má za následok jej pseudo-mŕtvice. Juniora zatkne FBI.
Druhá séria.
Druhá séria začína prepustením Richieho Aprilea z väzenia, čo nerobí dobrotu na poli biznisu, rovnako ako začiatok jeho vzťahu s Tonyho sestrou Janice. Tonyho priateľ "Big Pussy" sa vracia do New Jersey po nápadnom zmiznutí a Tony zistí, že je informátorom FBI. Tony, Silvio Dante a Paulie Walnuts ho zabijú na lodi, zviažu do reťazí a hodia cez palubu. Janice v násilnej hádke zabije Richieho ešte predtým, ako sa s nim Tony stihol "porozprávať".
Tretia séria.
Na začiatku tretej série sa z Floridy vracia ambiciózny Ralph Cifaretto po svojej dlhej neprítomnosti. Zapletie sa s Rosalie Aprile, vdovou po bývalom bossovi, Jackiem Aprileovi seniorovi. Napriek osobnej nevraživosti ho Tony povýši, pretože v profesionálnej oblasti je úspešný. Jackie Aprile junior začína chodiť s Meadow, Tonyho dcérou a potom upadá do čím ďalej tým viac bezohľadnejšieho zločineckého života. Tony sa iniciatívne pokúša rozprávať s Jackiem juniorom o jeho nestálom správaní obhajujúc to jeho mladosťou a pokúša sa zabrániť stupňovaniu tým, že sa s ním úprimne a priamo porozpráva. Napriek Tonyho rade a varovaniu, Jackie prekročil čiaru, keď sa pokúsi zorganizovať lúpež na Tonyho vlastnú borgatu, no sfušuje to. Tony sa rozhodne, že nechá na Ralpha, aby Jackiemu vymyslel trest. Navzdory tomu, že Ralph je Jackieho náhradný otec, padne definitívne rozhodnutie, že ho zabijú.
Štvrtá séria.
V štvrtej sérii Tony v zúrivom hneve zabije Ralpha, pretože verí, že podpálením stajne zabil ich dostihového koňa menom Pio-O-My. Dovtedy je Ralphovo správanie stále viac nestálejšie a zbytočne násilnícke, čo sa prejavuje napríklad zabitím jednej z tanečníc Silvia Danteho. Napätie medzi Tonym a jeho manželkou Carmelou dosiahne strop, keď bývalá Tonyho milenka zavolá do ich domu. Ich manželstvo sa definitívne rozpadá a Carmela ho opúšťa. Na Tonyho sa obráti Johnny Sack, jeho priateľ z mocnej New Yorkskej zločineckej rodiny Lupertazzi, s návrhom na zavražedenie Carminea Lupertazziho, ale Tony od toho nakoniec odstúpi.
Piata séria.
V piatej sérii prepustia z väzenia viacerých gangstrov, vrátane Tonyho bratranca s rovnakým krstným menom, Tonyho Blundetta. Carmine nečakane umrie a keďže nestanovil svojho nástupcu, vedie to k boju o moc v New Yorku. Napriek tomu, že Blundetto sa nechce vrátiť do zločineckého života, stiahne to späť v konflikte proti Tonyho príkazom. Keď Blundetto zabije brata Phila Leotarda, Johnny vyžaduje, aby ho Tony vydal. Odmetne to a tým vyprovokuje New Yorskú stranu. Tony sa nakoniec rozhodne, a Blundetta radšej zabije sám, nech ho nemusí vydať zomrieť bolestivou smrťou. Christoper Moltisanti zistuje, že jeho snúbenica Adriana je informátorkou FBI a oznámi to Tonymu. Tony, s Christoperovým zvolením, nakáže Silviovi, aby ju zabil. Tony sa nakoniec s Carmelou zmieria. Po dosiahnutí úspešného zmierenia Tony Johnnymu navrhne, aby ukončili krviprelievanie a vrátili sa k biznisu. Po ich stretnutí Johnnyho zatýka FBI.
Šiesta séria - prvá časť.
V úvode šiestej série je Tony postrelený teraz už senilným a zmäteným Strýkom Juniorom. Tony upadne do kómy a má množstvo živých snov. Tento zážitok zmení jeho pohľad na život a pokúša sa zmeniť sa. Predsa však musí čeliť viacerým problémom vo svojom biznise. Vito Spatafore je vylúčený pre jeho homosexualitu a Phil Leotardo (súčasný boss v New Yorku, keďže Johnny Sack je vo väzení) mu navrhuje, že vyrieši ten problém. Tony zlyhá, Phil intervenuje a zabíja Spataforea. Tonyho zločinecká rodina spácha odvetnú vraždu a znovu sa zdá, že rodiny sú vo vojnovom stave.
Šiesta séria - druhá časť.
V druhej časti šiestej série je odklon od zločinu zatemnené Tonyho pomstychtivosťou a paranojou. Tony virtuálne zanecháva svoju novú filozofiu a zvažuje zabitie niekoľkých svojich spojencov za relatívne malé zlyhania. Christoper je neschopný vykročiť z davu, pričom sa prehlbuje jeho problém s recidívou jeho drogovej závislosti a zabíja svojho anonymného patróna zo skupiny anonymných narkomanov. Je ťažko zranený pri dopravnej nehode, ktorú spôsobí pod vplyvom drog. Tony, ako jediný nezranený pasažier, uškrtí Christopera na smrť. Anthony Junior Soprano, Tonyho syn, upadá do hlbokej depresie po tom, čo ho opustí jeho snúbenica, čo vyvrcholí jeho pokusom o samovraždu v záhradnom bazéne. Dr. Melfiovú priatelia presvedčia, že Tony neurobil žiadny pokrok a je možné, že svoj terapiu využíva pre svoj sociopatický prospech. Prestáva ho liečiť.
Johnny Sack vo väzení zomiera na rakovinu a Leotardo umocňuje svoju pozíciu v Lupertazzi rodine. Svojho odporcu zabije a potom oficiálne preberá velenie. Tony mu navrhne obchod s odpadom, ale Phil sa s ním, na margo starých sporov, nechce dohodnúť. Keď Tony zaútočí na vojaka z rodiny Lupertazzi za to, že obťažoval Meadow na rande, Phil to využije na pomstu. Phil nariadi popravu Bobbyho Baccalieriho, ktorého zastrelia, Silvia, ktorý skončí v kóme a Tonyho, ktorý sa stihne ukryť. Príkaz je zlomený, keď zvyšok Lupertazzi rodiny odmietne zabiť Tonyho a dá Tonymu príležitosť ísť po Philovi. Agent FBI informuje Tonyho, kde sa Phil zdržiava a Tony ho zabije. Philovou smrťou je hrozba z New Yorku eliminovaná a Tony, Carmela, Meadow a Tony Junior sa stretávajú na večeru.
Motívy a charakteristiky.
"Sopranovci" je seriál, ktorý je známy multiúrovňovým a silne symbolickým štýlom písania Davida Chasea. Neustále bol predmetom horúčkovitých analýz"[15]". Seriál beží na mnohých leveloch. Chase a jeho spoluscenáristi do deja adresovali veľký počet psychologických, filozofických a politických motívov.
Sny.
Charakteristický aspekt v "Sopranovcoch" sú scény snov. David Chase, ktorý napísal takmer všetky tieto scény, vyhlásil, "Tieto sny sme používali na hlbšie rozpovedanie. Napríklad, "Funhouse" mohol byť príbeh, v ktorom Tony dostane informáciu, že Pussy je krysa a vyhľadať ho, ale my sme napísali niekoľko zmätočných postupov, kým sme do rúk dostali dôkaz. Nemohol som na to ísť priamo, takže sme sa rozhodli, že by bolo zaujímavejšie, že v určitom smere Tony bude vedieť, že jeho priateľ ho zrádza, z čoho mu bude zle v kombinácii s pokazeným kurčaťom a jeho podvedomie exploduje a tým dostane informáciu." "[16]". V tejto scéne, kde sa Tony v sne rozpráva s Big Pussym ako s rybou, si uvedomuje, ze jeho priateľ je informátor FBI. V sne Pussy (ako ryba) hovorí Tonymu, "Vedel si. Preskočil si ma kvôli povýšeniu." Iný známy sen je scéna v epizóde "The Test Dream", ktorá trvá viac ako 20 minút"[16]".
Hlúposť gangstrov.
Gangstri sú v seriáli znázornení ako chrapúnski, drsní, prezieraví a ostrí na ulici, ale s ťažkým nedostatkom formálneho vzdelania a obyčajného zdravého rozumu. Ich nedostatky vo vzdelaní a jazyku, zvlášť u Paulieho a Christopera sú častým zdrojom humoru "[18]". Postavy často zabúdajú a zamieňajú si slová, pretože nerozumejú základnej histórii a nemajú všeobecné vedomosti.
Neschopnosť gangstrov je určitým spôsobom zobrazená v každej epizóde. Niektoré príklady, ktoré stoja za povšimnutie:
Naopak, niektorí gangstri sú zobrazení ako inteligentní, aj keď sú to skôr výnimky z pravidla. Napríklad, Silvio Dante, Johnny Sack, Ralph Cifaretto a Tony Blundetto sú vysoko inteligentní. (Blundetto mal údajne IQ 158 a takmer nikdy si nezamieňal slová)."[26]"
Odkazy a narážky.
"Mafiáni (angl. Goodfellas)"
"Trilógia Krstný otec"
Produkčné poznámky.
Obsadzovanie jednotlivých rolí.
Gandolfiniho vzali ako Tonyho Soprana potom, ako ho Susan Fitzgerald, zodpovedná za výber hercov, videla v krátkom klipe vo filme, ktorý napísal Quentin Tarantino, "True Romance""[1]".
Lorraine Bracco, ktorá predtým hrala gangstrovu manželku Karen Hill v "Mafiánoch", bola pôvodne žiadaná, aby hrala Carmelu Soprano. Nakoniec vzala úlohu Dr. Melfiovej, pretože cítila, že to bude pre ňu väčšia výzva. Zhodou náhod, Suzanne Shepherd, herečka, čo hrala matku Karen Hill v "Mafiánoch", hrala aj Carmelinu matku. Nancy Marchant vzali na rolu Livie Soprano, pretože sa podobala na vlastnú matku Davida Chasea.
Steve Van Zandt (Silvio Dante) a David Proval (Richie Aprile) mali záujem hrať Tonyho Soprana. Prvotným kandidátom bol Ray Liotta, ale on úlohu Tonyho Soprana odmietol.
Titulná scéna (úvodné titulky).
Počas úvodných titulkov sa Tony Soprano objavuje v aute počas jazdy z Lincolnovho tunela vchádzajúc na dialnicu New Jersey. Počas jazdy je vidieť množstvo pozemkov v okolí Newarku v New Jersey. Scéna končí, keď sa Tony dostane na príjazdovú cestičku jeho predmestského domu. David Chase povedal, že cieľom tejto scény bolo ukázať, že dej príbehov tejto mafie sa odohráva v New Jersey, nie v New Yorku, kde sa odohráva väčšina takýchto drám."[65]"
V prvých troch sériách, potom ako Tony vyjde z tunela a dostane sa na dialnicu, môžeme v spätnom zrkadle vidieť dvojičky World Trade Center. Pred začiatkom štvrtej série "Sopranovcom" dal tento záber David Chase vystrihnúť ako odpoveď na teroristický útok 11. septembra 2001, ktorý dvojičky zničil.

</doc>
<doc id="15971" url="https://sk.wikipedia.org/wiki?curid=15971" title="Aleš Hemský">
Aleš Hemský

Aleš Hemský (* 13. august 1983, Pardubice) je bývalý český reprezentant v ľadovom hokeji.
Klubový hokej.
S hokejom začínal v roku 1999 v klube českej extraligy HC Pardubice, kde hral aj počas lockoutu v NHL v sezóne 2004/05. V roku 2001 bol draftovaný klubom Edmonton Oilers, kde prestúpil v roku 2002, a kde pôsobí do dnes. Za Oilers v NHL nastúpil počas deviatich sezón na 589 zápasov, v ktorých získal 448 bodov (130+318). Nosí dres s číslom 83.
Reprezentácia.
Aleš Hemský získal s reprezentáciou Česka titul majstra sveta na majstrovstvách sveta v roku 2005, bronzovú olympijskú medailu na Zimných olympijských hrách 2006 v Turíne a bronzovú medailu na majstrovstvách sveta v roku 2012. Oblieka reprezentačný dres s číslom 83.

</doc>
<doc id="15972" url="https://sk.wikipedia.org/wiki?curid=15972" title="David Výborný">
David Výborný

David Výborný (* 22. január 1975, Jihlava) je bývalý český hokejový útočník.
Klubový hokej.
David Výborný je útočník. Je 179 cm vysoký a váži 82 kg (údaj z roku 2005). Od sezóny 2000/01 hrá v NHL za Columbus Blue Jackets. Počas lockoutu v NHL v sezóne 2004/05 hral za HC Sparta Praha v českej hokejovej extralige. Na sezónu 2005/06 mal s Columbusom uzavretú zmluvu na 1,14 mil. dolárov ročne. Od sezóny 2008/2009 je hráčom tímu českej extraligy Sparta Praha. Hrá v drese s číslom 9.
Reprezentácia.
David Výborný patrí medzi najúspešnejších hráčov českej hokejovej histórie. Do roku 2005 získal 5-krát titul majstra sveta (1996 - Viedeň, 1999 - Oslo, 2000 - Petrohrad, 2001 - Nemecko, 2005 - Viedeň). Pôsobil vo funkcii kapitána českého tímu na Majstrovstvách sveta v roku 2005 vo Viedni, ako aj na o rok neskôr v Rige, kde získal striebro. Kapitánom je aj na svetovom šampionáte 2007 v Moskve.
Bol tiež súčasťou reprezentačného výberu na zimnej olympiáde v Turíne, kde vybojoval bronz.
Kritika.
Časť slovenských fanúšikov ho nemá v obľube za jeho výrok po zápase o tretie miesto na Majstrovstvách sveta v roku 2003: "„Slováci se radovali, jako by vyhráli celý turnaj. Jsou to takoví šašci. Víc bych to neřešil.“" 

</doc>
<doc id="15973" url="https://sk.wikipedia.org/wiki?curid=15973" title="Jan Hlaváč">
Jan Hlaváč

Jan Hlaváč (* 20. september 1976, Praha) je český reprezentant v ľadovom hokeji.
Klubový hokej.
Svoju extraligovú kariéru začal ešte v dorasteneckej veku v sezóne 1993/1994 v tíme Sparty. V roku 1995 bol draftovaný klubom New York Islanders. O rok neskôr sa však nepresadil v kempe a vrátil sa do českej hokejovej extraligy. V roku 1999 na druhý pokus odišiel do severoamerickej NHL, kde postupne vystriedal tímy New York Rangers, Philadelphia Flyers, Vancouver Canucks a Carolina Hurricanes. Po návrate do Európy pôsobil najprv v Sparte, potom vo švajčiarskej lige v tíme Servette Geneve, neskôr znovu v českej Sparte. V sezóne 2007/2008 sa vrátil do NHL, kde hral za Tampu Bay. Od sezóny 2008/2009 bol hráčom tímu švédskej Elitserien Linköpings HC. Pôsobil aj v českom Liberci. V súčasnosti je hráčom Kladna.
Reprezentácia.
Reprezentoval Česko na Majstrovstvách sveta v roku 2005 i 2006.

</doc>
<doc id="15974" url="https://sk.wikipedia.org/wiki?curid=15974" title="Jaromír Jágr">
Jaromír Jágr

 
 
 
 
 
 
 
 
 
 
 
 
 
 
 
 
 
 
 
 
Jaromír Jágr (* 15. február 1972, Kladno) je český hokejista, hrajúci za klub Rytíři Kladno. Predtým v NHL pôsobil v kluboch Calgary Flames, Florida Panthers, New Jersey Devils, Boston Bruins, Pittsburgh Penguins, Washington Capitals, New York Rangers, Philadelphia Flyers, Dallas Stars a potom hral Kontinentálnu hokejovú ligu za Avangard Omsk. V NHL vyhral dvakrát Stanley Cup, päťkrát bol víťazom kanadského bodovania a stal sa historicky najlepším Európanom hrajúcim v NHL. Od roku 2008 je členom Siene slávy českého hokeja a od roku 2024 Siene slávy IIHF. Je považovaný za jedného z najlepších hokejistov v dejinách.
V decembri 2016 sa v historickej tabuľke produktivity počtom 1 889 bodov dostal na 2. miesto za Wayne Gretzkeho.
18. februára 2024 Pittsburgh Penguins na slávnostnom ceremoniáli vyradili a zavesili jeho dres s číslom 68 pod strechu PPG Paints Arena. Jágr sa stal iba tretím hráčom v klubovej histórii a štvrtým Čechom v NHL s touto poctou.
Biografia.
V októbri 2025 vyšla autorizovaná biografia "JÁ68". Jaromír Jágr na nej pracoval trinásť rokov. Kniha vydaná denníkom "Sport" prináša osobný pohľad do jeho života, kariéry, viery a hodnôt, ktoré ho formovali. Obsahuje aj dosiaľ nezverejnené fotografie a úvahy o zmysle športu a života. Biografia bola slávnostne pokrstená v Kladne a ponúkaná aj v špeciálnej edícii s podpisom autora.
Kariéra.
Pittsburgh Penguins (1990 – 2001).
Jaromír Jágr bol draftovaný klubom Pittsburgh Penguins ako celkovo piata voľba 1. kola draftu v roku 1990. V roku 1991 a 1992 s Penguins vyhral Stanley Cup a stal sa najmladším hráčom v histórii NHL (19 rokov), ktorý strelil gól vo finálovom zápase Stanley Cupu.
V sezóne 1994/1995 vyhral Jaromír Art Ross Trophy, ktorá sa udeľuje najlepšiemu hráči kanadského bodovania. V boji o ňu remizoval s Ericom Lindrosom, a tak o výhre musel rozhodnúť počet nastrieľaných gólov. Tie rozhodli v prospech Jágra (Jágr - 32; Lindros - 29). Ďalší rok Jágr vytvoril nový rekord počtu získaných kanadských bodov európskym hráčom - 149 a jeho 62 gólov a 87 asistencií sa stalo doterajším maximom jeho kariéry. Od sezóny 1997/1998 do sezóny 2000/2001 sa Jágrovi podarilo získať 4 Art Ross Trophy v rade. V roku 1999 dostal Jaromír Jágr Hart Memorial Trophy, udeľovanú novinármi a funkcionármi NHL najužitočnějšiemu hráčovi súťaže, a Lester B. Pearson Award, ktorá sa tiež udeľuje najužitočnejšiemu hráčovi, ale je volená hráčmi samotnými . V roku 1998 doviedol Jaromír Jágr českú hokejovú reprezentáciu na olympijských hrách v Nagane až k vytúženému zlatu.
Washington Capitals (2001 – 2004).
Do Washingtonu bol vymenený 11. júla 2001 s Františkom Kučerom za Krisa Beecha, Michala Sivka a Rossa Lupaschuka. Veľké očakávania, ktorá do neho Washington vkladal, však Jágr nenaplnil, a v januári 2004 bol nakoniec vymenený do klubu New York Rangers.
New York Rangers (2004 – 2008).
Počas lockoutu v NHL v sezóne 2004/05 hral Jágr najprv českú najvyššiu súťaž za HC Kladno a potom ruskú superligu za Avangard Omsk, s ktorým v tom istom roku zvíťazil v turnaji IIHF European Champions Cup.
V sezóne 2005/2006, konkrétne 2. marca 2006, sa Jaromír Jágr stal najlepším Európanom v NHL, keď v historickej tabuľke kanadského bodovania dostihol Jari Kurriho. K výhre 6:1 nad Philadelphiou prispel dvoma gólmi a jednou prihrávkou a tým zaokrúhlil svoju celkovú bilanciu v NHL na 1400 bodov. V novembri toho istého roku ho vyniesli ďalšie dva body za gól a asistenciu do siete Pittsburghu v historickom poradí produktivity na 12. miesto pred Slováka Stana Mikita. Jágr mal na konte 1468 bodov a nie je tak už pred ním žiadny hokejista s európskymi koreňmi.
Avangard Omsk (2008 – 2011).
4. júla 2008 Jaromír Jágr podpísal s vedením Avangardu Omsk dvojročnú zmluvu. Po dvojročnom pôsobení v ruskom klube sa aj napriek špekuláciám o návrate do NHL rozhodol predĺžiť kontrakt aj o sezónu 2010/2011.
Philadelphia Flyers (2011 – 2012).
1. júla 2011 podpísal Jágr ako voľný hráč zmluvu s Philadelphiou a po troch rokoch sa vrátil do NHL. V 39 rokoch je jedným z piatich najstarších aktívnych hráčov v NHL. V sezóne odohral 73 zápasov v ktorých si pripísal 54 kanadských bodov.
Dallas Stars (2012 – 2013).
Dňa 4. júla 2012 podpísal Jaromír Jágr, v tej dobe už voľný hráč, ročnú zmluvu s Dallas Stars za 4,55 miliónov dolárov.
Reprezentácia.
Jaromír Jágr získal s reprezentáciou Česka titul majstra sveta na majstrovstvách sveta v roku 2005 a zlatú olympijskú medailu na zimných olympijských hrách 1998 v Nagane a bronzovú na Zimných olympijských hrách 2006 v Turíne. Oblieka reprezentačný dres s číslom 68, ktoré odkazuje na Pražskú jar.
Zimné olympijské hry 2006.
Česko získalo na Zimných olympijských hrách 2006 bronzové medaily. Úvod olympiády českej reprezentácii nevyšiel, keď v základnej skupine skončila až na štvrtom, poslednom postupovom mieste, po prehrách so Švajčiarskom 2:3, Fínskom 2:4 a Kanadou 2:3. Vo štvrťfinále Česko vyradilo Slovensko. V semifinále ich vyradili neskorší zlatí medailisti Švédi a v boji o bronzové medaily porazili Rusko 3:0. Jaromír Jágr bol so siedmimi bodmi za dva góly a päť prihrávok druhý v českom mužstve za Martinom Strakom.

</doc>
<doc id="15975" url="https://sk.wikipedia.org/wiki?curid=15975" title="Josef Vašíček">
Josef Vašíček

Josef Vašíček (* 12. september 1980, Havlíčkův Brod – † 7. september 2011, Jaroslavľ, Rusko) bol český reprezentant v ľadovom hokeji. Zomrel pri leteckej havárii pri Jaroslavli spolu s ďalšími 43 ľudmi, keď letel s tímom Jaroslavľu do Minsku na prvý zápas KHL v ročníku 2011/2012.
Klubový hokej.
Josef Vašíček bol útočník. Bol 193 cm vysoký a vážil 91 kg (údaj z roku 2005). Počas lockoutu v NHL v sezóne 2004/05 hral za HC Slavia Praha v českej hokejovej extralige. V sezóne 2005/06 hral za Carolina Hurricanes. V sezóne 2007/2008 hral za New York Islanders. Nosil dres číslo 63. Od sezóny 2008/2009 hral v KHL za klub Lokomotiv Jaroslavľ. V sezóne 2010/2011 vyhral kanadské bodovanie play-off KHL.
15. decembra 2011 bol uvedený do Siene slávy českého hokeja.
V roku 2012 bola po ňom pomenovaná ulica v pražských Dolních Chabrech. 
Reprezentácia.
Reprezentoval Česko na majstrovstvách sveta v roku 2005. Vo finále proti Kanade spečatil zisk titulu gólom cez celé klzisko do prázdnej brány v poslednej minúte.

</doc>
<doc id="15976" url="https://sk.wikipedia.org/wiki?curid=15976" title="Martin Ručínský">
Martin Ručínský

Martin Ručínský (* 11. marec 1971, Most) je bývalý český hokejista.
Klubový hokej.
Martin Ručínský je útočník. Je 186 cm vysoký a váži 90 kg (údaj z roku 2006). Počas lockoutu v NHL v sezóne 2004/05 hral za HC Chemopetrol v českej hokejovej extralige. V sezóne 2007/08 hral v NHL za St. Louis Blues. Od sezóny 2008/2009 je hráčom HC Sparta Praha.
Reprezentácia.
Martin Ručínský získal s reprezentáciou Česka zlatú olympijskú medailu na Zimných olympijských hrách 1998 v Nagane, titul majstra sveta na majstrovstvách sveta v roku 2005 a bronzovú olympijskú medailu na Zimných olympijských hrách 2006 v Turíne. Oblieka reprezentačný dres s číslom 26.
Zimné olympijské hry 2006.
Česko získalo na Zimných olympijských hrách 2006 bronzové medaily. Úvod olympiády českej reprezentácii nevyšiel, keď v základnej skupine skončila až na štvrtom, poslednom postupovom mieste, po prehrách so Švajčiarskom 2:3, Fínskom 2:4 a Kanadou 2:3. Vo štvrťfinále Česko vyradilo Slovensko. V semifinále ich vyradili neskorší zlatí medailisti Švédi a v boji o bronzové medaily porazili Rusko 3:0. 

</doc>
<doc id="15977" url="https://sk.wikipedia.org/wiki?curid=15977" title="Martin Straka">
Martin Straka

Martin Straka (* 3. september 1972, Plzeň) je bývalý český reprezentant v ľadovom hokeji. 
Klubový hokej.
Martin Straka je útočník. Je vysoký a váži (údaj z roku 2006). S hokejom začínal v Plzni. V roku 1992 si ho vybral klub Pittsburgh Penguins v úvodnom drafte NHL v prvom kole ako 19. v poradí. Už v najbližšej sezóne sa dostal v drese Pittsburghu na ľad NHL. Okrem Pittsurghu obliekal aj dres Ottawa Senators, New York Islanders, Florida Panthers a Los Angeles Kings. Počas lockoutu v NHL v sezóne 2004/05 hral za HC Lasselsberger Plzeň v českej hokejovej extralige. V sezóne 2005/2006,2006/2007 a 2007/2008 hral v NHL za New York Rangers s príjmom 3 milióny dolárov ročne. V lete 2008 podpísal zmluvu s HC Lasselsberger Plzeň.
Reprezentácia.
Martin Straka získal s reprezentáciou Česka titul majstra sveta na majstrovstvách sveta v roku 2005 a zlatú olympijskú medailu na zimných olympijských hrách 1998 v Nagane a bronzovú na Zimných olympijských hrách 2006 v Turíne. Oblieka reprezentačný dres s číslom 28.
Zimné olympijské hry 2006.
Česko získalo na Zimných olympijských hrách 2006 bronzové medaily. Úvod olympiády českej reprezentácii nevyšiel, keď v základnej skupine skončila až na štvrtom, poslednom postupovom mieste, po prehrách so Švajčiarskom 2:3, Fínskom 2:4 a Kanadou 2:3. Vo štvrťfinále Česko vyradilo Slovensko. V semifinále ich vyradili neskorší zlatí medailisti Švédi a v boji o bronzové medaily porazili Rusko 3:0. Martin Straka bol s ôsmimi bodmi za dva góly a šesť prihrávok najproduktívnejším hráčom svojho mužstva. 

</doc>
<doc id="15978" url="https://sk.wikipedia.org/wiki?curid=15978" title="Petr Čajánek">
Petr Čajánek

 Petr Čajánek (* 18. august 1975, Zlín) je bývalý český reprezentant v ľadovom hokeji.
Klubový hokej.
Petr Čajánek je útočník. Je 181 cm vysoký a váži 80 kg (údaj z roku 2006). Je odchovancom HC Hamé Zlín, za ktorý odohral v českej hokejovej extralige 9 sezón, keď v sezóne 2002/03 odišiel do klubu St. Louis Blues v NHL, kde hrá s číslom 26. Sezónu 2004/05 počas lockoutu v NHL odohral opäť za HC Hamé Zlín. Na sezónu 2005/06 má so St. Louis uzavretú zmluvu na 836 tisíc dolárov.
Reprezentácia.
Petr Čajánek získal s reprezentáciou Česka titul majstra sveta na majstrovstvách sveta v roku 2005 a bronzovú olympijskú medailu na Zimných olympijských hrách 2006 v Turíne. Oblieka reprezentačný dres s číslom 16.
Zimné olympijské hry 2006.
Česko získalo na Zimných olympijských hrách 2006 bronzové medaily. Úvod olympiády českej reprezentácii nevyšiel, keď v základnej skupine skončila až na štvrtom, poslednom postupovom mieste, po prehrách so Švajčiarskom 2:3, Fínskom 2:4 a Kanadou 2:3. Vo štvrťfinále Česko vyradilo Slovensko. V semifinále ich vyradili neskorší zlatí medailisti Švédi a v boji o bronzové medaily porazili Rusko 3:0. 
MS 2007.
Tréner Alois Hadamczik ho nominoval na Majstrovstvá sveta 2007 v Rusku.

</doc>
<doc id="15980" url="https://sk.wikipedia.org/wiki?curid=15980" title="Petr Průcha">
Petr Průcha

Petr Průcha (* 14. september 1982, Chrudim) je bývalý český hokejový útočník.
Klubový hokej.
Petr Průcha bol útočník. Je 178 cm vysoký a váži 73 kg (údaj z roku 2005). V sezónach 2001/02 hral za HC Moeller Pardubice v českej hokejovej extralige. V sezóne 2005/06 sa dostal prvýkrát na ľad NHL. Hrá s dresom číslo 25 za New York Rangers a má ročný príjem 525 tisíc dolárov.
Reprezentácia.
Reprezentoval Česko na majstrovstvách sveta v roku 2005 a dostal sa aj do reprezentačného výberu Česka na zimné olympijské hry 2006 v Turíne. Pre zranenie kolena však 10 dní pred začatím olympiády z nominácie vypadol.

</doc>
<doc id="15981" url="https://sk.wikipedia.org/wiki?curid=15981" title="Petr Sýkora">
Petr Sýkora

Petr Sýkora môže byť:

</doc>
<doc id="15982" url="https://sk.wikipedia.org/wiki?curid=15982" title="Radek Dvořák">
Radek Dvořák

Radek Dvořák (* 9. marec 1977, Tábor) je český reprezentant v ľadovom hokeji.
Klubový hokej.
Radek Dvořák je útočník, pravé krídlo. Je 187 cm vysoký a váži 90 kg (údaj z roku 2005). Hrá v NHL od sezóny 1995/96. Počas lockoutu v NHL v sezóne 2004/05 hral za HC České Budějovice v českej hokejovej extralige. V sezónach 2005/06 a 2006/07 hral za Edmonton Oilers v NHL. Od leta 2007 bol hráčom Florida Panthers. V sezóne 2013/2014 je hráčom Caroliny Hurricanes.
Reprezentácia.
Reprezentoval Česko na majstrovstvách sveta v roku 2005. 

</doc>
<doc id="15985" url="https://sk.wikipedia.org/wiki?curid=15985" title="Zoznam panovníkov Rakúska">
Zoznam panovníkov Rakúska

Toto je zoznam všetkých typov hlavných historických panovníkov Rakúska, teda markgrófov, vojvodov, arcivojvodov a cisárov.
Markgrófi.
Roku 788 boli dovtedajšie Korutánske kniežatstvo a grófstvo Traungau premenené na Korutánsku marku a Avarskú marku (v rámci Bavorska):
Roku 799 bola oddelená správa Bavorska od správy Avarskej marky a Korutánskej marky:
Roku 863 bola oddelená správa Východnej marky (budúceho vlastného Rakúska) od Korutánskej marky:
Babenbergovci:
Vojvodovia (1156 – 1453/1457), arcivojvodovia (1453/1457 – 1918) Rakúska.
"Titul rakúsky arcivojvoda:"
Babenbergovci (pokrač.):
Přemyslovci:
Bádenská dynastia:
Přemyslovci:
Habsburgovci (až do roku 1918):
"Habsburgovci mali vo zvyku číslovať si členov rodiny, aj keď sa nestali priamo rakúskymi vojvodami či arcivojvodami, preto sa dolu môže na prvý pohľad zdať, že niektoré čísla boli „preskočené“. Toto ale neplatí pre číslovanie rakúskych cisárov po roku 1804, ktorí sa číslovali „od nuly“. "
Roku 1379 (neubergská zmluva) bola krajina rozdelená medzi dve habsburské línie:
"a) Albrechtovská línia" (Vlastné Rakúsko):
"b) Leopoldovská línia" (najmä Štajersko (vrátane Viedenského Nového Mesta), Korutánsko, Kransko, Tirolsko a Predné Rakúsko):
Keď Fridrich V. po smrti Ladislava Pohrobka (1457) prevzal aj jeho územia, a keď Tirolčania prinútili Siegmunda odovzdať svoje územia Fridrichovi V. (1490), bolo Rakúsko znova zjednotené:
Rakúski cisári.
"V roku 1804 bolo zavedené rakúske cisárstvo. Roku 1806 bola naopak zrušená Svätá rímska ríša nemeckého národa".

</doc>
<doc id="15986" url="https://sk.wikipedia.org/wiki?curid=15986" title="Kyslíkaté deriváty">
Kyslíkaté deriváty



</doc>
<doc id="15987" url="https://sk.wikipedia.org/wiki?curid=15987" title="Dusíkatý derivát">
Dusíkatý derivát

Dusíkaté deriváty sú také deriváty uhľovodíkov, ktoré obsahujú vo svojej molekule jeden a viac atómov dusíka viazané tromi kovalentnými väzbami:
 -N- alebo =N- alebo ≡N
Pozri aj.
Iné organické zlúčeniny obsahujúce kyslík:

</doc>
<doc id="15995" url="https://sk.wikipedia.org/wiki?curid=15995" title="Špicaté teleso">
Špicaté teleso

Špicaté teleso je teleso so základňou, kde všetky body na obvode sú spojené s vrcholom, kde:
formula_1 je plocha základne naspodku (najväčšia)
v je výška vrcholu od základne (kolmá).
Objem.
Objem sa počíta tak, že naše teleso rozsekáme po výške ("os y") na tenké plátky s hrúbkou formula_2 a tie zintegrujeme dokopy integrálom
formula_3 
kde
formula_4 
potom 
formula_5 
z toho vyplýva, že 
formula_6 
a vidíme, že je úplne jedno, aký tvar má základňa, a kde je vrchol, dôležité je len, v akej kolmej výške od základne sa vrchol nachádza, a môže byť aj mimo základne alebo nad ňou alebo hocikde.
Povrch.
Povrch vypočítame tak, že sčítame povrch "základne" a "plášťa".
Povrch plášťa zase tak, že obvod základne rozdelíme na bodíky s hrúbkou formula_7 a dĺžkou L(i), 
kde L(i) je dĺžka spojnice bodíka formula_7 a vrcholu.
formula_9

</doc>
<doc id="15996" url="https://sk.wikipedia.org/wiki?curid=15996" title="Presne stanovené meno domény">
Presne stanovené meno domény

Presne stanovené meno domény (iné názvy: presne stanovený názov domény, presne stanovené doménové meno, menej vhodne: plne kvalifikovaný názov domény/-né meno domény/-né doménové meno ; angl. "fully qualified domain name"), skr. FQDN, je jednoznačné meno domény, ktoré absolútne udáva pozíciu uzla v stromovej hierarchii DNS. Zahŕňa preto všetky mená domény vyššej úrovne až po najvyššiu úroveň .
Príklad: Majme zariadenie s názvom „mojstroj“ a doménu „priklad.sk“. Potom plne kvalifikované meno tohto stroja bude „mojstroj.priklad.sk.“. Toto meno absolútne špecifikuje toto zariadenie — aj keď vo svete môže existovať viac zariadení s menom „mojstroj“, existuje len jedno zariadenie „mojstroj.priklad.sk.“.
To, že meno je FQDN, symbolizuje bodka na konci mena, v našom prípade teda „.sk.“ a nie „.sk“. Napríklad, meno „môjstroj.bar.com“ je nejednoznačné, keďže môže byť prefixom dlhšieho mena domény, napr. „môjstroj.bar.com.sk“, kým „môjstroj.bar.com.“ je FQDN. V praxi sa bodka na konci takmer vždy vynecháva.
Maximálna povolená dĺžka FQDN je 255 bajtov s dodatočným obmedzením 63 bajtov na každú časť (návestie) doménového mena. Syntax mien domény je opísaná v rôznych RFC dokumentoch, — RFC 1035, RFC 1123 a RFC 2181. Akýkoľvek binárny reťazec môže byť použitý ako meno v mene domény, obvykle panuje nesprávny názor, že mená sú obmedzené na podmnožinu ASCII znakov.
Internacionalizované doménové mená rozširujú repertoár znakov v menách domény a zahŕňajú nielen ASCII znaky. Znaky Unicode sú zakódované do bajtových reťazcov v rámci štandardnej množiny znakov používaných v doménových menách. Dôsledkom toho obmedzenia počtu znakov návestí v internacionalizovaných doménových menách závisia od od návestí samotných.
Použitie v URL a na stránkach WWW.
FQDN nie je to isté čo URL, keďže v ňom chýba meno protokolu na komunikáciu so zariadením. URL vždy začína špecifikáciou „&lt;schéma:&gt;“, a obsahuje informácie špecifické pre schému, ako cestu k adresáru, meno súboru a číslo TCP portu.
Niekedy sa FQDN používajú namiesto úplných URL, v takých prípadoch sa predpokladá protokol HTTP na TCP porte 80 a webové prehliadače používajú tieto hodnoty, pokiaľ nie je uvedené inak.

</doc>
<doc id="15998" url="https://sk.wikipedia.org/wiki?curid=15998" title="Jedlo">
Jedlo

Jedlo (neodborne aj: jedenie) môže byť:
Pokrm môže byť:
Základné pojmy zo slovenského Potravinového kódexu.
Jedlo, pokrm, strava.
Jedlo je zostava pokrmov požívaných v určitom čase. 
Pokrm je upravená potravina na bezprostredné požívanie.
Strava je zostava jedál a pokrmov na zabezpečovanie výživy ľudí.
Požívanie.
Požívanie je jedenie, pitie, žuvanie, ako aj fajčenie a šnupanie. Jedenie je priame perorálne prijímanie polotuhých a tuhých zložiek potravy. Pitie je priame perorálne prijímanie tekutých zložiek potravy, najmä nápojov.Žuvanie je mechanické rozmelňovanie potravy alebo tabaku v ústnej dutine. Fajčenie je požívanie tabakového dymu spojeného s dýchaním.
Výživa.
Výživa je komplex procesov, ktorými ľudský organizmus prijíma a zužitkúva látky nevyhnutné na úhradu nepretržitého energetického výdaja, na stavbu a obnovu tkanív a na zabezpečovanie jeho fyziologických funkcií.
Výživové potreby sú potreby ľudského organizmu z hľadiska jeho výživy.
Biologické výživové potreby sú potreby ľudí z hľadiska ich biologickej existencie; sú to energetická, látková, hygienická a zmyslová potreba, pričom:
Socioekonomické výživové potreby sú potreby, v ktorých sa prejavuje vzťah ľudí k takým vlastnostiam výživových zdrojov, ako je ich obľúbenosť, údržnosť, stupeň finalizácie, úprava, balenie a podobne.
Požívatiny.
Potraviny, pochutiny a nápoje, okrem liekov, sú požívatiny, ktoré slúžia priamo alebo nepriamo, v prirodzenom stave alebo vo vhodnej úprave na výživu ľudí:

</doc>
<doc id="16000" url="https://sk.wikipedia.org/wiki?curid=16000" title="Piatok trinásteho">
Piatok trinásteho

Piatok trinásteho je piatok, ktorý pripadne na 13. deň v hociktorom mesiaci. Podľa rozšírenej povery sa považuje za nešťastný deň. Strach z takého piatku sa nazýva paraskavedekatriafóbia alebo paraskevidekatriafóbia ako špeciálna forma triskaidekafóbie, fóbie (strachu) z čísla trinásť.
Pôvod.
Pôvod povier o piatku trinásteho sa spája pravdepodobne iba od stredoveku so skutočnosťou, že práve trinásť ľudí sa zúčastnilo na poslednej večeri Ježiša Krista, ktorý bol ukrižovaný na Veľký piatok. Možno ho tiež spojiť s faktom, že podľa lunisolárneho kalendára museli mať niektoré roky trinásť mesiacov, kým podľa solárneho gregoriánskeho kalendára a lunárneho islamského kalendára má každý rok vždy dvanásť mesiacov. Ďalší možný pôvod tejto povery pochádza z nórskej mytológie. Dvanásť bohov malo hostinu vo Valhalle. Zlomyseľný Loki prerušil oslavu ako nepozvaný trinásty hosť a naaranžoval, že Hod, slepý boh temnoty, vystrelil na Baldura, boha radosti a šťastia, šíp s imelovým hrotom. Baldur bol zabitý a Zem bola uvrhnutá do radosti a smiechu.
Niektorí tiež hovoria, že uväznenie Jacquesa de Molay, veľmajstra Rádu templárov, a 60 vysokopostavených rytierov v piatok, 13. októbra 1307 kráľom Francúzska Filipom IV. je skutočný pôvod tejto povery. V tento deň chytili, uväznili a potom mučili tisíce templárov. Po ich „priznaní“ boli popravení. Od tohto dňa ho nasledovníci templárov považovali za diabolský a nešťastný deň.
Vplyvy.
Je to zvláštne, ale existujú pozorovania, ktoré vedú k záverom, že piatok trinásteho "je" pre niekoho naozaj nešťastný. Psychológovia objavili, že niektorí ľudia majú nehody alebo ochorejú práve v piatok trinásteho. Je to pripisované tomu, že ľudia podvedome cítia úzkosť a obavy z tohto dňa. Inštitút pre zvládanie stresu a fóbií v Asheville (v Severnej Karolíne) odhadol, že Spojené štáty samotné každý piatok trinásteho stratia 800 až 900 miliónov dolárov len preto, že ľudia v ten deň necestujú a nejdú do práce.
Tento deň je tiež veľmi známy v motocyklistickej komunite:
od roku 1981 sa motocykloví nadšenci a predajcovia zhromažďujú každý piatok trinásteho v kanadskom Port Dover v provincii Ontário. Túto tradíciu začal 13. novembra 1981 Chris Simons a jeho asi 25 priatelia. Počet účastníkov stretnutí postupne rástol až na približne 100 000 ľudí v auguste 2004. Zvyšoval sa aj počet hudobných skupín a predajcov, ktorí sa zúčastňovali týchto stretnutí.
V španielsky hovoriacich krajinách je za nešťastný deň považovaný utorok trinásteho (ako aj utorky vo všeobecnosti); hovorí sa "En martes, ni te cases ni te embarques" (v utorok sa nežeň ani nezačínaj cestu).
Výskyt.
Nasledujúce mesiace majú piatok trinásteho:
Táto sekvencia uvedená pre roky 2001 – 2028 sa opakuje každých 28 rokov od roku 1901 do 2099. Všetky mesiace, ktoré sa začínajú nedeľou, majú piatok trinásteho.
Pretože 400-ročný cyklus v Gregoriánskom kalendári má celočíselný počet týždňov, nemôže byť piatok trinásteho raz za sedem mesiacov. V tejto súvislosti je zaujímavé, že trinásteho býva najčastejšie práve v piatok.
Počas 400-ročného cyklu sa 13. deň v mesiaci vyskytuje 4800-krát. Rozdelenie medzi jednotlivé dni v týždni je následovné:
Externé odkazy.
HowStuffWorks.com: "How Friday the 13th Works" (po anglicky)

</doc>
<doc id="16003" url="https://sk.wikipedia.org/wiki?curid=16003" title="Schmidtov príbeh">
Schmidtov príbeh

Schmidtov príbeh je film režiséra Alexandra Payna z roku 2002 v hlavnej úlohe s Jackom Nicholsonom v netradičnej úlohe starého, bezradného a osamelého dôchodcu.
Film mal v roku 2003 na 75. ročníku udeľovania Oscarov nominácie v kategóriách „Najlepší herec v hlavnej úlohe“ pre Jacka Nicholsona a „Najlepšia herečka vo vedľajšej úlohe“ pre Kathy Batesovú.

</doc>
<doc id="16004" url="https://sk.wikipedia.org/wiki?curid=16004" title="Radim Vrbata">
Radim Vrbata

Radim Vrbata (* 13. jún 1981, Mladá Boleslav) je český reprezentant v ľadovom hokeji.
Klubový hokej.
Radim Vrbata je útočník, pravé krídlo. Je 185 cm vysoký a váži 84 kg (údaj z roku 2005). Od sezóny 2002/03 hral v NHL za klub Carolina Hurricanes. Počas lockoutu v NHL v sezóne 2004/05 hral za klub Bílí Tygři Liberec v českej hokejovej extralige. Na sezónu 2005/06 mal s Hurricanes uzavretú zmluvu na 475 tisíc dolárov ročne. V roku 2006 vyhral v drese Caroliny Stanleyho pohár.
Od 11. augusta 2007 bol hráčom Phoenix Coyotes, v drese ktorého odohral jednu sezónu. 1. júla 2008 ako voľný agent podpísal trojročnú zmluvu s klubom Tampa Bay Lightning.
Reprezentácia.
Reprezentoval Česko na majstrovstvách sveta v roku 2005. 

</doc>
<doc id="16005" url="https://sk.wikipedia.org/wiki?curid=16005" title="Vihorlat (podnik)">
Vihorlat (podnik)

Vihorlat bol strojársky podnik v Snine.
História.
Výroba v podniku začala v roku 1952 s 340 zamestnancami. V roku 1985 Vihorlat zamestnával okolo 6 000 zamestnancov. V roku 2001 sa podnik ocitol v konkurze, následne bol rozpredaný a bola ukončená výroba pod značkou Vihorlat. V súčasnosti v areáli sídlia už iba súkromné firmy.
Výroba.
V podniku sa vyrábali lisy na liatie kovov pod tlakom, formy, priamočiare hydromotory a hydraulické prvky pre automobilový priemysel, mostové žeriavy, oceľové konštrukcie, parkovacie systémy pre osobné autá, kotly pre ústredné vykurovanie a špeciálna výroba pre armádu.

</doc>
<doc id="16008" url="https://sk.wikipedia.org/wiki?curid=16008" title="Apocalypse Now">
Apocalypse Now

Apocalypse Now je film režiséra Francisa Forda Coppolu z roku 1979 podľa klasickej novely Josepha Conrada Heart of Darkness. Dej filmu sa odohráva počas Vietnamskej vojny. Film sleduje riečnu plavbu z Južného Vietnamu do Kambodže, ktorú podniká kapitán Willard (Martin Sheen), ktorý je na tajnej misii s cieľom zavraždiť plukovníka Kurtza (Marlon Brando), odpadlíckeho dôstojníka špeciálnych jednotiek, ktorý je obvinený z vraždy a považovaný za šialeného.

</doc>
<doc id="16009" url="https://sk.wikipedia.org/wiki?curid=16009" title="Carrie (film)">
Carrie (film)

Carrie je jeden z najúspešnejších filmov režiséra Briana De Palmu z roku 1976 v hlavnej úlohe so Sissy Spaceková ako Carrie, ktorá bola v roku 1977 nominovaná na Oscara za hlavnú úlohu vo filme.
Predstaviteľka pološialenej matky, náboženskej fanatičky, ktorá psychicky terorizuje svoju dcéru Carrie, Piper Laurie bola nominovaná v kategórii „Najlepšia herečka vo vedľajšej úlohe“. 
Film je adaptáciou románu Stephena Kinga "Carrie", ktorou začal svoju viac ako úspešnú kariéru autora hororov.
V roku 2022 bol film Kongresovou knižnicou vybraný na uchovanie v Národnom filmovom registri Spojených štátov ako „kultúrne, historicky alebo esteticky významný“.

</doc>
<doc id="16014" url="https://sk.wikipedia.org/wiki?curid=16014" title="Fahrenheit 9/11">
Fahrenheit 9/11

Fahrenheit 9/11 je politický dokument amerického režiséra Michaela Moorea. Vo filme Moore uvádza, že americké korporátne médiá podporovali inváziu do Iraku v roku 2003 a neposkytli presnú ani objektívnu analýzu dôvodov vojny a výsledných obetí. Film získal v roku 2004 na Medzinárodnom Filmovom Festivale v Cannes Zlatú palmu za najlepší film.

</doc>
<doc id="16098" url="https://sk.wikipedia.org/wiki?curid=16098" title="Čierna mačka, biely kocúr">
Čierna mačka, biely kocúr

Čierna mačka, biely kocúr je koprodukčný film režiséra Emira Kusturicu z roku 1998.
Na 55. MFF v Benátkach v roku 1998 získal film Strieborného leva za réžiu.

</doc>
<doc id="16099" url="https://sk.wikipedia.org/wiki?curid=16099" title="Trainspotting">
Trainspotting

Trainspotting je film britského režiséra Dannyho Boyla z roku 1996 podľa rovnomenného románu Irvinga Welsha.

</doc>
<doc id="16100" url="https://sk.wikipedia.org/wiki?curid=16100" title="Hra na plač">
Hra na plač

Hra na plač je film režiséra Neila Jordana z roku 1992 v hlavnej úlohe s Forestom Whitakerom ako Jody a Stephenom Reom v úlohe príslušníka IRA Fergusa.
Neil Jordan získal na 65. ročníku udeľovania Oscarov zlatú sošku za pôvodný scenár k filmu. 
Externé odkazy.
 

</doc>
<doc id="16101" url="https://sk.wikipedia.org/wiki?curid=16101" title="Modrý zamat">
Modrý zamat

Modrý zamat je film režiséra Davida Lyncha z roku 1986.

</doc>
<doc id="16104" url="https://sk.wikipedia.org/wiki?curid=16104" title="Václav Prospal">
Václav Prospal

Václav Prospal (* 17. február 1975, České Budějovice) je bývalý český hokejista.
Klubový hokej.
Václav Prospal je útočník, ľavé krídlo. Je vysoký a váži (údaj z roku 2006). V NHL hrá od sezóny 1996/97. Začínal v klube Philadelphia Flyers, 4 sezóny odohral za Ottawa Senators, jednu za Florida Panthers a od sezóny 2002/03 hrá za Tampa Bay Lightning. Výnimkou bola sezóna 2003/04, keď hral za Anaheim Mighty Ducks. Zhodou okoloností práve v tejto sezóne získala Tampa Stanley Cup. Ďalšou výnimou bola sezóna 2004/05, keď bol v NHL lockout. Václav Prospal vtedy hral za HC České Budějovice v českej hokejovej extralige. Na sezónu 2005/06 mal s Tampou uzavretú zmluvu na 1,9 mil. dolárov ročne. Václav Prospal nosil dres číslo 20.
25. februára 2008 prestúpil do Philadelphie Flyers za obrancu Alexandre R. Picard. Dres Flyers tak obliekol po desiatich rokoch, no dlhý čas tam nestrávil, v júni ho Philadelphia Flyers vymenila späť do Tampa Bay Lightning. V súčasnosti hrá za Columbus Blue Jackets.
Reprezentácia.
Václav Prospal získal s reprezentáciou Česka titul majstra sveta na majstrovstvách sveta v roku 2005 a bronzovú olympijskú medailu na Zimných olympijských hrách 2006 v Turíne. Oblieka reprezentačný dres s číslom 40.
Zimné olympijské hry 2006.
Česko získalo na Zimných olympijských hrách 2006 bronzové medaily. Úvod olympiády českej reprezentácii nevyšiel, keď v základnej skupine skončila až na štvrtom, poslednom postupovom mieste, po prehrách so Švajčiarskom 2:3, Fínskom 2:4 a Kanadou 2:3. Vo štvrťfinále Česko vyradilo Slovensko. V semifinále ich vyradili neskorší zlatí medailisti Švédi a v boji o bronzové medaily porazili Rusko 3:0. Václav Prospal bol s 21 strelami najčastejším strelcom svojho mužstva.

</doc>
<doc id="16105" url="https://sk.wikipedia.org/wiki?curid=16105" title="Václav Varaďa">
Václav Varaďa

Václav Varaďa (* 26. apríl 1976, Valašské Meziříčí) je bývalý český reprezentant v ľadovom hokeji.
Klubový hokej.
Václav Varaďa je útočník, hrajúci na ľavom krídle. Je 183 cm vysoký a váži 92 kg (údaj z roku 2005). Od sezóny 1995/96 hrá v NHL. Osem sezón odohral za Buffalo Sabres a od sezóny 2002/03 hrá za klub Ottawa Senators. V sezóne 2004/05 hral za HC Vítkovice Steel v českej hokejovej extralige. V sezóne 2005/06 hrá s číslom 25 za klub NHL Ottawa Senators a má uzavretú zmluvu na ročný príjem 1,216 mil. dolárov.
Reprezentácia.
Reprezentoval Česko na majstrovstvách sveta v roku 2005.a 2000. na obidvoch ziskal titul

</doc>
<doc id="16107" url="https://sk.wikipedia.org/wiki?curid=16107" title="Roberto Luongo">
Roberto Luongo

Roberto Luongo (* 4. apríl 1979, Montreal, Quebec, Kanada) je bývalý kanadský hokejový brankár, ktorý odohral 19 sezón v NHL.
Klubový hokej.
V NHL sa objavil prvýkrát v sezóne 1999/2000 v drese New York Islanders. Od nasledujúcej sezóny chytal s číslom 1 za klub Florida Panthers. Na sezónu 2005/2006 mal s Floridou uzavretú zmluvu na 3,2 mil. dolárov ročne. Od sezóny 2006/2007 do 2013/2014 chytal za Vancouver Canucks. V tíme Florida Panthers pôsobil od roku 2014 do roku 2019, kedy ukončil profesionálnu hokejovú kariéru.
Držiteľ ceny Jennings Trophy za najnižší priemer inkasovaných gólov v sezóne 2010/2011 spolu s Corym Schneiderom.
Päťnásobný účastník All-Stare Game NHL.
Dvojnásobný víťaz QMJHL s tímom Val-d´Or Fureous.
Je prvým hráčom v histórii Floridy Panthers, ktorého číslo (#1) bolo vyradené.
Reprezentácia.
Reprezentoval Kanadu na majstrovstvách sveta v rokoch 2001, 2003, 2004 a 2005, získal tak dve zlaté a jednu striebornú medailu. 
V drese Kanady sa predstavil aj na Svetovom pohári v roku 2004 (kde priviedol Kanadu k víťazstvu) a na Olympijských hrách v rokoch 2006, 2010 a 2014.
Striebornú medailu získal aj na Majstrovstvách sveta juniorov do 20 rokov (kde bol vyhlásený za najlepšieho brankára turnaja).

</doc>
<doc id="16108" url="https://sk.wikipedia.org/wiki?curid=16108" title="Chris Phillips">
Chris Phillips

Chris Phillips (* 9. marec 1978, Calgary, Kanada) je bývalý kanadský reprezentant v ľadovom hokeji.
Klubový hokej.
Chris Phillips je obranca. Je 191 cm vysoký a váži 94 kg (údaj z roku 2005). Od sezóny 1997/98 hrá s číslom 4 za klub NHL Ottawa Senators, kde v posledných rokoch vytvoril obrannú dvojicu so slovenským reprezentantom Zdenom Chárom. V sezóne 2004/05 (počas lockoutu v NHL) hral za Brynäs IF v švédskej hokejovej Elitserien. V sezóne 2005/06 má uzavretú s Ottawou zmluvu, ktorá mu zaručuje ročný príjem 1,976 mi. dolárov.
Reprezentácia.
Reprezentoval Kanadu na majstrovstvách sveta v roku 2005. 

</doc>
<doc id="16110" url="https://sk.wikipedia.org/wiki?curid=16110" title="Wade Redden">
Wade Redden

Wade Redden (* 12. jún 1977, Lloydminster, Saskatchewan, Kanada) je bývalý kanadský reprezentant v ľadovom hokeji. Väčšinu svojej kariéry odohral v NHL v drese klubu Ottawa Senators.
Klubový hokej.
Wade Redden hrával na pozícií obrancu. Je 188 cm vysoký a váži 94 kg (údaj z roku 2005). V roku 1995 ho draftoval v prvom kole klub New York Islanders, klub za ktorý Redden nikdy nenastúpil v NHL. Od sezóny 1996/97 hral s číslom 6 za klub NHL Ottawa Senators. V sezóne 2005/06 mu zmluva zaručovala ročný príjem 3,724 mil. dolárov. V lete 2008 po jedenástich sezónach v Ottawe zmenil klub, podpísal šesťročný kontrakt s klubom New York Rangers. 9. januára 2013 oznámil ukončenie svojej hráčskej kariéry.
Reprezentácia.
Reprezentoval Kanadu na majstrovstvách sveta v roku 2005, 2001 a 1999. Na MS 2005 získal striebornú medailu a získal ocenenie pre najlepšieho obrancu turnaja. Bol súčasťou neúspešného tímu na Olympijských hrách v roku 2006. Odohral 2 zápasy na Svetovom pohári v hokeji v roku 2004. Dvakrát získal zlatú medailu na majstrovstvách sveta juniorov (v rokoch 1995 a 1996).

</doc>
<doc id="16111" url="https://sk.wikipedia.org/wiki?curid=16111" title="Brendan Morrison">
Brendan Morrison

Brendan Morrison (* 15. august 1975, Pitt Meadows, Britská Kolumbia, Kanada) je kanadský reprezentant v ľadovom hokeji.
Klubový hokej.
Brendan Morrison je stredný útočník. Je 181 cm vysoký a váži 84 kg (údaj z roku 2005). Bol draftovaný v roku 1993 z 39. miesta klubom New Jersey Devils. Štyri roky pôsobil v americkej univerzitnej súťaži, kde hrával za tím Michigan Wolverines. V roku 1997 získal Hobey Baker Award, ocenenie pre najvýznamnejšieho hokejistu univerzitnej súťaže. V NHL debutoval 4. decembra 1997 v zápase proti Pittsburgh Penguins.
Od sezóny 2000/2001 hral s číslom 7 za klub NHL Vancouver Canucks. V sezóne 2004/2005 (počas lockoutu v NHL) hral za Linköpings HC v švédskej hokejovej Elitserien. Na sezónu 2005/2006 mal s Vancouverom uzavretú zmluvu na 3,2 mil. dolárov.
Po sezóne 2007-08 sa stal voľným agentom, 7. júla 2008 podpísal zmluvu s klubom Anaheim Ducks. V tej istej sezóne však prestúpil do tímu Dallas Stars. V súčasnosti je hráčom Washingtonu Capitals 
Reprezentácia.
Reprezentoval Kanadu na majstrovstvách sveta v roku 2000, 2004 a 2005. 

</doc>
<doc id="16113" url="https://sk.wikipedia.org/wiki?curid=16113" title="Augusto Roa Bastos">
Augusto Roa Bastos

Augusto Roa Bastos (* 13. jún 1917, Iturbe, Paraguaj – † 26. apríl 2005, Asunción, Paraguaj) bol paraguajský spisovateľ.

</doc>
<doc id="16114" url="https://sk.wikipedia.org/wiki?curid=16114" title="Mlčanie jahniat">
Mlčanie jahniat

Mlčanie jahniat (The Silence of the Lambs) je film režiséra Jonathana Demma z roku 1991.
Film bol ocenený Oscarom za najlepší herecký výkon v mužskej aj ženskej hlavnej úlohe, za najlepšiu réžiu a scenár i ako najlepší film.

</doc>
<doc id="16115" url="https://sk.wikipedia.org/wiki?curid=16115" title="Jozef Urban (básnik)">
Jozef Urban (básnik)

Jozef Urban (* 29. november 1964 Košice – † 28. apríl 1999 Zvolen) bol slovenský básnik, textár, publicista a novinár.
Životopis.
Vzdelanie získaval na Vysokej ekonomickej škole v Bratislave, kde študoval odbor ekonomika zahraničného obchodu. V rokoch 1988 – 1989 pracoval ako redaktor časopisu Literárny týždenník, neskôr bol tiež šéfredaktorom literárneho mesačníka Dotyky, šéfredaktorom týždenníka Mladé rozlety a riaditeľom galérie Bibiana, potom sa presťahoval do Zvolena. Tragicky zahynul v stredu 28. apríla 1999 krátko pred polnocou, na ceste I/50 počas cesty zo Zvolena do Detvy, potom čo sa jeho vozidlo zn. Seat Ibiza zrazilo s protiidúcim kamiónom MAN, ktorý šoféroval poľský vodič. Jozef Urban na mieste zahynul.
Tvorba.
Jozef Urban debutoval básnickou zbierkou "Malý zúrivý Robinson" v roku 1985, za ktorú získal Cenu Ivana Kraska. V druhej polovici 80. rokov, kedy pôsobil ako šéfredaktor časopisu Dotyky, ho oslovil na textársku spoluprácu spevák Miroslav Žbirka. Medzi ich prvé spoločné hity patrila pesnička „Len s ňou“. Podpísal sa tiež pod zabudnutý hit skupiny Broken Heart „Neplač“ a megahit skupiny Money Factor „Vráť trochu lásky medzi nás“, na albume Petra Lipu "Naspäť na stromy" má okrem titulnej piesne na konte aj text piesne „Caracas“.
Počas svojej textárskej kariéry Jozef Urban spolupracoval s mnohými slovenskými interpretmi. Sú medzi nimi Beata Dubasová, Barbara Haščáková, Marcel Palonder, Vašo Patejdl, Oľga Záblacká a skupiny Money Factor, Dorian Gray, Broken Heart, Elán. 
Jozef Urban je autorom libreta k pôvodnému slovenskému muzikálu "Kráľ Dávid". Autorsky sa podieľal aj na soundtracku k tretiemu pokračovaniu filmovej série "Fontána pre Zuzanu 3", na ktorom nájdeme aj kultovú pieseň v podaní Joža Ráža „Voda, čo ma drží nad vodou“. 

</doc>
<doc id="16116" url="https://sk.wikipedia.org/wiki?curid=16116" title="Štefan Krčméry">
Štefan Krčméry

Štefan Krčméry (pseudonymy Eška, Ján Jesom, Ujo Štefan a i.) (* 26. december 1892, Mošovce † 17. február 1955, Pezinok) bol slovenský básnik, literárny historik a kritik, publicista, prekladateľ, správca Matice slovenskej. 
Životopis.
Narodil sa v rodine evanjelického farára, syna štúrovca Augusta Horislava Krčméryho. Ľudovú školu navštevoval v Jasenovej, gymnázium v Banskej Bystrici (1903 – 1907), evanjelické lýceum v rokoch 1907 – 1911 v Bratislave a v rokoch 1911 – 1915 tu tiež vyštudoval evanjelickú teológiu. Chvíľu pôsobil ako kaplán v Krajnom a v Bratislave, no potom zanechal kňazské povolanie a pôsobil ako literárny kritik, publicista, básnik, historik, teoretik a organizátor kultúrneho a osvetového života. V rokoch 1918 – 1919 bol redaktorom Národných novín a pôsobil tiež ako šéfredaktor Slovenských pohľadov a pôsobil aj ako tajomník obnovenej Matice slovenskej. V rokoch 1920 – 1921 bol spolu s manželkou Helou na študijnom pobyte v Paríži, po návrate vykonával funkciu tajomníka Matice slovenskej a taktiež redigoval obnovené Slovenské pohľady (1922 – 1932), Knižnicu Slovenských pohľadov a dočasne i Slovenského ochotníka, Naše divadlo, Včielku a iné časopisy. V roku 1930 odišiel na 3 mesiace do Prahy, kde si na Karlovej univerzite doplnil vzdelanie a získal titul PhDr. 
Na jeseň roku 1931 sa uňho prejavili duševné problémy, ktoré v nasledujúcom roku prerástli do vážnej psychickej choroby (schizofrénie). Koncom roku 1932 prestal redigovať Slovenské pohľady a v roku 1933 sa definitívne vzdal miesta tajomníka Matice slovenskej. V literárnej práci však neustal. Bol tiež členom viacerých kultúrno-spoločenských inštitúcií (Matica chorvátska, provensalská Félibrige, Matica srbská a i.). Žil na rozličných miestach, od 1949 až do smrti sa trvalo liečil v Pezinku. Pochovaný bol v Bratislave, no jeho telesné pozostatky boli neskôr prenesené na Národný cintorín v Martine.
Život a dielo Štefana Krčméryho približuje aj dokumentárny film vyrobený v roku 2000 (Slovenská televízia Bratislava, cyklus Kultúra a náboženstvo, scenár Ondrej Bartko, réžia Fedor Bartko).
Tvorba.
Inšpirátorská osobnosť slovenskej literatúry a kultúry ako básnik, literárny historik a kritik, prekladateľ, publicista, redaktor a organizátor.
Publikovať začal v roku 1913, pričom prispieval do viacerých časopisov (Slovenské pohľady, Dennica, Živena, Národné noviny, Mladé Slovensko a i.). Debutoval v roku 1920 zbierkou básní "Keď sa sloboda rodila". Okrem kritického realizmu používal i prvky symbolizmu, inšpiroval sa Hviezdoslavom a Štúrovcami, ale taktiež európskymi romantickými básnikmi. Svojou tvorbou pokračuje v úsilí slovenskej moderny, no taktiež súvisí s romantickou poéziou. Venoval sa písaniu vlasteneckej a ľúbostnej lyriky, ale aj spirituálnej lyrike. V jeho básniach sa často vyskytujú symboly tmy a svetla, ale tiež symbolický uzavretý priestor tmavých hôr, ktorý vyjadruje pocit neodvratného, bezvýchodiskového osudového smerovania človeka. 
V prozaickej tvorbe lyrické obrázky a úvahy zakomponoval do osobných vyznaní vo forme listov budúcej manželke.
Jeho najvýznamnejším teoretickým dielom sú dvojzväzkové dejiny slovenskej literatúry "150 rokov slovenskej literatúry" (spomína významné i menej významné osobnosti 18. a 19. storočia). Okrem toho publikoval množstvo štúdií a príspevkov o literatúre, umení a kultúre v slovenských periodikách, mimoriadne zásluhy si získal ako redaktor Slovenských pohľadov (1922 – 1932), okolo ktorých sústredil takmer všetkých starších i začínajúcich autorov.
Ako tajomník Matice slovenskej sa pričinil o organizovanie jej vedeckých a umeleckých odborov, v rámci Ústredia slovenských ochotníckych divadiel i matičných miestnych odborov aktivizoval divadelnú a osvetovú činnosť na celom Slovensku. Venoval sa aj prekladaniu poézie z maďarčiny, nemčiny, francúzštiny, zo slovanských literatúr, ako aj poézie iných národov. Vo vlastnom preklade vydal výber zo slovenskej poézie v maďarčine.

</doc>
<doc id="16117" url="https://sk.wikipedia.org/wiki?curid=16117" title="Jamie Heward">
Jamie Heward

Jamie Heward (* 30. marec 1971, Regina, Saskatchewan, Kanada) je bývalý kanadský reprezentant v ľadovom hokeji.
Klubový hokej.
Jamie Heward bol obranca. Je 188 cm vysoký a váži 91 kg (údaj z roku 2005). 
V sezónach 1995/96 až 2001/02 hral v NHL za Toronto Maple Leafs, Nashville Predators a Columbus Blue Jackets. Od sezóny 2002/03 až do sezóny 2004/05 pôsobil v švajčiarskej hokejovej lige v kluboch "Servette Geneve", Zürich a "SCL Tigers Langnau". V sezóne 2005/06 sa opäť vrátil do NHL. Má uzavretú zmluvu na 450 tisíc dolárov s klubom Washington Capitals. Nosil dres s číslom 6.
Reprezentácia.
Reprezentoval s číslom 5 Kanadu na majstrovstvách sveta v roku 2005. 

</doc>
<doc id="16118" url="https://sk.wikipedia.org/wiki?curid=16118" title="Nicholas Winton">
Nicholas Winton

Sir Nicholas George Winton (* 19. máj 1909, Londýn, Spojené kráľovstvo – † 1. júl 2015, Slough, Spojené kráľovstvo) bol britský maklér a humanitárny pracovník, ktorý v roku 1939 zorganizoval záchranu 669 prevažne židovských detí z vtedajšieho predvojnového Česko-Slovenska.
Detstvo.
Nicholas George Winton sa narodil rodičom nemecko-židovského pôvodu v Anglicku. Jeho matka Barbara bola prvým dievčaťom v Nemecku, ktorej sa podarilo zložiť maturitu. V Londýne, kam odišli v roku 1907 z Nemecka pred stále rastúcimi antisemitskými náladami, rodine nevyhovoval životný štýl emigrantských rodín. Wertheimerovci (neskôr Wintonovci) boli vylúčení zo židovskej komunity. Židovstvo totiž hralo u Barbary a v celej rodine veľmi malú úlohu, ale nikdy sa nesnažili popierať svoj pôvod, označovali to za „detinstvo a stratu času“.
Zo svojich troch detí mala Barbara najradšej práve Nicholasa. Začal navštevovať školu v Hampsteade. V tej dobe ho dali rodičia pokrstiť a tým sa akoby zriekli židovskej viery. Rodičia doma hovorili nemecky a anglicky, a to vyžadovali aj od svojich detí. Nechali si zmeniť meno z Wertheimerovci na Wintonovci a tým nadobro opustili judaizmus. Bývali však aj naďalej v Hampsteade, kde sídlila židovská komunita, čím dali najavo, že svoj pôvod nezavrhujú.
Štúdiá.
Nicholas a jeho brat Robert boli poslaní na vyššiu strednú školu, predstupeň univerzitného štúdia. Neskôr Nicholas prehovoril rodičov, aby mohol roku 1923 odísť do internátnej školy v Stowe. Tu mal na neho veľký vplyv profesor matematiky, ktorý mu tento predmet sprístupnil a ovplyvnil ho pri výbere budúceho povolania. Keď Winton opustil Stowe, nemal ešte zloženú maturitu a tak navštevoval večernú školu a súčasne sa zaúčal vo Vojenskej banke.
O niečo neskôr sa Winton chystá ísť na návštevu do Nemecka za príbuznými. Zostáva tam nejaký čas, zariadi si prax v banke Behrens. Býva v podnájme u rodiny Valkovcov, kde si zdokonaľuje nemčinu a zoznamuje sa s radom mladých ľudí, s ktorými navštevuje divadlo a plesy. Vzápätí sa prihlási do univerzitného kurzu „teória sociálnej ekonomiky“. Po nejakej dobe opúšťa Hamburg a sťahuje sa do Berlína, kde pracuje v banke Wassermann a užíva si prepych. Vôbec si neuvedomuje zlé udalosti, ktoré pomaly prepukajú. O Hitlerovi sa hovorí už niekoľko rokov, po roku 1933 začne otvorené prenasledovanie Židov. Kedy Winton odišiel z Berlína do Francúzska a začal pracovať v Národnej banke v Paríži nie je jasné, ale zostal tam pracovať do roku 1931. Tam skončili jeho učňovské roky a Winton získal kvalifikáciu v odbore bankovníctva. Plánoval si, ako strávi rok v New Yorku, ale Amerika sa stále spamätávala z pádu na Wall Street. Preto otec povolal Wintona späť do Londýna. Jeho prvým zamestnávateľom sa stala Anglicko–česká banka. Čoskoro bol ale prepustený. Uvedomil si, že je najvyšší čas opustiť domov a odsťahovať sa.
Predvojnové udalosti.
Winton si vždy želal lietať. Začal teda navštevovať pilotné kurzy v severnom Londýne a v roku 1933 získal kvalifikáciu pilota. Zoznámil sa tiež s Amy Johnson a Jimem Mollisonovcami. Keď neskôr v roku 1942 vstúpil do R.A.F. (anglického kráľovského letectva), bol jeho zrak na pilota už veľmi slabý. Jeho ďalším koníčkom bol šerm a v roku 1938 patril medzi tých, ktorí mali vyberať britský šermiarsky tím pre olympijské hry, ale všetko prekazila vojna. Medzitým pracoval pre firmu Ullman a spol. Bol vysielaný na zahraničné cesty, aby otváral spoločnosti spoločné účty. Navštívil Grécko a Egypt. Stále intenzívnejšie si uvedomoval to zvláštne napätie, ktoré vládlo v jeho rodine. Od polovice tridsiatych rokov dvadsiateho storočia k nim do Hampsteadu začali chodiť príbuzní a priatelia, ktorí utekali z Nemecka pred epidémiou zvanou nacizmus. Winton si začal uvedomovať skutočnú situáciu a nebezpečenstvo, ktoré hrozí Židom.
V roku 1938 podnikol Neville Chamberlain svoju historickú púť do Mníchova a pri návrate mával kusom papiera a klamne prevolával: „Mier pre našu dobu!“ Krištáľová noc nasledovala len päť týždňov potom. V úplne inej súvislosti ho s tragickými udalosťami v Nemecku zoznámil Martin Blake, jeho ľavicovo zmýšľajúci učiteľ, ktorý sa zúčastňoval rôznych mierových akcií.
Keď si vtedy dvadsaťdeväťročný muž krátko pred Vianocami roku 1938 balil batožinu na lyžiarsku dovolenku vo Švajčiarsku, nevedel, že miesto toho odíde do Prahy, kde sa ujme záchrannej misie a vezme na seba obrovskú úlohu zorganizovať evakuáciu ohrozených detí z Česko-Slovenska. Winton na to spomínal nasledovne: „Všetko sa to stalo počas jedného telefonického rozhovoru v decembri 1938. Chystal som sa odísť nasledujúci pondelok lyžovať so svojím priateľom Martinom Blakeom. Zavolal mi a povedal jednoducho: ,Zrušil som dovolenku a dúfam, že urobíš to isté. Odchádzam do Prahy. Dostal som veľmi zaujímavú úlohu a potrebujem tvoju pomoc. Mám hrozne naponáhlo a nemám čas na podrobnosti, ale moja adresa je hotel Šroubek Praha. Príď, ako najskôr môžeš.´“ Bez meškania zrušil dovolenku a zahovoril si letenku do Prahy. Keď dorazil do hotela Šroubek, Blake mu začal rozprávať o utečencoch, ktorí utekajú zo Sudet do Česko-Slovenska pred príchodom Hitlerovej armády. Martin bol vyslaný britským výborom pre utečencov z Česko-Slovenska (B.R.C.R.) a snažil sa z krajiny dostať dospelých (predovšetkým politikov, intelektuálov a umelcov). Nevyriešenou otázkou zostávali židovské deti.
Záchrana detí.
Výbor B.R.C.R. mal od mníchovskej krízy v Prahe kanceláriu, ktorú viedla Doreen Warrinerová. Ich členovia pomáhali dostávať do bezpečia tých dospelých, ktorí boli najviac ohrození. Nejestvoval nikto, kto by zorganizoval hromadný odchod ohrozených detí, dokiaľ sa na scéne neobjavil Nicholas Winton. Vyriešiť tento problém bolo nesmierne ťažké. Pomoc potrebovali tisíce detí. Rodičia detí stáli pred kanceláriou a boli ochotní zostať v ČSR, ak sa nájde spôsob, ako deti dostať do bezpečia. Niektorí boli bohatí, iní nemali ani na obed. Najhorší bol fakt, že nikto nemohol rodičom zaručiť, či sa so svojimi deťmi po vojne v Anglicku stretnú. Winton si uvedomoval, že musí spísať zoznam najnaliehavejších prípadov. V Prahe bolo päť výborov, ktoré sa zaoberali jednotlivými skupinami utečencov: židovskou, komunistickou, rakúsko-nemeckou a politicky exponovanými spisovateľmi. Winton sa snažil s týmito výbormi rokovať, ale všetci ich členovia boli tak zaneprázdnení, že odmietali s Wintonom rokovať.
Nicholas sa teda chopil iniciatívy sám, obvolal všetkých päť výborov a povedal im, že mu bol predložený iba jeden zoznam; ak nedostane do dvadsaťštyri hodín tie ostatné, použije len jeden. Zvolená stratégia mala úspech. S pomocou všetkých piatich výborov bol zostavený zoznam, z ktorého boli vybrané najviac ohrozené deti. (Pri tejto príležitosti sa Wintonovi dostala do rúk mapa s dátumami, kedy má Hitler v úmysle obsadiť rôzne európske krajiny. Nikto jej ale neveril…). Už za týždeň priniesla akcia ovocie a transport asi 20 detí odlietal do Švédska. Ako neoficiálna osoba mohol Winton konať tam, kde zamestnanci rôznych výborov boli sledovaní nacistami. Navštevoval tábory, angažoval sa v Červenom kríži a neuvedomoval si, že je v Prahe len na dovolenke so súhlasom zamestnávateľa. Winton preto požiadal svojho šéfa, aby mu dovolenku predĺžil aspoň o týždeň. Zostal v Prahe ešte desať dní a vrátil sa do Londýna vybavený stovkami fotografií a podrobnosťami o deťoch, ktoré boli napísané na zozname. Obracal sa na rôzne organizácie, ale bez úspechu. Buď im chýbali financie, alebo mali plný stav. Vedel, že sa bez oficiálneho poverenia ďaleko nedostane a keď výbor B.C.R.C. otáľal s vydaním takéhoto poverenia, vzal celú vec do vlastných rúk. Pre začiatok dal vytlačiť na listový papier záhlavie „Britský výbor pre utečencov z Česko-Slovenska (B.C.R.C.)“. Pod tým stálo výraznými písmenami Detská sekcia a ešte nižšie Wintonova súkromná adresa.
Než začala naozajstná záchranná akcia, bolo sa treba obrátiť na britské ministerstvo vnútra. Jeho úradníci sa pýtali: „Načo to náhlenie?“ Nikto ešte nebral Hitlera ako hrozbu vážne. Pretože Wintona nikto nesponzoroval a všetko robil na vlastnú päsť, bolo všetko ešte zložitejšie a zdĺhavejšie. Než dostal víza, musel predložiť žiadosť pre každé dieťa zvlášť, ďalej lekárske osvedčenie a dôkaz, že je pre dieťa pripravený domov a má ručiteľa alebo pestúna, ktorý je ochotný ho živiť a posielať do škôl až do sedemnástich rokov jeho veku. Ďalej musel zložiť záruku päťdesiat libier na možné vrátenie dieťaťa späť do krajiny. Aby dosiahol čo najlepšie výsledky, dal Winton vytlačiť karty s fotografiami, ich menami a vekom, aby si budúci ručitelia mohli vybrať. Kvôli nezáujmu z nepochopenia situácie a pre nedostatok ľudí vydávalo cudzinecké oddelenie ministerstva víza tak pomaly, že ľudia, ktorí riadili exodus detí v Prahe, museli dokumenty falšovať. Každé dieťa muselo mať svoje britské aj tranzitné vízum, bolo treba zahovoriť vagóny a neskôr celé vlaky na transport.
Vrátil sa do Londýna, kde zistil, že aby získal povolenie pre organizovanie imigrácie, musí poskytnúť záruku za každé dieťa vo výške 50 libier a zároveň nájsť rodiny, ktoré by sa o tieto deti starali až do ich veku 18 rokov. Vo dne Winton pokračoval bez prerušenia vo svojej práci burzového makléra, ale po nociach diktoval svojej sekretárke listy, aby skontaktoval každého, kto by mohol pomôcť. Čas tlačil a tak sa Winton obrátil na noviny a za pomoci svojej matky a svojich priateľov rozbehol kampaň „VYBERTE SI SVOJE DIEŤA. “
Svoj „hlavný stan“ rozbalil Winton v kaviarni hotela "Šroubek" (dnes "Evropa") na "Václavském náměstí" v Prahe. Denne prichádzali noví a noví žiadatelia. Samozrejme, že akcia mala svoje pravidlá. Každé dieťa dostalo pred odjazdom z pražskej Wilsonovej stanice číslo a mohlo si vziať dva kufre. Prvý zoznam dvadsiatich detí, pre ktoré boli nájdené domovy a sponzori, predložil Winton 14. marca 1939 – deň pred nemeckou inváziou a okupáciou toho, čo ešte z Česko-Slovenska zostalo. Situácia bola deň odo dňa horšia, Winton nelenil a získaval styky v rozhlase, v novinách, v školách. Ponuky sa len hrnuli: od Židov a židovských organizácií, kresťanských rodín a inštitúcií, od duchovenstva, učiteľov, lekárov. Wintonovou hlavnou starosťou bolo deti umiestniť, ale našli sa aj takí, ktorí jeho prácu kritizovali. Prekážalo im rozdelenie súrodencov. Winton na to odpovedal takto: „Uvedomte si, že v Británii bola hospodárska kríza a ľudia mali málo peňazí. Nový domov ponúkali deťom väčšinou nižšie stredné vrstvy. Prijať jedno dieťa bol obrovský čin. Keby som bol čakal na rodiny ochotné prijať dvoch súrodencov, väčšina detí by sa bola nedostala preč.“
Samozrejme, že jestvovali problémy so získaním povolenia ku vstupu do krajiny. Ministerstvo vnútra konalo často veľmi pomaly, a tak organizácie rad dokumentov falšovala, aby umožnila deťom rýchly odchod. Tieto falšované dokumenty boli pri príchode do Londýna deťom vymenené za pravé a ťažkosti nekončili, medzi židovskými náboženskými komunitami v Británii a niektorými kresťanskými organizáciami vznikli trenice, ale Wintonova odpoveď bola britká: „Lepšie je na vieru obrátené židovské dieťa ako mŕtve dieťa“.
Keď sa londýnska kancelária Výboru B.C.R.C. mala zavrieť, zhromaždil jeho kolega Lewinsohn všetky dôležité listy, články a správy, a miesto toho, aby ich zlikvidoval, venoval ich Wintonovi ako upomienku. Na záver akcie spomína Winton nasledovne: „České železnice sa niekedy vyhrážali, že nedovolia vlakom odísť, ak nebude zaplatená vysoká čiastka, a ja som dostal z Prahy naliehavú žiadosť o ďalšie financie. Aj keď sme mali veľmi málo peňazí, vždy sa nám podarilo zaplatiť včas. Niektoré požiadavky nemeckých úradov boli smiešne. ,Máte zaplatený poplatok za psa?´ pýtali sa občas. Keď niekto odpovedal, že psa nemá, nariadili mu, aby prišiel do zajtra s potvrdením, že nemá psa.“
Winton vítal v Anglicku každý transport s vydesenými a plačúcimi deťmi a osobne ich predstavoval ich novým náhradným rodičom. Niektorí z týchto ľudí sa stali jedinými, ktorí pre tieto deti vytvorili rodiny. Iné deti získali po vojne iných rodičov.
Posledný transport – ten najväčší – mal odísť z Prahy 1. septembra 1939. Toho dňa vtrhol Hitler do Poľska a hranice boli preto uzatvorené. Na stanici sa už zhromaždilo dvestopäťdesiat detí, ale vlak nesmel odísť. Zúfalstvo rodičov, keď sa o osudnom rozhodnutí dozvedeli, bolo nepredstaviteľné. Všetky tieto deti odviezli neskôr nacisti do koncentračných táborov. Vyhlásenie vojny znamenalo koniec detských transportov. Hranice boli neprechodné. V časovom rozpätí od 14. marca 1939 do 2. augusta 1939 sa celkovo v 9 transportoch spoločným úsilím podarilo evakuovať 669 detí.
Druhá svetová vojna.
Za druhej svetovej vojny Nicholas Winton slúžil v R.A.F. a pretože bol presvedčeným pacifistom, angažoval sa tiež v Červenom kríži. Po vojne zastával rôzne funkcie v humanitárnych organizáciách OSN Po svojom penzionovaní sa venoval miestnym charitatívnym činnostiam.
1988.
Na jeho činy by sa asi zabudlo, keby jeho žena Grete v roku 1988 neobjavila dokumenty so zoznamami detí a listami rodičov, ktoré chcel Winton vyhodiť. Na otázku, prečo o záchrannej misii nepovedal ani svojej žene, odpovedal: „Predsa každý muž má pred svojou manželkou nejaké to tajomstvo“. Jeho chránenci Wintona objavili až päťdesiat rokov po tom, čo im zachránil život, a za veľkého záujmu verejnosti mu v Londýne v roku 1988 pred televíznymi kamerami spoločnosti BBC poďakovali. BBC pozvala Wintona a jeho „deti“ do jednej relácie menom „That's Your Life“. Tam sa ocitol potom, čo jeho žena odovzdala dokumenty historičke Elizabeth Maxwellovej. Stretnutie bolo prekvapením pre obe strany. Winton nevedel, že osoby sediace v publiku sú zachránené deti, a ony, že jemu vďačia za život. Šok, slzy a dojatie boli nefalšované.
28. októbra 1998 prijal Nicholasa Wintona k súkromnej návšteve prezident Václav Havel vo svojej kancelárii na Hradčanoch. Toto sú jeho slová: „Je to prekrásny príbeh – vyžaruje z neho duševná sila a je dôkazom toho, že na tejto zemi sa stále ešte dá konať dobro. Domnievam sa, že v normálnom obchodníkovi sa len výnimočne prejavia náhle tak humánne city a zároveň i veľká múdrosť a predvídavosť, že impulzívne podnikne a dokáže uskutočniť taký čin, aký ste urobili vy, pán Winton, keď ste si uvedomili, aké nebezpečenstvo hrozí tým deťom. Väčšina z nich by holocaust neprežila. Vy ste zorganizovali a potom aj uskutočnili ich transport na Západ. A je obdivuhodné, ako ste vtedy pochopili, čo je potrebné urobiť.“ Prezident Havel odovzdal Wintonovi Rad T. G. Masaryka, ktorým ocenil jeho zásluhy na záchrane života 669 detí.
Historikom sa po Grétinom objave podarilo vyhľadať zhruba tri stovky Wintonom zachránených detí. Žijú na všetkých svetadieloch. Sú medzi nimi lekári, umelci, vedci i politici. „Nicky nám dal šancu žiť a my sme mu poďakovali tým, že sme ju maximálne zúročili,“ podotýka dnes známy vojnový spravodajca Joe Schlesinger. A profesorka Oxfordskej univerzity, vdova po mediálnom magnátovi Elisabeth Maxwellová, sa zase zaslúžila o to, že sa zachránené deti (dnešní osemdesiatnici) so svojim záchrancom a jeho rodinou po rokoch stretli.
Sir.
Anglická kráľovná mu dňa 11. marca 2003 prepožičala titul člena Najvznešenejšieho radu Britského impéria, jeho celé meno preto znie: Sir Nicholas Winton.
95. narodeniny.
V stredu 19. mája 2004 sa sir Nicholas Winton dožil deväťdesiatichpiatich rokov. K tejto príležitosti usporiadalo České veľvyslanectvo v Londýne na jeho počesť tzv. „rodinný večierok“, na ktorý mu prišli poblahoželať mnohí zo zachránených. Sir Nicholas Winton dostal ako darček k narodeninám svoj portrét od Melissy Dringovej. Väčším darčekom je podľa neho možno fakt, že potomkov zachránených detí je dnes už niekoľko tisíc. "My sme pozvali na ambasádu rad detí, ktoré dnes už majú svoje vlastné deti, a to bol asi ten najkrajší darček k narodeninám pre sira Nicholasa Wintona, keď sa dozvedel, že počet potomkov zachránených je dnes už vyše 5 000."
100. narodeniny.
V utorok 19. mája 2009 sa sir Nicholas Winton dožil jubilea – sto rokov.

</doc>
<doc id="16119" url="https://sk.wikipedia.org/wiki?curid=16119" title="Brenden Morrow">
Brenden Morrow

Brenden Morrow (* 16. január 1979, Carlyle, Saskatchewan, Kanada) je bývalý kanadský reprezentant v ľadovom hokeji.
Klubový hokej.
S hokejom začínal v roku 1995 klube Portland Winterhawks. V NHL debutoval v sezóne 1999/00, v drese Dallasu, kde pôsobí do dnes. Počas lockoutu v NHL v sezóne 2004/05 hral za Oklahoma City Blazers v CHL. Počas dvanástich sezón v Dallase nastúpil na 806 zápasov, v ktorých získal 517 bodov (237+280). Od roku 2007 bol kapitánom klubu. Nosil dres s číslom 10.
Dvakrát sa dostal do finále Stanleyho pohára (za Dallas v roku 2010 a za Lightning za 2015).
Reprezentácia.
Kanadu reprezentoval na MS 2001, MS 2002, MS 2004, MS 2005 a ZOH 2010. Na ZOH hrával vo formácií s Ryanom Getzlafom a Coreym Perrym, strelil dva góly a pripísal si jednu asistenciu a nakoniec získal s mužstvom zlatú medailu.

</doc>
<doc id="16120" url="https://sk.wikipedia.org/wiki?curid=16120" title="Daniel James Heatley">
Daniel James Heatley



</doc>
<doc id="16121" url="https://sk.wikipedia.org/wiki?curid=16121" title="Mike Fisher">
Mike Fisher

Mike Fisher (* 5. jún 1980, Peterborough) je bývalý kanadský reprezentant v ľadovom hokeji.
Klubový hokej.
Mike Fisher je stredný útočník. Je 183 cm vysoký a váži 94 kg (údaj z roku 2005). Od sezóny 1999/00 hrá s číslom 12 za klub NHL Ottawa Senators. V sezóne 2004/05 (počas lockoutu v NHL) hral za EV Zug v švajčiarskej hokejovej lige. V sezóne 2005/06 mu zmluva s Ottawou zaručuje ročný príjem 1,5 mil. dolárov.
10. februára 2011 prestúpil z Ottawy do klubu Nashville Predators. Počas sezóny 2016/17 doviedol klub v pozícii kapitána do finále Stanleyho pohára. V roku 2017 sa rozhodol ukončiť svoju aktívnu hráčsku kariéru.
Reprezentácia.
Reprezentoval Kanadu s číslom 17 na majstrovstvách sveta v roku 2005 a v roku 2009. 

</doc>
<doc id="16122" url="https://sk.wikipedia.org/wiki?curid=16122" title="Ján Nálepka">
Ján Nálepka

Kpt. Ján Nálepka, krycie meno kpt. Repkin (* 20. september 1912, Smižany – † 16. november 1943, Ovruč, ZSSR - dnes Ukrajina) bol slovenský dôstojník a partizánsky veliteľ.
Život.
V roku 1931 úspešne ukončil v Spišskej Novej Vsi Učiteľský ústav. Neskôr ako učiteľ pôsobil v Dolnej Maríkovej, Bielych Vodách, Stupave a Porube pod Vihorlatom. Pred vojnou bol členom Agrárnej strany. V miestach svojho pôsobenia bol známy ako učiteľ s pokrokovými a progresívnymi názormi, súčasne sa z vlastnej iniciatívy snažil zdokonaľovať učebné metódy. Jeho učiteľské pôsobenie bolo prerušené udalosťami Malej vojny (1939), počas ktorej aktívne bojoval ako slovenský dôstojník proti jednotkám horthyovského Maďarska, ktoré 23. marca 1939 napadli Slovensko zo smeru hraníc obsadenej Podkarpatskej Rusi. V Malej vojne (1939) prejavil ako podporučík pechoty značnú odvahu, začo bol aj vyznamenaný. 
Po začiatku 2. svetovej vojny bojoval v septembri roku 1939 v protipoľskej vojne. V roku 1941 bol odvelený na východný front v hodnosti stotník. Pracoval najprv v štábe Zaisťovacej divízie, neskôr od februára 1942 ako pobočník veliteľa pluku a náčelník štábu 101. pluku v Žitomirskej oblasti. Postupne začal okolo seba sústreďovať antifašisticky zmýšľajúcich dôstojníkov a vojakov, s pomocou ktorých začal organizovať protifašistickú činnosť a prechody slovenských vojakov na sovietsku stranu. Pri tom od augusta 1942 spolupracoval so sovietskym obyvateľstvom a partizánmi v Minskej a Poleskej oblasti, kde viedli činnosť slovenské jednotky. Civilistom aj partizánom poskytoval potraviny, lieky aj spravodajské informácie o činnosti nemeckých jednotiek a ich spojencov. 
Veľa slovenských vojakov v tej dobe nadviazalo dobré styky s miestnym obyvateľstvom. Ukrajinci boli pre nich slovanskí bratia, s ktorými sa nebolo ťažké dorozumieť. Vojaci mali navyše pochopenie pre ťažký život malých sedliakov, pretože väčšina z nich sama pochádzala z rovnakých pomerov. Medzi partizánmi a slovenskými vojakmi bolo dokonca zjednané určité prímerie, ktoré spočívalo v tom, že rýchla skupina neprenasledovala a nenapadala partizánov, ktorí ju nechávali na pokoji. Počas spoločných akcií slovenských a nemeckých jednotiek proti partizánom, pokiaľ to okolnosti dovoľovali a nehrozilo prezradenie, stot. Nálepka dokonca organizoval streľbu na Nemcov (viď prepad mosta na rieke Ptič, bitka pri Selezivke). Avšak na velenie 101. pluku bolo čoskoro podané udanie za bratanie sa s nepriateľom. 
Ján Nálepka v rámci svojich ilegálnych aktivít nadviazal spojenie so sovietskym partizánskym veliteľom A. Saburovom. V noci zo 14. na 15. mája 1943 prebehol spolu s nadporučíkom Lysákom a poručíkom Petrom k sovietskym partizánom. Generál Saburov v tajnom liste koncom mesiaca vyzval aj ostatných príslušníkov 101. pluku k prechodu na sovietsku stranu. To už však v jednotke prebehli organizačné zmeny a redislokácia. Ján Nálepka prijal medzi partizánmi krycie meno Repkin a stal sa veliteľom 1. česko-slovenského partizánskeho oddielu v ZSSR. Svojou činnosťou sa zaslúžil o rozšírenie protifašistického hnutia medzi Slovákmi nasadenými na východnom fronte. Po boku sovietskych partizánov sa zúčastnil boja proti nacizmu. Jeho činnosť, ako aj prechod k sovietskym partizánom, výrazne podryli morálku Zaisťovacej divízie, ktorá bola čoskoro presunutá do severného Talianska, no i tam nadviazala styk s partizánskym hnutím. Na druhej strane potom, ako sa vyjasnilo pôsobenie stot. Nálepku v Zaisťovacej divízii, vinili spolubojovníci stot. Nálepku napríklad zo smrti slovenských vojakov zabitých partizánmi (tragédia čaty poručíka Forgáča počas prepadu mosta na rieke Ptič).
Kapitán Nálepka zahynul pri oslobodzovaní ukrajinského mestečka Ovruč v novembri 1943.
Ocenenia.
Ján Nálepka bol ako jediný Slovák počas druhej svetovej vojny ocenený vyznamenaním "Hrdina Sovietskeho zväzu" na základe výnosu Prezídia najvyššieho sovietu z 2. mája 1945. Je nositeľom Radu bieleho leva 1. stupňa a dňa 31. augusta 1996 bol in memoriam vyznamenaný Radom Ľudovíta Štúra II. triedy za aktívnu účasť v protifašistickom odboji.
Okrem mnohých ulíc na Slovensku, bola po ňom pomenovaná aj obec Nálepkovo (do roku 1948 Vondrišel) v okrese Gelnica, Základná škola kpt. Jána Nálepku v meste Stupava (najväčšia základná škola na Slovensku), "Nálepkove vodopády" - sústava vodopádov v Zejmarskej rokline Slovenského raja, prameň pitnej vody pri obci Modra nad Cirochou v okrese Humenné a 1946 ulica v mestskej časti Brno-Jundrov na Morave.
7. mája 2004 ho prezident Slovenskej republiky vymenoval do hodnosti brigádny generál in memoriam.
Jeho okrúhle 110. výročie si pripomenula Matica slovenská v Smižanoch.

</doc>
<doc id="16123" url="https://sk.wikipedia.org/wiki?curid=16123" title="Kirk Maltby">
Kirk Maltby

Kirk Maltby (* 22. december 1972, Guelph, Ontário, Kanada) je bývalý kanadský reprezentant v ľadovom hokeji.
Klubový hokej.
Kirk Maltby bol útočník hrávajúci na ľavom krídle. Od sezóny 1993/94 hral v NHL za Edmonton Oilers a od sezóny 1995/96 hrával s číslom 18 nepretržite za klub NHL Detroit Red Wings. V sezóne 2005/06 má s Detroitom podpísanú zmluvu na 1,444 mil. dolárov. Je držiteľom štyroch Stanleyho pohároch z rokov 1997, 1998, 2002 a 2008. 13 .októbra 2010 ohlásil ukočnenie svojej aktívnej hráčskej kariéry.
Reprezentácia.
Reprezentoval Kanadu s číslom 18 na dvoch majstrovstvách sveta v roku 2003 a 2005. 

</doc>
<doc id="16124" url="https://sk.wikipedia.org/wiki?curid=16124" title="Bulat Šalvovič Okudžava">
Bulat Šalvovič Okudžava

Bulat Šalvovič Okudžava, (; * 9. máj 1924, Moskva, Rusko – † 12. jún 1997, Paríž, Francúzsko) bol ruský spisovateľ, prozaik, skladateľ a scenárista. Je autorom asi dvesto piesní skomponovaných na vlastné verše. Okudžava začiatkom 50. rokov vytvoril nový žáner autorskej piesne, v čom mal mnoho nasledovníkov, a priniesol nové ponímanie textu piesne.
Život.
Narodil sa 9. mája 1924 v Moskve v komunistickej rodine prisťahovalcov z Tbilisi. Otec bol Gruzínec a matka Arménka. Bývali na ulici Arbat, kde je teraz umiestnená Okudžavova socha.
Onedlho po Bulatovom narodení išiel otec pracovať na Kaukaz, kde zastával funkciu komisára Gruzínskej divízie. Mama ostala v Moskve, pracovala v straníckom aparáte. Otec sa medzitým stal tajomníkom Tbiliského mestského výboru komunistickej strany, avšak dostal sa do konfliktu s Lavrentijom Berijom, preto sa obrátil na najvyššieho predstaviteľa gruzínskej komunistickej strany Sergo Ordžonikidzeho s prosbou, aby ho preradili na stranícku prácu v Rusku. Dostal umiestenku na Ural ako stranícky pracovník v závode na výrobu vagónov a rodina ho nasledovala.
Po zatknutí rodičov v roku 1937 (otca nespravodlivo obvinili a zastrelili, matku poslali do karagandského tábora – gulagu, odkiaľ sa vrátila až roku 1955) sa Bulat spolu s bratom vrátil do Moskvy, kde býval u babičky. V roku 1940 sa presťahoval k príbuzným do Tbilisi a po štúdiách začal pracovať v sústružníckej dielni. O dva roky neskôr odišiel ako dobrovoľník na front. Po dvojmesačnom výcviku ho presunuli na severokaukazský front ako mínometníka a delostreleckého telegrafistu.
K tomuto obdobiu sa viaže aj jeho prvá pieseň z roku 1943 – "Ťažko sa nám zaspávalo v chladných vagónoch" (Нам в холодных теплушках не спалось), ktorej slová sa však nezachovali. Nasledujúca pieseň je z roku 1946 – "Stará študentská pieseň" (Старинная студенческая песня).
Po vojne Okudžava študoval na Tbiliskej štátnej univerzite a po jej skončení v roku 1950 začal pracovať ako učiteľ ruského jazyka a literatúry v dedinskej škole v dedine Šamordino. V roku 1956 začal v Moskve vystupovať ako autor veršíkov, ktoré zhudobnil pre gitaru a veľmi rýchlo si tak získal popularitu. Dostal miesto redaktora vo vydavateľstve Mladá garda (Молодая гвардия), neskôr sa stal vedúcim sekcie poézie v známom časopise Literárne noviny a angažoval sa aj v práci literárneho spolku Magistrály. Od roku 1961 sa zaoberal výhradne len tvorivou činnosťou. V roku 1962 sa stal členom Spolku spisovateľov Sovietskeho zväzu. 
Umrel v Paríži 12. júna 1997. Pochovaný je na moskovskom Vagankovskom cintoríne.
Bulat Okudžava bol dvakrát ženatý. Prvá žena Galina Vasilijevna Smoľaninova mu porodila syna Igora. S druhou manželkou Oľgou Vladimirovnou Arcimovičovou mal syna Antona.
Tvorba.
Bulat Okudžava je autorom mnohých piesní k filmom (napr. "Slamený klobúk" – Соломенная шляпка). V roku 1970 bol v kinách uvedený film "Bieloruská stanica" (Белорусский вокзал), v ktorom si našla miesto aj pieseň na slová "Tu vtáky nespievajú" (Здесь птицы не поют).
Okrem filmových piesní vytvoril aj mnoho vlastných. V Sovietskom zväze jeho piesne vychádzali na LP platniach od polovice 70. rokov. V zahraničí vyšla prvá platňa s piesňami Bulata Okudžavu v roku 1986 v Paríži. Jeho piesne sa šírili prostredníctvom magnetofónových kaziet medzi ruskou inteligenciou aj za hranicami ZSSR.
Piesne typu "Chyťme sa za ruky, priatelia" (Возьмемся за руки, друзья) alebo "Pokiaľ sa Zem ešte krúti" (Пока Земля ещё вертится) sa stali hymnami mnohých zjazdov Klubu tvorivých piesní. Tento klub bol neformálnym hnutím, v ktorom sa združovali milovníci autorskej piesne.
Okrem piesní, ktoré skladal na vlastné texty, Okudžava bol činný aj v oblasti prekladu a v próze. Do ruštiny preložil a zhudobnil niekoľko básní poľskej poetky Agnieszky Osieckej. V roku 1961 debutoval ako prozaik autobiografickou poviedkou "Ahoj, školák" (Будь здоров, школяр), ktorá samostatne vyšla v roku 1987. Nasledovali príbehy "Chudák Avrosimov" (Бедный Авросимов; 1969), ktorého dej rozpráva o tragických stránkach hnutia dekabristov, a "Dobrodružstvá Šipova, alebo starodávny vaudeville" (Похождения Шипова, или Старинный водевиль; 1971).
Z románovej tvorby stojí za povšimnutie dvojdielny román "Putovanie diletantov" (Путешествие дилетантов; prvá časť z roku 1976, druhá časť z roku 1978), spracovaný podľa historického materiálu z 19. stor. a "Stretnutie s Bonapartom" (Свидание с Бонапартом; 1983).
Vydal mnoho zbierok básní, medzi inými aj Lyrika (1956), Ostrovy (1959), Cestou k Tinatin (1964), Veselý bubeník (1964), Veľkodušný marec (1967), Arbat, môj Arbat (1976) a Básne (1984).
Na margo okupácie Česko-Slovenska v roku 1968 povedal, že v krajine nebude hrať dovtedy, kým okupačné vojská neodídu preč. Svoj sľub splnil – v Prahe koncertoval až v 90. rokoch.

</doc>
<doc id="16125" url="https://sk.wikipedia.org/wiki?curid=16125" title="Stephen Hawking">
Stephen Hawking

Stephen William Hawking (* 8. január 1942, Oxford, Spojené kráľovstvo† 14. marec 2018, Cambridge) bol anglický fyzik, kozmológ a matematik, jeden z popredných svetových teoretických fyzikov. 
Od roku 1979 bol lucasiánsky profesor matematiky na univerzite v Cambridge (post, ktorý zastával aj Isaac Newton) a vedecký pracovník na katedre Gonville a Caius tej istej univerzity. Skutočnosť, že zastával tento post napriek takmer celkovej pracovnej neschopnosti pre amyotrofickú laterálnu sklerózu z neho urobila svetovú hviezdu. 8. januára 2009 sa stal emeritným profesorom, nakoľko dosiahol dôchodkový vek 67 rokov.
Životopis.
Narodil sa v Oxforde v Anglicku ako prvé dieťa Franka a Isobely Hawkingovcov. Študoval na St Albans School v Hertfordshire a na University of Oxford, kde získal titul v prírodných vedách. Následne odišiel na Cambridge University, kde na Trinity Hall získal doktorát (PhD.) v kozmológii.
Hawkingovými základnými oblasťami výskumu boli teoretická kozmológia a kvantová gravitácia. V roku 1971 poskytol matematickú podporu teórii Veľkého tresku, ktorá vysvetľuje vznik vesmíru; ak je všeobecná teória relativity správna, musel mať vesmír singularitu, resp. štartovací bod v časopriestore. Hawking tiež vyhlásil, že následne po Veľkom tresku sa vytvorili prvotné čierne diery. Ukázal, že povrchová plocha čiernej diery sa môže zväčšovať, nikdy sa však nemôže zmenšovať, že pri zrážke čiernych dier existuje limit pre množstvo žiarenia, ktoré môže byť vyžiarené, a tiež, že sa čierna diera nemôže roztrhnúť na dve oddelené čierne diery. V roku 1974 vypočítal, že čierne diery tepelne vytvárajú a emitujú subatomárne častice až pokým nevyčerpajú svoju energiu a explodujú. Tento fakt, známy ako Hawkingovo žiarenie, po prvýkrát matematicky spojil gravitáciu, kvantovú mechaniku a termodynamiku. V roku 1981 Stephen Hawking navrhol, že vesmír, hoci nemá žiadnu hranicu, je konečný, a v roku 1983 to aj matematicky dokázal.
Hoci bol vážne postihnutý amyotrofickou laterálnou sklerózou (druh motorickej poruchy), aktívne sa venoval fyzike, písaniu a verejnému životu. Prvé príznaky sa uňho objavili počas zápisu na Cambridge. Diagnózu mu určili, keď mal 21 rokov, krátko pred jeho prvou svadbou. Vtedy doktori tvrdili, že nebude žiť viac ako dva-tri roky. Napriek tomu prekonal všetky vyhliadky a prežil oveľa dlhšie, hoci postupným vývojom choroby sa stával viac a viac postihnutým. Na komunikáciu používal elektronický hlasový syntetizátor, pretože v roku 1985 podstúpil tracheotómiu po silnom zápale pľúc. Postupne strácal schopnosť používať ruky, nohy a hlas a na sklonku života bol takmer úplne paralyzovaný. Počítačový systém, pripojený k jeho invalidnému vozíku, ovládal Stephen pomocou jediného prepínača a softvéru nazvaného „Equalizer“ a „EZKeys“, ktoré mu dovoľovali rozprávať, vytvárať prednášky, študovať tlač a knihy, prehliadať internet, písať e-maily a robiť všetko, čo sa len počítačom dá. Tiež umožňovali ovládať dvere, svetlá a výťahy v jeho dome a kancelárii pomocou rádiového vysielača.
Jeho dve knihy "Stručná história času" prepracovaná do diela "Ešte stručnejšia história času" a "Vesmír v orechovej škrupinke" sa stali populárnymi na celom svete a dnes patria ku klasickým bestsellerom. Každý, kto sa zaujíma o vesmír, univerzum a o to, ako to všetko začalo, si ich môže prečítať, keďže k tomu nepotrebuje žiadne predchádzajúce znalosti z danej oblasti. Veľmi populárna je tiež zbierka jeho esejí "Čierne diery, detské vesmíry a iné eseje".
Zomrel 14. marca 2018 v skorých ranných hodinách v anglickom Cambridgei.
Dielo.
Počet jeho vedeckých publikácií sa blíži k 200 a vyznačujú sa tým, že napriek tomu, že sú príkladnými vedeckými odbornými dielami, sú čiastočne aj populárno-náučné, teda zrozumiteľné i nie úplne zasvätenému čitateľovi, a aj tak nestrácajú svoju odbornosť. Ako príklad je možné uviesť Stručnú históriu času (A Brief History of Time), Vesmír v orechovej škrupinke (The Universe in a Nutshell) alebo ilustrovanú teóriu všetkého (The Illustrated Theory of Everything), ktoré patria k najčítanejším knihám vôbec na svete. Niektoré jeho diela:
V roku 2004 sa podieľal na natáčaní televízneho dokumentu Hawking: Die Suche nach dem Anfang der Zeit. Vysielala ho nemecko-francúzska televízna spoločnosť Arte.
Zrejme vzhľadom k svojej záľube irónie a sarkazmu sa podieľal i na rôznych krátkych výstupoch v televíznych hrách a skečoch, kde sám hosťoval. Zahral si v seriáli Star Trek (ako študent bol horlivým čitateľom science fiction), sediac vo svojom vozíku prestavanom na vrtuľník sa objavil i v seriáli Simpsonovci, v seriáli Futurama predstavoval člena prísne tajnej skupiny starajúcej sa o zachovanie kontinuity časopriestoru a podobne. V roku 2012 sa ukázal aj v časti seriálu "Teória veľkého tresku".

</doc>
<doc id="16126" url="https://sk.wikipedia.org/wiki?curid=16126" title="Krotitelia duchov">
Krotitelia duchov

Krotitelia duchov je americký sci-fi film režiséra Ivana Reitmana ktorý pochádzal z Komárna. Úvodnú pieseň "Ghostbusters" naspieval americký spevák Ray Parker Dr.

</doc>
<doc id="16127" url="https://sk.wikipedia.org/wiki?curid=16127" title="Jean-François Champollion">
Jean-François Champollion

Jean-François Champollion (* 23. december 1790, Figeac, Francúzsko – † 4. marec 1832, Paríž) bol francúzsky archeológ, zakladateľ egyptológie. V roku 1822 ako prvý rozlúštil egyptské hieroglyfy pomocou Rosettskej dosky, ktorej obsah je vytesaný v staroegyptčine hieratickým a démotickým písmom, a v koiné gréckou abecedou.
Významne prispel k poznaniu vzniku civilizácie v dejinách ľudskej spoločnosti.
Život.
Narodil sa na Vianoce 1790 v juhofrancúzskom mestečku Figeac v provincii Dauphiné. Bol tmavej pleti a preto ho nazývali Egypťan. Ako päťročný dosiahol prvý lúštiteľský úspech, bez pomoci sa naučil čítať a písať. Ako deväťročný vedel už po grécky a po latinsky, ako jedenásťročný čítal už bibliu z hebrejského originálu, ako 13-ročný sa začal zaoberať arabčinou a sýrčinou, potom koptčinou, ako 15-ročný študoval perzštinu, zéndsky, prehlévsky, parsijský jazyk, sanskrt a pre rozptýlenie čínštinu. 
Sedemnásťročný sa stal členom Akadémie vied v Grenobli. Ako vstupnú prednášku prečítal úvod k svojej knihe Egypt za vlády faraónov. Jeho prvou prácou však bola kniha "Dejiny slávnych psov", ktorú napísal ako 11-ročný. Bol obhajcom republiky a hlásal nebezpečné myšlienky proti Napoleonovi a neskôr aj proti Ľudovítovi XVIII., čo mu vynieslo zníženie platu a zákaz prednášok. Keď sa Napoleon vrátil z Elby, Champollion to využil a predstavil mu koptský slovník, na ktorom pracoval, no po bitke pri Waterloo ho označili za velezradcu. Mal odísť na galeje, ale v lete 1821 ušiel z Grenoblu, neskôr sa vrátil späť do domova a odtiaľ plánoval odísť do Egypta.
Rozlúštenie egyptských hieroglyfov.
Začal študovať najprv démotické písmo a potom hieroglyfy. Skúmal a prelúštil desať písmen egyptskej abecedy. Popri ňom urobil veľký objav aj anglický prírodovedec Thomas Young, ktorý rozlúštil 5 hieroglyfických znakov a určil ich zvukovú hodnotu, objavil dva osobitné znaky, ktoré označovali v démotickom texte začiatok a koniec vlastného mena a potvrdil domnienku, že sa v staroegyptskom písme s výnimkou vlastných mien nevyskytujú samohlásky. Champollion však objavil systém egyptského písma. Odhalil vzťahy medzi hieroglyfickým a démotickým písmom a zároveň vzťahy obidvoch týchto písiem k tretiemu hieratickému t. j. kňazskému. 
Dňa 27. septembra 1822 predniesol Champollion pred členmi akadémie dôkaz správnosti svojho rozlúštenia a zároveň výklad. Na Rosettskej doske sa zachovalo spolu 1419 hieroglyfov, ktorým zodpovedá 486 gréckych slov, tzn. že každé slovo sa píše priemerne troma znakmi. Mená kráľov píšu Egypťania zrejme na znak úcty, do osobitných oválnych rámčekov „kartuší“. Pri znakoch, ktoré nemali zvukovú hodnotu sa teda pripájal vysvetľujúci znak – determinatív. Samohlásky Egypťania pravdepodobne nepoužívali kvôli nárečovým rozdielom. Vyskytovali sa však aj kombinácie jednotlivých znakov, napríklad sa označovalo obrázkom trstiny – spojilo sa s determinatívom označujúcim chôdzu (nohy) a vznikol ideogram vyjadrujúci chodiť. Čo sa týka čítania či sprava alebo zľava, číta sa podľa toho kam sa díva napríklad sova () – ak doľava, číta sa zľava. Dátum Champollionovej prednášky sa považuje za zrod novej vedy – egyptológie. V júli 1828 odišiel do Egypta a na svojej ceste sa dostal až do Karnaku (antické Téby). 
O dva a pol roka po návrate do Francúzska, 4. marca 1832, zomrel.

</doc>
<doc id="16128" url="https://sk.wikipedia.org/wiki?curid=16128" title="Shane Doan">
Shane Doan

Shane Doan (* 10. október 1976, Halkirk, Alberta, Kanada) je bývalý kanadský reprezentant v ľadovom hokeji.
Klubový hokej.
Shane Doan je pravý útočník. Je 188 cm vysoký a váži 99 kg. Od sezóny 1996/97 hrá s číslom 19 za klub NHL Phoenix Coyotes. Na sezónu 2005/06 mal s Phoenixom uzavretú zmluvu na 3,002 mil. dolárov.
V Phoenixe je kapitánom.
Reprezentácia.
Reprezentoval Kanadu s číslom 19 na majstrovstvách sveta v roku 2005, ako aj o dva roky neskôr na šampionáte v Rusku.

</doc>
<doc id="16130" url="https://sk.wikipedia.org/wiki?curid=16130" title="Patrick Marleau">
Patrick Marleau

Patrick Marleau (* 15. september 1979, Aneroid, Saskatchewan, Kanada) je bývalý kanadský reprezentant v ľadovom hokeji.
Klubový hokej.
Patrick Marleau hrával ako stredný útočník. Je 188 cm vysoký a váži 99 kg (údaj z roku 2009). Od sezóny 1997/98 hrával s číslom 12 za klub NHL San José Sharks. Na sezónu 2005/06 mal so San José uzavretú zmluvu na 4 mil. dolárov.
Reprezentácia.
Reprezentoval Kanadu s číslom 22 na majstrovstvách sveta v roku 2005 a na Svetovom pohári v roku 2004.

</doc>
<doc id="16131" url="https://sk.wikipedia.org/wiki?curid=16131" title="Halogénderivát">
Halogénderivát

Halogénderivát je názov pre skupinu organických zlúčenín, ktoré obsahujú vo svojej molekule jeden, prípadne viac atómov halogénov, viazaných jednoduchou väzbou priamo na atóm uhlíka, pričom tento atóm môže byť aj súčasťou aromatického kruhu.
Štruktúra a vlastnosti.
Všeobecný vzorec halogénderivátov je:
 R-X
R môže byť alkyl alebo aryl a X môže byť fluór, chlór, bróm, jód. Reaktivita halogénderivátov pri tom istom uhľovodíku R stúpa od fluóru k jódu: R-F &lt; R-Cl &lt; R-Br &lt; R-I
Delenie.
Halogénderiváty delíme podľa počtu funkčných skupín halogénu v molekule derivátu na:
 jednosýtne dvojsýtne trojsýtne
 X-R X-R-X X-R-X
 X
Podľa charakteru uhľovodíkového zvyšku na alkylhalogenidy a arylhalogenidy.
Podľa počtu uhlíkov, na ktorých nastala substitúcia sa delia na monotopické, ditopické, tritopické...
Príklady halogénderivátov.
Chlórmetán.
Chlórmetán alebo metylchlorid (CH3Cl) sa používa ako náplň do chladiacich zariadení a ako metylačné činidlo
Dichlórmetán.
Dichlórmetán alebo metyléndichlorid (CH2Cl2) je často používané nepolárne rozpúšťadlo.
Trichlórmetán.
Trichlórmetán alebo chloroform (CHCl3) je bezfarebná tekutina nasládlej chuti a vône. Má narkotické účinky a používa sa ako rozpúšťadlo. V minulosti bol používaný ako narkóza.
Tetrachlórmetán.
Tetrachlórmetán alebo chlorid uhličitý (CCl4) slúži ako rozpúšťadlo. Predtým bol používaný ako náplň hasiacich prístrojov.
Trijódmetán.
Trijódmetán alebo jodoform (CHI3) vzniká pôsobením jódu na etanol v zásaditom prostredí. Je to žltá kryštalická látka, má typický zápach a používa sa na dezinfekciu.
Tetrafluóretén.
Tetrafluóretén alebo tetrafluóretylén (CF2=CF2) vzniká polymerizáciou za vzniku polytetrafluóreténu, ktorý je hlavnou súčasťou teflónu.
Freóny.
Freóny sú halogénderiváty, ktoré obsahujú aspoň 2 halogénové substituenty, pričom je jedným z nich fluór. Najjednoduchšími freónmi sú preto chlórfluórmetán (freón 31), brómflúormetán a fluórjódmetán, no medzi najznámejšie patrí dichlórdifluórmetán (freón 12). Freóny sa používali ako chladivo v chladničkách, ako hnací plyn v sprejoch a hasiacich prístrojoch, kvôli ich škodlivosti pre ozónovú vrstvu bolo ich používanie pomocou Montrealského protokolu zakázané.
Pozri aj.
Iné organické zlúčeniny obsahujúce halové prvky:

</doc>
<doc id="16133" url="https://sk.wikipedia.org/wiki?curid=16133" title="Scott Hannan">
Scott Hannan

Scott Hannan (* 23. január 1979, Richmond, Britská Kolumbia) je kanadský reprezentant v ľadovom hokeji.
Klubový hokej.
Scott Hannan je obranca. Je 186 cm vysoký a váži 100 kg (údaj z roku 2005). Od sezóny 1998/99 hrá s číslom 22 za klub NHL San José Sharks. Na sezónu 2005/06 mal so San José uzavretú zmluvu na 2,033 mil. dolárov.
1. júla 2007 podpísal štvorročný kontrakt s klubom Colorado Avalanche.
Reprezentácia.
Reprezentoval Kanadu s číslom 23 na majstrovstvách sveta v roku 2005. 

</doc>
<doc id="16134" url="https://sk.wikipedia.org/wiki?curid=16134" title="Scott Walker">
Scott Walker

Scott Walker (* 19. júl 1973, Cambridge, Ontário, Kanada) je bývalý kanadský reprezentant v ľadovom hokeji.
Klubový hokej.
Scott Walker je útočník na pravom krídle. Je 180 cm vysoký a váži 91 kg (údaj z roku 2005). Od sezóny 1994/95 hral za klub NHL Vancouver Canucks a od sezóny 1998/99 s číslom 24 za Nashville Predators. V sezóne 2004/05 (počas lockoutu v NHL) zohral niekoľko zápasov za Cambridge Hornets a Dundas Real McCoys v OHASr. Na sezónu 2005/06 mal s Predators uzavretú zmluvu na 1,52 mil. dolárov.
18. júla 2006 bol vymenený do klubu Carolina Hurricanes za českého hokejistu Josefa Vašíčka.
Reprezentácia.
Reprezentoval Kanadu s číslom 24 na majstrovstvách sveta v rokoch 1999, 2001 a 2005. 

</doc>
<doc id="16135" url="https://sk.wikipedia.org/wiki?curid=16135" title="Daniel Boyle">
Daniel Boyle

Dan Boyle (* 12. júl 1976, Ottawa, Ontário, Kanada) je bývalý kanadský reprezentant v ľadovom hokeji. V súčasnosti je hráčom klubu San Jose Sharks. Pôsobil aj v kluboch Florida Panthers a Tampa Bay Lightning, s ktorou v roku 2004 získal Stanley cup.
Klubový hokej.
Prvý zápas v NHL odohral v sezóne 1998/99 za klub Florida Panthers. Od sezóny 2001/02 hral za Tampa Bay Lightning. V roku 2004 získal s týmto klubom Stanley Cup. Počas lockoutu v NHL v sezóne 2004/05 hral za Djurgårdens IF v švédskej hokejovej Elitserien. Pred uzávierkou prestupov v sezóne 2007/08 podpísal s Lightning nový dlhodobý kontrakt. V lete 2001 ho Tampa vymenila do San José Sharks, kde pôsobí do dnes.
Reprezentácia.
Kanadu reprezentoval s číslom 27 na MS 2005 a ZOH 2010. 

</doc>
<doc id="16136" url="https://sk.wikipedia.org/wiki?curid=16136" title="Robyn Regehr">
Robyn Regehr

Robyn Regehr (* 19. apríl 1980, Recife, Brazília) je kanadský reprezentant v ľadovom hokeji.
Klubový hokej.
Robyn Regehr je obranca. Je 191 cm vysoký a váži 103 kg (údaj z roku 2005). Od sezóny 1999/00 hrá s číslom 28 NHL za klub Calgary Flames.Na sezónu 2005/06 má uzavretú zmluvu, ktorá mu zaručuje príjem 1,672 mil. dolárov.
Reprezentácia.
Reprezentoval Kanadu s číslom 28 na majstrovstvách sveta v roku 2005. 

</doc>
<doc id="16137" url="https://sk.wikipedia.org/wiki?curid=16137" title="Martin Brodeur">
Martin Brodeur

Martin Brodeur (* 6. máj 1972, Montreal, Quebec, Kanada) je bývalý kanadský reprezentant v ľadovom hokeji.
Charakteristika.
Takmer celú svoju kariéru v NHL odohral v tíme New Jersey Devils, v ktorom po sezóne 2013/2014 ukončil svoje pôsobenie. V novembri 2014 po zranení brankára Briana Elliotta podpísal jednoročnú skúšobnú zmluvu so St. Louis Blues, kde v januári 2015 ukončil kariéru. Tím New Jersey Devils doviedol k trom Stanley Cupom a každý rok aspoň do 1. kola play-off, s výnimkou sezóny 2010/2011, kedy Devils skončili na 11. mieste v konferencii. Brodeur získal dve zlaté olympijské medaily v rokoch 2002 a 2010 a dve strieborné medaily na majstrovstvách sveta v rokoch 1996 a 2005, obidve vo Viedni po finálových prehrách s Českom.
Brodeur je držiteľom mnohých ligových rekordov. Od sezóny 1996 – 1997 až do sezóny 2007 – 2008 vždy zaznamenal za sezónu viac ako 35 víťazstiev. Je štvornásobný držiteľ Vezinovej trofeje, päťnásobný držiteľ William M. Jennings Trophy, desaťkrát hral v Zápase hviezd, je víťaz Calder Memorial Trophy a jeden z dvoch brankárov, ktorí dali gól v sezóne aj v play-off.
Brodeur má štýl chytania nazvaný Hybrid. Je považovaný za brankára s najlepším ovládaním hokejky a má výborné reflexy.
Mladosť.
Nasledoval svojho otca Denisa Brodeura, ktorý bol tiež brankárom. Denis Brodeur hral v roku 1956 na Olympijských hrách za Kanadu, kde krajina získala 3. miesto. Po skončení aktívnej kariéry sa stal fotografom tímu Montreal Canadiens. Denis chodil na všetky zápasy Montrealu a od malička bral syna so sebou. Martin v tom období získal svoj idol, ktorým bol brankár Patrick Roy.
Spočiatku nemal byť brankár, ale útočník. Sám o tom hovorí: „"Tréner prišiel za mnou a spýtal sa ma, či chcem byť na ďalšiu sezónu brankár alebo útočník. Bolo to najväčšie rozhodnutie v mojom živote; ja som mal vtedy sedem rokov a tak som si povedal, že byť brankárom by mohlo byť zábavné."“
Brodeurovu hru si čoskoro všimli fanúšikovia aj skauti. Do roku 1990 hral v Quebec Major Junior League za klub Saint-Hyacinthe Laser. V QMJHL sa dvakrát dostal do Zápasu hviezd juniorov.
Brodeur bol draftovaný z 20. miesta do tímu New Jersey Devils a zahájil tak svoju seniorskú kariéru v NHL.
1991 – 1995.
V sezóne 1991 – 1992 dostal príležitosť chytať, lebo brankári Devils Chris Terreri a Craig Billington boli zranení. Jeho debut dopadol dobre, klub vyhral nad Boston Bruins 4 – 2 a hral v jednom zápase play-off. Nasledujúce dve sezóny strávil v AHL v tíme Utica Devils. V sezóne 1993 – 1994 získal Calder Memorial Trophy za najlepšieho nováčika, keď doviedol Devils k druhému najlepšiemu výsledku v lige až do Východného finále, kde podľahlo New Yorku Rangers po siedmich zápasoch.
Nasledujúca sezónu sa kvôli výluke NHL skrátila o 48 zápasov. Devils skončili vo svojej Konferencii na 5. mieste a tak neboli žiadnymi favoritmi na zisk Stanley Cupu. Ale Brodeur v prvom kole play-off proti Boston Bruins, aj v 2. kole proti Pittsburgh Penguins mužstvo podržal, v súboji s Pittsburghom dostal iba 8 gólov a významne tak prispel k víťazstvu na 5 zápasov. V treťom kole porazili Devils klub Philadelphia Flyers v šiestich zápasoch a prvýkrát sa dostali do finále. Klub tu nastúpil proti Detroit Red Wings, kde Brodeur opäť chytal výborne a získal tak v roku 1995 svoj prvý Stanley Cup.
1995 – 2003.
Po úspešnom roku sa čakal istý postup do play-off. Martin v sezóne 1995 – 1996 odchytal 74 z 82 zápasov. V sezóne mal 2. najvyšší počet čistých kont a tak bolo jasné, že sa dostane aj do zápasu hviezd, kde chytal 1. tretinu. V zápase čelil 12 strelám a všetky úspešne zastavil. V tejto sezóne skončil štvrtý v hlasovaní o Vezinovu trofej. V roku 1996 hral aj na MS za tím Kanady, ktorá skončila na 2. mieste, keď prehrala s Českom 4:2. 
V sezóne 1996 – 1997 Devils skončili v NHL na 3. mieste a 1. kolo play-off hrali proti Montrealu Canadiens. V prvom zápase, 17. apríla 1997, keď Devils vyhrávali 4:2 a Montreal odvolal brankára, Brodeur vystrelil cez celú ľadovú plochu, dal gól a uzavrel výsledok na konečných 5:2. Bolo to iba druhýkrát, čo brankár dal gól v play-off a piatykrát celkovo. New Jersey síce 1. kolo vyhrali, ale v 2. neprešli cez New York Rangers. Brodeur bol v tomto roku opäť nominovaný na Vezinovu trofej, nakoniec získal iba William M. Jennings Trophy. Bol opäť nominovaný na Zápas hviezd.
V sezóne 1997 – 1998 vychytal 10 čistých kont a 43 výhier. Devils skončili vo Východnej Konferencii na 1. mieste, ale vypadli už v 1. kole proti Ottawa Senators. Brodeur obhájil William M. Jennings Trophy a znova sa dostal do Zápasu hviezd.
V sezóne 1998 – 1999 Devils znova skončili na 1. mieste Východnej Konferencie a Brodeur vyhral 39 zápasov v sezóne. Bol opäť nominovaný na Vezinovú Trofej a opäť si zahral v Zápase hviezd, čo bol jeho štvrtý zápas. Lenže v play-off sa mu nedarilo a tak Devils opäť vypadli už v 1. kole proti Pittsburgh Penguins.
1999 – 2003.
Brodeur v sezóne 1999 – 2000 zaznamenal svoj druhý gól v NHL (proti Philadephia Flyers). Ako posledný sa dotkol puku za svojou bránkou a Flyers mali hrať presilovku. Ich brankár išiel na striedačku, Simon Gagne si zle spracoval puk, ktorý sa odrazil od jeho hokejky do brány. Keďže Brodeur sa z Devils dotkol puku ako posledný, gól bol pripísaný jemu. 
Cez toto obdobie hral v 43 víťazných zápasoch, druhý raz v jeho kariére. Devils skončili na 4. mieste Východnej Konferencie. Brodeur pomohol tímu v 1. kole proti Floride Panthers a dostal za štyri zápasy iba šesť gólov. V 2. kole play-off hrali proti Toronto Maple Leafs; v tejto víťaznej sérii zaznamenal 2 čisté kontá a podieľal sa na postupe do finále konferencie proti Philadelphia Flyers. Flyers vyhrávali na zápasy 3 – 1, ale vďaka veľmi dobrému Brodeurovmu výkonu sa nakoniec musel hrať aj 7-my zápas. V ňom Devils vyhrali postúpili do bojov o Stanley Cup. Tam sa stretli s Dallas Stars. Brodeur opäť inkasoval len šesť gólov a New Jersey Devils tak získali po šiestich rokoch druhý Stanley Cup. 
V ďalšom roku Brodeur už po tretíkrát prekonal hranicu 40 vyhraných zápasov. Hral svoj 6. zápas hviezd. V 1. kole play-off vychytal 2 čisté kontá a tak Devils postúpili cez Carolinu Hurricanes. V 2. kole sa stretli s Torontom, ktoré porazili po 7. zápasoch, nasledoval Pittsburgh Penguins, v ktorom Brodeur opäť zaznamenal 2 čisté kontá. Vo finále Devils podľahli Coloradu Avalanche.
V sezóne 2001 – 2002 bol nominovaný na Vezinovu Trofej, ale stále sa k nej nedostal. To sa mu podarilo až v nasledujúcej sezóne 2002-03. Získal opäť William M. Jennings Trophy, bol finalistom Hart Memorial Trophy a bol opäť nominovaný do Zápasu hviezd. V 1. kole play-off Devils hrali proti Boston Bruins, pričom zvíťazili na zápasy v pomere 4 – 1. V 2. kole proti Tampa Bay Lightning opäť vyhrali 4 – 1 a postúpili do Konferenčného finále. Tu porazili Ottawa Senators 4 – 3 na zápasy a rovnakým skóre aj vo finále Stanley Cupu Anaheim Ducks. Získali tak tretí Stanley Cup.
2003 – 2007.
V sezóne 2003 – 2004 vyhral Brodeur druhú Vezinovu trofej kariéry a William M. Jennings Trophy. Bol nominovaný na Hart Trophy a do Zápasu hviezd. Devils prehrali titul Atlantickej divízie o 1 bod.
Po výluke v roku 2004 – 2005 sa Devils s Brodeurom dohodli na šesťročnej zmluve, ktorá mu priniesla 31 200 000 dolárov.
V sezóne 2005 – 2006 Brodeur zaznamenal 43 víťazstiev; piatykrát v kariére dosiahol viac ako 40 a desiatykrát viac ako 30 víťazstiev. Bol opäť nominovaný na Vezinovu trofej. V 1. kole play-off Devils porazili New York Rangers, v 2. kole však podľahli Caroline Hurricanes 4 – 1 na zápasy.
V sezóne 2006 – 2007 bol nominovaný na svoj deviaty zápas hviezd a tretíkrát vyhral Vezinovu trofej. 9. decembra 2006 sa vyrovnal v počte vyhraných zápasov (462) Edovi Belfourovi a v tom istom mesiaci, 26. decembra, výhrou 3:0 nad Pittsburghom Penguins zaknihoval svoje 85. čisté konto v kariére, ktoré ho posunulo na 3. miesto v celkovom poradí brankárov NHL. 1. februára 2007 vyhral svoj 45 zápas po riadnej hracej dobe a to sa pred ním podarilo iba Patrickovi Royovi. 
&lt;br&gt;V tej istej sezóne sa mu podarilo nazbierať 48 vyhraných zápasov a vytvoriť nový rekord NHL v počte vyhraných zápasov za sezónu.
&lt;br&gt;V play-off Devils v 1. kole vyradili Tampa Bay Lighting, opäť však v druhom prehrali, tentokrát s Ottawa Senators.
2007 – 2015.
V sezóne 2007 – 2008 sa stal druhým brankárom v histórii, ktorý vyhral viac ako 500 zápasov. Podarilo sa to okrem neho iba Patrickovi Royovi. Bol nominovaný na Zápas hviezd, ale kvôli rodinným problémom sa ho nemohol zúčastniť. 
V play-off Devils vypadli hneď v 1. kole, keď nastúpili proti New York Rangers. Brodeur na konci zápasu odmietol potriasť rukou Seanovi Averymu. Avery sa v presilovke 5 na 3 otočil čelom k Brodeurovi a začal pred ním mávať hokejkou. Rozptýlený Brodeur inkasoval gól. Následne sa do NHL zaviedlo tzv. "pravidlo Seana Averyho", ktoré podobnú činnosť zakazuje.
Brodeur v sezóne 2008 – 2009 začal nosiť novú masku. Jednoduché vyobrazenie "MB30" vymenilo pôvodné "J" na jej prednej časti. Po bokoch masky a vzadu zostali plamene. 1. novembra 2008 počas zápasu si Brodeur zranil lakeť, najvážnejšie zranenie jeho doterajšej kariéry. 29. februára 2009 zaznamenal svoje 100. čisté konto proti Philadelphia Flyers.
Pre Brodeura znamenal rok 2009 tieto rekordy:
30. decembra 2009 Devils vyhral nad Pittsburghom 2:0; Brodeur tak zaknihoval 105-ty zápas s čistým kontom, takže prekonal aj Georgea Hainswortha (104 čistých kont), ktoré nazbieral v NHL (94) a vo Western Canada Hockey League (10).
Sezónu 2009 – 2010 Brodeur vedie v počte víťazstiev (45), shutoutov (9), hraných zápasov (77) a minút (4499). V tejto sezóne vyhral piaty raz William W. Jennings Trophy. V play-off sa však Devils nedarilo, keď vypadli už v 1. kole proti Philadelphia Flyers.
V sezóne 2010/11 sa stal novým trénerom New Jersey Devils John MacLean (na žiadosť Loua Lamoriella). Čakalo sa, že Devils pôjdu aspoň do play-off. Lenže pre zranenie Pariseho hneď na začiatku sezóny a trápenie Brodeura s lakťom Devils tento ciel nesplnili. Po Vianociach sa k Devils preto vracia bývalý tréner Jacques Lemaire. Devils sa pod jeho vedením podarilo prepracovať z posledného miesta vo Východnej konferencií na 11te, s 81 bodmi.
V januári 2015 ukončil profesionálnu kariéru v drese St. Louis Blues.
Medzinárodné hry.
Brodeur bol nominovaný na Olympijské hry v Nagane v roku 1998, ale len ako náhradník Patricka Roya. Kanade sa vtedy nepodarilo dosiahnuť na medaily, keď v súboji o 3. miesto prehrali s Fínskom.
Na Olympijských hrách v Salt Lake City v roku 2002 Brodeur a tím Kanady získali zlatú medailu. Vo finále vyhrali nad USA 5:2.
Brodeur potom viedol tím Kanady na Svetovom pohári v ľadovom hokeji v roku 2004.
Brodeur bol nominovaný aj na Olympijské hry v roku 2006 v Turíne. Kanada nezískala medailu, vypadla v štvrťfinále proti Rusku.
Bol vybratý aj na Olympijské hry 2010 vo Vancouveri. Chytal vo víťaznom zápase proti Švajčiarsku, ale podieľal sa na prehre s USA. Nakoniec bol do konca turnaja jednotkou v bráne Roberto Luongo. Kanada tu vyhrala zlaté medaily.
Reprezentácia.
Brodeur hral za Kanadu v rokoch:
Osobný život.
Martin Brodeur a Melanie Dubois (rodáčka zo Saint-Liboire, Quebec, Kanada) sa vzali v roku 1995 a majú štyri deti. Najstarší Anthony je narodený v roku 1995, William a Jeremy sa narodili v roku 1996 a najmladšia Annabelle Antoinette v roku 2002. Melanie podala žiadosť o rozvod v roku 2003, keď zistila, že Martin ju podvádza s manželkou jej brata Genevieve. Martin a Genevieve sa zobrali v roku 2008. Ich prvé dieťa Maxime Phillipe Brodeur sa narodil v roku 2009.
Jeho brat Denis Jr. je fotograf, jeho druhý brat Claude je nadhadzovač v Montreal Expos' farm system. Má dve sestry, Line a Sylvie.
V roku 2005 začal Martin v spolupráci s publicistom do Toronto Star a ESPN prispievateľom Damienom Coxom písať svoju biografiu "Brodeur: Beyond the crease".
Brodeur má spolu so Sheldonom Sourayom vlastnú pizzeriu, ktorá sa volá La Pizzeria Etc.
Žije v Orange West, New Jersey v blízkosti starej arény South Mouintan Arena. 1. decembra 2009 sa stal naturalizovaným občanom Spojených štátov; má dvojité občianstvo.
Míľniky.
Martin Brodeur je najmladší brankár, ktorý dosiahol 300, 400 a 500 víťazstiev; má už za sebou aj hranicu 600 víťazstiev, presne 602. 300 dosiahol 15. decembra 2001 proti Ottawa Senators; 400 dňa 23. marca 2004, keď Devils vyhrali nad Florida Panthers. Je jediný brankár, ktorý (vy)hral zápasy v NHL iba za jeden tím. 500. víťazstvo dosiahol 17. novembra 2007, keď vyhrali 6 – 2 nad Philadelphia Flyers. 15. marca 2008 mal po siedmykrát v sezóne 40 vyhraných zápasov. 6. apríla 2010 dosiahol 600. víťazstvo 3 – 0 a ešte aj s čistým kontom proti Atlanta Thrashers.
15. decembra 2009 sa dotiahol s víťazstvami na Patricka Roya (551). Bolo to na ľade, kde Roy hrával, v Montreal Canadiens. O tri dni neskôr jeho rekord prekonal v zápase proti Chicagu Blackhawks 3 – 2.
27. novembra 2009 prekonal rekord Patricka Roya v počte minút v NHL na ľade (60 235).
7. decembra 2009 sa vyrovnal rekordu Terryho Sawchuka v čistých kontách (103). Devils vyhrali 3 – 0 nad Buffalom Sabres. O dvanásť dní neskôr Brodeur prekonal rekord Patricka Roya v počte hraných zápasov v National Hockey League (1030 zápasov). Dva týždne po vyrovnaní Sawchukovho rekordu dosiahol proti Pittsburghu Penguins víťazstvo 4 – 0, keď zlikvidoval 35 striel súpera. 30. decembra 2009 opäť nastúpil proti Pittsburghu Penguins a získal svoje 105. čisté konto, čím predbehol aj Georgea Hainswortha, ktorý v NHL získal 94 a v Západnej Kanadskej Lige 10 čistých kont.
Rekordy.
Kariéra.
Záznamy sú aktualizované na sezónu 2010/11:

</doc>
<doc id="16139" url="https://sk.wikipedia.org/wiki?curid=16139" title="Kris Draper">
Kris Draper

Kris Draper (* 24. máj 1971, Toronto, Ontário) je bývalý kanadský reprezentant v ľadovom hokeji.
Klubový hokej.
Kris Draper je stredný útočník. Je 181 cm vysoký a váži 87 kg (údaj z roku 2005). Od sezóny 1993/94 nepretržite hrá s číslom 33 v NHL za klub Detroit Red Wings. V sezóne 2005/06 má podpísanú s Detroitom zmluvu na 2,128 mil. dolárov.
Reprezentácia.
Reprezentoval Kanadu s číslom 33 na majstrovstvách sveta v roku 2005. 

</doc>
<doc id="16140" url="https://sk.wikipedia.org/wiki?curid=16140" title="Čata (film)">
Čata (film)

Čata je film režiséra Olivera Stona z roku 1986 odohrávajúci sa počas vietnamskej vojny. Vo filme hrali Tom Berenger, Willem Dafoe, Charlie Sheen, Keith David, Kevin Dillon, John C. McGinley, Forest Whitaker a Johnny Depp. Je prvým z trilógie filmov o vietnamskej vojne natočených Stoneom. Nasledovali po ňom "Narodený 4. júla" ("Born on the Fourth of July"; 1989) a "Medzi nebom a zemou" ("Heaven &amp; Earth", 1993). 

</doc>
<doc id="16143" url="https://sk.wikipedia.org/wiki?curid=16143" title="Marty Turco">
Marty Turco

Marty Turco (* 13. august 1975, Sault Ste. Marie, Ontário) je bývalý kanadský reprezentant v ľadovom hokeji. Preslávil sa najmä pôsobením v tíme NHL Dallas Stars.
Klubový hokej.
Marty Turco je brankár. Je 181 cm vysoký a váži 85 kg (údaj z roku 2005). Od sezóny 2000/01 chytá s číslom 35 v NHL za klub Dallas Stars. V sezóne 2004/05 (počas lockoutu v NHL) chytal za Djurgardens IF Stockholm v švédskej hokejovej Elitserien. Na sezónu 2005/06 má s Dallasom uzavretú zmluvu na 3 161 795 dolárov. V sezóne 2006/2007 postúpil s Dallas Stars do Play-off zo 6. miesta a v prvom kole narazil na Vancouver a do 6. zápasu vychytal 3 shutouty.
Reprezentácia.
Reprezentoval Kanadu s číslom 35 na majstrovstvách sveta v roku 2005. 

</doc>
<doc id="16145" url="https://sk.wikipedia.org/wiki?curid=16145" title="Sheldon Souray">
Sheldon Souray

Sheldon Souray (* 13. júl 1976, Elk Point, Alberta) je bývalý kanadský reprezentant v ľadovom hokeji.
Klubový hokej.
Sheldon Souray je obranca. Je 193 cm vysoký a váži 105 kg (údaj z roku 2005). Od sezóny 1997/98 hral v NHL za klub New Jersey Devils. Od sezóny 1999/00 hrá s číslom 44 za Montreal Canadiens. V sezóne 2004/05 (počas lockoutu v NHL) hral za Färjestads BK Karlstad v švédskej hokejovej Elitserien. Na sezónu 2005/06 mal uzavretú platnú zmluvu s Montrealom, ktorá mu zaručuje ročný príjem 2,128 mil. dolárov. 12. júla 2007 podpísal päťročnú zmluvu s Edmontonom Oilers.
Reprezentácia.
Reprezentoval Kanadu s číslom 44 na majstrovstvách sveta v roku 2005. 

</doc>
<doc id="16146" url="https://sk.wikipedia.org/wiki?curid=16146" title="Trichlórmetán">
Trichlórmetán

Trichlórmetán alebo chloroform (CHCl3) je bezfarebná tekutina sladkastej chuti a vône. Používa sa ako nepolárne rozpúšťadlo. Je výborným rozpúšťadlom nepolárnych organických zlúčenín a tukov. Ešte pred niekoľkými rokmi prakticky všetky čistiarne odevov prali tovar svojich zákazníkov v zmesi chloroformu a tetrachlórmetánu. Organické znečistenie bolo veľmi efektívne odstránené a vďaka nízkemu bodu varu čistiacej zmesi boli ich zostatky z odevov zahriatím ľahko odstrániteľné. Mnoho farieb na kovy aj drevo používalo ako rozpúšťadlo pigmentov a ochranných látok práve chloroform.
Vlastnosti.
Je nehorľavý. Pri vdychovaní je toxický. Má silné narkotické účinky a bol v obmedzenom množstve používaný ako celkové anestetikum v medicíne na uspávanie pacientov pri operáciách. Podrobné dlhodobé klinické štúdie však ukázali, že trvalý dlhodobý styk organizmu s týmto rozpúšťadlom značne zvyšuje riziko vzniku rakoviny a zlúčenina sa tak dostala do zoznamu karcinogénnych látok. Na základe týchto skutočností je v súčasnosti veľmi obmedzená tak produkcia, ako aj praktické využitie chloroformu.
Výroba.
Priemyselne sa trichlórmetán vyrába zahriatim zmesi chlóru a buď chlórmetánu alebo metánu na 400 až 500 °C. Pri tejto teplote nastáva séria chemických reakcií:
CH4 + Cl2 → CH3Cl + HCl
CH3Cl + Cl2 → CH2Cl2 + HCl
CH2Cl2 + Cl2 → CHCl3 + HCl
CHCl3 + Cl2 → CCl4 + HCl
Produktom tohto procesu je zmes štyroch chlórmetánov, monochlórmetán, dichlórmetán, trichlórmetán (chloroform) a tetrachlórmetán, ktoré sa oddelia destiláciou.

</doc>
<doc id="16148" url="https://sk.wikipedia.org/wiki?curid=16148" title="Rosemary má dieťatko">
Rosemary má dieťatko

Rosemary má dieťatko je film režiséra Romana Polańského z roku 1968 o diabolskom sprisahaní proti mladým manželom v novom byte a čakajúcim prvé dieťa.

</doc>
<doc id="16149" url="https://sk.wikipedia.org/wiki?curid=16149" title="Chloroform">
Chloroform



</doc>
<doc id="16150" url="https://sk.wikipedia.org/wiki?curid=16150" title="Ed Jovanovski">
Ed Jovanovski

Ed Jovanovski (* 26. jún 1976, Windsor, Ontário, Kanada) je bývalý kanadský profesionálny hokejista macedónskeho pôvodu.
Kariéra.
Ed Jovanovski sa stal v roku 1994 jednotkou draftu, vybral si ho klub Florida Panthers. Za skvelé výkony v drese Panthers dostal Calder Memorial Trophy pre najlepšieho nováčika ligy. Vo svojej prvej sezóne bol aj členom All Star Rookie Teamu (All Star tím nováčikov). Počas kariéry sa následne zúčastnil 5-krát All Star Game. V prvej sezóne v NHL nazbieral v 70 zápasoch 21 kanadských bodov a pripísal si 137 trestných minút. Pozíciu lídra zastával na Floride celkovo 4 roky. Panthers dokázal pomôcť v sezóne 1995/1996 až do finále Stanley Cupu, v ktorom podľahli Coloradu. Posledná sezóna v drese Floridy mu však príliš nevyšla, získal len 16 bodov. 
Následne sa na 6 rokov upísal Vancouveru Cannuks, v ktorom obliekal dres s číslom 55. V sezónach 2000/2001, 2001/2002 a 2002/2003 nazbieral vždy viac ako 45 bodov. Po vypršaní zmluvy sa dohodol na zmluve s Phoenixom. V Phoenixe odohral najmä vynikajúcu sezónu 2007/2008, počas ktorej si do štatistík pripísal 12 gólov a 39 asistencií. Dokopy 51 bodov je jeho kariérnym maximom. 
V lete 2011 sa stal neobmedzeným voľným hráčom a vrátil sa do Floridy. Za Floridu odohral v sezóne 2011/2012 66 zápasov s bilanciou 13 bodov. Celkovo v NHL nastúpil odohral 18 sezón, v ktorých odohral vyše 1000 zápasov.
Reprezentácia.
Držiteľ dvoch strieborných medailí z Majstrovstiev sveta a najmä zlata zo ZOH v Salt lake City z roku 2002.

</doc>
<doc id="16151" url="https://sk.wikipedia.org/wiki?curid=16151" title="Rick Nash">
Rick Nash

 
 
 
 
 
Rick Nash (* 16. jún 1984, Brampton, Ontário, Kanada) je bývalý kanadský reprezentant v ľadovom hokeji. 
Klubový hokej.
Rick Nash je útočník na ľavom krídle. Je 193 cm vysoký a váži 94 kg (údaj z roku 2005). Od sezóny 2002/03 hrá s číslom 61 v NHL za klub Columbus Blue Jackets. V sezóne 2004/05 (počas lockoutu v NHL) hral za Davos v švajčiarskej hokejovej lige. Na sezónu 2005/06 mal s Columbusom uzavretú zmluvu na 3,5 mil. dolárov. 12. marca 2008 sa stal piatym kapitánom tímu Blue Jackets v histórii.
Reprezentácia.
Reprezentoval Kanadu s číslom 61 na majstrovstvách sveta v roku 2005, 2007 a 2008 a na Zimných olympijských hrách 2006.

</doc>
<doc id="16153" url="https://sk.wikipedia.org/wiki?curid=16153" title="Ryan Smyth">
Ryan Smyth

Ryan Smyth (* 21. február 1976, Banff, Alberta) je kanadský reprezentant v ľadovom hokeji.
Klubový hokej.
Ryan Smyth je útočník na ľavom krídle. Je 186 cm vysoký a váži 87 kg (údaj z roku 2005). Od sezóny 1995/96 hral s číslom 94 v NHL za klub Edmonton Oilers. V sezóne 2005/06 mu zmluva zaručuovala príjem 3,5 mil. dolárov. Po 12 sezónach za jeho obľúbený klub prekvapujúco vo februári 2007 prestúpil pred play-off do klubu New York Islanders.
1. júla 2007 podpísal päťročný kontrakt s klubom Colorado Avalanche.
Reprezentácia.
Reprezentoval Kanadu s číslom 94 na majstrovstvách sveta v roku 2004.

</doc>
<doc id="16154" url="https://sk.wikipedia.org/wiki?curid=16154" title="Joe Thornton">
Joe Thornton

Joe Thornton, celým menom Joseph Eric Thornton (* 2. júl 1979, London, Ontário) je kanadský reprezentant v ľadovom hokeji.
Klubový hokej.
Joe Thornton je stredný útočník. Je 193 cm vysoký a váži 106 kg (údaj z roku 2007). Od sezóny 2005-06 hráva za San José Sharks v americkej NHL kam bol vymenený z Bostonu, kde dovtedy pôsobil ako kapitán, za útočníkov Marca Sturma, Wayna Primeau a za obrancu Brada Stuarta. Hneď prvá sezóna bola úspešná, podarilo sa mu získať Art Ross Trophy za hráča s najvyšším počtom kanadských bodov v základnej časti. V sezóne 2004-05 (počas lockoutu v NHL) hral za Davos v švajčiarskej hokejovej lige.
Reprezentácia.
Reprezentoval Kanadu s číslom 97 na majstrovstvách sveta v roku 2005. Menej než 5 minút pred koncom zápasu rozhodol o vyradení Slovenska vo štvrťfinále, keď strelil do Lašákovej siete rozhodujúci piaty gól a upravil stav zápasu na konečných 5:4 pre Kanadu. Hral aj na Zimných olympijských hrách v roku 2006, v roku 2010 vyhral olympijské zlato.

</doc>
<doc id="16158" url="https://sk.wikipedia.org/wiki?curid=16158" title="Kenneth Arrow">
Kenneth Arrow

Kenneth Joseph Arrow (* 23. august 1921, New York, New York, USA† 21. február 2017, Palo Alto, Kalifornia) bol americký ekonóm, držiteľ Ceny Švédskej banky za ekonómiu na pamiatku Alfreda Nobela. Patrí medzi zakladateľov modernej neoklasickej ekonómie.
Medzi hlavné oblasti jeho záujmu patrí ekonómia informácií a organizácie, kolektívne rozhodovanie, teória všeobecnej rovnováhy, životné prostredie a ekonomický rast. V súčasnosti sa venuje výskumu problematiky informácií a komunikácie v ekonomike, životného prostredia a ekonomického rastu, rovnováhy v podmienkach monopolistickej konkurencie, rozdelenia dôchodku.
Vzdelanie.
V roku 1940 absolvoval štúdium matematiky a spoločenských vied na City College v New Yorku s titulom bakalár prírodných vied. Táto kombinácia odborov predznamenala smerovanie jeho ďalšej kariéry. Pokračoval v štúdiu na Columbia University, kde v júni roku 1941 získal titul MA (magister) v odbore matematiky. Pod vplyvom štatistika a ekonóma Harolda Hotellinga prestúpil na katedru ekonómie.
Kariéra.
Postgraduálne štúdium prerušil počas 2. svetovej vojny. Od roku 1942 do roku 1946 slúžil ako meteorologický dôstojník v letectve armády USA. Dosiahol hodnosť kapitán. Pôsobil iba vo výskume a výsledkom tejto práce bola jeho prvá publikácia o optimálnom využití vetrov pre plánovanie letov ("On the Optimal Use of Winds for Flight Planning"). 
V období rokov 1946 až 1949 pokračoval v postgraduálnom štúdiu na Columbia University. Zároveň pracoval ako výskumný spolupracovník Cowlesovej komisie pre ekonomický výskum ("Cowles Commission for Research in Economics") na Chicagskej univerzite, kde v rokoch 1948/1949 zastával hodnosť odborného asistenta. Toto prostredie malo na Arrowa výrazný formujúci vplyv. Dostal sa do kontaktu s inými nadšenými mladými ekonómami, ktorí boli stúpencami ekonometrie a matematiky. Podobne výrazne bol Arrowov vývoj ovplyvnený jeho pôsobením v RAND Corporation (od roku 1948). Bolo to obdobie búrlivých začiatkov teórie hier a matematického programovania. Do tejto doby spadajú začiatky Arrowovej práce v oblasti spoločenskej voľby a Paretovskej efektívnosti.
V roku 1949 bol vymenovaný za odborného asistenta ekonómie a štatistiky na Stanfordovej univerzite, kde zotrval až do roku 1968 a dosiahol titul profesor v odbore ekonómie, štatistiky a operačného výskumu. Počas tohto obdobia spolupracoval s viacerými výskumnými ústavmi, pôsobil ako ekonomický poradca a hosťujúci profesor na prestížnych univerzitách (Cambridge, Viedeň). V roku 1968 prijal miesto profesora ekonómie na Harvardovej univerzite. Bol zvolený za člena Americkej akadémie umení a vied, Ekonomickej spoločnosti, Inštitútu matematickej štatistiky a Americkej štatistickej asociácie.
V roku 1974 bol vymenovaný za profesora na James Bryant Conant University. Na Harvardovej univerzite pôsobil do roku 1979. Potom sa vrátil na Stanfordovu univerzitu ako profesor ekonómie a operačného výskumu. V roku 1991 ukončil svoju aktívnu kariéru a odvtedy pôsobí ako profesor emeritus na Stanfordovej univerzite.
Kenneth J. Arrow sa vo svojich výskumných aktivitách sústredil na problematiku informácie ako ekonomickej premennej. Informáciu chápal ako ekonomickú veličinu v súvislosti s jej produkciou i v rámci jej využitia. Na začiatku 60. rokov 20. storočia publikoval články venované štúdiu trhu ako fenoménu, ktorý podporuje inovácie. Tiež skúmal dopady učenia sa na vlastných chybách (anglicky "learning by doing") na ekonomický rast. Špecifický charakter trhov lekárskej starostlivosti a zdravotného poistenia podľa Arrowa pramení z toho, že na týchto trhoch sú výrazné rozdiely v informovanosti medzi zainteresovanými stranami. Arrow rozvinul špecifikáciu dopytu po informáciách a dopady využitia informácií ako ekonomického vstupu na hodnotu výnosov z rozsahu. Okrem toho sa zaoberal aj ekonómiou rasovej diskriminácie.
Prínos.
Všeobecný teorém nemožnosti.
Arrowov teorém nemožnosti bol obsahom jeho dizertačnej práce s názvom "Spoločenská voľba a individuálne hodnoty" (v origináli "Social choice and individual values"). Teorém vyjadruje skutočnosť, že ak budeme uvažovať situáciu, kde platia nasledujúce podmienky:
potom je nemožné sformulovať funkciu spoločenskej voľby, ktorá by vyhovovala všetkým. Toto má 
ďalekosiahle dopady v oblasti ekonómie blahobytu a teórie spravodlivosti. Amartya Sen ďalej rozšíril túto myšlienku do podoby tzv. liberálneho paradoxu, podľa ktorého pri danom stave „minimálnej slobody“ nie je možné dosiahnuť paretovskú optimalitu ani vyhnúť sa problémom spoločenskej voľby medzi neutrálnymi ale nerovnakými výsledkami.
Podstatu teorému nemožnosti objasňuje príklad: 
Úlohou je rozdeliť koláč medzi troch ľudí. Hovorme im ďalej A, B a C. Máme na výber nasledujúce možnosti:
Alternatíva 1: A nedostane nič, B a C dostanú každý polovicu koláča.
Alternatíva 2: B nedostane nič, A a C dostanú každý polovicu koláča.
Alternatíva 3: C nedostane nič, A a B dostanú každý polovicu koláča.
Alternatíva 4: koláč rozdelíme rovnakou mierou, každý dostane jednu tretinu.
V tejto situácii bude „spravodlivá“ alternatíva 4 až tretia v poradí preferencií u každého z troch zainteresovaných ľudí a pri každej priamej voľbe bude prehrávať v pomere 1:2 oproti nerovnakému rozdeleniu. Pretože sú všetky tieto alternatívy pareto-optimálne (nikoho úžitok nemožno zvýšiť bez toho, aby sme zároveň neznížili úžitok ostatných) alternatíva 4 nebude nikdy zvolená, vždy v preferenciách vyhrajú iné alternatívy.
Teória všeobecnej rovnováhy.
V spolupráci s Gerardom Debreuom (ktorý za túto prácu dostal v roku 1983 Nobelovu cenu) vytvoril Arrow prvý presný dôkaz existencie rovnováhy, ktorá vyčisťuje trhy, za určitých obmedzujúcich predpokladov. Arrow ďalej rozšíril tento model o otázky neurčitosti, stability rovnováhy a efektívnosti konkurenčnej rovnováhy.
Teória endogénneho rastu.
Práca Kennetha J. Arrowa pomohla odštartovať výskum teórie endogénneho rastu (môžeme sa stretnúť aj s označením nová rastová teória), ktorá vysvetľuje ekonomický rast ako dôsledok technického pokroku. Kým sa tento prístup dostal do popredia, bol technický pokrok pokladaný za exogénny faktor, t. j. rátalo sa s tým, že sa technický pokrok objavuje, ale neskúmali sa jeho príčiny. Teória endogénneho rastu ponúkla štandardné ekonomické dôvody, prečo firmy inovujú - takže inovácie a technický pokrok sú podmienené endogénne, v rámci modelu. 
Ekonómia informácií.
Na tomto poli bol Arrow skutočným priekopníkom. Skúmal problémy zapríčinené asymetrickými informáciami na trhoch. V mnohých transakciách má jedna strana (obyčajne je to predávajúci) viac informácií o predávanom statku než druhá strana. Z informačnej asymetrie pramenia možnosti podvádzania pre stranu s lepšími informáciami. V dôsledku toho sa vyvinuli rôzne trhové štruktúry vrátane záruk a overovania treťou stranou, ktoré umožňujú fungovanie informačne asymetrických trhov. Arrow analyzoval túto problematiku vo sfére zdravotníctva a výsledkom jeho práce je štúdia z roku 1963 s názvom "Neurčitosť a ekonómia blahobytu v zdravotníctve" (anglicky "Uncertainty and the Welfare Economics of Medical Care").

</doc>
<doc id="16159" url="https://sk.wikipedia.org/wiki?curid=16159" title="The Acid House">
The Acid House

The Acid House je film režiséra Paula McGuigana, za ktorý bol v roku 1998 nominovaný ako najlepší debutujúci režisér na Filmovom festivale v San Sebastiane. Predlohou pre scenár k filmu sa stala rovnomenná novela spisovateľa Irwina Welsha. 

</doc>
<doc id="16163" url="https://sk.wikipedia.org/wiki?curid=16163" title="Kanadské národné hokejové mužstvo">
Kanadské národné hokejové mužstvo

Kanadské národné hokejové mužstvo je hokejové mužstvo, ktoré reprezentuje Kanadu na medzinárodných hokejových podujatiach ako sú Majstrovstvá sveta v ľadovom hokeji alebo Zimné olympijské hry. 
Kanada patrí medzi najúspešnejšie reprezentačné hokejové mužstvá v elitnej top divízii majstrovstiev sveta v histórii. Má 28 zlatých medailí na majstrovstvách sveta a deväť zlatých medailí zo zimných olympijských hier. 
Na Zimných olympijských hrách 2006 v Turíne sa umiestnilo na 7. mieste, čo je najhoršie umiestnenie v histórii. Na Zimných olympijských hrách 2010 v domácom prostredí, vo Vancouveri, získalo zlatú medailu. Tento úspech zopakovalo aj na ZOH 2014 v Soči. Na Majstrovstvách sveta 2012 Kanada obsadila 5. miesto, keď nestačila vo štvrťfinálovom dueli na slovenských hokejistov a v dramatickom závere prehrala 3:4 a zopakovala tak umiestnenie spred roka z Bratislavy. Podobné umiestnenie kanadské národné hokejové mužstvo zopakovalo aj na MS 2013 a 2014. Na MS 2015 a 2016 však získali zlaté medaily.
Momentálne je úradujúcim majstrom sveta, keď vyhrali titul na MS 2023.
Súčasná zostava.
"Pre Majstrovstvá sveta v ľadovom hokeji 2024"

</doc>
<doc id="16164" url="https://sk.wikipedia.org/wiki?curid=16164" title="Proč?">
Proč?

Proč? je česko-slovenský film režiséra Karla Smyczka z roku 1987. Film je inšpirovaný skutočnou udalosťou – cestou fanúšikov futbalového mužstva Sparta Praha vlakom z Prahy do Banskej Bystrice. Počas jazdy fanúšikovia zničili niekoľko vagónov a terorizovali cestujúcich a vlakový personál. Film sa okrem opisu snaží nájsť odpoveď na otázku, čo bolo príčinou ich správania.

</doc>
<doc id="16856" url="https://sk.wikipedia.org/wiki?curid=16856" title="Les Écrins">
Les Écrins



</doc>
<doc id="16868" url="https://sk.wikipedia.org/wiki?curid=16868" title="Barre des Écrins">
Barre des Écrins



</doc>
<doc id="16873" url="https://sk.wikipedia.org/wiki?curid=16873" title="Écrins">
Écrins



</doc>
<doc id="17194" url="https://sk.wikipedia.org/wiki?curid=17194" title="Requiem pro panenku">
Requiem pro panenku

Requiem pro panenku je český film režiséra Filipa Renča z roku 1991. Do ústavu pre mentálne postihnutých je omylom umiestnená "Marika" (Aňa Geislerová), ktorá je v šoku zo znásilnenia. Spoznáva život v ústave, ako sú týrané neposlušné chovankyne, snaží sa dostať von, ale proti zavedenému systému veľa šancí nemá. Film končí tragicky, keď Marika úmyselne založí požiar, ústav začne horieť a niekoľko chovaniek uhorí. 

</doc>
<doc id="17197" url="https://sk.wikipedia.org/wiki?curid=17197" title="Lienka dvojbodková">
Lienka dvojbodková

Lienka dvojbodková (lat. "Adalia bipunctata") patrí medzi najrozšírenejších zástupcov čeľade lienkovité na Slovensku. Patrí do radu chrobáky.

</doc>
<doc id="17198" url="https://sk.wikipedia.org/wiki?curid=17198" title="Vesničko má středisková">
Vesničko má středisková

Vesničko má středisková je česká filmová komédia režiséra Jiřího Menzela z roku 1985. Film rozpráva príbeh mentálne zaostalého chlapca Otíka Rákosníka vo vynikajúcom podaní maďarského herca Jánosa Bána, ktorý pracuje ako závozník. Svoje miesto na dedine, kde žije veľa svojráznych ľudí, má isté. Zo známeho prostredia ho však chcú vytrhnúť pražáci, ktorí majú záujem o jeho domček po rodičoch a chcú ho presťahovať na anonymné sídlisko do Prahy.
Film patrí k najlepším dielam československej kinematografie a bol nominovaný na ocenenie Americkej filmovej akadémie Oscar.

</doc>
<doc id="17202" url="https://sk.wikipedia.org/wiki?curid=17202" title="Národná hokejová liga">
Národná hokejová liga



</doc>
<doc id="17204" url="https://sk.wikipedia.org/wiki?curid=17204" title="Tetrachlórmetán">
Tetrachlórmetán

Tetrachlórmetán alebo chlorid uhličitý (CCl4) je ťažká bezfarebná tekutina sladkastej chuti a vône. Používa sa ako nepolárne rozpúšťadlo. Je výborným rozpúšťadlom nepolárnych organických zlúčenín a tukov. Ešte pred niekoľkými rokmi prakticky všetky čistiarne odevov prali tovar svojich zákazníkov v zmesi tetrachlórmetánu a chloroformu. Organické znečistenie bolo veľmi efektívne odstránené a vďaka nízkemu bodu varu čistiacej zmesi boli ich zostatky z odevov zahriatím ľahko odstrániteľné. Kedysi bol používaný ako náplň hasiacich prístrojov.
Výroba a vlastnosti.
Väčšinou sa tetrachlórmetán vyrába reakciou sirouhlíka s chlórom. Pri 105 - 130 °C zlúčeniny reagujú za vzniku chloridu uhličitého a chloridu sírneho:
CS2 + 3 Cl2 → CCl4 + S2Cl2
Chlorid sírny reaguje ďalej so sírouhlíkom:
CS2 + 2 S2Cl2 → CCl4 + 6 S
Malé množstvo tejto látky sa vyprodukuje pri syntéze dichlórmetánu a trichlórmetánu:
CH4 + Cl2 → CH3Cl + HCl
CH3Cl + Cl2 → CH2Cl2 + HCl
CH2Cl2 + Cl2 → CHCl3 + HCl
CHCl3 + Cl2 → CCl4 + HCl
Chemicky je tetrachlórmetán málo reaktívny, s kyslíkom prakticky nereaguje a preto je nehorľavý. Za vysokých teplôt však s kyslíkom reaguje za vzniku fosgénu a chlóru:
2 CCl4 + O2 → 2 COCl2 + 2 Cl2.
S niektorými anorganickými bromidmi a jodidmi, hlavne hlinitými, reaguje tak, že v jeho molekule dôjde k výmene chlóru za ťažší halogén
3 CCl4 + 4 AlBr3 → 3 CBr4 + 4 AlCl3,
resp.
3 CCl4 + 4 AlI3 → 3 CI4 + 4 AlCl3.
Bezpečnosť.
Medzinárodná agentúra pre výskum rakoviny (IARC) klasifikuje tetrachlórmetán do skupiny 2B teda "„podozrivý karcinogén pre človeka“".

</doc>
<doc id="17205" url="https://sk.wikipedia.org/wiki?curid=17205" title="Lienka štvorškvrnná">
Lienka štvorškvrnná

Lienka štvorškvrnná (lat. "Exochomus quadripustulatus") patrí do čeľade lienkovité a radu chrobáky. Je veľmi rozšírená na boroviciach a smrekoch. Požiera škodlivé červy. Je 3 až veľká. Larvy sa kuklia v pokožke lariev červov.

</doc>
