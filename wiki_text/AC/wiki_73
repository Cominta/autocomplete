<doc id="632112" url="https://sk.wikipedia.org/wiki?curid=632112" title="Disociatívna porucha">
Disociatívna porucha

Disociatívna porucha (alebo tiež konverzná porucha) patrí medzi psychické ochorenia. V MKCH-10 sú disociatívne poruchy zaradené v piatej kapitole (Duševné poruchy a poruchy správania) pod kódom F.44. Disociatívne poruchy sú nazývané disociatívnými, pretože takmer vždy v ich prípade ide o disociáciu od pacientovej osobnosti alebo jeho minulosti. Spoločné črty disociatívnych a konverzných porúch sú čiastočná alebo úplná strata normálnej integrácie medzi spomienkami na minulosť, pocitom identity, bezprostrednými pocitmi a ovládaním pohybov tela. Predpokladá sa ich psychogénny pôvod, časová súvislosť s traumatickými udalosťami, neriešiteľnými a neznesiteľnými problémami, narušenými vzťahmi alebo medziľudskými konfliktmi. Väčšina disociatívnych porúch vzniká pod vplyvom zážitku psychickej traumy v detstve alebo v dospelosti. Neúnosné emócie, spomienky, intenzívne negatívne až traumatické zážitky či myšlienky sú disociované od vedomej časti psychiky, sú vytláčané do podvedomia a stávajú sa podkladom pre tvorbu rôznych psychických a telesných príznakov. Najzávažnejší priebeh a prognózu majú pacienti s psychogénnymi neepileptickými záchvatmi, ktorí sú veľmi často liečení chybne pre epilepsiu. Príznaky vznikajú v úzkej súvislosti s psychickým stresom a často sa zjavujú odrazu. Do tejto skupiny patria len poruchy vôľovo ovládaných somatických funkcií a straty citlivosti. Poruchy zahŕňajúce bolesť a iné komplexné somatické pocity sprostredkované autonómnym nervovým systémom sa zaraďujú medzi psychosomatické poruchy (F45.0). Vždy treba myslieť na možnosť neskoršieho nástupu vážnych somatických alebo psychických porúch.
Zahŕňa: 
Nezahŕňa:
Etiológia.
Disociatívne poruchy sú spojené s ťažkým psychickým stresom v detstve, najčastejšie s rituálnym sexuálnym alebo fyzickým zneužívaním. 
Príznaky.
Človek s disociatívnou poruchou uniká skutočnosti spôsobmi, ktoré sú nedobrovoľné a nezdravé. Osoba s disociatívnou poruchou zažíva odpojenie a nedostatok kontinuity medzi myšlienkami, spomienkami, prostredím, akciou a identitou. 
Príznaky disociatívnej poruchy – amnézia a závislosť od alternatívnych identít – čiastočne závisia aj od stavu poruchy, ktorú jedinec prejavuje. Príznaky sa zvyčajne rozvíjajú ako reakcia na traumu a pomáhajú udržať ťažké spomienky na uzde. Časy aktuálneho stresu môžu dočasne zhoršiť príznaky ochorenia. Disociatívna porucha spôsobuje veľké ťažkosti s fungovaním v každodennom živote. 
Disociatívna porucha sa obvykle vyvíja ako spôsob vyrovnania sa s nejakou prežitou traumou. Poruchy sa najčastejšie vytvárajú u detí vystavených dlhodobému fyzickému, sexuálnemu alebo psychickému týraniu, alebo menej často v domácom prostredí, ktoré je desivé alebo vysoko nepredvídateľné. Stres spojený s vojnou alebo živelnými pohromami môže tiež spustiť disociatívnu poruchu. 
Podľa niektorých zdrojov je istým spôsobom možné charakterizovať disociatívne poruchy ako dôsledok neriešenej posttraumatickej poruchy, najmä v detstve.
Osobná identita sa vytvára už počas detstva. Takže dieťa je schopné, rovnako ako dospelý, v prípade veľkej traumy zareagovať tak, že sa u neho vytvorí stav, v ktorom je schopné pozorovať traumatickú udalosť, akoby sa diala inej osobe. Dieťa, či vo všeobecnosti jedinec, použije tento mechanizmus na zvládnutie reakcií na stresové situácie v priebehu života. 
Ľudia, ktorí čelia alebo čelili dlhodobému fyzickému, sexuálnemu alebo emocionálnemu zneužívaniu v detstve, sú najväčším rizikom pre vznik disociatívnej poruchy. Deti a dospelí, ktorí zažili iné traumatické udalosti, ako je napríklad vojna, prírodné katastrofy, únosy, mučenie alebo invazívne liečebné procedúry – tiež sa u nich môže vyvinúť tento stav. 
Depersonalizácia a derealizácia – prebiehajúce alebo epizódne pocity oddelenia alebo stavu bytia mimo seba – pozorovanie svojich činov, pocitov, myšlienok, a to z diaľky, akoby sa pozerali na film (depersonalizácia). Ďalšie osoby a veci okolo jedinca môžu pociťovať oddelene a hmlisto alebo akýmsi snovým spôsobom, a svet sa jedincovi môže zdať nereálny (derealizácia). Môžete u jedinca zaznamenať depersonalizáciu alebo derealizáciu alebo oboje naraz. Tieto príznaky môžu byť veľmi stresujúce, môžu trvať iba pár sekúnd, alebo prichádzajú a odchádzajú bežne, v priebehu času. 
Časté príznaky: 
Disociácia.
Disociácia je obranný psychický mechanizmus, ktorý jedinec nevedome použije, keď jeho psychika nie je schopná vyrovnať sa s určitým psychickým obsahom. Daná osoba tento obsah preto odštiepi – disociuje od vedomej oblasti psychiky – a následne nie je nútená sa s ním vyrovnávať, čo však má často dôsledky vo forme ovplyvnenia celkovej stability psychiky s následnou tvorbou rôznych príznakov. Disociácia môže nastať aj u relatívne zrelého a psychicky vyrovnaného jedinca v situácii neúnosnej traumatizácie, napríklad keď sa stane obeťou znásilnenia, prepadnutia, havárie a pod. Túto traumu potom dočasne alebo trvalo emočne neprežíva, prípadne na ňu má amnéziu. Udáva sa, že mechanizmus disociácie si stabilnejšie osvojujú ako egosyntonnú stratégiu predovšetkým jedinci, ktorí boli v detstve vystavení opakovanej traumatizácii, napr. obete sexuálneho zneužívania, psychického týrania a pod. Mechanizmus disociácie potom nevedome využívajú na vyrovnávanie sa s nepríjemnými zážitkami a psychickými problémami aj v dospelosti.
Konverzia.
Konverzia je psychický mechanizmus, vplyvom ktorého je pre pacienta neúnosný psychický súbor pocitov, prianí a myšlienok nahradený telesným príznakom, väčšinou alteráciou senzorických a motorických funkcií, prejavujúcich sa ako somatické ochorenie.
Klasifikácia.
Disociatívna amnézia (F44.0).
Ide o klasickú funkčnú poruchu epizodickej pamäti. Nezasahuje väčšinou procedurálnu pamäť alebo ukladanie pamäťových stôp, ako je to napríklad pri Korsakovského syndróme. Oproti demencii je porucha pamäti vo väčšine prípadov vratná. 
Vyznačuje sa tromi rysmi: 
1. Typ narušenia pamäti. Ide o poruchu epizodickej pamäti, chýba schopnosť vybaviť si spomienky na konkrétne udalosti, nie na skôr získané vedomosti a zručnosti. 
2. Časové ohraničenie. Strata pamäti sa obmedzuje na jedno alebo viac časových období, ktoré siahajú od minút po roky. Väčšinou nejde len o zahmlenie spomienky, skôr o plnú neschopnosť vybaviť si informácie, ktoré boli v minulosti už do pamäti uložené. Oproti poruche pamäti pri Korsakovovom syndróme a Alzheimerovej chorobe tu nie je postihnutá schopnosť ukladať nové informácie do epizodickej pamäti v priebehu učenia. Z tohto pohľadu je disociatívna amnézia typicky retrográdneho než anterográdneho charakteru.
3. Typ zabudnutých udalostí. Najčastejšie nie je postihnutá osoba schopná vybaviť si spomienku na udalosť traumatického charakteru. Coons a Milstein (1986) opísali u pacientov s disociatívnou amnéziou neschopnosť vybaviť si spomienky na sexuálne zneužívanie, manželský nesúlad, sexuálne aktivity, suicidálne pokusy, kriminálne činy a smrť blízkych osôb. 
Disociatívna amnézia sa objavuje najčastejšie u osôb v 3. a 4. dekáde veku, väčšinou zahŕňa neschopnosť vybaviť si jeden časový úsek, zriedka viac časových úsekov. Výpadok spomienky je väčšinou jasne ohraničený, jedinec nie je schopný vybaviť si ani hmlisté podrobnosti na disociovanú udalosť. Väčšinou si postihnutí nie sú vedomí, že majú výpadok v spomienke, často ich na to upozorní až ich okolie.
Hlavný príznak poruchy je strata pamäti, zvyčajne na dôležité čerstvé udalosti, ktorú nezapríčiňuje organická psychická porucha. Strata pamäti je príliš výrazná, než aby sa dala vysvetliť ako obyčajná zábudlivosť alebo vyčerpanosť. Amnézia sa zvyčajne sústreďuje na traumatické udalosti, ako sú nezhody a nečakané úmrtia, a býva parciálna a selektívna. Úplná a generalizovaná amnézia je zriedkavá, zvyčajne je súčasťou fúgy (F44.1). Ak je tak, je potrebné ju podľa toho zaradiť. Diagnóza sa nemá používať pri organickej mozgovej poruche, otrave alebo nadmernom vyčerpaní. 
Nezahŕňa:
Disociatívna fúga (F44.1).
V prípade disociatívnej fúgy ide o zlyhanie integrity niektorých aspektov pamäti, stratu obvyklej identity a odbrzdenie automatizmov správania. Je charakteristická jednou alebo viacerými epizódami náhleho, neočakávaného cieľavedomého cestovania. Na priebeh tejto cesty je čiastočná alebo plná amnézia, v priebehu cesty môže byť prítomná neschopnosť vybaviť si svoju minulú identitu alebo postihnutý prijíma nevedome identitu inú, odlišnú od obvyklej, ktorá je však vo svojich prejavoch a zážitkoch veľmi chudobná, skôr ide o automatické správanie. Nezávislému pozorovateľovi sa však konanie postihnutého môže javiť ako vcelku normálne, skôr nenápadné. Počiatok fúgy je obvykle náhly, nadväzujúci na traumatickú životnú udalosť alebo bolestnú stratu (napríklad úmrtie blízkej osoby). Dĺžka trvania je najčastejšie hodiny, výnimočne dni až mesiace. Vo väčšine prípadov dochádza k spontánnemu odzneniu poruchy, udáva sa, že s pomocou hypnózy je možné sprístupniť disociovaný traumatizujúci materiál alebo odštiepenú časť osobnosti. 
Fúga má všetky črty disociatívnej amnézie plus účelové cestovanie mimo každodenného rozsahu. Hoci je na periódu fúgy amnézia, nezávislému pozorovateľovi sa správanie pacienta počas nej javí úplne normálne. 
Nezahŕňa:
Disociatívny stupor (F44.2).
U pacienta sa vyskytujú príznaky stuporu, pomocou žiadnej vyšetrovacej metódy však nie sú nájdené známky telesnej choroby, ktorá by bola jeho podkladom. Väčšinou nastáva náhle pod vplyvom zážitku závažnej stresujúcej udalosti, trvá hodiny až dni, vzácnejšie dlhšie, takisto sa aj náhle končí. Stupor je predstavovaný absenciou spontánnych pohybov a normálnej reaktivity na vonkajšie podnety (oslovenie, dotyky, svetlo), pacient bez pohnutia sedí alebo leží, oči sú väčšinou otvorené, pacient nespí. Diferenciálnou diagnostikou je nutné odlíšiť organickú príčinu, schizofrenický stupor a depresívny alebo manický stupor. 
Diagnostikuje sa na základe hlbokého útlmu alebo úplného chýbania vôľových pohybov a normálnych odpovedí na vonkajšie popudy ako svetlo, hluk a dotyk, pričom vyšetrenie neodkryje žiadnu organickú príčinu. Navyše je pozitívnym dôkazom pre psychogénnu príčinu vo forme čerstvých stresových udalostí alebo problémov. 
Nezahŕňa:
Poruchy typu tranzu a posadnutia (F44.3).
Poruchy s prechodnou stratou pocitu osobnej identity a plného uvedomovania okolia. Zahŕňajú len stavy tranzu, ktoré sú nedobrovoľné a nechcené, okrem náboženských alebo kultúrne akceptovaných situácií. 
V priebehu disociatívneho traznu dochádza k náhlej poruche vedomia, ktorá však nie je spravádzaná vznikom alternatívnej identity. Prítomné sú väčšinou výrazné telesné príznaky ako náhly kolaps, znehybnenie, strata rovnováhy, krik, plač. Schopnosti vybaviť si spomienky na tieto udalosti nebývajú narušené, ak je prítomná amnézia, nie je úplná.
Nezahŕňa:
Disociatívne motorické poruchy (F44.4).
U pacientov, ktorí trpia disociatívnou poruchou motoriky, dochádza k strate alebo narušeniu schopnosti robiť normálne voľné pohyby. Tieto príznaky pripomínajú väčšinou neurologickú poruchu, najčastejšie pod obrazom plégií (strata hybnosti) a paréz (čiastočná strata hybnosti) končatín, somatická príčina je však vyšetreniami vylúčená. Príznaky sú vo výraznej väčšine prípadov atypické a nezodpovedajú topicky postihnutiu nervového systému, často sú bizarné, premenlivého charakteru, napríklad bizarné astázie (neschopnosť pevne stáť), abázia (neschopnosť chodiť), prehnané trasenie končatín alebo celého tela, takisto apraxia (neschopnosť vykonávať rukami účelný pohyb), dyzartria (porucha artikulačných orgánov), afónia (neschopnosť hovoriť). Frekvencia týchto porúch nie je malá, 5 % až 24 % psychiatrických pacientov udalo prítomnosť týchto príznakov v anamnéze. 
Najčastejšie typy porúch sa prejavujú stratou schopnosti pohybovať celými končatinami alebo ich časťami. Môžu veľmi pripomínať akúkoľvek ataxiu, apraxiu, akinézu, afóniu, dyzartriu, dyskinéziu, kŕče alebo ochrnutie. 
Zahŕňa: 
Disociatívne kŕče (konvulzie) – psychogénne neepileptické záchvaty (PNES) (F44.5).
Môžu veľmi pripomínať epileptické záchvaty charakterom pohybov, ale zriedkavo sú pri nich prítomné pohryzenie jazyka, podliatiny zavinené pádom a neudržanie moču. Strata vedomia zvyčajne nenastáva, alebo ju nahrádza stupor alebo tranz. 
Z hľadiska početnosti a klinického významu táto skupina predstavuje najvýznamnejšiu oblasť disociatívnych porúch na neuropsychiatrickom pomedzí. V súvislosti s rozvojom video-EEG monitorovania v posledných cca 20 rokoch sa zistilo, že až 20 % osôb, ktoré boli liečené dlhodobo pre epilepsiu, touto chorobou netrpia, záchvatové stavy, ktoré boli liečené, boli disociatívneho pôvodu (1; Hovorka et al., 2003). 
Prognóza vývoja pacientov s PNES: Z metaanalýz štúdií vyplýva, že pri stanovení správnej diagnózy disociatívneho pôvodu záchvatových príznakov a zavedení adekvátnej kombinácie psychoterapie a farmakoterapie je zhruba 33 % chorých úplne bez záchvatov po jednom roku od stanovenia diagnózy, 48 % po 2 rokoch, 57 %po 3 a 4 rokoch a 39 % po 5 rokoch. Za prognosticky nepriaznivé faktory pre terapiu sa pokladajú zneužívanie (sexuálne, emočné, telesné) v anamnéze, prítomnosť periodickej depresívnej poruchy, hlbšia porucha osobnosti a komorbidita s iným typom disociatívnej poruchy, ako sú neepileptické záchvaty. 
Zmiešané disociatívne (konverzné) poruchy (F44.7).
kombinácia porúch špecifikovaných pod F44.0 – F44.6 
Iné disociatívne (konverzné) poruchy (F44.8).
Ganserov syndróm (F44.80).
Pomerne zriedkavá porucha, prejavujúca sa regresívnym správaním predovšetkým u väzňov vo vyšetrovacej väzbe a vo výkone trestu. Charakterizovaná je „približnými“ odpoveďami na otázky (2 + 6 = 7), infantilnou rečou, výpadkami spomienok na základné životné udalosti.
Viacpočetná osobnosť (disociatívna porucha identity) (F44.81) ,.
Viacpočetná osobnosť, známa aj ako disociatívna porucha identity je zriedkavá disociatívna porucha, ktorej základným rysom je prítomnosť dvoch alebo viacerých odlišných identít či osobností u jedného jedinca, pričom sa prejavuje vždy len jedna. Každá osobnosť má obvykle svoje meno, svoj vek, vlastné spomienky a vzorce konania. Vo väčšine prípadov je pre jedinca typická jedna primárna identita, ktorá nesie jedincovo meno, je pasívna, závislá a depresívna. Obvykle sú postoje a správanie striedajúcich sa osobností značne odlišné od primárnej identity. Žiadna osobnosť nemá prístup k spomienkam ostatných osobností a zvyčajne si jedna osobnosť druhú neuvedomuje. Alternácia jednotlivých osobností nastáva náhlo, často sa viaže na traumatické udalosti. Etiológia nie je jasná. Hypotetickou príčinou pre vznik oddelených identít je ochrana jedinca pred neúnosnou traumatizáciou, predovšetkým v detstve. Traumatického zážitku si je následne vedomá iba jedna z osobností.
Komorbidity: 

</doc>
<doc id="632113" url="https://sk.wikipedia.org/wiki?curid=632113" title="Kostol Krista Kráľa">
Kostol Krista Kráľa

Kostol Krista Kráľa môže byť:

</doc>
<doc id="632114" url="https://sk.wikipedia.org/wiki?curid=632114" title="Mestské opevnenie">
Mestské opevnenie

Mestské opevnenie môže byť:

</doc>
<doc id="632116" url="https://sk.wikipedia.org/wiki?curid=632116" title="Zoznam predsedov Poslaneckej snemovne Parlamentu Českej republiky">
Zoznam predsedov Poslaneckej snemovne Parlamentu Českej republiky

Toto je zoznam predsedov Poslaneckej snemovne Parlamentu Českej republiky od jej vzniku 1. januára 1993. 

</doc>
<doc id="632117" url="https://sk.wikipedia.org/wiki?curid=632117" title="VoiceXML">
VoiceXML

VoiceXML (VXML) je digitálny štandard dokumentov na špecifikáciu interaktívnych médií a hlasových dialógov medzi počítačmi a používateľmi. Využíva sa na tvorbu aplikácií s hlasovou odozvou, napríklad bankových systémov a automatizovaných služieb technickej podpory zákazníkov. VoiceXML aplikácie sú vyvíjané a nasadené porovnateľným spôsobom, akým webový prehliadač interpretuje a zobrazí Hypertext Markup Language, ktoré dostáva zoservera. Dokumenty VoiceXML sú interpretované prostredníctvom hlasového prehliadača, v niektorých architektúrach používatelia komunikujú s hlasovým prehliadačom prostredníctvom verejnej telefónnej siete.
Formát dokumentov VoiceXML je založený na XML. Je to štandard, ktorý vyvíja World Wide Web Consortium (W3C).
Použitie.
Aplikácie VoiceXML sú bežne používané v mnohých priemyselných odvetviach a komerčných segmentoch. Tieto aplikácie zahŕňajú objednávanie, sledovanie pozície balíkov, navigácie, núdzové oznámenia, sledovanie letov, hlasový prístup k e-mailom, manažérstvo vzťahov so zákazníkmi, audio verzie časopisov, hlasová voľba, informácie o nehnuteľnostiach a pod.
VoiceXML obsahuje značky, ktoré inštruujú hlasový prehliadač aby poskytol hlasový syntetizátor, automatické rozpoznávanie reči, riadenie dialógov a prehrávanie zvuku. Príklad dokumentu VoiceXML:
Po interpretácii interpreterom VoiceXML zaznie syntetizovaným hlasom "Ahoj, Svet!".
Zvyčajne ako prenosový protokol pre prijímanie VoiceXML stránky slúži HTTP. Niektoré aplikácie môžu využívať statické VoiceXML stránky, zatiaľ čo iné sa spoliehajú na dynamické generovanie VoiceXML pomocou aplikačných serverov ako Tomcat, Weblogic, IIS alebo WebSphere.
V minulosti tvorcovia VoiceXML platform implementovali štandard rôznymi spôsobmi a pridávali ďalšie funkcie. Štandard VoiceXML 2.0, ktorý sa 16. marca 2004 stal odporúčaním W3C, objasnil väčšinu rozdielov. Na Fóre VoiceXML, skupiny podporujúcej používanie štandardu, je poskytnuté testovanie zhôd, proces, ktorý potvrdzuje správnosť implementácie.
História.
Spoločnosti AT&amp;T, IBM, Lucent a Motorola vytvorili Fórum VoiceXML v marci 1999 s cieľom vytvoriť štandardný značkovací jazyk na špecifikáciu hlasových dialógov. V marci roku 2000 bol publikovaný VoiceXML 1.0. Krátko potom prenechalo Fórum kontrolu nad štandardom W3C. W3C vytvorila niekoľko skúšobných verzií VoiceXML 2.0, ktoré sa stalo odporúčaním W3C v marci 2004.
Vo VoiceXML 2.1 bola pridaná relatívne malá skupina ďalších funkcií na základe spätnej väzby štandardu 2.0. Verzia 2.1 je spätne kompatibilná s VoiceXML 2.0 a stala sa odporúčaním W3C v júni 2007.
Rozhranie na rozpoznávanie reči od W3C taktiež definuje ďalšie štandardy úzko spojené s VoiceXML. 

</doc>
<doc id="632122" url="https://sk.wikipedia.org/wiki?curid=632122" title="SCS Software">
SCS Software

SCS Software s.r.o. je česká spoločnosť zameraná na vývoj videohier so sídlom v Prahe. Vyrába predovšetkým simulačné hry pre Microsoft Windows, OS X a Linux, vrátane sérií "18 Wheels of Steel" a "Truck Simulator". SCS Software vyvinul svoj vlastný herný engine "Prism3D", ktorý je využívaný v drvivej väčšine ich hier.

</doc>
<doc id="632123" url="https://sk.wikipedia.org/wiki?curid=632123" title="Kostol svätého Václava (Pacov)">
Kostol svätého Václava (Pacov)

Kláštorný kostol svätého Václava je budova bývalého barokového rímskokatolíckeho a neskôr husitského kostola nachádzajúca sa na námestí Slobody v historickej mestskej pamiatkovej zóne mesta Pacov v okrese Pelhřimov v kraji Vysočina v Česku. Má priznaný štatút kultúrnej pamiatky. 
Dejiny a charakteristika.
Kostol bol postavený v roku 1719 karmelitánskym rádovým architektom Martinom Wittwerom.
Kostol stojí na námestí vedľa pacovského zámku. Na mieste zámku kedysi stával hrad, ktorý bol neskôr prestavaný na barokový zámok, ktorý bol v roku 1666 upravený na kláštor bosých karmelitánov. V roku 1719 bol kláštor rozšírený a v jeho juhozápadnej časti bol postavený barokový kláštorný kostol svätého Václava. 
Kostol postihol v roku 1727 spolu s väčšinou mesta veľký požiar a tak bol 1727 - 1732 renovovaný rádovým staviteľom Calaberom de Mante Carmelo. 
Samotný kláštor bol zrušený v roku 1787 a stavba slúžila opäť ako zámok. Samotný kostol po zrušení kláštora už nefungoval ako kostol, ale bol využívaný ako reprezentatívna miestnosť a skladisko. 
V období medzi dvoma svetovými vojnami sa v kostole slúžili bohoslužby Československej cirkvi husitskej. Po druhej svetovej vojne sa do kostola Československá cirkvev husitská vrátila a pôsobila tam medzi rokmi 1947 - 1974.
3. 5. 1958 bola budova zapísaná ako kultúrna pamiatka.
Medzi rokmi 1979 - 1994 prešiel kostol kompletnou reštauráciou.
V súčasnej dobe budova nefunguje ako kostol, inventár je dávno vysťahovaný. Budova patrí mestu Pacov a a využíva sa ako výstavná sieň a galéria.
Kostol je barokový s bohato zdobeným priečelím, ktoré je obrátené k juhu smerom k námestiu Slobody. Veža je hranolového tvaru s cibuľovitým zakončením strechy. V interiéri kostola sa nachádzajú po stranách štyri oválne kaplnky a pravoúhle presbytérium. Pôdorys tohto kostola z obdobia vrcholového baroka je oválny.

</doc>
<doc id="632124" url="https://sk.wikipedia.org/wiki?curid=632124" title="Pacov (zámok)">
Pacov (zámok)

Zámok v Pacove je budova bývalého hradu, neskôr zámku, kláštora a nakoniec opäť zámku z 13. storočia nachádzajúca sa v historickej zóne mesta Pacov v okrese Pelhřimov v kraji Vysočina v Česku. Má priznaný štatút kultúrnej pamiatky.
Dejiny a charakteristika.
Na mieste dnešnej budovy zámku sa nachádzal pôvodne hrad postavený pravdepodobne niekedy v 13. storočí, pričom prvá zmienka o hrade pochádza z roku 1316. V 14. storočí vlastnil hrad a celé panstvo Pacov kráľ Ján Luxemburský, ktorý ho dal v roku 1345 do zálohy Petrovi z Rožmberku. Po vyplatení panstvo zmenilo niekolko majiteľov až bolo v roku 1401 predané rodu Malovcov z Pacova. Počas ich vlastníctva bol hrad prestavaný, ale presný dátum tejto prestavby nie je známy.
Rod Malovcov za Pacova vymrel v roku 1515 po meči a dve posledné dcéry Malovcov predali hrad s panstvom v roku 1528 Václavovi Robmhápovi zo Suchej. Syn Václava Robmhápa zo Suchej, Žigmund predal v roku 1550 hrad Oldřichovi Španovskému z Lisova a po jeho smrti keď sa majetok delil medzi jeho päť synov, pripadlo pacovské panstvo synovi Michalovi. Tento zastával významné funkcie v zemskej správe, bol horlivým stúpencom evanjelickej cirkvi a predpokladá sa, že práve v období jeho pôsobenia bol hrad prestavaný na zámok. Jeho syn Mikuláš predal pacovské panstvo následne v rokz 1616 Anastázii Vítovej zo Rzavého. Panstvo užíval jej syn ktorému, ale bolo zkonfiškované z dôvodu jeho účasti na stavovskom povstaní v rokoch 1618 - 1620. Panstvo mu bolo zkonfiškované v roku 1622 a v roku 1623 ho získala jeho švagriná Anna Markéta Šléglová. 
V roku 1630 kúpili panstvo Ján starší Černín z Chudeníc a jeho manželka Zuzana. Tá po ovdovení predala panstvo svojmu zaťovi, cisárskému generálovi Žigmundovi Myslíkovi z Hyršova. Po jeho úmrtí spravovala panstvo až do svojej smrti v roku 1666 jeho druhá manželka Johanka Eusebie Barbora, rodená grófka zo Žďáru. Podla generálovej poslednej vôle pripadlo panstvo po jej smrti do vlastníctva kláštora karmelitánov na pražskej Malej Strane.
Karmelitáni začiatkom 18. storočia prestavali zámok na kláštor a v roku 1708 sa do Pacova prisťahovali. V roku 1719 bol pri kláštore pristavaný kostol svätého Václava. V roku 1787 bol kláštor zrušený a pripadol náboženskému fondu.&lt;
V roku 1835 kúpili pacovské panstvo vrátane dedín Roučkovice, Samšín, Cetoraz, Bedřichov, Zhořec a Salačova Lhota Maximilián Bedřich Gudenus a jeho manželka Otýlia z Mirbachu. V roku 1844 panstvo odkúpili kniežacia rodina Löwenstein-Wertheim-Freudenbergových. 
V roku 1864 sa vo východnom, dnes už neexistujúcom krídle zámku narodil významný český básnik Antonín Sova.
Po požiari v roku 1884 bolo zbúrané východné krídlo zámku. 
V 70. rokoch 19. storočia získal pacovské panstvo viedenský advokát dr. Adolf Weiss a jeho rod vlastnil Pacov až do roku 1945. V tomto období sa nachádzala v severnom krídle zámku škola a priestory boli využívané aj pre divadelné predstavenia pacovských ochotníkov a to do roku 1926.
Od roku 1945 až do roku 1997 sídlil zámku vojenský útvar.
Zámok bol pôvodne štvorkrídlový s nádvorím v strede, východné krídlo bolo zbúrané. Jeho súčasný vzhľad sa okrem demolície východného krídla príliš nezmenil od veľkej prestavby na začiatku 18. storočia. Zámok stojí v severnej časti námestia Slobody a na tejto strane ho uzatvára. Od samotného námestia je oddelený malým parkom. Najstaršia časť je západné krídlo zámku, v severnom krídle sa zachovali klenuté pivnice, zvyšky opevnenia ako aj kruhovitej veže. Okolo zámku kedysi bola vybudovaná priekopa, ktorá dnes už neexistuje, jej zvyšky sú však stále viditeľné na západnej strane zámku.
V dnešnej dobe je zámok v Pacove majetkom štátu a nachádza sa v ňom mestský úrad, knižnica, turistické informačné centrum a taktiež Múzeum Antonína Sovy. V múzeu sa nachádza niekoľko expozícií. Jedna je venovaná histórii Pacovska, druhá Pacovu a jeho spojením s motocyklovým športom, tretia predstavuje život a dielo básnika Antonína Sovu a štvrtá je galéria venovaná dielu pacovského maliara, akademického umelca Jána Autengrubera. 

</doc>
<doc id="632125" url="https://sk.wikipedia.org/wiki?curid=632125" title="Wučchangské povstanie">
Wučchangské povstanie

Wučchangské povstanie (, ) je úspešné protimandžuské povstanie, ktoré sa odohralo 10. októbra v roku 1911 v meste Wu-čchang. Toto mesto je dnes súčasťou mesta Wu-chan. Nachádza sa v južnej Číne, v provincii Chu-pej v blízkosti Dlhej rieky. Povstanie bolo začiatkom Sin-chajskej revolúcie (辛亥革命) a tiež začiatkom definitívneho pádu mandžuskej dynastie Čching (清). Po úspešnom povstaní bol dňa 29. decembra 1911 Sunjatsen zvolený za dočasného prezidenta Čínskej republiky a 1. januára v roku 1912 bola oficiálne vyhlásená Čínska republika. 12. februára toho istého roku abdikoval cisár. Wučchangským povstaním a následne Sin-chajskou revolúciou sa začala v Číne nová éra. 
Čo predchádzalo.
Stav v Číne.
Vplyv pekinskej vlády od konca 19. storočia v Číne klesal. Dôvodom bol okrem iného aj fakt, že v roku 1908 sa cisárom stal iba dvojročný chlapec Pchu-i. Miesto neho vládli regenti, ktorí boli slabí a bez autority. Na druhej strane však stále viac rástla autorita miestnych vládcov v jednotlivých provinciách. Po porážke v boji proti Japonsku a po Boxerskom povstaní sa vládnuca dynastia Čching rozhodla zreformovať armádu a vytvorila takzvanú Novú armádu (新军). Na vtedajšie pomery bola skutočne modernizovaná a bola organizovaná aj vyzbrojená podľa európskeho vzoru. Po sérií neúspešných povstaní na juhu krajiny v rokoch 1906 – 1911 sa mandžuská vláda v Pekingu rozhodla v roku 1911 do daných oblastí, vyslať túto armádu, aby obnovila poriadok v krajine. Mesto Wu-čchang, dnes súčasť Wu-chanu, vtedy patrilo k trojmestiu ležiacemu na pravom brehu Dlhej rieky. V tom čase to bolo centrum vojenského priemyslu, a práve z toho dôvodu sa tu začali vyrábať zbrane a vojenské vybavenie pre Novú armádu. Sunjatsenove revolučné idey však ovplyvnili aj mnohých vojakov Novej Armády a veľa z nich sa pridalo k revolučným organizáciám.
Hnutie na ochranu železníc.
Odpor proti Mandžuskej nadvláde bol tiež dôsledkom znárodnenia železníc v roku 1911. Centrálna vláda tak urobila pod nátlakom západných mocností, ktoré si chceli takýmto spôsobom zabezpečiť zmluvy o výstavbe železníc. Obzvlášť sa to prejavilo v provincii S’-čchuan, kde do projektu rozvoja železníc investovala miestna elita, ktorá nechcela, aby z tohto projektu profitovala centrálna vláda a mocnosti. Kľúčovú rolu zohralo Hnutie na ochranu železníc. Ich hlavným cieľom bolo zabezpečiť, aby železnica medzi S’-čchuanom a Chan-kchou zostala v súkromnom vlastníctve a nebola znárodnená. 24. augusta 1911 sa rozhodli v meste Čcheng-tu usporiadať štrajky obchodníkov a študentov. Pod nátlakom centrálnej vlády boli 7. septembra 1911 krvavo potlačené. Táto udalosť býva historicky označovaná ako masaker v Čcheng-tu. Snaha dynastie Čching o vojenské potlačenie odporu sa však obrátila proti nej a vyvrcholila povstaním vo Wu-čchangu.
Tchung-meng-chuej (Tongmenghui).
V roku 1905 zjednotil Sunjatsen niekoľko protimandžuských organizácií do jednej pod názvom Čung-kuo tchung-meng-chuej (Zhongguo tongmenghui) so sídlom v Japonsku. Spoločnosť mala charakter modernej politickej strany a považuje sa za predchodkyňu Kuomintangu.
Známy je Manifest zjednotenej ligy, ktorého programová časť obsahovala štyri hlavné body:
Realizácia týchto bodov mala prebiehať postupne v troch etapách. Prvou mala byť etapa vojenskej armády, druhou etapa dočasnej ústavy a nakoniec malo nasledovať vyhlásenie riadnej ústavy. Manifest vo svojej podstate vychádzal z troch ľudových princípov, ktoré vypracoval doktor Sunjatsen a sú nimi nacionalizmus, demokracia a ľudové blaho.
Počas rokov 1906 až 1911 zorganizovala spoločnosť Tchung-meng-chuej sériu neúspešných protimandžuských povstaní hlavne na juhu krajiny. Postupne sa jej vplyv dostával aj viac na sever. Bola zriadená pobočka v Šanghaji a vplyv Tchung-meng-chuej sa rozšíril aj do niekoľkých posádok mandžuskej armády, predovšetkým do novozriadenej Novej hubejskej armády.
Povstanie.
Nová armáda bola primárne vyslaná do S’-čchuanu, aby potlačila vzburu, ktorú zapríčinil masaker v Čcheng-tu. Keďže Tchung-meng-chuej mala v tejto armáde určitý vplyv a hrozilo odvelenie časti Novej hubejskej armády, s ktorou vo Wu-čchangu spolupracovali, rozhodli sa revolucionári využiť situáciu a začali s intenzívnymi prípravami ďalšieho protimandžuského povstania. Začiatok bol plánovaný na koniec októbra, ale večer 9. októbra v dôsledku neopatrnosti vybuchla v jednom zo skladov v ruskej koncesii uskladnená munícia. Pri vyšetrovaní výbuchu polícia odhalila pripravované povstanie a do rúk úradov sa dostali aj menné zoznamy členov revolučných organizácií. Vo Wu-čchangu sa začalo zatýkať a došlo aj k prvým popravám. Povstalci tak zostali bez vodcov a ako jedinú nádej na záchranu videli možnosť začať povstanie predčasne.
Akcie sa zúčastnilo približne 300 členov Novej armády. Vzbúrenci zabili svojich dôstojníkov a zmocnili sa zbrojnice, kde bola uschovaná výzbroj a munícia pre armádu celej provincie. K povstaniu sa rýchlo pridávali aj ďalšie jednotky Novej armády vo Wu-čchangu. Jediný väčší boj sa odohral pri sídle generálneho guvernéra Žuej-čchenga, ktorý sem sústredil väčšinu vojsk verných mandžuskej vláde. Po celonočnom boji sa revolucionárom podarilo sídlo dobyť. Žuej-čcheng spolu s ostatnými vysokými provinčnými úradníkmi utiekol. Tým bol zlomený hlavný odpor a povstalci sa tak do 12 hodín od začiatku povstania zmocnili celého mesta. Keďže bolo potrebné urýchlene vytvoriť revolučnú vládu, vodcovia povstania sa rozhodli zvolať zhromaždenie zástupcov členov Chu-pejských revolučných organizácií a niektorých popredných osobností. Za vodcu prvých revolucionárov si zvolili Li Jüan-chunga, vojenského veliteľa, ktorý dovtedy kontroloval trojmestie Wu-chan. (Sunjatsen sa v tom čase ešte nachádzal v USA.)
Niektoré zdroje uvádzajú, že po počiatočnej revolte, ktorá vypukla 10. októbra vo Wu-čchangu, sa vytvorili skupinky Chanov, nazývané aj 'dare-to-die squads' (敢死队, gǎnsǐduì), ktoré chodili ulicami Wu-čchangu a prevolávali heslá ako „Zabite Mandžuských úradníkov“ (杀戮满官旗人, Shālù mǎn guān qí rén), „Vyhľaďte ne-hanov“ (杀尽胡儿, Shā jǐn hú‘er), „Oživte Hanov, vyhlaďte Mandžuov“ (兴汉灭满, Xìng hàn miè mǎn). Členovia týchto skupín, medzi ktorých patrili aj členovia tajných spoločností a Chanskej milície, cez deň aj v noci chodili po meste a vraždili mandžuských obyvateľov. Dá sa povedať, že išlo o akúsi rasovú pomstu. O týchto udalostiach sa v ČĽR dnes hovorí veľmi málo. Keď sa spomína revolúcia z roku 1911, kladie sa dôraz predovšetkým na zahraničný imperializmus a prebudenie čínskeho nacionalizmu.
Výsledky.
Napriek tomu, že povstanie nebolo ešte do detailu pripravené, bolo na rozdiel od tých predošlých úspešné. Správa o úspešnom povstaní sa rýchlo rozšírila a jednotlivé južné provincie začali postupne deklarovať nezávislosť na mandžuskom dvore. Ich predstavitelia sa zišli v novembri v roku 1911 v Nankingu, kde zostavili dočasné Národné zhromaždenie, ktoré sformulovalo požiadavku na abdikáciu cisára a vyhlásenie republiky. Mandžuský dvor požiadal o pomoc Jüan Š’-kchaja, ktorý sa však pridal na stranu revolucionárov po tom, čo mu bolo prisľúbené prezidentské kreslo. Funkciu dočasného prezidenta dovtedy zastával Sunjatsen. Jüen Š’kchaj (Yuan Shikai) na toto miesto nastúpil 3. februára v roku 1912.
Wu-čchangské povstanie teda začalo proces, ktorý vyvrcholil 1. januára 1912 vyhlásením Čínskej republiky a 12. februára toho istého roku abdikáciou cisára. Pretože sa tento proces odohrával z väčšej časti v cyklickom roku lunárneho kalendára nazývaného Sin-chaj, dostal názov Sin-chaiská revolúcia.
Na Taiwane sa 10. október, deň vzniku povstania, dodnes slávi ako štátny sviatok Čínskej republiky s názvom „Sviatok dvoch desiatok“. 1. január roku 1912 bol ustanovený aj ako prvý deň prvého roku Republiky a na Taiwane sa letopočet dodnes počíta od tohto dátumu.

</doc>
<doc id="632127" url="https://sk.wikipedia.org/wiki?curid=632127" title="Hovorová slovenčina">
Hovorová slovenčina



</doc>
<doc id="632128" url="https://sk.wikipedia.org/wiki?curid=632128" title="Kostol svätého Václava">
Kostol svätého Václava

Kostol svätého Václava môže byť:

</doc>
<doc id="632130" url="https://sk.wikipedia.org/wiki?curid=632130" title="Zlé banky">
Zlé banky

Zlé banky () je nemecko-luxembursko-francúzsky dramatický televízny seriál, ktorého tvorcom je Oliver Kienle. Seriál mal v Nemecku premiéru 21. februára 2018. V marci 2018 bol seriál obnovený pre druhú sériu.
Na Slovensku mal seriál premiéru 21. mája 2019 na Jednotke.
Vysielanie.
Prvé dve časti mali premiéru 21. februára 2018 na Berlínskom medzinárodnom festivale 2018 v Zoo Palast. O deň neskôr, teda 22. februára 2018, bolo všetkých 6 epizód zverejnených na webe staníc ZDF a Arte. Za prvý týždeň si seriál pozrelo 1,3 milióna ľudí. 1. marca 2018 televízia Arte odvysielala prvé 4 epizódy seriálu a ďalšie 2 časti boli vysielané 2. marca 2018. Od 3. do 5. marca 2018 seriál vysielala stanica ZDF. 3. marca 2018 bol seriál vydaný na DVD.

</doc>
<doc id="632131" url="https://sk.wikipedia.org/wiki?curid=632131" title="Apex Legends">
Apex Legends

Apex Legends je počítačová free-to-play hra typu Battle Royale, vyvinutá spoločnosťou Respawn Entertainment a publikovaná Electronic Arts. Hra bola vydaná pre Microsoft Windows, PlayStation 4 a Xbox One 4. februára 2019, bez predchádzajúceho oznámenia alebo marketingu
Hodnotenie.
"Apex Legends" získala veľmi pozitívne recenzie od kritikov, ktorí chválili hrateľnosť, progresívny systém a fúziu prvkov rôznych žánrov. Niektorí ju považovali za konkurenta " Fortnite Battle Royale", podobnej hry, ktorá získala v predchádzajúcom roku obrovskú popularitu. 
Hranie hry.
Hra "Apex Legends" spája prvky rôznych videohier, vrátane vlastných prvkov zo série "Titanfall" a žánru Battle Royale. Približne šesťdesiat hráčov v trojčlenných skupinách je postavených proti sebe na ostrove, pričom jeden hráč kontroluje, kde ich družstvo pristane. Jednotky potom musia získať zbrane a iné zdroje na boj proti ostatným skupinám, počas ktorého sa hracia plocha postupne zmenšuje. Súboj sa končí, keď zostane jediné družstvo. Komunikácia s členmi tímu je možná prostredníctvom hlasového chatu alebo tzv. "ping systému", ktorý umožňuje spoluhráčom ľahko označiť zdroje, miesta a nepriateľov.
Hra obsahuje na výber dvadsať legend (hoci štrnásť z nich je štandardne zamknutých) a obsahuje mikrotransakčný systém pre kozmetické výrobky.
Zdroje a externé odkazy.
Oficiálna stránka hry

</doc>
<doc id="632135" url="https://sk.wikipedia.org/wiki?curid=632135" title="Imrich Michnovič">
Imrich Michnovič

Doc. PhDr. Imrich Michnovič, CSc. (* 1940, Vranov nad Topľou) je slovenský historik a bývalý univerzitný pedagóg. Vo svojej vedecko-výskumnej činnosti sa zaoberá sa regionálnymi dejinami východného Slovenska, najmä agrárnou otázkou a dejinami mesta Vranov nad Topľou.
V roku 1973 nastúpil ako odborný asistent na Pedagogickú fakultu v Prešove Univerzity Pavla Jozefa Šafárika v Košiciach (dnes Pedagogická fakulta Prešovskej univerzity v Prešove). Pôsobil ako zostavovateľ pri 16 ročníkoch spoločenskovedného zborníka "Nové obzory" a od roku 2001 ako hlavný garant "Ročenky Katedry dejín Fakulty humanitných a prírodných vied Prešovskej univerzity" (dnes "Annales historici Presovienses"). Po konštituovaní redakčnej rady sa stal jej prvým predsedom. V roku 2005 odišiel do penzie.

</doc>
<doc id="632137" url="https://sk.wikipedia.org/wiki?curid=632137" title="Klimatogeografia">
Klimatogeografia



</doc>
<doc id="632138" url="https://sk.wikipedia.org/wiki?curid=632138" title="Kaplnka svätej Anny (Pacov)">
Kaplnka svätej Anny (Pacov)

Kaplnka svätej Anny je budova barokovej kaplnky nachádzajúca sa blízko historickej mestskej pamiatkovej zóny v juhovýchodnej časti mesta Pacov v okrese Pelhřimov v kraji Vysočina v Česku. Má priznaný štatút kultúrnej pamiatky.
Dejiny a charakteristika.
Kaplnka bola postavená v rokoch 1701 - 1703 na mieste, kde vyviera prameň údajne liečivej vody. Údajne sa na mieste v tomto období nachádzali aj kúpele.
V polovici 18. storočia bola prestavaná do dnešnej podoby.
V roku 1989 prebehla renovácia omietky a strechy kaplnky.
Kaplnka bola postavená na vtedajšom juhovýchodnom kraji mesta. Má zvonku pôdorys rovnostranného osemuholníka, interiér má kruhovitý pôdorys. Vchod je polkruhovitý a zabezpečený barokovými kovanými železnými dverami. Nad vchodom sa nachádzajú slnečné hodiny s nápisom „Hora Ruit“, ktoré na omietku namaľoval maliar Petr Hampl. Vchod do kaplnky sa nachádza na východnej strane. Strecha kaplnky je ihlanovitého tvaru, pokrytá plechmi. Na vrchole je zakončená cibuľovitou kupolou s dvojramenným krížom a veterníkom. V interiéri je strecha kupolovitého tvaru vymaľovaná freskami.
V interiéri sa nachádza rokokový oltár z 18. storočia.
Budova je pamiatkovo chránená od 3. 5. 1958.

</doc>
<doc id="632143" url="https://sk.wikipedia.org/wiki?curid=632143" title="Battle Royale (žáner)">
Battle Royale (žáner)

Battle royale je videoherný žáner, ktorý kombinuje prežitie, prieskum a bitky, pri ktorých víťazí ten, kto prežije ako posledný (anglicky "Last Standing Wins") . Hry tohto typu hrá naraz veľké množstvo hráčov, ktorí obyčajne začínajú s minimálnym vybavením, musia hľadať zbrane a vybavenie a eliminovať ostatných hráčov. Víťazom sa stáva posledný hráč alebo tím v hre.Herná plocha sa postupom času neustále zmenšuje: hráči sú nútení sa zdržovať na čoraz menšom priestore (bezpečnej zóne), mimo neho ich postavy strácajú zdravie. Meno žánru je prevzaté z japonského filmu Battle Royale z roku 2000, ktorý predstavuje podobnú koncepciu zápasu v postupne sa zmenšujúcej zóne.
Žáner vznikol z modov pre rozsiahle hry o prežitie, ako napríklad Minecraft a ARMA 2 na začiatku roka 2010. Od roku 2017 sa stal kultúrnym fenoménom. V marci 2017 vyšla prvá hra tohto žánru: PlayerUnknown's Battlegrounds. V septembri 2017 vyšla hra Fortnite Battle Royale, ktorá sa stala kultúrnym fenoménom na viac ako rok a pol. Vo februári 2019 vyšla hra Apex Legends. V súčasnosti je tento žáner najhranejším na svete. 

</doc>
<doc id="632144" url="https://sk.wikipedia.org/wiki?curid=632144" title="Battle Royale">
Battle Royale

Battle Royale môže byť:

</doc>
<doc id="632145" url="https://sk.wikipedia.org/wiki?curid=632145" title="Vysoký Tribeč">
Vysoký Tribeč

Vysoký Tribeč je geomorfologickou časťou Veľkého Tribča, podcelku pohoria Tribeč. Leží v strednej časti podcelku, severozápadne od Zlatých Moraviec.
Polohopis.
Územie sa nachádza v strednej, najvyššej časti pohoria Tribeč a zaberá centrálnu časť podcelku Veľký Tribeč. Vytvára oválny pás územia, pretiahnutý v západo-východnom smere, severozápadne od Zlatých Moraviec. Vysoký Tribeč obklopujú len časti pohoria Tribeč, menovite na severe a severozápade nadväzuje Hornonitrianske predhorie, juhozápadným a južným smerom leží Zlatnianske predhorie, obe časti podcelku Veľký Tribeč. Na východe susedí Skýcovská vrchovina, ktorá tvorí geomorfologickú časť podcelku Rázdiel. 
Západné a severné úbočia Vysokého Tribča patria do povodia Nitry, kde smerujú aj najvýznamnejšie prítoky tejto časti, Dršňa, Hradský potok a Vyčoma. Vodné toky z južnej časti tečú južným smerom do riečky Žitava, medzi nimi Čerešňový potok a Stránka.
Chránené územia.
Celá stredná časť pohoria, vrátane Vysokého Tribča, patrí do Chránenej krajinnej oblasti Ponitrie. Osobitne chránené územia sa tu nenachádzajú, v blízkosti však leží chránený areál Topoľčianska zubria zvernica na juhu, národná prírodná rezervácia Hrdovická, prírodná rezervácia Kovarská hôrka a Solčiansky háj západným smerom.
Turizmus.
Turisticky atraktívne územie je prístupné značenými chodníkmi z okolitých obcí v podhorí. Najnavštevovanejší je hlavný hrebeň v úseku Veľký Tribeč – Malý Tribeč – Medvedí vrch, s pokračovaním na Javorový vrch. Obľúbené lokality sú tiež ruiny Čierneho hradu v blízkosti obce Zlatno a okolité chránené územia.

</doc>
<doc id="632150" url="https://sk.wikipedia.org/wiki?curid=632150" title="Hornonitrianske predhorie">
Hornonitrianske predhorie

Hornonitrianske predhorie alebo Hornianske predhorie je geomorfologickou časťou Veľkého Tribča, podcelku pohoria Tribeč. Leží v severozápadnej časti podcelku, juhovýchodne od Topoľčian.
Polohopis.
Územie sa nachádza v strednej časti pohoria Tribeč a zaberá severozápadnú časť podcelku Veľký Tribeč. Vytvára pás územia, lemujúci túto časť pohoria, približne od Ješkovej Vsi na severe, po Kovarce na západe. Hornonitrianske predhorie obklopuje v rámci pohoria na východe Skýcovská vrchovina, geomorfologická časť podcelku Rázdiel, južným smerom nadväzuje podcelok Veľký Tribeč s časťami Vysoký Tribeč a Zlatnianske predhorie. Severný a západný smer vymedzuje Tribečské podhorie, ktoré je súčasťou Podunajskej pahorkatiny. 
Západné a severné úbočia Veľkého Tribča patria do povodia Nitry, kde smerujú aj všetky vodné toky z Hornonitrianskeho predhoria. Najvýznamnejšie potoky tejto časti pohoria sú Dršňa, Lišna, Vyčoma a Hradský potok.
Chránené územia.
Prakticky celá stredná časť pohoria, vrátane Hornonitrianskeho podhoria, patrí do Chránenej krajinnej oblasti Ponitrie. Osobitne chránenými územiami sú národná prírodná rezervácia Hrdovická, prírodná rezervácia Kovarská hôrka a Solčiansky háj.
Turizmus.
Turisticky atraktívne lokality sú najmä v chránených oblastiach na západnom okraji územia. Značené chodníky z okolitých obcí vedú na dominantné vrchy pohoria. Najnavštevovanejší je hlavný hrebeň v úseku Veľký Tribeč – Malý Tribeč – Medvedí vrch, s pokračovaním na Javorový vrch.

</doc>
<doc id="632152" url="https://sk.wikipedia.org/wiki?curid=632152" title="Jaroslav Taraba">
Jaroslav Taraba

Jaroslav Taraba (* 18. január 1932, Leopoldov – † 30. apríl 2020, Lednické Rovne) bol slovenský sklársky dizajnér a výtvarník, spolu s Karolom Hološkom jeden zo zakladateľov moderného sklárskeho dizajnu na Slovensku.
Životopis.
Jaroslav Taraba sa narodil sa na Dolnom Považí v meste Leopoldov. Navštevoval súkromné štúdium kresby a maľby v Prahe (19561959). Študoval na Vyššej priemyselnej škole sklárskej v Lednických Rovniach (19601965). V sklárniach na Lednických Rovniach nastúpil v roku 1948. Kde pracoval ako asistent u sklárskeho dizajnéra Karola Hološku. Spoločne s Hološkom a technikom Ing. Vojtechom Chmelíkom sa im podarilo uskutočniť prevratný krok vo výrobe ručne fúkaného skla. Technológia tzv. ťahanej nôžky, ktorá umožňovala výrobu kalicha a stopky pohára z jedného kusa skloviny, bola patentovaná v roku 1956. Od roku 1972 sa stal vedúcim dizajnérskeho oddelenia Tatrasklo, v súčasnosti RONA. Na tomto mieste posobil až do roku 1992. Spolu s Karolom Hološkom patrili k prvým dizajnérom sklárskeho priemyslu na Slovensku.
Bol taktiež jedeným z iniciátorov založenia Slovenského múzea sklárstva v Lednických Rovniach a podieľal sa aj na výrobe historického skla pre expozície múzea.
Tvorba.
Tarabova tvorba bola spočiatku ovplyvnená princípmi navrhovania nápojového skla Karola Hološku. Postupne sa prepracoval k vlastnému tvarosloviu, využívajúc geometrický dekor vytváraný pantografom. Neskôr pracoval viac s čistým geometrickým tvarovaním skla bez dekorovaný doplnkov. Okrem nápojového skla sa venoval aj hutnícky tvarovaným úžitkovým predmetom z farebného skla. Ďalším prínosom je Tarabove rozšírenie nápojových súprav o ďalšie typy nádob – misky, karafy, vázy – ako súčasti kompletov stolových súprav.
Bol aktívnym účastníkom medzinárodných sklárskych sympózií v Lednických Rovniach.

</doc>
<doc id="632159" url="https://sk.wikipedia.org/wiki?curid=632159" title="Zoznam častí seriálu Oteckovia">
Zoznam častí seriálu Oteckovia

Oteckovia je slovenský denný seriál vysielaný na TV Markíza. Ide o adaptáciu argentínskej telenovely "Señores Papis" z roku 2014 vysielanej v televízii telefe. Seriál sa vysiela od 1. januára 2018 do 10. júna 2022 v podvečernom slote o cca 17:55 od pondelka do piatka. Seriál sa po druhej sérii dočkal 24. decembra 2019 špeciálu - Vianočný zázrak. V súvislosti s SARS-CoV-2 Markíza dočasne v marci 2020 pozastavila výrobu seriálu Oteckovia až do odvolania. Od 13. marca došlo k zrušeniu piatkových epizód, od 17. marca dokonca televízia obmedzila vysielanie iba na tri dni od pondelka do stredy, dočasne poslednú časť Markíza naplánovala na 1. apríla. Natáčať sa začalo znova 1. júna 2020 a vysielať 31. augusta 2020.
Série.
Série sú zoradené podľa oficiálneho zdroja televízie Markíza.
Časti.
Série sú zoradené podľa oficiálneho zdroja televízie Markíza.

</doc>
<doc id="632162" url="https://sk.wikipedia.org/wiki?curid=632162" title="Piotr Arkadievič Stolypin">
Piotr Arkadievič Stolypin

Piotr Arkadievič Stolypin (; * 2. (14.) apríl 1862, Drážďany, Saské kráľovstvo, Nemecký spolok† 5. (18.) september 1911, Kyjev, Ruská ríša) bol ruský politik, reformátor a štátnik. Do roku 1906 do svojej smrti pôsobil ako minister vnútra a predseda vlády. Stolypin bol monarchista, ktorý sa snažil čeliť revolučným tendenciám realizáciou pokrokových reforiem, z ktorých najdôležitejšia bola agrárna reforma. Je považovaný za jedného z posledných veľkých štátnikov cárskeho Ruska s jasnou víziou verejnej politiky a s odhodlaním uskutočniť významné reformy krajiny. Zomrel na následky atentátu v Kyjeve.
Život.
Mladosť a raná kariéra.
Narodil sa v nemeckých Drážďanoch v rodine ruského veľvyslanca, generála Arkadia Stolypina. Jeho rodičia boli priateľmi Gogoľa a Tolstého. Ruský básnik Lermontov bol jeho bratrancom z tretieho kolena. Jeho otec bol atamanom uralského kozáckeho vojska a počas rusko-tureckej vojny (1877 – 1878) velil armádnemu zboru, ktorý bojoval v Bulharsku.
Študoval na Vilniuskom gymnáziu, neskôr sa s rodičmi presťahoval do mesta Oriol. Cestoval po Európe so svojimi rodičmi a okrem ruštiny plynule rozprával po nemecky, anglicky a francúzsky. V roku 1881 začal študovať na matematicko-fyzikálnej fakulte Peterburskej univerzity, ktorú ukončil v roku 1885. Bol výborným študentom a školu ukončil s titulom kandidáta vied. Medzi jeho pedagógmi bol napr. D. Mendelejev.
V roku 1884 zomrel pri súboji Stolypinov starší brat Michail. Onedlho Piotr Stolypin požiadal o ruku jeho snúbenicu Oľgu Borisovnu Neidhardt. Manželia žili v mieri a harmónii, stali sa rodičmi piatich dcér a jedného syna. Oľga Borisovna Stolypina zomrela v roku 1944.
Začiatky v štátnej správe.
V rokoch 1889 – 1902 pôsobil v Kovnianskom ujezde ako vysoký štátny úradník a sudca. Úspešne sa tu venoval rozvoju ekonomiky regiónu a postupne stúpal v hierarchii štátnej správy. Svoje pôsobenie v tejto oblasti neskôr považoval za najšťastnejšie obdobie svojho života. Videl však tiež, že život v guberniách je spleťou podriadenosti, korupcie, byrokracie a práva.
Vďaka známosti s ministrom vnútra Viačeslavom von Pleve bol v roku 1902 menovaný za gubernátora v Hrodne v dnešnom Bielorusku. Neskôr v rokoch 1903 až 1906 pôsobil ako gubernátor v pravdepodobne najproblematickejšej gubernii v krajine - v Saratovskej gubernii. Počas tejto práce videl zaostalosť, chudobu a problémy, ktoré v Rusku pretrvávali. Na rozdiel od západných gubernií, v ktorých predtým pôsobil, v Saratovskej gubernii stále pretrvával zastaralý občinový systém poľnohospodárstva. V gubernii boli pravidelné roľnícke vzbury, najmä po revolúcii v roku 1905. Stolypin sa významnou mierou podieľal na potlačení revolúcie v gubernii. Inicioval jednak poľné súdy a použitie trestu smrti pre teroristov, zároveň sa však angažoval vlastným príkladom a rad nepokojov upokojoval osobne bez použitia zbraní. Navštívil rad rebelujúcich obcí a osobne sa rozprával s radikálnymi agitátormi. Známou sa stala príhoda v jednej z dedín, kde prehovoril atentátnika so zbraňou v ruke aby ju zložil, tým že si rozopol kabát a žiadal ho nech naňho vystrelí. Týmito krokmi si získal priazeň cára Mikuláša II. ale aj povesť tvrdého úradníka ochotného pre udržanie poriadku použiť silu.
Predseda rady ministrov.
26. apríla 1906 bol menovaný na post ministra vnútra. Po tom, čo cár povolil zriadiť prvú ruskú Štátnu dumu. Keď bola prvá Duma pre nesúhlas s politikou cára Mikuláša II. rozpustená bol 8. júla 1906 zároveň menovaný do funkcie Predsedu rady ministrov (teda de facto predsedu vlády). Obdobie jeho vlády, až do jeho smrti v roku 1911 bolo búrlivé. Hlavnou politickou myšlienkou P. A. Stolypina bolo, že reformy krajiny sa dajú úspešne uskutočniť len vtedy, ak existuje silná štátna moc. Preto boli jeho reformy spojené so zintenzívnením boja proti revolučnému hnutiu, represiami polície a boji proti slobode tlače.
Stolypinovym hlavým cieľom bola pozemková reforma, ktorá ďalekosiahlym spôsobom ovplyvňovala hospodárstvo krajiny a početné nespokojné vidiecke roľnícke obyvateľstvo. Roľníkov sa snažil zrovnoprávniť aj zavedením rovnosti pred civilnými súdmi. Jeho ďalšie reformy však mali za cieľ aj modernizáciu štátnej správy, polície a súdnictva, zavedenie sociálneho poistenia robotníkov, náboženskú slobodu, zavedenie dane z príjmu, povinnú školskú dochádzku, autonómiu vysokého školstva a zahraničnú politiku nezávislú na cárovi.
Bol si vedomý, že riešenie postavenie roľníckeho obyvateľstva, ktoré v krajine prevažovalo je jedným z rozhodujúcich faktorov, ktorý bude rozhodovať o prežití krajiny, resp. udržaní cárskeho zriadenia. Za rozhodujúcu považoval likvidáciu zastaralého a neefektívneho občinového systému hospodárenia a jeho nahradenie malými dedičnými rodinnými hospodárstvami. Reforma bola vykonaná niekoľkými metódami. Dekrét z 9. novembra 1906 umožnil roľníkom opustiť občinu a napokon zákon zo 14. júna 1910 prinútil občinu opustiť všetkým roľníkom. Roľník by mohol požadovať scelenie parciel do jedného pozemku, alebo sa odsťahovať na samotu (rus. chutor); na kúpu týchto pozemkov vznikla Roľnícka banka, ktorá poskytovala veľké peňažné úvery; vzhľadom na nedostatok pôdy v strednom Rusku vláda podporovala presídlenie roľníkov na východ za Ural. Prisťahovalcom boli poskytnuté pôžičky na usídlenie na novom mieste, boli vytvárané štátne sklady pre poľnohospodárske stroje; poskytované agronomické poradenstvo, lekárske poradenstvo a veterinárna starostlivosť.
Stolypin okamžite zaviedol prísne právne kroky proti odporcom vlády. 3. júna 1907 v rozpore so zákonom rozpustil druhú Štátnu dumu, a pozmenil volebné právo tak, aby sa po nových voľbách do dumy dostalo menej predstaviteľov roľníctva, etnických menšín a predstaviteľov ľavicových strán, zatiaľ čo stúpol počet okťabristov, nacionalistov a krajnej pravice, ktoré ho podporovali. Jeho cieľom nebolo vytvoriť liberálnu demokraciu, ale upevniť a zlepšiť fungovanie krajiny pod cárovým vedením ako akúsi modernizovanú autokraciu. Na druhú stranu kládol existenciu ruského štátu nad záujmy cára a jeho dynastie. Tieto kroky boli videné negatívne rôznymi skupinami nielen ľavicou ale aj krajnou pravicou, časťou šľachty, predstaviteľmi ortodoxnej cirkvi aj viacerými skorumpovanými úradníkmi, ktorých ohrozovala jeho práca.
Stolypinove reformy mali kladný dosah na ruské hospodárstvo. Hospodárstvo bolo aj vďaka reformným krokom stabilnejšie, zvyšovala sa kúpna sila obyvateľstva a zvýšili sa zásoby valút v dôsledku predaja obilia do zahraničia.
Postupom času sa však Stolypin dostával do čoraz väčších sporov s cárskou rodinou. Imperátorka proti jeho vôli presadila svojho kandidáta na šéfa polície P. G. Kurlova, ktorý dal následne Stolypina sledovať a kontrolovať jeho korešpondenciu. Zároveň sa dostal do sporov s cárom pre zmeny v štruktúre lokálnej samosprávy (zavedenie zemstiev) ako aj pre zásahy do financovania armády, na ktorú si robil nároky výlučne cár.
Smrť.
V období rokov 1905 až 1911 bolo na Stolypina spáchaných 11 atentátov. 
Koncom augusta 1911 bol pozvaný do Kyjeva na otvorenie pamätníka Alexandrovi II. Informácie o možnom atentáte mu boli známe, napriek tomu cestoval do Kyjeva bez ochranky. Atentát sa udial 1. septembra 1911 v priebehu divadelného predstavenia diela Rimského-Korsakova "Rozprávka o cárovi Saltánovi". Počas prestávky po druhom dejstve bol Stolypin postrelený dvoma ranami eserom D. G. Bogrovom pred očami cára a jeho 4 dcér. Jedna guľka zasiahla Stolypina do pravej ruky, druhá sa od medaily odrazila do pečene. Zomrel na následky zranení 5. septembra 1911 v noci. Ako sa neskôr ukázalo, atentátnik Bogrov nebol iba ľavicový revolucionár, ale zároveň tajný spolupracovník polície. Dodnes preto panujú dohady, že mohol byť zavraždený tajnou políciou so súhlasom cára.
Stolypin predpokladal, že sa stane obeťou atentátu a želal si aby bol pochovaný na mieste, kde bude zavraždený. Bol preto pochovaný v Kyjevsko-pečorskej lavre v Kyjeve.

</doc>
<doc id="632166" url="https://sk.wikipedia.org/wiki?curid=632166" title="Fakultná nemocnica AGEL Košice‑Šaca">
Fakultná nemocnica AGEL Košice‑Šaca

Fakultná nemocnica AGEL Košice‑Šaca (do 19. júna 2003 VSŽ Nemocnica Košice-Šaca, do 3. júla 2020 Nemocnica Košice-Šaca, a.s. 1. súkromná nemocnica, oficiálne celým názvom Fakultná nemocnica AGEL Košice-Šaca, a.s.) je prvá súkromná nemocnica na Slovensku. Bola založená v roku 1970 a sídli na okraji košickej mestskej časti Šaca.
Nemocnica Košice-Šaca poskytuje zdravotnú starostlivosť pre spádovú oblasť zo zhruba 100 000 obyvateľmi do ktorých patria pacienti hlavne z U. S. Steelu Košice, Moldavy nad Bodvou a časti okresu Košice II. Pre Žilinský, Banskobystrický, Prešovský a Košický kraj poskytuje zdravotnú starostlivosť v odbore popálenín a rekonštrukčnej chirurgie. Nemocnica je otvorená aj pre pacientov z iných regiónov, ktorí túto možnosť vo veľkej miere využívajú. V každoročnom rebríčku najlepších nemocníc na Slovensku tvorenom inštitútom INEKO, sa Nemocnica Košice-Šaca v roku 2018 umiestnila na druhom mieste v kategórii "Všeobecné nemocnice", hneď za nemocnicou v Starej Ľubovni.
História.
Televízny serál Nemocnica na okraji mesta presne vystihuje polohu Nemocnice Šaca. V 70. rokoch minulého storočia patrila Nemocnica v Šaci k najmodernejším veľkým nemocniciam na Slovensku a patrí k nim do dnes. Počas jej existencie prešla nemocnica viacerými rekonštrukciami. V roku 2006 bolo k nemocnici pristavané diagnostické centrum a najnovšie v roku 2016 tu vzniklo operačné centrum s celkovo piatimi sálami. 
Areál, v ktorom zastáva dominantné postavenia 12 poschodová nemocničná budova, začali stavať Hutné stavby Košice v roku 1962. Investorom sa stali vtedajšie Východoslovenské železiarne (VSŽ). Architekti nemocnice – Karel Prager, Jiří Kadeřábek a Jiří Albrecht z Prahy získali za tento projekt zlatú medailu na svetovej súťaži projektov zdravotníckych zariadení v Izraeli. Tá istá trojica autorov navrhla v Prahe výnimočnú budovu Federálneho zhromaždenia (teraz slúži Národnému múzeu) alebo Novú scénu Národného divadla. 
Do tohto moderného objektu sa presťahovala stará provizórna nemocnica z centra Šace (sídlila na Železiarenskej ulici 14A), aby na jej mieste v roku 1973 vzniklo prvé lôžkové rehabilitačné oddelenie v Česko-Slovensku. Umožnilo to revolučný krok, ktorý spočíval v začatí rehabilitácie hneď ako to bolo možné, hoci sa pacient ešte len doliečoval. Nemocnica, ktorá sa v roku 1997 stala súkromnou, si vybudovala tak silnú povesť, že množsto budúcich mamičiek privádzalo na svet svoje deti práve v tejto nemocnici, aj keď to pre nich nebola najbilžia pôrodnica. Kľúčom k tomuto úspechu boli špičkoví lekári, dobrá komunikácia s pacientom, 944 zamestnancov (v roku 1997) a výborné technické vybavenie. 
Kladný prístup personálu k samotnému pacientovi naznačuje vo vestibule farebná mozaika Helmuta Bistiku z roku 2006. Areál má aj umelecky pridanú hodnotu aj vďaka vyvýšenej soche Miloslava Chlupáča v parku medzi jednotlivými budovami a dvom kamenným reliéfom na prednej i zadnej fasáde vstupnej budovy. Predný reliéf s názvom "Ozvena" vytvoril Ludwik Korkoš v rozpetí rokov 1957 – 1970, pôvodom z Poľska, ktorý je aj autorom pamätníka Slovenskej republike rádu v Prešove. Zadný reliéf z roku 1970 je umeleckým dielom v tom čase budúceho vedúceho Katedry sochárstva na VŠVU v Bratislave Ladislava Snopeka, ktorý má umiestnenú svoju druhú plastiku s názvom "Dvaja na Terase" pred košickým Spoločenským pavilónom na Triede SNP. 
Nemocnica mala byť pôvodne dokončená v roku 1967, no napokon jej 15 oddelení otvorili v až roku 1970. Oddelenia pozostávali s 461 postelí a nemocnica disponovala aj zaujímavosťou, ktorou bola potrubná pošta. Oddelenie popálenín bolo jediné v Česko-Slovensku a neskôr v nemocnici pribudlo aj oddelenie nukleárnej medicíny. Zariadenie už od vtedy až po súčasnosť slúžilo nielen zamestnancom VSŽ (dnešný U. S. Steel), ale aj obyvateľom spádovej oblasti Moldava nad Bodvou.
Rozšírenia.
K pôvodnej hlavnej budove a 3-poschodovej komplementárnej časti v roku 2016 pribudlo nové 3-poschodové operačné centrum, ktoré zastrešuje viaceré operačné sály, lôžkové jednotky pooperačnej intenzívnej starostlivosti a ARO s napojením na urgentný príjem. 
Výška investície bola zrhuba 9 miliónov eur bez DPH. Po tejto prístavbe začala aj rekonštrukcia komplementárnej budovy a starých operačných sál. Vzniknúť by tu mala multifunkčná jednotka intenzívnej starostlivosti. Postupom času prešla nemocnica viacerými rekonštrukciami, medzi ktorými sa posledná zameriavala na pôrodnice. Rekonštrukcia pôrodníc bola kompletne ukončená 30. apríla 2019, pri ktorej bolo uviedených do prevádzky päť nových pôrodných boxov a dve nové operačné sály. Investíciu vo výške 2 miliónov eur hradila spoločnosť AGEL, a.s. do ktorej skupiny nemocnica patrí. Nové pôrodné boxy vynikajú vlastným sociálnym zariadením a centrálnym monitorovacím systémom. Ročne sa v šačanskej nemocnici narodí okolo 1 900 detí. Na svet im pomáha až trinásť lekárov a následne sa o ne stará tím siedmich lekárov nemocničného Novorodeneckého oddelenia.
V marci 2022 nemocica otvorila nový urgentný príjem za 9 miliónov €. Výstavba trvala 21 mesiacov. Súčasťou novopostaveného urgentu je operačné centrum pre miniinvazívne výkony, zákroková miestnosť, multifunkčná chirurgická jednotka intenzívnej starostlivosti, špecializované a ambulantné vyšetrovne, expektačná miestnosť, personálne a hygienické zázemie.
Prvý robot v Slovenskom zdravotníctve.
Nemocnica Šaca v spolupráci s Technickou univerzitou v Košiciach a jej Katedrou eletrotechniky a mechatroniky FEI, 26. júla 2017 predviedli mobilného robota novej generácie, ktorý prebral časť práce zdravotníckeho personálu. "Pathfinder" je unikátny autonómny robot určený na transport materiálu medzi jednotlivými pracoviskami v medicínskom prostredí. Tvorcom robota je Ing. Ján Bačík, PhD. pôsobiaci na Technickej univerzite, ktorý nemocnici robota daroval. Podľa jeho slov je najväčšou výhodou tohto autonómneho systému fakt, že pri implementácii robota a jeho používaní v zdravotníckom zariadení sa všetko deje virtuálne. Čiže nie sú potrebné žiadne zásahy do infraštruktúry samotnej nemocnice, akými by mohli byť napríklad indukčné vedenia v podlahe, alebo nalepenie rôznych typov vizuálnych navigačných čiar.

</doc>
<doc id="632168" url="https://sk.wikipedia.org/wiki?curid=632168" title="Úročenie">
Úročenie



</doc>
<doc id="632169" url="https://sk.wikipedia.org/wiki?curid=632169" title="Zložené úrokovanie">
Zložené úrokovanie



</doc>
<doc id="632170" url="https://sk.wikipedia.org/wiki?curid=632170" title="Zložité úrokovanie">
Zložité úrokovanie



</doc>
<doc id="632171" url="https://sk.wikipedia.org/wiki?curid=632171" title="Zložité úročenie">
Zložité úročenie



</doc>
<doc id="632172" url="https://sk.wikipedia.org/wiki?curid=632172" title="Úroky z úrokov">
Úroky z úrokov



</doc>
<doc id="632173" url="https://sk.wikipedia.org/wiki?curid=632173" title="Zložený úrok">
Zložený úrok



</doc>
<doc id="632174" url="https://sk.wikipedia.org/wiki?curid=632174" title="Zložitý úrok">
Zložitý úrok



</doc>
<doc id="632175" url="https://sk.wikipedia.org/wiki?curid=632175" title="Úrok z úrokov">
Úrok z úrokov



</doc>
<doc id="632178" url="https://sk.wikipedia.org/wiki?curid=632178" title="Wikimedia Slovenská republika">
Wikimedia Slovenská republika



</doc>
<doc id="632181" url="https://sk.wikipedia.org/wiki?curid=632181" title="Jaroslav Kubera">
Jaroslav Kubera

Jaroslav Kubera (* 16. február 1947, Louny† 20. január 2020, Ústí nad Labem) bol český politik, od 14. novembra 2018 až do svojej smrti 20. januára 2020 bol predsedom Senátu Parlamentu Českej republiky, hornej komory českého parlamentu. Medzi rokmi 1994 až 2018 stál nepretržite v čele mesta Teplice, najskôr ako starosta, potom od roku 2001 už ako primátor. Od roku 2000 bol senátorom za obvod číslo 32 - Teplice. Bol predsedom Ústavno-právneho výboru Senátu a od roku 2016 až do roku 2018 bol podpredsedom hornej komory. Od roku 2016 bol zastupiteľom Úsťanského kraja.
Ako politik vystupoval veľmi aktívne, bol známy pre svoje žartovné a často kontroverzné výroky, aj pre ne bol často radený medzi najzaujímavejších členov českého parlamentu. Mediálne bol známy aj ako náruživý fajčiar.
V rokoch 1967 až 1968 bol členom Komunistickej strany Československa. Do politického sveta sa vrátil po Nežnej revolúcii, keď vstúpil do Občianskeho hnutia. Z neho odišiel v roku 1992, aby vstúpil do Občianskej demokratickej strany, ktorej členom bol až do smrti.
V roku 2018 stvárnil rolu Edvarda Beneša vo filme Toman. Film získal trinásť nominácií na filmové ocenenie Český lev, no ani jednu z nominácií nepremenil.
Biografia.
Jaroslav Kubera sa narodil 16. februára 1947 v českom meste Louny v Úsťanskom kraji. Potom čo úspešne odmaturoval, začal študovať matematiku na "Universite Jana Evangelisty Purkyně" "v Brně", dnes Masarykovej univerzite, a zahraničný obchod na Vysokej škole ekonomickej v Prahe. Vysokoškolské štúdium však nedokončil. Medzi rokmi 1967 až 1969 pracoval v podniku Sklo Union Teplice, v rokoch 1969 až 1990 v podniku Elektrosvit Teplice a v rokoch 1990 až 1994 bol tajomníkom Mestského úradu v Tepliciach. Od roku 1994 bol profesionálny politik. 
Jaroslav Kubera zomrel v pondelok 20. januára 2020, po náhlej nevoľnosti v jeho kancelárii. Najprv bol prevezený do Nemocnice v Tepliciach, odtiaľ potom do Kardiocentra v Ústí nad Labem, kde aj zomrel. Príčinou smrti bol určený ťažký infarkt myokardu.
Bol ženatý a mal dve dospelé dcéry a dve vnúčatá.

</doc>
<doc id="632182" url="https://sk.wikipedia.org/wiki?curid=632182" title="Základné zákony Izraela">
Základné zákony Izraela

Základné zákony Izraela () sú kapitoly nepísanej ústavy Izraela.
Izraelský štát nemá klasickú písanú ústavu. Napriek tomu deklarácia nezávislosti sľubuje, že ústava bude schválená do 1. októbra 1948, rozdielmi medzi sekulárnymi a náboženskými predstaviteľmi vznikol rozpor, ktorí znemožnil prijatie jednotného dokumentu. David Ben Gurion neskôr vyhlásil, že Izrael by mal počkať na návrat väčšiny Židov do Izraela. Veriaci Židia odmietali predstavu, že ich národ bude mať dokument, ktorý bude mať väčšiu autoritu než náboženské texty akými sú Tóra, Tanach, Talmud a Šulchan aruch.
Kompromisné riešenie navrhol člen Knesetu poslanec Hariri a táto rezolúcia nesúca jeho meno bola prijatá Knesetom 13. júna 1950. Kompromis fakticky znamená, že budú jednotlivé kapitoly prijímané postupne prostredníctvom tzv. "Základných zákonov". Tie by mali byť v budúcnosti spojené a spolu utvoriť budúcu Izraelskú ústavu. Prvý Základný zákon, Kneset, bol prijatý Tretím Knesetom v roku 1958. Ostatné základné zákony boli schvaľované v nepravidelných intervaloch. Ich pozícia v Izraelskom právnom systéme je do značnej miery špecifická. Pre ich zmenu je potrebná absolútna väčšina poslancov, minimálne 60, v určitých situáciach i takzvaná zvláštna väčšina. Pri posudzovaní rozporu čiastkových zákonov so Základnými zákonmi u Najvyššieho súdu je také posudzovanie prioritné. Právnou váhou sa teda riadi skôr medzi rovinu ústavnú, napriek tomu ústava v Izraeli doteraz nie je. Doteraz bolo prijatých celkovo dvanásť Základných zákonov, ale v súčasnosti je v platnosti jedenásť Základných zákonov.
Základnými zákonmi Izraela sú: Kneset 1958, Izraelské nehnuteľnosti 1960, Prezident štátu 1964, Vláda 1968, 1992, 2001, Štátne hospodárstvo 1975, Armáda 1976, Jeruzalem 1980, Súdnictvo 1984, Štátny kontrolór 1988, Ľudská dôstojnosť a sloboda 1992, Sloboda zamestnania 1994 a Referendum 2014.

</doc>
<doc id="632183" url="https://sk.wikipedia.org/wiki?curid=632183" title="MFF Art Film">
MFF Art Film

Medzinárodný filmový festival Art Film, skrátene MFF Art Film (staršie názvy Art Film Fest, Artfilm) je medzinárodný filmový festival, ktorý vznikol v roku 1993, po vzniku samostatného Slovenska. Je najdlhšie organizovaným medzinárodným filmovým festivalom bez prerušenia. Od roku 2016 sa festival koná v Košiciach. Podujatie sa už tradične koná od 21. do 28. júna. Festival sprevádzajú rôzne autogramiády, diskusie, koncerty a workshopy. Každoročne sem zavítajú tisícky divákov, medzi ktorých patria – milovníci filmu, laická verejnosť, študenti, umelci, filmoví profesionáli a samozrejme známe osobnosti filmového sveta.
História.
Tradícia tohto festivalu vznikla vďaka iniciatíve filmového režiséra a dlhoročného umeleckého riaditeľa festivalu Petra Hledíka. Podľa Hledíka vznik samotného festivalu závisel od doby. Práve na začiatku 90. rokov zanikali filmové štúdiá na Kolibe, rýchlo ubúdali finančné prostriedky na slovenskú kinematografiu a filmy sa takmer prestali nakrúcať.
Prvý ročník sa uskutočnil 14. júna 1993 v Trenčianskych Tepliciach pod záštitou UNESCO. Festival bol akousi komornou prehliadkou dokumentárnych filmov. Premietanie sa konalo len v jednom kine a len pre dve stovky divákov.
Z toho malého stretnutia filmových tvorcov a fanúšikov sa v priebehu rokov stala jedna z najvýznamnejších kultúrnych udalostí na Slovensku. Vďaka neskôršiemu rozšíreniu festivalu aj do Trenčína, Artfilm pritiahol množstvo nových divákov. V roku 1993 Artfilm navštívilo len 300 divákov. No v roku 2009 privítal až 25 tisíc návštevníkov.
Keďže rok 1992 bol medzinárodným rokom baroka a pri tejto príležitosti vzniklo mnoho filmov, prvý ročník festivalu v roku 1993 bol venovaný filmom o baroku. Keďže v tomto čase došlo aj k zániku Česko-Slovenska, organizátori učinili rozhodnutie urobiť aj prehliadku dokumentárnej tvorby z obdobia Československa. Hviezdou prvého ročníka sa stal britský avantgardný filmár Peter Greenaway.
Okolo roku 1995 si organizátori uvedomili, že premietanie len dokumentárnych filmov, je veľmi limitujúce a tak programovú ponuku festivalu rozšírili. Prvým výrazným medzníkom v histórii Artfilmu bol rok 1995. Vtedy festival po prvý krát zmenil svoje zameranie a stal sa prehliadkou filmov o umení a umelcoch. V tomto roku bola po prvý raz udelené aj ocenenie "Hercova Misia – Actor’s Mission Award". Jej prvým laureátom sa stal taliansky herec Franco Nero.
Do roku 2015 si "Hercovu misiu" osobne prevzalo až 56 slovenských, českých i svetových hereckých osobností. Medzi týmito osobnosťami sú aj slávni jedinci ako Ben Kingsley, Gérard Depardieu, Jeremy Irons, Isabelle Huppert, Geraldine Chaplin, Klaus Maria Brandauer, Erland Josephson, Jacqueline Bisset, Omar Sharif, Jean-Paul Belmondo, ale aj Vlastimil Brodský, Iva Janžurová, Zdeněk Svěrák, Josef Abrhám, Jozef Kroner, Juraj Kukura, Marián Labuda a další prominenti svetovej, českej i slovenskej hereckej scény.
V roku 1997 bola do programu po prvý raz zaradená súťaž celovečerných hraných filmov. Tento rok priniesol premietania aj do Trenčína.
V roku 2001 sa začalo, popri hercoch oceňovať aj domácich a zahraničných filmových profesionálov rôznych filmárskych povolaní. Cena "Zlatá kamera" sa udeľuje za výrazný prínos do oblasti kinematografie. Cenu doposiaľ získalo 36 filmových osobností ako napríklad Roman Polański, Jean-Claude Carriére, Emir Kusturica, Ettore Scola, Andrej Končalovskij, Ulrich Seidl, Andrzej Wajda, Martin Hollý, Juraj Jakubisko, Dušan Hanák a mnohí ďalší.
Od roku 2002 sa Artfilm začal nazývať ako festival filmového umenia a od tejto doby mu dominujú celovečerné hrané filmy z celého sveta. Tento rok priniesol aj obľúbené kino pod holým nebom – "Kočovný kinematograf bratov Čadíkovcov". V roku 2005 festival organizačne prevzal produkčný dom "Forza", ktorý Artfilm stabilizoval po personálnej aj finančnej stránke. Prezidentom festivalu sa stal Milan Lasica, viceprezidentom a riaditeľom "Hercovej misie" a "Zlatej kamery" Peter Hledík. 15 rokov existencie Artfilmu priniesol rok 2007 a do svojej histórie si tak festival zapísal 105 festivalových dní, počas ktorých sa premietlo viac ako 1500 celovečerných, strednometrážnych aj krátkých hraných filmov, ale aj množstvo animovaných, dokumentárnych a experimentálnych filmových diel.
Novým programovým riaditeľom sa stal v roku 2009 Peter Nágel a Artfilm zmenil svoj názov na dnešný Art Film Fest. Festival navštívilo 24 tisíc priaznivcov, čo značilo výrazné oživenie v oku diváka.
Art Film Fest po 23 rokoch zmenil miesto konania. V roku 2016 sa stali Košice novým mestom v ktorom sa festival koná do dnes. Festival sa už tradične koná od 14. do 22. júna v priestoroch košickej Kunsthalle, Kulturparku, kinosále Starej radnice (bývalé "Kino Slovan"), Kine Úsmev v Tabačke Kulturfabrik a Amfiteátri. V nasledujúcich rokoch sa podľa plánov mesta majú postupne zrekonštruovať aj iné vhodné priestory, rovnako využiteľné pre festival – Kino Družba, ďalší objekt v Kulturparku ale aj Záhradné kino.
1. decembra 2023 nastala zmena identity a mena festivalu na MFF Art Film resp. jeho anglický ekvivalent IFF Art Film.
Modrý anjel a súťaže.
MFF Art Film má viaceré súťažné kategórie a ocenenia. Súťaž hraných filmov hodnoti 5-členná a súťaž krátkych filmov 3-členná medzinárodná porota. Do oboch porôt sú dopredu nominovaní odborníci z rôznych filmových profesií.
Medzinárodná súťaž hraných filmov nad 60 minút.
Prihlásiť sa môžu len hrané filmy vyprodukované za predchádzajúci a aktuálny rok. Súťaž je určená najmä začínajúcim tvorcom – prihlásiť je môžné len debuty alebo druhý a tretí film režiséra.
Medzinárodná súťaž krátkych filmov do 30 minút.
Súťaž nie je žánrovo obmedzená – môžu sa prihlasovať hrané, dokumentárne, animované a iné filmy.
Hercova misia.
Hercova misia je ocenenie udeľované od roku 1995. So ziskom ocenenia bola spojená tradícia pripevnenia ceduľky s menom oceneného na most Slávy, ktorý sa nachádza v Trenčianskych Tepliciach.

</doc>
<doc id="632184" url="https://sk.wikipedia.org/wiki?curid=632184" title="Scudetto">
Scudetto

Scudetto (dosl. „malý štít“) je dekorácia nosená na dresoch talianskych klubov, ktoré zvíťazili v poslednej hranej sezóne najvyššej súťaže v danom športovom odvetví. Scudetto bolo vytvorené v 20. rokoch 20. storočia na počesť víťaza národnej talianskej futbalovej ligy. Prvým klubom, ktorý scudetto nosil na svojich dresoch bol v roku 1924 Janov CFC. Postupom času si tento zvyk osvojili aj niektoré iné športové odvetvia. Neskôr sa zvyk nosiť znak "scudetto" na dresoch rozšíril aj do ostatných športov.
Pôvod.
Vynálezcom "Scudetto" bol pravdepodobne taliansky básnik a autor divadelných hier Gabriele D'Annunzio. V mladosti bol D'Annunzio nadšeným priaznivcom futbalu a v roku 1887 si kúpil v Londýne koženú loptu od rovnakého výrobcu, ktorý zásoboval English Football League (EFL) .
Neskôr, v roku 1920, bolo anektované vtedajšie rakúsko-uhorské mesto Fiume (dnešná Rijeka v Chorvátsku) a pripojené k Taliansku. D'Annunzio navrhol, aby miestny klub na svojom drese nosil malý štít s talianskou trikolórou ako symbol talianskej zvrchovanosti nad mestom .
V roku 1924 Talianska futbalová federácia (FIGC) schválila rozhodnutie oceniť víťaza ligy tým, že mu umožní nosiť znak "Scudetto" na svojich dresoch. Od tej doby sa "scudetto" stalo symbolom úradujúceho šampióna ktorejkoľvek talianskej ligovej súťaže.

</doc>
<doc id="632185" url="https://sk.wikipedia.org/wiki?curid=632185" title="Kostol Ružencovej Panny Márie (Kranj)">
Kostol Ružencovej Panny Márie (Kranj)

Kostol Ružencovej Panny Márie (), známy aj ako Ružencový kostol () je budova stredovekého kostola zo začiatku 16. storočia nachádzajúca sa v historickom centre mesta Kranj nazývanom Pungert v občine Kranj v historickom tradičnom regióne Gorenjska v Slovinsku. Má priznaný štatút kultúrnej pamiatky.
Dejiny a charakteristika.
Kostol bol postavený v prvej dekáde 16. storočia nad bývalou mestskou bránou, ktorá sa nachádzala v mestských hradbách. Bol postavený v neskorogotickom slohu.
Okolo kostola býval cintorín, kde sa pochovávali najchudobnejší obyvatelia mesta. V krypte kostola sa naopak pochovávali až do konca 18. storočia príslušníci šľachty (predovšetkým z hradu Khieslstein) a duchovenstvo.
V období reformácie bol kostol odňatý rímskokatolíckej cirkvi a slúžil nejaký čas ako protestantský kostol.
Prvýkrát bol kostol renovovaný v 17. storočí.
Ku koncu 19. storočia bol kostol druhýkrát renovovaný a čiastočne stratil svoj stredoveký vzhľad. Interiér kostola bol v roku 1889 vymaľovaný maľbami v podobe ružencov a výjavmi z bitky pri Lepante medzi habsburskými a osmanskými vojskami, kde údajne Ružencová Panna Mária dopomohla víťazstvu katolíckych vojsk. Autorkou malieb je Matija Bradaška. 
Po druhej svetovej vojne bolo okolie kostola reštaurované svetoznámym slovinským architektom Jože Plečnikom. Pri kostole tak pribudli napríklad kamenné schodisko, fontána, alebo arkády.
V roku 2008 prebehla zatiaľ posledná reštaurácia kostola v cene približne 100 000 eur.
Chrámové sviatky sú dva, 7. október na sviatok Ružencovej Panny Márie a 26. júl pri príležitosti sviatku Joachima a Anny, rodičov Panny Márie.
V dnešnej dobe je kostol majetkom rímskokatolíckej cirkvi, slávia sa tu chrámové sviatky, ale je prepožičaný do užívania aj veriacim macedónskej pravoslávnej cirkvi.

</doc>
<doc id="632190" url="https://sk.wikipedia.org/wiki?curid=632190" title="Mezivrata">
Mezivrata

Mezivrata () je najvyšší vrch Miličínskej vrchoviny, geomorfologického okrsku Vlašimskej pahorkatiny. Leží približne juhovýchodne od mestečka Votice v okrese Benešov a cca severne od mesta Tábor. Zalesnený vrchol je z diaľky ľahko identifikovateľný podľa 101 m vysokého vysielača.
Polohopis.
Najvyšší, hoci výškovo málo výrazný vrch sa nachádza na južnom okraji Stredočeského kraja, juhovýchodne od mesta Votice v okrese Benešov. Najbližšími sídlami sú západne ležiaci "Oldřichovec", miestna časť obce Smilkov a východne ležiace "Podlesí", patriace k obci Neustupov. Patrí do Miličínskej vrchoviny, ktorá je okrskom podcelku Votická vrchovina, patriacej do geomorfologického celku Vlašimská pahorkatina. Juhozápadne od vrchu je vybudovaný Oldřichovický rybník.
Stavby na vrchole.
Vrchol Mezivrat je najvyšším bodom v širokom okolí a napriek neveľkej efektívnej výške umožňuje zaujímavé výhľady. Už v roku 1919 tu bola vybudovaná drevená rozhľadňa, na ktorú 15. augusta 1919 vystúpil pri návšteve blízkeho "Hostišova" československý prezident Tomáš Garrigue Masaryk. Po zrútení prvej veže bola v roku 1938 vybudovaná nová, tzv. triangulačná veža šesťbokého pôdorysu, slúžiaca geodetom, no i verejnosti ako vyhliadková veža. Betónová stavba vysoká cca 17 metrov stojí dodnes, hoci pre zlý technický stav je (v roku 2019) uzavretá.
Vysielač Mezivrata.
Na vrchole masívu stojí 83 metrov vysoká konštrukcia vysielača, vybudovaného v rokoch 1986 až 89. Celková výška vysielača dosahuje po inštalácii nových antén výšku 101 metrov. Šíri signál rozhlasového i televízneho vysielania pre južnú časť Stredočeského kraja a nadväzuje na vysielače Cukrák, Žižkov (Praha), Krásné (Pardubice), Kleť (České Budějovice) a Javořice (Jihlava). V súčasnej dobe (2023) je možné z vysielača prijímať:
Digitálne rozhlasové vysielanie (DAB+).
Multiplex vysiela na frekvencii 12C s výkonom 10 kW, vďaka čomu pokrýva široké okolie.
Najbližšie vysielače.
Najbližšie významné okolité vysielače a vzdialenosť k nim:
Prístup.
Vrchol je vďaka vysielaču dostupný odbočkou z cesty "Oldřichovec" (Smilkov) – "Podlesí" (Neustupov). Západným úpätím vedú značené turistické chodníky:

</doc>
<doc id="632191" url="https://sk.wikipedia.org/wiki?curid=632191" title="Vysílač Mezivrata">
Vysílač Mezivrata



</doc>
<doc id="632194" url="https://sk.wikipedia.org/wiki?curid=632194" title="Ján Baptista Najmar">
Ján Baptista Najmar



</doc>
<doc id="632195" url="https://sk.wikipedia.org/wiki?curid=632195" title="Hornianske predhorie">
Hornianske predhorie



</doc>
<doc id="632196" url="https://sk.wikipedia.org/wiki?curid=632196" title="Bažant pestrý">
Bažant pestrý

Bažant pestrý alebo bažant Edwardsov (lat. "Lophura edwardsii", ) je jeden z najviac ohrozených druhov bažantov na svete, ktorý obýva dažďové lesy do nadmorskej výšky 600 metrov v strednej oblasti Vietnamu - je tamojším endemitom. Bol objavený v roku 1896 a pomenovaný po francúzskom mamalógovi, ornitológovi a karcinológovi Alphonse Milne-Edwardsovi, ktorý bol riaditeľom prírodovedného múzea v Paríži. Ide o druh blízko príbuzný bažantovi vietnamskému ("Lophura hatinhensis").
Divoká populácia sa odhaduje na 50249 jedincov, v rokoch 2000 až 2010 však nebolo zaznamenané jediné potvrdené pozorovanie, a tak je možno už úplne vyhynutá vo voľnej prírode. V zajatí je chovaných viac ako tisíc jedincov. Je organizovaný záchranný program priamo v oblasti jeho pôvodného výskytu (tzv. in situ program) vo Vietname.
Opis.
Zvyčajne žije v pároch. Samec sa v prvom roku života vyfarbuje na modro, hlavu má ako väčšina iných bažantov červenú. Samica je nenápadne zafarbená, znáša 47 vajec, inkubácia trvá 22 dní. Výška: 2026 cm, dĺžka tela: 5865 cm, hmotnosť: 10501115 g.
Výskyt.
Vo voľnej prírode.
Bažant pestrý bol prvýkrát opísaný v roku 1896 a zostal prakticky neznámy až do dvadsiatych rokov minulého storočia. Hoci bol v minulosti opísaný ako lokálne bežný druh, zaznamenal sa len z niekoľkých lokalít Vietnamu. V rokoch 1930 až 1996 sa predpokladá, že tento druh je vyhynutý, ale prieskumy koncom 90. rokov naznačili, že tento druh prežil na viacerých miestach v provinciách Quảng Trị a Quảng Bình. Od roku 2000 však neexistujú žiadne potvrdené záznamy o druhu.
Posledný známy jedinec tohto druhu bol v prírode odchytený v roku 1997 a umiestnený do Zoo Hanoj.
Chov v zajatí.
Do Európy bol prvýkrát dovezený v roku 1926. V celej Európe ich chovajú vo viacerých verejných chovateľských zariadeniach, najviac v Spojenom kráľovstve. Bažant pestrý je v európskych zoo zaradený do záchranného programu EEP, ktorý koordinuje Zoo Praha.
Bažant pestrý na Slovensku.
Zoo Bojnice sa zapojila do chovu tohto bažanta v roku 1997, ale prvý umelý odchov jednej samice sa podaril až v roku 1999, prvý prirodzený odchov troch mláďat v roku 2013, potom v roku 2014 s troma a v roku 2015 s dvoma mláďatami. Prirodzené odchovy tzv. pod matkou prebiehajú obtiažne.
V máji 2015 sa jedna z odchovaných samíc dostala do zásielky štyroch vtákov tohto druhu pre projekt návratu do ich pôvodnej domoviny – Vietnamu.
Záchrana druhu a chov v zoo.
V roku 2015 zrealizovala Zoo Praha transport štyroch jedincov bažantov pestrých do Zoo Hanoj, kde žijú potomkovia posledného jedinca známeho z voľnej prírody. Jeden samec a tri samice boli prevezené do Vietnamu, aby utvorili páry práve s týmito cennými potomkami. Tým by mala vzniknúť geneticky čistá línia, vďaka ktorej by sa mohli niektoré odchované jedince vypustiť do voľnej prírody.
Akcia prebehla v spolupráci s medzinárodnými asociáciami a európskymi zoologickými záhradami, konkrétne v kooperácii s World Pheasant Association (WPA), European Conservation Breeding Group (ECBG), Európskou asociáciou zoologických záhrad a akvárií (EAZA), Zoo Hanoj, Zoo Bojnice, Zoo Londýn, Fasanerie Erfurt, Zoo Plzeň a vtačím parkom vo Walsrode.
Na Slovensku ho chovajú zoologické záhrady v Bojniciach a Košiciach. 

</doc>
<doc id="632198" url="https://sk.wikipedia.org/wiki?curid=632198" title="Kapitalizácia úrokov">
Kapitalizácia úrokov

Kapitalizácia úrokov môže byť:

</doc>
<doc id="632205" url="https://sk.wikipedia.org/wiki?curid=632205" title="Karolína Muchová">
Karolína Muchová

Karolína Muchová (* 21. august 1996, Olomouc) je česká tenistka. Vo svojej doterajšej kariére vyhrala jeden turnaj na okruhu WTA Tour, a to Korea Open 2019. V rámci okruhu ITF získala do mája 2019 dva tituly v dvojhre a jeden v štvorhre. 
V rebríčku WTA bola zatiaľ najlepšie klasifikovaná v dvojhre 15. júla 2019 na 43. mieste, v štvorhre v septembri 2016 na 513. mieste. Trénuje ju Slovák Emil Miške.
Jej otec je bývalý ligový hráč futbalovej Sigmy Olomouc, Josef Mucha.

</doc>
<doc id="632222" url="https://sk.wikipedia.org/wiki?curid=632222" title="Zoznam predsedov Senátu Parlamentu Českej republiky">
Zoznam predsedov Senátu Parlamentu Českej republiky

Toto je zoznam predsedov Senátu Parlamentu Českej republiky od roku 1996, kedy prebehli prvé voľby do Senátu, po ktorých bolo zvolené prvé vedenie.

</doc>
<doc id="632240" url="https://sk.wikipedia.org/wiki?curid=632240" title="Formiskos">
Formiskos

Formiskos () je typ starogréckej keramiky.
Formiskos (mn. č. "formiskoi"), uzavretá keramická nádoba zväčša v tvare hrušky alebo vrecúška (rôznej veľkosti a dekorácie) s malým otvorom na užšom krku (zrejme pre šnúrku na nosenie) a na jeho konci, slúžil možno ako rituálna nádobka na kropenie vodou alebo olejom (podľa väčšiny vedcov nemohla byť naplnená kvapalinou), alebo rituálna hrkálka pri pohrebných či náboženských obradoch. 
Vedci na otázku o ich úlohe a pôvode ešte nemajú jednoznačnú odpoveď. Snažia sa ale na ňu odpovedať prostredníctvom výskumu archeologických, ikonografických a literárnych zdrojov. Staroveké písomné pramene rozprávajú o kockových hrách zvaných "astragalismos". Samotné kocky tejto hry sa nazývali "astragaly" (), čo znamená "„kĺby z kostí“" (zvieracie kostičky). Tieto kocky boli uložené vo vrecúšku z kože alebo látky zvanom formiskos. Je zjavné, že sa tvar i názov týchto vrecúšok premietol aj na keramické „formiskoi“ (dôkazom toho je 6 keramických formiskoi, z ktorých 2 zobrazujú aj astragaly).
Ich výskyt je veľmi zriedkavý, o čom svedčí aj malý počet zachovaných exemplárov (asi 90 kusov, vrátane niekoľkých kovových, ktoré možno opísať ako formiskoi, t. j. tohto tvaru). Niekoľko z nich malo zrejme súvis s pohrebnou sférou, čo dokazujú aj ich dekoratívne zobrazenia. Napr. atický čiernofigúrový formiskos (cca 550 – 530 pred Kr.) objavený v roku 1879 zobrazuje zosnulého na posteli obklopeného príbuznými, ktorí spievajú pohrebné piesne (formikos na pohreboch možno slúžil ako hudobný nástroj alebo sa ním vyháňali zlí duchovia).
Aj keď nemáme žiadne staroveké svedectvo o existencii podobného gréckeho hudobného nástroja alebo hrkálky, ich tvar je celkom podobný zobrazeniam hrkálok na kamenných pohrebných stélach alebo vyobrazeniach (malých) hrkálok na keramických vázach, ktoré zvyčajne držia deti a menej často dospelí. S výnimkou niekoľkých starších podobných formiskoi z Itálie a niektorých nálezov zo 4. stor. pred Kr. a z helenistickej doby, väčšinu z nich datujú do 6. a 5. stor. pred Kr. (v severnom Grécku sa nenašli žiadne). 

</doc>
<doc id="632246" url="https://sk.wikipedia.org/wiki?curid=632246" title="Malý Tribeč">
Malý Tribeč

Malý Tribeč () je tretí najvyšší vrch pohoria Tribeč. Nachádza sa v strednej časti pohoria, na hranici chotárov obcí Nitrianska Streda, Kovarce a Velčice, na hranici okresov Topoľčany a Zlaté Moravce.
Polohopis.
Nachádza sa v západnej polovici geomorfologickej časti Vysoký Tribeč, v centrálnej oblasti podcelku Veľký Tribeč i celého pohoria. Leží približne severovýchodne od Veľkého Tribča () a najbližším sídlom je Zlatno ( východne) a Súlovce ( západne). Patrí do Chránenej krajinnej oblasti Ponitrie. 
Severozápadné svahy vrchu patria do povodia Nitry, kam smerujú prítoky potoka Lišna, juhovýchodné svahy patria do povodia Žitavy. Južným smerom odvádzajú nadbytočnú vodu prítoky Čerešňového potoka. Pod plytkým sedlom juhozápadným smerom je vodný zdroj "Pustovníkova studňa", neďaleko značeného chodníka je "prameň Jelšiny".
Prístup.
Vrcholom Malého Tribča vedie modro značená trasa zo Solčian cez susedný Medvedí vrch (), ktorá sa v sedle na rázcestí pri "Pustovníkovej studni" pripája na červeno značenú Ponitriansku magistrálu. Tá vedie z Kostolian pod Tribečom cez Veľký Tribeč do Zlatna. Sedlom zo Zlatna vedie zároveň najmenej náročná výstupová cesta na Malý Tribeč.

</doc>
<doc id="632248" url="https://sk.wikipedia.org/wiki?curid=632248" title="Lophura edwardsi">
Lophura edwardsi



</doc>
<doc id="632253" url="https://sk.wikipedia.org/wiki?curid=632253" title="Americký sen">
Americký sen



</doc>
<doc id="632254" url="https://sk.wikipedia.org/wiki?curid=632254" title="Doolittlov nálet">
Doolittlov nálet

Doolittlov nálet ( alebo "Doolittle’s Raid") alebo nálet na Tokio () bol americký letecký útok, ktorý sa uskutočnil v sobotu 18. apríla 1942, na japonské hlavné mesto Tokio a iné miesta na ostrove Honšu počas druhej svetovej vojny. Bola to prvá vzdušná operácia, ktorej cieľom boli japonské domovské ostrovy. Ukázalo sa, že Američania boli schopní letecky napadnúť japonskú pevninu. Cieľom bola aj odveta za nečakaný útok na Pearl Harbor. Odvetný úder mal zároveň zlepšiť americkú morálku. Nálet bol plánovaný a vedený podplukovníkom Jamesom Doolittlom z amerických vzdušných síl.
Šestnásť stredných bombardérov B-25B Mitchell vzlietlo, bez stíhacieho sprievodu z americkej lietadlovej lode USS "Hornet" hlboko v západnom Tichom oceáne, každý s posádkou piatich mužov. Podľa plánu mali zasiahnuť vojenské ciele v Japonsku a pokračovať na západ aby pristáli v Číne. Pristátie so stredným bombardérom na lietadlovej lodi bolo totiž nemožné. Pri nálete prišlo o život 50 ľudí vrátane civilistov a zranilo sa okolo 400 ľudí. Pätnásť lietadiel dosiahlo Čínu ale všetky havarovali, zatiaľ čo šestnáste pristálo vo Vladivostoku v Sovietskom zväze. Z 80 členov posádok prežilo misiu 77. Osem členov posádok bolo zajatých japonskou armádou v Číne, traja boli neskôr popravení a jeden v zajatí podľahol chorobe. B-25B, ktoré pristalo v ZSSR bolo skonfiškované a jeho posádka internovaná na viac ako rok, než im bolo dovolené „utiecť“ cez Spojencami okupovaný Irán za pomoci NKVD.
Následky náletu.
Nálet spôsobil Japonsku zanedbateľné materiálne škody, avšak mal veľký psychologický účinok. Pozdvihol morálku v Spojených štátoch. Naopak v Japonsku vznikli pochybnosti o schopnosti vojenských predstaviteľov zabezpečiť obranu domácich ostrovov. Zároveň bol nálet, pri ktorom zahynulo viacero civilistov, využitý na propagandistické účely, aby zvýšil túžbu Japoncov po odplate.

</doc>
<doc id="632257" url="https://sk.wikipedia.org/wiki?curid=632257" title="Bekim Aziri">
Bekim Aziri

Bekim Aziri (* 14. júl 1988, ČSSR), známy aj ako Bekim, je slovenský raper, stand-up komik a bývalý profesionálny cyklista s albánskym menom a macedónskymi koreňmi.
Životopis.
Detstvo prežil v Pezinku. Do roku 2005 bol profesionálnym cyklistom, kedy jeho kariéru ukončila vážna nehoda na bikrosových pretekoch v českom Přerove. Zlomil si pri nej štvrtý krčný a rozdrvil piaty krčný stavec, ktoré zatlačili na miechu a spôsobili jeho ochrnutie. V dôsledku trvalých následkov skončil na invalidnom vozíku.
Neskôr začal svoju hudobnú kariéru ako raper. Medzi jeho skladby patria „Ona“, „Zmena“, „Desperado“, „Nie je hanbou byť iný“ a „Spoločná pesnička“. V roku 2015 vydal aj album "Koleso Šťastia."
Tiež je známym stand-up komikom (alebo ako on uvádza: „"sit down tragedy"“) účinkujúcim v Temných kecoch. Učinkuje aj v reklamách spoločnosti Telekom a je spoluvlastník tréningového centra CrossFit v Pezinku.
Od mája 2022 moderuje talk show "Bekimovo horúce kreslo" na Europa 2. V júni 2023 získal podcast ocenenie "SOWA Social Awards Slovakia" v kategórii "Podcast".

</doc>
<doc id="632259" url="https://sk.wikipedia.org/wiki?curid=632259" title="T-Systems">
T-Systems

T-Systems International GmbH (skrátene T-Systems) je nemecká globálna IT služba a poradenská spoločnosť so sídlom vo Frankfurte nad Mohanom. Spoločnosť bola založená v roku 2000 a je dcérskou spoločnosťou Deutsche Telekom.
Od roku 2012 bol T-Systems najväčšou nemeckou a jednou z najväčších európskych spoločností poskytujúcich služby v oblasti IT služieb, ktoré slúžia zákazníkom ako WestLB, Old Mutual, Daimler, Volkswagen, Royal Dutch Shell, Sanlam, Murray &amp; Roberts, BP, TUI AG, De Agostini, Philips, MAN SE, Airbus, E.ON. a British American Tobacco. Spoločnosť pôsobí vo viac ako 20 krajinách av roku 2015 zamestnávala 45 990 ľudí, v roku 2003 to bolo približne 50 000 ľudí na celom svete, medzi nimi približne 27 000 v Nemecku a 23 000 mimo Nemecka. V roku 2007 bol generálnym riaditeľom Reinhard Clemens. Predtým bol prezidentom EDS Nemecko (teraz HP Enterprise Services) od roku 2003. Od januára 2018 je generálnym riaditeľom spoločnosti T-Systems Adel Al-Saleh.
V júni 2018 T-Systems oznámila, že v priebehu 3 rokov preruší 10 000 pracovných miest, z toho 6 000 v Nemecku, s nádejou, že spoločnosť sa vráti do ziskovosti.
Na Slovensku pôsobí pod názvom Deutsche Telekom IT Solutions Slovakia a sídli v Košiciach.

</doc>
<doc id="632268" url="https://sk.wikipedia.org/wiki?curid=632268" title="Rewind, Replay, Rebound">
Rewind, Replay, Rebound

Rewind, Replay, Rebound je siedmy štúdiový album dánskej hudobnej skupiny Volbeat, ktorý vydali 2. augusta 2019 vydavateľstvá Universal, Vertigo a Republic Records. Je to prvý album s basgitaristom Kasparom Boyom Larsenom.
Album začala skupina nahrávať ešte v novembri 2018 v Hansen Studios v Ribe, ale oficiálne ho ohlásili až 15. mája 2019 cez oficiálnu webovú stránku skupiny.
Jednou z prvých dokončených skladieb albumu, ktorú zatiaľ hrávali len na koncertoch a je zároveň aj súčasťou ich DVD/koncertného albumu s názvom "Let's Boogie! Live from Telia Parken", je skladba „The Everlasting“.
Názov albumu.
Podľa Michaela Poulsena sa názov albumu a motív albumového obalu týkajú skupiny Volbeat a jej hudobného vývoja. Slovo "Rewind" popisuje staré časy, slovo "Replay" je kvôli inšpirácii starým materiálom skupiny, zatiaľ čo slovo "Rebound" je v názve kvôli preberaniu starých inšpirácií a ich vylepšovaniu.
Single.
Dňa 10. mája 2019 vydala skupina prvý singel albumu s názvom „Parasite“, ktorý bol kritizovaný kvôli dĺžke 39 sekúnd, ale neskôr dňa 15. mája k nemu pribudol dlhší singel s názvom „Leviathan“.
Dňa 10. júna skupina zverejnila na svojej oficiálnej stránke na sociálnej sieti Facebook krátke video bez zvuku, čím fanúšikom prvý krát naznačila, že sa chystá nový, už tretí, singel albumu s názvom „Last Day Under the Sun“, ktorého 21-sekundovú ukážku zverejnili 12. júna, a ktorý vyšiel 13. júna 2019 spolu s hudobným videom, ktoré bolo odpremiérované o 14:00 hodín stredoeurópskeho času a o 8:00 hodín času východného pobrežia USA.
Dňa 18. júla vyšiel štvrtý singel albumu s názvom „Cheapside Sloggers“ a 26. júla nasledoval piaty singel „Pelvis on Fire“.
Dňa 1. novembra 2019 vyšiel šiesty singel „Die to Live“.
Hodnotenie.
Album "Rewind, Replay, Rebound" získal všeobecne pozitívnu kritiku. Na stránke Metacritic, ktorá mu udelila normalizované hodnotenie zo 100 bodov založených na recenziách z mainstreamových publikácií, album získal priemerné hodnotenie 67 bodov na základe štyroch zdrojov.
Predajnosť.
V prvom týždni debutoval album "Rewind, Replay, Rebound" na 7. mieste v rebríčku UK Albums Chart s predajom 4 840 kópií.

</doc>
<doc id="632272" url="https://sk.wikipedia.org/wiki?curid=632272" title="Letavy">
Letavy



</doc>
<doc id="632273" url="https://sk.wikipedia.org/wiki?curid=632273" title="Letný tábor výtvarníkov">
Letný tábor výtvarníkov



</doc>
<doc id="632274" url="https://sk.wikipedia.org/wiki?curid=632274" title="LeTaVy">
LeTaVy



</doc>
<doc id="632276" url="https://sk.wikipedia.org/wiki?curid=632276" title="Hrad Kamen">
Hrad Kamen

Hrad Kamen (, ) je zrúcanina stredovekého hradu z 12. storočia nachádzajúca sa v dedine Begunje na Gorenjskem v občine Radovljica v historickom tradičnom regióne Gorenjska v Slovinsku. Má priznaný štatút kultúrnej pamiatky.
Dejiny a charakteristika.
Hrad bol postavený v 12. storočí grófmi z Ortenburgu, ktorí však hrad nikdy priamo neobývali a o budovu sa starali správcovia. Už v roku 1145 sú zmienky o hrade, ako o jednej z najdôležitejších pevností v okolí. V roku 1418 po smrti posledného grófa z Ortenburgu sa hrad stal majetkom grófov z Celje, ktorí ho vlastnili až do smrti grófa Hermana III. a napokon v roku 1436 hrad začal využívať šľachtický grófsky rod Lambergových. Jurij Lamberg hrad v roku 1469 odkúpil. Počas správy Lambergových sa hrad dočkal mnohých reštaurácií a renovácií. Rod Lambergových opustil hrad v 18. storočí, kedy hrad stratil svoj obranný význam a rod sa premiestnil do nového sídla, hradu Katzenstein. Hrad bol ponechaný svojmu osudu a jeho časť bola rozobraná miestnymi obyvateľmi, ktorí použili materiál pri výstavbe kostola.
V roku 1959 prebehla čiatočná reštaurácia a zakonzervovanie hradnej zrúcaniny za účelom jej zachovania.
Zrúcanina hradu sa nachádza na konci dediny Begunje na Gorenjskem na skalnom výbežku pri začiatku doliny Draga.
Hrad bol postavený v románskom slohu, neskôr k nemu boli vybudované gotické a renesančné prístavby. Z románskeho obdobia sa dochovala veža ako najstaršia časť dnešnej zrúcaniny hradu. Románska veža má štvorcový pôdorys a leží v severozápadnej časti hradu. Z obdobia gotiky pochádzajú zvyšky štvorposchodovej obytnej budovy, ktoré sa nachádzajú na opačnom konci hradného komplexu, než románska veža. V centrálnej časti hradu bol postavený v 16. storočí renesančný palác s vnútorným nádvorím. Na južných svahoch pod samotným hradom sa nachádzali terasovité záhrady. Ďalej k hradnému komplexu patrili ešte rôzne komerčné budovy, vrátane mlynu a píly. 
Zrúcanina hradu Kamen je voľne prístupná.

</doc>
<doc id="632278" url="https://sk.wikipedia.org/wiki?curid=632278" title="Lišiak (časopis)">
Lišiak (časopis)

Lišiak je slovenský krížovkársky časopis s mesačnou periodicitou, vydávaný od roku 1967. Jeho predchodcami bol dvojtýždenník "Slovenská krížovka a hádanka" (19461948) a mesačník "Krížovkár a hádankár" (19551966). Od roku 1967 "Lišiaka" vydával Obzor, vydavateľstvo kníh a časopisov v náklade do 100 000 výtlačkov, po nežnej revolúcii časopis vystriedal viacerých vydavateľov kým sa v roku 2011 stal jedným z titulov vydávaných mediálnym domom Petit Press. V súčasnej podobe (2019) je vydávaný na 44 stranách a obsahuje švédske krížovky, sudoku, doplňovačky, písmenové a maľované krížovky, osemsmerovky, roháčiky a logické rébusy.

</doc>
<doc id="632279" url="https://sk.wikipedia.org/wiki?curid=632279" title="Jazero (Košice)">
Jazero (Košice)

Jazero je vodná nádrž, ktorá vznikla v druhej polovici 20. storočia, nachádza sa v košickej mestskej časti Nad jazerom.
Charakteristika.
Jazero je dominantou tejto mestskej časti a je zasadené v oblasti rekreačnej lokality s identickým názvom Jazero. K tejto rekreačnej zóne patrí vodná plocha, lanový park, požičovňa plavidiel, piesková pláž, multifunkčné ihriská: detské a volejbalové a pre návštevníkov je počas leta otvorených množstvo stravovacích zariadení. Ak má voda dobrú kvalitu, dá sa v nej kúpať. Okrem kúpania je voda vhodná aj na vodné športy aj rybolov. Počas sezóny sa o bezpečnosť kúpajúcich stará plavčík aj záchranná služba. Areál poskytuje tiež možnosť opaľovať sa, využiť vodný lyžiarsky vlek, bicyklovať sa, korčuľovať sa, prechádzať sa v lesoparku a na hrádzi blízkej rieky Hornád. 
Lyžiarsky vlek s názvom Trixen každoročne slúži okrem rekreácie aj na uskutočňovanie súťaží vo free style lyžovaní a skoku na lyžiach. Na Jazere sa každoročne usporadúva aj pravidelné podujatie s názvom Košické Benátky, ktorý je festivalovou udalosťou netradičných plavidiel, predstavených na ploche Jazera.
Kúpanie.
Vodná nádrž Jazero nepatrí medzi vodné plochy, ktoré sú Krajským úradom životného prostredia v Košiciach vyhlásené za vhodné na kúpanie. Hlavne z dôvodov častej kolísavosti kvality vody v ukazovateľoch cyanobaktérie, ktorá má schopnosť tvoriť vodný kvet a chlorofyl. No kvalita vody zvyčajne na začiatku sezóny vyhovuje podmienkam na kúpanie a tak je tu vybudované prírodné kúpalisko, ktoré prevádzkuje mestská časť Nad Jazerom. V priebehu letnej sezóny sa však zvyknú premnožiť hlavne cyanobaktérie so schopnosťou tvoriť vodný kvet. Z týchto dôvodov Mesto Košice v spolupráci s odbornou spoločnosťou FLOS AQUE, z.s. Brno realizuje od roku 2015 vo vodnej nádrži rôzne opatrenia na elimináciu cyanobaktérií. V roku 2018 bol do vody dávkovaný špeciálny prípravok Profi Baktérie (nepatogénne baktérie a látky podporujúce ich rozvoj). Následne sa konali ďalšie dve aplikácie prípravku v roku 2019. Na elimináciu siníc sa celkovo investovalo 305 780 eur. V roku 2019 bolo na toto čistenie vyčlenených 40-tisíc eur.

</doc>
<doc id="632284" url="https://sk.wikipedia.org/wiki?curid=632284" title="Nelly Řehořová">
Nelly Řehořová

Nelly Řehořová (* 10. jún 2001, Opočno, Česko) je česká speváčka a herečka.
Životopis.
Spevu sa začala venovať v jedenástich rokoch, keď sa prihlásila do detskej relácie "TV Stars". V roku 2014 vyhrala Cenu internetu v súťaži "Česko spieva". Od vtedy začala tvoriť samostatné piesne od rôznych autorov aj s videoklipmi.
Medzi jej veľké spevácke úspechy patria spoločné vystúpenia s Bárou Basikovou alebo s Helenou Vondráčkovou v pražskej O2 aréne. K piesni „Žít jen svou láskou“ jej zložil hudbu skladateľ Michal David.
Prvé herecké skúsenosti naberala v detskom divadelnom súbore "Háďata při DDM" v Hronove. Pravidelne sa zúčastňovala letnej hereckej školy. Vo filme si prvý raz zahrala v roku 2014, keď dostala rolu menšieho dedinského dievčaťa vo filme "Babovřesky 2".
Filmografia.
Televízne seriály.
"Podľa Česko-Slovenskej filmovej databázy"
Piesne s videoklipmi.
"Podľa oficiálnej webovej stránky speváčky"

</doc>
<doc id="632285" url="https://sk.wikipedia.org/wiki?curid=632285" title="Agentúra na podporu výskumu a vývoja">
Agentúra na podporu výskumu a vývoja

Agentúra na podporu výskumu a vývoja (skr. APVV) je hlavnou grantovou agentúrou na podporu výskumu a vývoja na Slovensku. Je rezortná organizácia Ministerstva školstva SR. Bola zriadená transformáciu v roku 2005. Agentúra sídli na Mýtnej ulici v Bratislave. Jej riaditeľom je Stanislav Mydlo.
Grantové schémy.
Agentúra realizuje viacero grantových schém. Najdôležitejšie z nich sú všeobecné výzvy, ktoré sú vyhlasované každoročne v nasledujúcich disciplínach: prírodné vedy, technické vedy, lekárske vedy, pôdohospodárske vedy, spoločenské a humanitné vedy. Ďalšími bola podpora prípravy projektov pre rámcový program EÚ Horizont 2020 a viaceré bilaterálne a multilaterálne výzvy.
Financovanie.
Pôvodne bola projektovaná na ročný rozpočet asi 40 mil. Eur, ktorý mala dosiahnuť okolo roku 2010. V roku 2013 disponovala len sumou 25,6 mil. Eur. Agentúra by pre svoju zmysluplnú existenciu mala disponovať aspoň 35 - 40 mil. €/rok. Pričom niektorí odborníci, hovoria o potrebe aspoň 60 mil. Eur. Grantová agentúra Českej republiky (GA ČR), ktorá je porovnateľnou inštitúciou v Česku, disponuje 5násobne vyššou sumou. V roku 2017 Ministerstvo školstva do jesene nevyplatilo finančné krytie projektom z roku 2016. Dôvodom boli zmeny na ministerstve v dôsledku odchodu ministra Petra Plavčana, keď úradníci pred jeho odchodom nestihli presunúť prostriedky na účet agentúry. V roku 2017 bola APVV s rozpočtom 29 mil. € naďalej silne podfinancovaná.
Najmenej financovaných projektov v rámci všeobecnej výzvy je v oblasti humanitných vied - vo výzve z roku 2020 to bolo 15 projektov, v roku 2021 tento počet radikálne klesol na 7 projektov. V oblasti spoločenských vied bolo vo výzve 2021 financovaných 18 projektov, v oblasti prírodných vied 37 projektov, v oblasti technických vied 52 projektov, lekárskych 18 projektov a pôdohospodárskych vied 18 projektov. Agentúra tak podľa niektorých názorov naskočila na trend marginalizácie humanitných odborov.
Kvalita hodnotiacich procesov.
Ku kvalite hodnotiacich procesov APVV sa v roku 2022 vyjadril aj Najvyšší kontrolný úrad Slovenskej republiky (skr. NKÚ): 
"NKÚ počas kontroly zistil, že aktuálne nastavený systém hodnotenia projektov umožňuje odborovej rade Agentúry projekt preradiť bez obmedzenia do inej skupiny ako tej, ktorá je výsledkom hodnotenia posudzovateľov projektu. „Vytvára sa tak priestor pre subjektívne rozhodovanie odborovej rady o prideľovaní finančných prostriedkov na projekty vedy a výskumu. Systém teda nie je zárukou objektívnosti a transparentnosti prideľovania prostriedkov na projekty vedy a výskumu",“" vysvetlil nový predseda NKÚ Ľubomír Andrassy. Kontrolóri zároveň upozorňujú na výrazný subjektivizmus pri podmienkach a postupoch posudzovania žiadostí, ktoré sa zásadne odkláňajú od zákonných kritérií. Tieto prvky subjektívnosti je potrebné minimalizovať.
APVV na základe výsledkov kontroly NKÚ a súvisiacej novelizácie príslušných právnych predpisov pristúpilo k úpravám hodnotiaceho procesu tak, aby bol transparentnejší a objektívnejší. V rámci týchto zmien bolo zavedené hodnotenie žiadostí na základe 3 zahraničných posudkov, boli vykonané úpravy na prepočítanie hodnotenia žiadostí na základe váženého priemeru a došlo k úprave oprávnení na vykonanie zmien výsledného hodnotenia žiadostí radami APVV (napr. verejná výzva VV 2023). APVV súčasne úspešne zaviedla v súlade s novelizáciou príslušných právnych predpisov presun nevyčerpaných finančných prostriedkov v projektoch do nasledovných rozpočtových rokov (napr. verejná výzva VV 2022).
APVV ďalej pokračuje v inovácii hodnotiacich procesov žiadostí, a to najmä zavádzaním odborného hodnotenia prostredníctvom medzinárodných expertných panelov. Táto zmena bola zavedená novelou zákona v roku 2022 a týka sa projektových zámerov, ktoré presahujú hodnotu 200 000 eur. Prvá „pilotná“ výzva s takýmto odborným hodnotením bola vyhlásená v roku 2024 a bola zameraná na podporu mladých vedeckých pracovníkov (verejná výzva VV MVP 2024).
V roku 2020 sa APVV zapojila do projektu GRANteD, v rámci ktorého z vlastnej iniciatívy prešla ďalším posudzovaním a hodnotením rôznorodých aspektov rodových nerovností vo vede a výskume. Na základe výsledkov z tohto posudzovania APVV postupne implementuje vybrané opatrenia. Ako príklad možno uviesť vyhlásenie spomínanej verejnej výzvy pre mladých vedeckých pracovníkov ale taktiež reflektovanie materskej resp. rodičovskej dovolenky pri hodnotení projektov.

</doc>
<doc id="632286" url="https://sk.wikipedia.org/wiki?curid=632286" title="APVV">
APVV



</doc>
<doc id="632288" url="https://sk.wikipedia.org/wiki?curid=632288" title="Nálet na Tokio">
Nálet na Tokio



</doc>
<doc id="632291" url="https://sk.wikipedia.org/wiki?curid=632291" title="Un passo dal cielo">
Un passo dal cielo



</doc>
<doc id="632292" url="https://sk.wikipedia.org/wiki?curid=632292" title="Citronát">
Citronát



</doc>
<doc id="632295" url="https://sk.wikipedia.org/wiki?curid=632295" title="Wu-čchangské povstanie">
Wu-čchangské povstanie



</doc>
<doc id="632297" url="https://sk.wikipedia.org/wiki?curid=632297" title="Bažant Edwardsov">
Bažant Edwardsov



</doc>
<doc id="632299" url="https://sk.wikipedia.org/wiki?curid=632299" title="Klímageografia">
Klímageografia



</doc>
<doc id="632300" url="https://sk.wikipedia.org/wiki?curid=632300" title="Nedze">
Nedze

Nedze sú geomorfologická časť podcelku Čachtické Karpaty v pohorí Malé Karpaty. Rozprestiera sa v najsevernejšej časti pohoria, západne od Nového Mesta nad Váhom. Najvyšším vrchom sú vysoké Salášky.
Polohopis.
Územie sa nachádza na severnom okraji pohoria Malé Karpaty a zaberá severnú časť podcelku Čachtické Karpaty. Má oválny tvar severo-južnej orientácie s úzkym, juhozápadným smerom vybiehajúcim ramenom. Z okolitých sídiel je východným smerom situované Nové Mesto nad Váhom, na južnom okraji ležia Čachtice, juhozápadne sa nachádza Višňové a na severozápade sa územia dotýkajú Bzince pod Javorinou. Na západe a severe susedí Myjavská pahorkatina, severovýchodne leží Bielokarpatské podhorie, podcelok Považského podolia a východný okraj klesá do Podmalokarpatskej pahorkatiny, ktorá je časťou Podunajskej pahorkatiny. Južným smerom pokračujú Čachtické Karpaty a od ich časti Plešivec sú Nedze vymedzené hlbokým údolím riečky Jablonka. 
Táto časť Malých Karpát patrí do povodia Váhu a východným smerom do rieky Váh smerujú aj dva najvýznamnejšie vodné toky; južným okrajom vedúca riečka Jablonka a severný okraj lemujúca Kamečnica. Juhovýchodným okrajom vedie cesta II/504 (Nové Mesto nad Váhom – Vrbové), z ktorej v Čachticiach odbočuje a hlbokým údolím Jablonky do Hrachovišťa vedie cesta III/1229. Rovnakú trasu využíva aj železničná trať do Myjavy. Severný okraj lemuje cesta II/581 z Nového Mesta nad Váhom do Starej Turej.
Chránené územia.
Takmer celé územie sa nachádza v Chránenej krajinnej oblasti Malé Karpaty, výnimku tvorí okolie kameňolomu pri Čachticiach. Osobitne chráneným územím je národná prírodná pamiatka Čachtická jaskyňa, zaberajúca veľkú oblasť v južnej polovici tejto časti pohoria.
Turizmus.
Severný okraj Malých Karpát patrí skôr medzi pokojné a menej navštevované oblasti. Turisticky atraktívnym územím je okolie Čachtického hradu nad obcou Višňové, ku ktorému vedú i značené chodníky z časti Nedze. Samotná ruina je na hradnom brale na južnej strane úžiny a teda v susednej časti Plešivec. Chráneným územím v južnej časti vedie žlto značená trasa z Nového Mesta nad Váhom cez Višňové na Čachtický hrad a tu končí i zeleno značená trasa, vedúca z Lubiny západným okrajom územia.

</doc>
<doc id="632301" url="https://sk.wikipedia.org/wiki?curid=632301" title="Let Aeroflot 1492">
Let Aeroflot 1492

Let Aeroflot 1492 bol vnútroštátny let ruskej leteckej spoločnosti PAO Aeroflot na lietadle typu Suchoj Superjet 100-95B, ktoré 5. mája 2019 o 15:04Z (18:04) vzlietlo z Medzinárodného letiska Šeremetievo v Moskve s plánovaným príletom na Letisko Murmansk. Krátko po odlete sa lietadlo muselo pre technickú poruchu po údere blesku vrátiť na letisko. Počas pristávacieho manévra o 15:31Z (15:31) došlo k tvrdému nárazu lietadla na runway, v dôsledku čoho vypukol požiar, ktorý zachvátil celú zadnú časť lietadla. Haváriu neprežilo 41 zo 78 osôb na palube.
Vyšetrovanie udalosti.
18. mája 2019 vydal ruský vyšetrovací úrad Rosaviatsa správu opisujúcu priebeh udalosti.
Kapitán, aj prvý dôstojník boli skúsení piloti na danom type lietadla. V daný deň bola hlásená oblačnosť, dážď a búrky v okolí 30 - 40 km od letiska Šeremetievo. Počas prestúpavania nadmorskej výšky 7 900 stôp o 15:08Z došlo vplyvom zásahu blesku z poruche elektrických riadiacich funkcii lietadla.
Autopilot sa po zásahu automaticky deaktivoval a následne kapitán prevzal riadenie, a stroj riadil ručne až do pristátia. Komunikácia posádky so službou riadenia letovej prevádzky bola komplikovaná, pretože došlo k úplnému výpadku jednej sady rádiostanice a k obmedzenej funkčnosti druhej sady (piloti boli schopní komunikovať len na núdzovej frekvencii 121,5 MHz). Piloti nastavili kód palubného odpovedača na núdzový kód pre stratu spojenia, a pokúsili sa vrátiť späť na letisko odletu. Posádka sa pokúsila ručne naletieť ILS priblíženie pre dráhu 24L. V čase priblíženia bola maximálna hmotnosť lietadla pre pristátie prekročená o 1 600 kg. Počas fázy konečného priblíženia prevládal silný vietor z ľavej strany, avšak počas klesania medzi výškou nad zemou 1 100 a 900 stôp dostala posádka 5-krát varovanie pred strihom vetra. Následkom prudkej zmeny vetra lietadlo stratilo výšku a kleslo pod normálny uhol zostupu. Ako reakciu na vzniknutú udalosť sa pilot snažil zdvihnúť nos lietadla vyššie, avšak pozdĺžny sklon lietadla kolísal medzi +6 a -2 stupňami.
Počas dosadnutia na dráhu malo lietadlo sklon +3 stupne a dosadlo s preťažením +2,55G. Lietadlo následkom nárazu podskočilo o 2 metre a opäť prudko narazilo na zem, tentokrát s preťažením +5,85G. Lietadlo sa druhýkrát odrazilo do výšky až 6 metrov a poslednýkrát dosadlo na zem, tentokrát s preťažením +5G. Následkom posledného nárazu došlo k deštrukcii trupu lietadla, úniku paliva a požiaru.

</doc>
<doc id="632302" url="https://sk.wikipedia.org/wiki?curid=632302" title="Citrónovník medský">
Citrónovník medský



</doc>
<doc id="632303" url="https://sk.wikipedia.org/wiki?curid=632303" title="Citronátovník">
Citronátovník



</doc>
<doc id="632304" url="https://sk.wikipedia.org/wiki?curid=632304" title="Citrónovník lekársky">
Citrónovník lekársky



</doc>
<doc id="632305" url="https://sk.wikipedia.org/wiki?curid=632305" title="Citrónovník liečivý">
Citrónovník liečivý



</doc>
<doc id="632306" url="https://sk.wikipedia.org/wiki?curid=632306" title="Cedrát">
Cedrát



</doc>
<doc id="632307" url="https://sk.wikipedia.org/wiki?curid=632307" title="Citrus medica">
Citrus medica



</doc>
<doc id="632309" url="https://sk.wikipedia.org/wiki?curid=632309" title="Plešivec (geomorfologická časť)">
Plešivec (geomorfologická časť)

Plešivec je geomorfologická časť podcelku Čachtické Karpaty v pohorí Malé Karpaty. Rozprestiera sa v severnej časti pohoria, juhozápadne od Čachtíc. Najvyšším vrchom je vysoký Veľký Plešivec.
Polohopis.
Územie sa nachádza v severnej časti pohoria Malé Karpaty a zaberá južnú časť podcelku Čachtické Karpaty. Má pretiahnutý tvar severovýchodno-juhozápadnej orientácie a od zvyšku pohoria ho oddeľuje na severe údolie riečky Jablonka, na juhu údolie Holešky. Medzi významné sídla patria obce Čachtice a Šípkové na východe, Prašník na juhu, Krajné, Hrachovište a Višňové na severozápade. Východne od severného okraja leží Nové Mesto nad Váhom, juhovýchodne Vrbové a Piešťany.
Malé Karpaty pokračujú časťou Nedze (podcelok Čachtické Karpaty) severovýchodným a podcelkom Brezovské Karpaty juhozápadným smerom. Na západe susedí Myjavská pahorkatina a juhovýchodne krajina klesá do Podmalokarpatskej pahorkatiny, ktorá je časťou Podunajskej pahorkatiny. 
Táto časť Malých Karpát patrí do povodia Váhu a východným smerom do rieky Váh smerujú aj dva najvýznamnejšie vodné toky; západným a severným okrajom vedúca riečka Jablonka a južný okraj lemujúca Holeška. Z centrálnej oblasti tečú menšie vodné toky juhovýchodným smerom do Horného Dudváhu. Údoliami riek vedú komunikácie, z ktorých najvýznamnejšie sú východným okrajom vedúca cesta II/504 (Nové Mesto nad Váhom – Vrbové), z ktorej v Čachticiach odbočuje a hlbokým údolím Jablonky do Hrachovišťa vedie cesta III/1229. Rovnakú trasu využíva aj železničná trať do Myjavy. Na južnom okraji vedie údolím Holešky cez Prašník cesta II/499 z Vrbového do Brezovej pod Bradlom.
Chránené územia.
Takmer celé územie sa nachádza v Chránenej krajinnej oblasti Malé Karpaty, výnimku tvoria okrajové časti pohoria, ktoré je z chránenej oblasti vyňaté. Osobitne chránenými územiami sú národná prírodná rezervácia Čachtický hradný vrch, prírodná rezervácia Plešivec a Málová.
Turizmus.
Severný okraj Malých Karpát patrí skôr medzi pokojné a menej navštevované oblasti, výnimkou je však severný okraj tejto časti v okolí Čachtického hradu nad obcou Višňové. Milovníci prírody navštevujú chránené územia. 

</doc>
<doc id="632313" url="https://sk.wikipedia.org/wiki?curid=632313" title="Kados">
Kados

Kados () je typ starogréckej nádoby.
Kados (mn. č. "kadoi"), veľký vydutý keramický džbán so širokým otvorom a dvomi malými vertikálnymi uchami, bola nádoba na uchovávanie tekutín. Pri preprave sa priväzoval lanom. Grécky nápis z 3. stor. pred Kr. vyrytý na bronzovej doske pripomína nákup 40 plných kadoi za cenu 3 statérov za každý kados. Kados bol teda aj objemovou mierou (cca 40 litrov) známou i v rímskom svete, kde sa termín "cadus" používal na označenie nádob na skladovanie vína alebo ovocia. Je tiež pravdepodobné, že sa používal aj na uskladnenie múky.

</doc>
<doc id="632317" url="https://sk.wikipedia.org/wiki?curid=632317" title="Matej Marušin">
Matej Marušin

Matej Marušin (* 28. marec 1992, Prešov) je slovenský herec.
Matejova cesta k herectvu nebola priamočiara. Študoval na strojníckej priemyslovke, hral profesionálne futbal na Slovensku, ale aj v zahraničí. Aktívnu hráčsku kariéru ukončil v Českých Budějoviciach.
Následne začal študovať na VŠMU pod vedením prof. Emílie Vášáryovej a doc. Zuzany Kronerovej. Už počas štúdia sa presadzoval na doskách profesionálnych divadiel.
V súčasnosti účinkuje vo viacerých divadlách a za stvárnenie postavy katolíckeho disidenta Krčméryho získal aj uznanie odbornej verejnosti a cenu Literárneho fondu. Diváci ho mohli vidieť aj v slovenských a českých filmoch.

</doc>
<doc id="632318" url="https://sk.wikipedia.org/wiki?curid=632318" title="Sertan">
Sertan



</doc>
<doc id="632319" url="https://sk.wikipedia.org/wiki?curid=632319" title="Tarf">
Tarf



</doc>
<doc id="632328" url="https://sk.wikipedia.org/wiki?curid=632328" title="Psychobilly">
Psychobilly

Psychobilly je hudobný žáner všeobecne popisovaný ako zmes medzi neskorým punkom a americkým rockabilly. Texty skladieb často odkazujú na hororové filmy, násilie, odpudivé podoby sexuality a ďalšie všeobecne tabuizované témy, hoci tak činia často v komediálnej alebo dvojzmyselnej nadsázke. V psychobilly sa hrá na gitaru, bicie a (holou rukou) na kontrabas namiesto elektrickej basgitary, ktorá je bežnejšia v modernej rockovej hudbe. Za zakladateľa psychobilly je všeobecne považovaná britská skupina The Meteors. Koncom 80. rokov sa tento žáner rozšíril aj do zvyšku Európy či USA. Vznikli skupiny ako Nekromantix, Tiger Army, Demented Are Go, The Batmobile, The Horrorpops alebo nemeckí Mad Sin.
História.
Termín „psychobilly“ sa prvýkrát objavil v roku 1976 v piesni Johnnyho Casha s názvom „One Piece at a Time“, kde spieva:
Móda.
Ku každému hudobnému žánru určite patrí aj štýl obliekania a česanie vlasov. Punkáči majú číra, skinheadi holé hlavy a (hard) rockeri dlhé vlasy. Účes, ktorý väčšinou nosia na hlave poslucháči psychobilly, sa nazýva „quiff“. Oblečenie je zmesou štýlov rokenrolu 50. rokov, punku 70. rokov a rockabilly. Tieto odevy sú často šité z džínsoviny, kože alebo z látok imitujúcich zvieracie vzory. Tie sú doplnené cvočkami a reťazami. Často nechýbajú ani hororové kostýmy a masky. Neoddeliteľnou súčasťou je tiež tetovanie, ktorého motívom sú lebky, pin-up girls, plamene, autá... (skrátka to už záleží na každom, čím si ozdobí svoje telo).

</doc>
<doc id="632330" url="https://sk.wikipedia.org/wiki?curid=632330" title="Základná škola (Pezinok, Fándlyho 11)">
Základná škola (Pezinok, Fándlyho 11)

Základná škola Fándlyho 11 (v minulosti "III. ZDŠ Fándlyho ulica", hovorovo "Panelka" alebo "panelová škola") je základná škola, ktorá sa nachádza v juhovýchodnej časti mesta Pezinok, ktorá začala svoju činnosť v roku 1959. Súčasnou riaditeľkou je Ing. Monika Hlúšková.
Tvoria ju hlavná budova s jedálňou, telocvičňa a budova školského klubu detí a areál školy tvoria aj bežecká dráha, basketbalové ihrisko a detské ihriská. Nachádza sa neďaleko Judo arény.
V roku 2016, vďaka vyhre súťaže spoločnosti Lidl, do areálu základnej školy pribudlo namiesto pôvodného detského ihriska nové detské ihrisko Žihadielko a vedľa neho bolo postavené aj ihrisko na workout.
História školy.
Základný kameň dvadsaťtritriednej panelovej školy Na pažiti bol položený v roku 1957. Dňa 20. októbra 1959 sa do novej budovy zvanej „Panelka“ sťahuje jedenásťročná škola a 23. októbra sa v nej začína pravidelné jednosmenné vyučovanie. V školskom roku 1959/1960 tu bola zriadená stredná škola pre pracujúcich (večerné štúdium) a základnú školu navštevovalo 545 žiakov zadelených do 16 tried, prospelo 502 žiakov, z toho 87 žiakov prospelo s vyznamenaním a neprospelo 41 žiakov, 16 žiakov malo povolenú opravnú skúšku. Vtedajšou riaditeľkou bola Marta Fraňová a jej zástupcom bol Martin Kováč.
V roku 1973 sa stala „bázovou školou“, t. j. zabezpečovala pedagogické poradenstvo pre školy celej spádovej oblasti (Pezinok, Grinava, Svätý Jur, Limbach, Viničné, Slovenský Grob).
Výstavbu školskej družiny presadil v 1. polovici 70. rokov 20. storočia vtedajší predseda Mestského národného výboru v Pezinku, Štefan Lovič, v rámci „akcie Z“. Stavala sa brigádnicky z tehlových panelov a do prevádzky bola daná v roku 1976.
Rekonštrukcia.
Počas svojho pôsobenia prešla rôznymi drobnými rekonštrukciami, ale najväčšou rekonštrukciou prešla v roku 2017, kedy bola rekonštruovaná celá hlavná budova základnej školy s jedálňou.

</doc>
<doc id="632332" url="https://sk.wikipedia.org/wiki?curid=632332" title="Tony Martin (cyklista)">
Tony Martin (cyklista)

Tony Martin (* 23. apríl 1985, Cottbus, Východné Nemecko) je nemecký profesionálny cestný cyklista, ktorý preteká za holandský tím Jumbo-Visma. Martin je jedným z najlepších časovkárov súčasnej cyklistiky. Je 4-násobným majstrom sveta v tejto disciplíne a to z rokov 2011, 2012, 2013 a 2016. Taktiež získal striebornú medailu na Letných Olympijských Hrách 2012 v Lodýne, kde ho porazil proti chronometru len domáci cyklista Bradley Wiggins. Tony Martin nechýbal ani pri jednom z troch víťazstiev tímu Etixx Quick-Step v tímovej časovke na majstrovstvách sveta 2012, 2013 a 2016. Na Grand Tour dokázal zvíťaziť v 5 individuálnych časovkách, z čoho až 3x vyhral na Tour de France (2011, 2013 a 2014). V rokoch 2011 a 2014 si rovnako počínal na španielskej Vuelte. Okrem časovkárskych vavrínov dokazoval svoje vrchárske kvality víťazstvami na etapových pretekoch ako Eneco Tour v roku 2010, Paris-Nice 2011, či prvé 2 ročníky Tour of Beijing.
O živote.
Tony sa narodil v Cottbuse vo Východnom Nemecku. Martin aj s celou jeho rodinou ušli z Východného Nemecka tesne pred pádom Berlínskeho múru a komunistického východného bloku. Neskôr sa však vrátil, aby študoval v športovej škole v meste Erfurt.
Profesionálna kariéra.
HTC-Highroad.
2009.
V roku 2009 vyhral Martin časovky na Critérium International, ako aj na Bayern-Rundfahrt. Už vtedy sa ukázal ako skvelý vrchár na náročných týždňových podujatiach. Zvíťazil vo vrchárskej klasifikácii na Paris-Nice a Tour de Suisse. Vo Švajčiarsku skončil celkovo druhý a vyhral aj 1 etapu. Takýto profi štart v kalendári World Tour nezažili ani najväčšie mená súčasnej cyklistiky. Zviditeľnil sa aj na svojej prvej Tour, kedy nosil biely dres pre najlepšieho jazdca do 25 rokov od 3. do 14. etapy. Tiež bol vyhlásený za najagresívnejšieho cyklistu 20. etapy, v ktorej sa umiestnil ako druhý na Mont Ventoux. Nestratil sa ani na svojich prvých majstrovstvách sveta. V časovke elite získal bronzovú medailu, a tak úspešne ukončil svoju prvú profesionálnu sezónu.
2010.
Na konci dekády sa umiestňoval Martin prevažne v časovkách. Vyhral svoj prvý národný titul, ako aj etapy na Tour of California, či Tour de Suisse. Opäť sa objavil aj na najslávnejších cyklistických pretekoch, kde skončil v oboch časovkách, teda v prológu a 19. etape na skvelom 2. mieste. Taktiež sa opäť predstavil v 3 etapách ako líder súťaže jazdcov do 25 rokov. Po Tour sa zúčastnil aj holandsko-belgickej týždňovky Eneco Tour, ktorú aj celkovo vyhral. V súťaži vyhral aj klasifikáciu mladých cyklistov a 7. etapu, ktorá bola, samozrejme, individuálnou časovkou. Svoj bronzový úspech z majstrovstiev sveta v cestnej cyklistike v individuálnej časovke zopakoval aj v tomto roku.
2011.
Začiatok sezóny 2011 patril Martinovým vrchárskym schopnostiam. Celkovo zvíťazil v jarných etapových pretekoch Volta ao Algarve v Portugalsku a Paris-Nice vo Francúzsku. V oboch týždňovkách uspel v individuálnych časovkách. Na Tour de Romandie skončil druhý a vyhral aj jazdu proti chronometru v príprave na Tour počas Critérium du Dauphiné. Ani v tretej profesionálnej sezóne nezahodili jeho talent a nominovali ho na Tour de France. Vedenie tímu podstúpilo správny krok, pretože Nemec zvíťazil prvýkrát na Grand Tour, a to v 20. etape, ktorou bola, pochopiteľne, časovka. Zúčastnil sa aj španielskej Vuelty a ani odtiaľ neodišiel na prázdno. V 10. etape bol najrýchlejším cyklistom proti času. Okrem bohato uznávaného titulu víťaznej etapy na TdF vybojoval Tony Martin v septembri ešte väčší úspech. Na majstrovstvách sveta v dánskom Kodani vyhral individuálnu časovku a začalo sa hovoriť o novom Fabianovi Cancellarovi. Ešte na konci sezóny zvíťazil v otváracej inauguračnej časovke na preteku Tour of Beijing. Týmto víťazstvom si získal dres pre lídra pretekov, ktorý nepustil až do konca, a tak sa stal víťazom tretej týždňovky v sezóne. Nakoľko bolo oznámené, že tím HTC-Highroad po sezóne 2011 zanikne, nemecký špecialista na časovky podpísal zmluvu s tímom Omega Pharma-Quick-Step na sezónu 2012.
Etixx Quick-Step.
2012.
Martin síce nedokázal obhájiť víťazstvo z vlaňajšej Volta ao Algarve, no so stratou menej než minúty skončil celkovo druhý. Nepodarilo sa mu vyhrať ani jednu etapu, no v záverečnej časovke skončil len za Bradleym Wigginsom z Veľkej Británie o menej než sekundu! V apríli Tony stratil vedomie po zrážke s autom, ktorú utrpel počas tréningu. Zdravotný stav cyklistu mu škrtol plány na celú jarnú časť sezóny. Vrátil sa už v máji na Tour of Belgium, kde uspel v časovke a preteky vyhral aj celkovo. Na Tour de France, ktorá začínala prológom v Belgicku chcel vždy nosiť žltý dres. Práve takýto špecialista na časovky by mal mať vždy v prológu veľkú šancu dosiahnuť svoj cieľ. Avšak technické problémy v podobe roztrhnutej reťaze ho prinútili vymeniť bicykel priamo na trati. V krátkej, len 6,4 kilometrovej časovke tak stratil šancu na víťazstvo, no napriek tomu finišoval s 36. najrýchlejším časom. Nasledujúci deň nešťastne spadol a zlomil si zápästie. Nemecký Panzerwagen odmietol napriek neprajnosti osudu odstúpiť z pretekov. Do tretice ho však zradili mechanické problémy v najbližšej časovke. Tak sa napokon rozhodol odstúpiť a doliečiť svoje zranenie. Vravelo sa o prvej neúspešnej sezóne pre Nemca. On však vedel, že bude na olympijských hrách excelovať. Jeho mimosúťažná príprava bola naozaj presvedčivá. Podarilo sa mu včas doliečiť a v Londýne získať striebro. Rýchlejším jazdcom bol len domáci reprezentant Bradley Wiggins. V septembri sa stal súčasťou 6-členného tímu Omega Pharma-Quick-Step na historicky prvej tímovej časovke na MS v cestnej cyklistike. V zložení Tom Boonen, Sylvain Chavanel, Tony Martin, Niki Terpstra, Kristof Vandewalle a Peter Velits boli najsilnejším tímom a v preteku zvíťazili. O 3 dni neskôr sa mu dokonca podarilo obhájiť titul v individuálnej časovke, v ktorej opäť porazil drsnú konkurenciu. Jediný Američan Taylor Phinney dokázal ako-tak siahať na zlato so stratou 5 sekúnd. Zvyšok zaostal o minimálne 100 sekúnd! Martinovi sa dokonca podarilo predbehnúť na trati aj pred ním štartujúceho Alberta Contadora! Nemec nevynechal ani posledné preteky World Tour v tejto sezóne. V Pekingu dokázal obhájiť svoje celkové prvenstvo z roku 2011. Aj keď sa v každej etape umiestnil pozoruhodne vysoko, celkovému titulu vďačil najmä za sólový únik z 2. etapy. Martin atakoval 25 km pred cieľom, dobehol únik a odtiaľ to dotiahol do konca s náskokom 45 sekúnd. V pretekoch s hromadným štartom tak zvíťazil prvýkrát od Tour de Suisse 2009.
2013.
Hneď na úvod sezóny, vo februári, vyhral Martin portugalské etapové preteky Volta ao Algarve. Dres pre lídra získal v poslednej 4. etape, ktorou bola časovka dlhá 34.8 km. Tony v nej dominoval. Druhý jazdec v časovke, Poliak Michal Kwiatkowski z rovnakého tímu zaostal o viac než minútu! V celkovom poradí za ním najtesnejšie zaostali práve Kwiatkowski a Lieuwe Westra z tímu Vacansoleil-DCM. Nešťastie na Tour de France ho sprevádzalo aj v tomto roku. Hneď v 1. etape bol zapletený do pádu a utrpel otras mozgu a pomliaždeninu ľavých pľúc. Oceľový Nemec sa dokázal zotaviť a už v 11. etape, ktorou bola časovka dominoval! S priemernou rýchlosťou 54.271 km/h odjazdil tretí najrýchlejší víťazný čas v časovke na Tour v dovtedajšej histórii!
O svojich neskutočných individuálnych kvalitách presvedčil aj v 6. etape na Vuelte, kde sa dostal sám do úniku a strávil v ňom 175 km s priemernou rýchlosťou 44,6 km/h! Dostihnutý bol doslova až v posledných metroch etapy. Po tejto Grand Tour sa presunul Martin do talianskeho regiónu Toskánska, kde sa pripravoval na blížiace sa majstrovstvá sveta. Hneď v prvý deň šampionátu nadviazal s tímom Quick-Step na vlaňajší triumf. Tím bol len o 81 stotín sekundy rýchlejší ako austrálsky celok Orica-GreenEDGE. V individuálnej časovke sa mu podarilo skompletizovať víťazný hetrik s náskokom 46 sekúnd nad druhým Britom Bradleym Wigginsom. Bronzovú priečku obsadil 4-násobný víťaz disciplíny Fabian Cancellara zo Švajčiarska. Mimo súťažného kalendára, Martin podstúpil operáciu v Hamburgu, aby sa definitívne zbavil následkov pádu z 1. etapy Tour de France 2012. Išlo o zle zrastenú zlomeninu zápästných kostičiek. Vedenie tímu oznámilo, že v príprave bude pokračovať, no do pretekov nebude zaradený, pokiaľ mu nebude odstránená bandáž.
2014.
1. júna sa stal tretíkrát v rade celkovým víťazom pretekov Okolo Belgicka a vytvoril tak nový rekord pretekov. Okrem neho dokázali viackrát po sebe vyhrať až 9 cyklisti. Neskôr Martin ovládol obe časovky na Tour de Suisse. Vďaka jeho schopnosti krátiť straty aj v kopcoch sa tak napokon umiestnil na celkovom 4. mieste. 13. júla 2014 vyhral Martin svoje prvé preteky s hromadným štartom na Tour de France, kedy bol v 155 kilometrovom úniku, pričom posledných 60 km tam bol sám. Takto si pripomenul legendárny atak z Vuelty 2013. Tento bol na rozdiel od predošlého úspešný. Čerešničkou na torte bol ešte triumf z časovky - 20. etapy. Zvíťazil nenapodobiteľným spôsobom, keďže najbližší cyklista stratil na neho až 1 minútu a 39 sekúnd. Najlepší časovkár sveta sa zúčastnil opäť dvoch Grand Tour a opäť nimi boli Tour a Vuelta a España. Na druhom menovanom podujatí dokázal vyhrať 1 časovku, a to v 10. deň. Záver sezóny nebol úspechmi porovnateľný s rokmi 2011 a 2012, no napriek tomu išlo o excelentné výsledky z majstrovstiev sveta. S tímovými kolegami získali v časovke družstiev bronz, zatiaľčo Martin si pripísal ešte striebro z individuálnej časovky. V španielskej Ponferrade nestačil na britského cyklistu Wigginsa. Ten mu napriek neaerodynamicky vybavenému dresu (dvojdielny určený na preteky s hromadným štartom, s krátkymi rukávmi a bez rukavíc) nadelil 26 sekúnd.
2015.
Tradičný Tonyho program sezóny sa nemenil ani v roku 2015. Začínal na Volta ao Algarve a začal úspešne. Etapový vavrín získal v časovke. Druhé víťazstvo zaznamenal v máji na pretekoch Tour de Romandie, kde unikol slovinskému esu Simonovi Špilakovi o 11 sekúnd v zapršaných uliciach mesta Lausanne. Na konci júni obhájil titul národného šampióna v časovke. Na Tour de France sa mu opäť dostalo vyloženej príležitosti obliecť sa do žltého. V úvodnej časovke v uliciach holandského Utrechtu bol však najrýchlejší Austrálčan z tímu BMC Racing Rohan Dennis. Tony Martin skončil druhý a opäť sa nemohol obliecť do vysnívaného žltého. Prekliatie maillot jaune ho však prenasledovalo aj v 2. etape. V silných bočných vetroch sa pelotón rozdelil a Dennis ostal v zadnej časti. Situácia vyznievala v prospech nemeckého časovkára, no v šprinte zlyhal jeho kolega Cavendish, ktorého obehol Cancellara a skončil tretí. To mu zaručilo časový bonus 4 sekúnd, a to zas znamenalo, že novým lídrom sa stal práve spomínaný Švajčiar. Ani v 3. etape ho to neuveriteľné nešťastie neobišlo. Po tom, čo bol líder Cancellara zapletený do hrôzostrašného pádu sa rozhodol Christian Prudhomme preteky neutralizovať. Otrasený Švajčiar pokračoval v pretekoch no neuspel. Na záverečnom kopci, legendárnom Mur de Huy preslávenom pretekmi Valónsky šíp skončil vrchár Froome na 2. mieste. To mu zaručilo 6-sekundový časový bonus. Stal sa lídrom pretekov a Tonyho prekliatie na 2. priebežnom mieste bolo o strate 1 sekundy! Dňom, ktorý sa zapísal do jeho srdca bol 7. júl 2015, kedy konečne zlomil mocnú kliatbu. Po náročnom 3-kilometrovom ataku sa mohol tešiť z etapového triumfu a s 3-sekundovým náskokom v etape aj z priebežného líderstva. Asi najvýstižnejšie sa k tomu vyjadril jeho poľský tímový kolega Michal Kwiatkowski: ,Potreboval to viac, než ktokoľvek iný." V spomínanej etape preťal pásku jazdiac na bicykli od Mattea Trentina, keďže mal už skôr mechanické problémy, ktoré sa už zdali byť neprekonateľným oponentom v jeho boji o žltý dres. Ich príčinou však bola nešetrná jazda na kockách, ktorých bolo v etape až 13 kilometrov. Žltý dres a meno Tony Martin nesie so sebou dvakrát viac nešťastia. Ani túto sezónu sa na Tour nevyhol pádu. V 6. etape na záverečnom stúpaní v poslednom kilometri spadol ramenom na zem a zlomil si kľučnú kosť. Do cieľa ho heroicky potlačili 4 spolujazdci z tímu nehľadiac na svoje možnosti uspieť. Tony bol však nútený odstúpiť bezprostredne po pretekoch a podstúpil aj operáciu. O mesiac neskôr už bol späť naladený do pretekárskeho kalendára. Vrátil sa naozaj štýlovo. Aj keď sa mu nevydarila časovka, celkovo porazil svojich najvážnejších súperov a zvíťazil na Tour du Poitou-Charentes. Boli to jeho prvé víťazné etapové preteky v roku. V závere sezóny tím Etixx Quick-Step opäť nedokázal poraziť všetky ostatné tímy v tímovej časovke na majstrovstvách sveta. Dominovali BMC Racing s náskokom 11 sekúnd, no medaila Martina neobišla. Z amerického Richmondu si doviezol domov striebro z tejto disciplíny. Tony však sklamal v individuálnej časovke. Aj keď išlo stále o excelentný výsledok, bolo zrejmé, že jeho časovkársky talent začal upadať. Bol až 7. najrýchlejším individuálom. Išlo o jeho najhorší výsledok v časovke na MS od roku 2008, kedy sa umiestnil rovnako.
2016.
Prvý najvýraznejší úspech novej sezóny zaznamenal Tony Martin v marci na Three Days of De Panne. V úvodný deň nazbieral v úniku zopár bonifikačných sekúnd a napriek dojazdu v hlavnom poli bol celkovo priebežne v top 10. Udržal sa tam aj v druhý deň, aj po etape 3a. Napokon mu o menej než sekundu ušlo víťazstvo v časovke, teda v etape 3b a celkovo poskočil na konečné 4. miesto. Na národnom šampionáte sa už tradične tešil zo zlatej medaily v časovke a úspech ho neobišiel ani na Tour de France. Zviditeľnil sa totiž v úniku 16. etapy a bol vyhlásený za najbojovnejšieho jazdca dňa. Na Okolo Británie vyhral etapu 7a, ktorá bola časovkou. Porazil v nej veľké mená ako Dennis, Dumoulin, Cummings, Gallopin, Gorka Izaguirre, Dowsett, Roche či Mullen. V časovkárskej elite sa teda nestratil a stal sa jedným z najvážnejších favoritov na zisk titulu majstra sveta. V októbrovom podujatí v katarskej Dohe sa mu konečne darilo ako si to predstavoval. S tímom Etixx-Quick-Step získal už tretie zlato v tímovej časovke a rovnako si počínal aj v individuálnej časovke. V tej porazil najbližšieho súpera o 45 sekúnd.
Katusha-Alpecin.
2017.
Prvú sezónu v novom tíme začal na Pyrenejskom polostrove. V španielske Valencii zvíťazil po individuálnom ataku v 2. etape. Na Tour of Belgium sa mu už nepodarilo opäť ovládnuť celkové poradie, no viedol si veľmi dobre. V 2. etape bol ôsmy, čím sa predral aj na celkové 8. miesto a v časovke o deň neskôr skončil druhý. Celkovo bol tak druhý. Aj vo 4. etape finišoval medzi najlepšími, no celkovo spadol na bronzovú priečku. V posledný deň súťaže nosil modrý dres pre lídra bodovacej súťaže, no ten v menovanej etape stratil. Odniesol si tak celkové 3. miesto. Na konci júna už šiesty rok po sebe dominoval medzi Nemcami v individuálnej časovke. Aj tento rok sa stal súčasťou tímu na pretekoch Okolo Británie. Ani v tomto tíme mu nechýbala vrchárska podpora skúsených domestikov, čo ho viedlo k ďalším úspechom. Najprv zažiaril v 5. etape proti chronometru, kde odjazdil šiesty najrýchlejší čas. Keďže úradoval v listine 10 najlepších, stal sa jednoznačným stredobodom svojho tímu v nadchádzajúcich zvlnených etapách. Aj keď splnil pokyny tímu regulovať svoje umiestenenie, nedočkal sa výraznejšieho úspechu, no napokon si z Británie odniesol účasť v top 10. Na majstrovstvách sveta zaznamenal v individuálnej časovke dovtedy svoj najhorší výsledok. Drsne zvlnený profil trate nie je jeho šálkou kávy, no predsa úradoval na 9. priečke.
2018.
V tejto sezóne sa presadil len v 2 pretekoch, a to na nemeckom šampionáte, kde si zopakoval rutinu víťazstva v časovke a v rovnakej disciplíne na majstrovstvách sveta, kde obsadil 7. miesto. Aj to ho viedlo k rozhodnutiu opustiť tím, v ktorom sa dlho nezdržal, no zmluvu s ním podpísal iný tím z okruhu World Tour - Jumbo-Visma.
Jumbo-Visma.
2019.
Na úvod sezóny bol členom víťazného tímu v časovke na UAE Tour. V poslednom júnovom týždni dokázal už deviatykrát zvíťaziť v individuálnej časovke na nemeckom šampionáte. Taktiež vedenie tímu oznámilo jeho definitívnu účasť na 106. ročníku Tour de France. S tímom Jumbo-Visma zvíťazil v tímovej časovke. V 17. etape bol však po strkanici s Lukom Roweom diskvalifikovaný. Rovnako tak aj spomínaný Brit. Po taktickej jazde sa dostali jazdci do konfliktu po tom, čo Martin blokoval cestu Britovi. Ten mu to zas oplácal fyzickými údermi a nátlakom na Nemca zboku počas rýchlej jazdy. Ešte počas posledných 10 km si to vyjasnili a po etape si potriasli rukami. Jury ale takéto správanie neakceptovala a okrem diskvalifikácie z pretekov im udelila aj peňažné pokuty v hodnote 1000 švajčiarskych frankov. Cyklisti sa v spoločnom videu ospravedlnili vzájomne, tímom a priaznivcom cyklistiky.
Umiestnenie na pretekoch Grand Tour.
DNF – nedokončil
TBA - ešte sa nekonalo
Umiestnenie v časovkách.
DNF – nedokončil
TBA - ešte sa nekonalo

</doc>
<doc id="632336" url="https://sk.wikipedia.org/wiki?curid=632336" title="Štôlňa Budúcnosť">
Štôlňa Budúcnosť

Štôlňa Budúcnosť je banská a najnižšie situovaná prieskumná štôlňa pri Pezinku na trase Banského náučného chodníka nad mestskou časťou Cajla. V útrobách štôlne sa nachádza napríklad dvojkoľajná trať a lyžicový nakladač NL 12V s pneumatickým pohonom, ktorý je kópiou amerického stroja Rocker Shovel 12B firmy Eimco. 
Asi po 200 metroch sa v útrobách nachádza doľava razená chodba, ktorá smeruje skoro na juh smerom k ložisku Ferdinand Karolína. Štôlňa je plná naplaveného bahna.
História.
V 80. rokoch 20. storočia bolo nutné preskúmať juhovýchodné pokračovanie ložiska. Vzhľadom na pozitívne výsledky prieskumu v druhej polovici 80. rokov a začiatkom 90. rokov nadviazali baníci ďalší prieskum, ktoré riešil ďalšie pokračovanie ložiska juhovýchodným smerom (štôlňa Sirková).

</doc>
<doc id="632341" url="https://sk.wikipedia.org/wiki?curid=632341" title="Pedagogická fakulta v Banskej Bystrici">
Pedagogická fakulta v Banskej Bystrici



</doc>
<doc id="632356" url="https://sk.wikipedia.org/wiki?curid=632356" title="Spinefarm Records">
Spinefarm Records

Spinefarm Records je fínske hudobné vydavateľstvo založené v roku 1990. Zameriava sa predovšetkým na heavy metalovú hudbu. V roku 2002 sa vydavateľstvo stalo časťou Universal Music Group.
Spinefarm Records sa skladá z päť vydavateľstiev. Sú nimi Spinefarm (mainstream metal, hard rock a progresívny rock), Spikefarm (extrémny metal, industriálny metal a folk metal), Ranka Recordings (fínska hudba), Ranch (rock) a Odor (pop a ostatné žánre).

</doc>
<doc id="632357" url="https://sk.wikipedia.org/wiki?curid=632357" title="Zubácka brázda">
Zubácka brázda

Zubácka brázda je geomorfologická časť podcelku Kobylináč v pohorí Biele Karpaty. Rozprestiera sa v severnej časti pohoria, približne západne od Púchova.
Polohopis.
Územie sa nachádza na severe pohoria Biele Karpaty a zaberá severnú časť podcelku Kobylináč. Má podlhovastý tvar západo-východnej orientácie, ktorého centrálnu os vytvára riečka Zubák. Veľkú časť brázdy zaberá intravilán obce Zubák s viacerými samotami. Vnútrohorská kotlina susedí len s časťami Bielych Karpát, konkrétne na juhu s materským podcelkom Kobylináč, na východe a severe geomorfologická časť Hladké vrchy. Severozápadným smerom nadväzuje pohorie podcelkom Kýčerská hornatina. 
Táto časť Bielych Karpát patrí do povodia Váhu a východným smerom do rieky Váh smeruje aj potok Zubák, ktorý na území Zubáckej brázdy priberá viaceré menšie prítoky. Kotlinové územie je prístupné údolím potoka po ceste III/1951 z Lednických Rovní, kde odbočuje z cesty II/507 (Púchov – Nemšová).
Chránené územia.
Táto časť pohoria leží mimo územia Chránenej krajinnej oblasti Biele Karpaty. Rovnako sa tu nenachádzajú ani žiadne osobitne chránené územia.
Turizmus.
Severný okraj Bielych Karpát patrí skôr medzi pokojné a menej navštevované oblasti. Centrom obce Zubák vedie zeleno značený chodník z južne situovanej Lednice (s rovnomennou ruinou hradu), pokračujúci severovýchodným smerom do Záriečia. Necelý kilometer východne od Zubáckej brázdy je na "Tlstej hore" () vybudovaná rozhľadňa.

</doc>
<doc id="632358" url="https://sk.wikipedia.org/wiki?curid=632358" title="Hladké vrchy">
Hladké vrchy

Hladké vrchy sú geomorfologická časť podcelku Kobylináč v pohorí Biele Karpaty. Rozprestiera sa na severnom okraji pohoria, približne severozápadne od Púchova a najvyšší vrch Tlstá hora dosahuje 
Polohopis.
Územie sa nachádza na severe pohoria Biele Karpaty a zaberá východný okraj podcelku Kobylináč. Hladké vrchy obklopujú viaceré brázdy, kde ležia sídla, samotami zasahujúce aj do tejto časti pohoria. Juhovýchodný okraj zasahuje na okraj Púchova, východne v údolí Bielej vody ležia Dohňany, Mestečko a Záriečie, západne leží obec Zubák. V rámci pohoria nadväzuje na severe podcelok Kýčerská hornatina, západne podcelok Kobylináč a jeho časť Zubácka brázda a južným smerom ležia Vršatské bradlá s časťami Podvršatská brázda a Vršatské predhorie. Východne susedí pohorie Javorníky s časťou Javornícka brázda. 
Okrajová časť Bielych Karpát patrí do povodia Váhu a túto oblasť odvodňujú dva hlavné vodné toky; západné a južné svahy odvádzajú vodu prítokmi riečke Zubák, východným okrajom tečie Biela voda. Jej údolím vedú aj významné komunikácie na Moravu, cesta I/49 z Púchova do Vsetína a rovnakým smerom vedúca železničná trať. Západný okraj obsluhuje cesta III/1951 z Lednických Rovní do Zubáka.
Chránené územia.
Táto časť pohoria leží mimo územia Chránenej krajinnej oblasti Biele Karpaty. Rovnako sa tu nenachádzajú ani žiadne osobitne chránené územia.
Turizmus.
Severný okraj Bielych Karpát patrí medzi pokojné a menej navštevované oblasti. Jediný, zeleno značený chodník vedie z obce Zubák lokalitou "Jazero" do Záriečia. V južnej časti je na "Tlstej hore" () vybudovaná rozhľadňa, poskytujúca kruhový rozhľad.

</doc>
<doc id="632361" url="https://sk.wikipedia.org/wiki?curid=632361" title="Babia dolina">
Babia dolina

Babia dolina je najväčšou dolinou vo východnej časti Belianskych Tatier, dlhá približne .
Poloha.
Dolina sa začína vo výške neďaleko Červenej skaly, medzi Čiernym vrchom () a Tokárňou (), približne od Bachledovej doliny. Od začiatku smeruje na západ, kde sa po asi 2 km, v oblasti sedla Oželec (), ostro stáča na juhozápad. Vo výške asi sa prudko zdvíha a vytvára kotol, ktorý sa ťahá pod Bujačí vrch (). Táto oblasť doliny sa volá Kuria dolinka. Od západu Babiu dolinu ohraničuje severné rameno, ktoré spadá z Bujačieho vrchu cez Holý vrch () a pokračuje dlhým chrbtom Tokárne. Na východe ju ohraničuje hrebeň Margity, Babí vrch a Čierny vrch.
Potoky.
Dolinou preteká Babí potok.
Turistika.
Do doliny nevedú turistické chodníky. Dolina je v prísne chránenej prírodnej rezervácii TANAPu.

</doc>
<doc id="632364" url="https://sk.wikipedia.org/wiki?curid=632364" title="Heliport">
Heliport



</doc>
<doc id="632371" url="https://sk.wikipedia.org/wiki?curid=632371" title="Makak">
Makak

Makak ("Macaca") je rod úzkonosovcov z čeľade mačiakovité ("Cercopithecidae"). Je známych celkom 26 druhov, z toho niektoré už vyhynuli.
Výskyt.
Žijú v južnej a juhovýchodnej Ázii vrátane ostrovov (Sulawesi, Malé Sundy, Filipíny, Japonsko), na severozápade Afriky a jeden druh, makak magot ("M. sylvanus"), sa vyskytuje na Gibraltári v Európe. Oblasti Afriky a Európy však dnes obývajú iba sporadicky, ešte počas pleistocénu ale predstavovali bežnú súčasť tunajšej fauny.
Obývajú lesy, pláne aj skalnaté oblasti. Veľká ekologická diverzita medzi jednotlivými druhmi spôsobuje, že len málo druhov sa vyskytuje sympatricky. Jednu z výnimiek predstavujú makak vanderu ("M. silenus") a makak bonet ("M. radiata"), ktorí sa spoločne vyskytujú v juhoindických lesoch. Hybridizácia často nastáva medzi makakom dlhochvostým ("M. fascicularis") a makakom rézus ("M. mulatta") v miestach, kde sa ich areály výskytu pretínajú.
Opis a správanie.
Makaky sú celkom statné opice, ale stavba ich tela závisí na konkrétnom druhu a prostredí v ktorom žijú. Medzi robustné makaky patrí napr. makak japonský ("M. fuscata") z chladných oblastí Japonska, naopak makak dlhochvostý z juhovýchodnej Ázie je menšia opica. Predné i zadné končatiny sú rovnako dlhé. Sú prispôsobené pohybu na zemi aj v stromoch a majú dobrý úchop. Makaky sa pohybujú po všetkých štyroch končatinách a využívajú aj šplhanie. Lebka nemá žiadne špecializované znaky. V papuli majú makaky lícne torby do ktorých si uschovávajú potravu.
Tvoria tlupy s rôznym množstvom opíc. Často sa objavujú mnohosamcové-mnohosamicové štruktúry s vysokou socializáciou. Častá je matrilineárna hierarchia, mladé samice v tlupe zostávajú, no mladé samce tlupu opúšťajú. Makaky sú vysoko prispôsobivé, plodožravé až všežravé opice. Niektoré druhy žijú synantropicky. Majú rozvinuté schopnosti učenia a napodobňovania, čo z nich robí inteligentné adaptabilné primáty schopné riešiť aj zložitejšie problémy. Rozmnožovanie prebieha sezónne v chladnejších areáloch, v trópoch celoročne.
Vo vedeckom výskume.
Makaky patria spolu so šimpanzmi medzi najviac preskúmané primáty a hrajú veľkú úlohu vo vedeckom výskume. Obľúbeným druhom je z tohto pohľadu makak dlhochvostý (zrejme pre svoju malú veľkosť), ktorý je hojne využívaný napr. pre testovanie liekov proti rakovine, diabetu alebo kardiovaskulárnym poruchám. V 50. rokoch 20. storočia bola pomocou testovania na makakoch vyvinutá vakcína proti detskej obrne. Prebiehajú tiež pokusy s klonovaním a roku 2018 čínski vedci publikovali výsledky výskumu v ktorom sa makak dlhochvostý stal prvým klonovaným primátom pomocou metódy prenosu jadier somatických buniek (SCNT). Makaky tiež patrili k druhom, ktoré boli opakovane vysielané do vesmíru. Rad druhov je dnes však následkom ľudských činností ohrozený vyhynutím, makak chocholatý ("M. nigra") a makak mentavejský ("M. pagensis") potom patrí medzi kriticky ohrozené druhy.

</doc>
<doc id="632372" url="https://sk.wikipedia.org/wiki?curid=632372" title="Janovský maják">
Janovský maják

Janovský maják () je historická budova majáku z druhej polovice 19. storočia, nachádzajúca sa v historickom centre mesta Konstanca v konstanckej župe v Dobrudži v Rumunsku. Má priznaný štatút kultúrnej historickej pamiatky.
Názov.
Dlho sa verilo, že prvý maják na tomto mieste postavili janovskí námorníci okolo roku 1300, pre navigáciu okolo konstanckého prístavu a tento stredoveký maják bol v roku 1860 prestavaný na dnešný a odtiaľ pochádza aj jeho meno. Napriek tomu, že sa janovskí námorníci na svojich cestách v Konstanci zastavili, žiadny maják tu nepostavili. Názov bol pravdepodobne prisúdený majáku na základe výrokov Turkov, na ktorých po ich príchode a začiatku okupovaní Dobrudže urobili dojem hrubé pevnostné valy Konstance a nazvali mesto "Janovskou pevnosťou", pričom viacero budov získalo vtedy prídomok "janovský".
Charakteristika a dejiny.
Prvý maják stál na mieste dnešného už v minulosti, ale nevie sa presne odkedy. V roku 1822 bol nahradený majákom z kameňa, postaveným rakúskou spoločnosťou, ale bol čiastočne zničený počas rusko-tureckej vojny v rokoch 1828 - 1829. Dočasne bol potom na mieste postavený drevený maják. 
Súčasný maják bol postavený medzi rokmi 1858 - 1860 francúzskym staviteľom arménskeho pôvodu Artinom Aslanom pre britskú spoločnosť Danube Black Sea Railway Co. Limited, ktorá vtedy vlastnila konstancký prístav a časť mesta. Súčasná stavba vznikla prestavbou zvyškov staršieho majáku, ktorý už na mieste stál. Pri stavbe pomáhal Artinovi Aslanovi aj architekt Blaise Jean Marius.
Maják plnil svoj účel po dobu takmer 50 rokov do roku 1905, kedy bol postavený nový maják v konstanckom prístave. Svetlo bolo nahradené statickým a maják tak začal fungovať predovšetkým ako atrakcia a obľúbené miesto stretnutí miestnych obyvateľov a to až do roku 1913, kedy sa prestalo so svietením. V roku 1948 prebehla rekonštrukcia majáku, ako turistickej pamiatky a pri tejto prílležitosti bolo aj obnovené svietenie statickým svetlom.
Maják sa nachádza na útese, na ktorom leží historické jadro Konstance, medzi budovou kasína a budovou veliteľstva námorníctva.
Základňa majáku má štvorcový pôdorys, na ňu naväzuje samotná veža majáku, ktorá má tvar osemuholníka. Maják je postavený z kamenných blokov. Na vrchu sa nachádza plechová kupola s ôsmimi oknami, ktorá doplňuje celkovú výšku majáku na približne 8 metrov. Do kupoly vedie celkom 53 schodov. Základňa majáku má priemer približne 3,5 metra. Vrchol majáku leží vo výške približne 21 m.n.m. a jeho svetlo bolo viditeľné až na približne 10 námorných míľ.

</doc>
<doc id="632375" url="https://sk.wikipedia.org/wiki?curid=632375" title="Kostol svätého Martina (Grywałd)">
Kostol svätého Martina (Grywałd)

Kostol svätého Martina () je drevený kostol z druhej polovice 15. storočia nachádzajúci sa v dedine Grywałd v malopoľskom vojvodstve v južnom Poľsku blízko poľskej časti Pieninského národného parku. Má priznaný štatút kultúrnej pamiatky.
Charakteristika a dejiny.
Kostol bol postavený v druhej polovici 15. storočia a prešiel niekoľkými renováciami, prvou okolo roku 1618. Budova si do dnešných čias zachovala svoj pôvodný gotický charakter.
Kostol nestojí priamo pri obytných domoch v dedine, ale na malom pahorku a je ohradený kamenný múrom. Toto spoločne s masívnou drevenou vežou mu dáva vzhľad obrannej stavby.
Budova je zrubová, trojdielna so šindľovou strechou. Interiér je vyzdobený ľudovými maľbami z roku 1618 s ornamentálnymi aj figurálnymi motívmi. Na hlavnom oltári v jeho centrálnej časti sa nachádza neskorogotický triptych zo 16. storočia s vyobrazením svätého Martina a Panny Márie s Ježiškom. Na pravej strane oltára sú vyobrazenia svätej Kataríny a svätej Doroty z roku 1640, ktoré boli neskôr reštaurované. V kostole sa nachádza taktiež socha Ružencovej Panny Márie a ľudová socha z 18. storočia v barokovom slohu nazývaná "Pieta". Veža je štvorcového pôdorysu na vrchu zakočená presahujúcou pyramídovitou strechou.
Dnes stojí v dedine Grywałd aj novší kostol a tak je drevený kostol svätého Martina využívaný na bohoslužby len v letnom období a to v utorky a v soboty.

</doc>
<doc id="632380" url="https://sk.wikipedia.org/wiki?curid=632380" title="Čínsky drak">
Čínsky drak

Čínsky drak.
Drak je mýtické stvorenie, ktoré sa vyskytuje v mnohých kultúrach. Medzi európskym a čínskym chápaním drakov je však diametrálny rozdiel. Zatiaľ čo v západnej mytológii sú draci väčšinou vykresľovaní ako záporné postavy, pre Číňanov sú to, naopak, priateľské stvorenia s úžasnými schopnosťami. V minulosti boli draci v Číne veľmi uctievaní. Svedčí o tom nespočetné množstvo zachovaných pamiatok z oblasti umenia, literatúry, folklóru, zoológie, dejín aj náboženstva.
Vzhľad.
O drakoch nájdeme nespočetné zmienky v čínskej literatúre, ale tie sa väčšinou zaoberajú ich skutkami a málo hovoria o ich vzhľade. Existuje popis, ktorý hovorí, že drak má ťaviu hlavu, jelenie rohy, uši kravy, hadí krk, rybie telo, kaprie šupiny, orlie pazúry, diablove oči a tigrie laby. V porovnaní so západným drakom, ktorý môže mať niekoľko hláv, čínske draky sú zásadne jednohlavé. Zvyčajne sú vyobrazované so štyrmi pazúrmi, no cisárskych drakov ilustrovali s piatimi pazúrmi. Zmienky o dĺžke draka sa líšia, pretože už za dynastie Tchang sa verilo, že draci majú schopnosť sa zväčšovať alebo zmenšovať podľa vlastnej vôle. Existujú preto zmienky o drakoch, ktorí boli dlhé niekoľko míľ, alebo ktorí neboli väčší ako priadka morušová. Farebne môžu byť draci červení, žltí, modrí, bieli alebo čierni.
Počas dynastie Ming bola červená farba národnou farbou a červený drak úradne uznaným symbolom. Počas dynastie Čching bola žltá farba farbou cisára, a preto bol žltý drak cisárskym symbolom.
Čínsky drak ako symbol.
Čínsky drak je legendárne stvorenie čínskej mytológie vyskytujúci sa v rozmanitých kontextoch čínskej kultúry. Je znázornením ducha sily a dobra, ale aj zmeny a samotného života. Z hľadiska semiotiky sa jedná o významný symbol, ktorý je zaznamenaný v rôznych grafických podobách, jazykových kontextoch a významoch.
Mytológia a kultúra zohráva dôležitú úlohu pri posilňovaní významu symbolu, ktorý potom môže nadobúdať či už lokálneho, ako aj univerzálneho charakteru. V prípade Číny sa stal drak nemenným symbolom moci a reputácie, ktorý je využívaný v komunikácii. Semiotický prístup, naväzujúci na semiologiu (Saussure) a modernú semiotiku (Pierce), klasifikuje znaky a ich systémy vo vzťahu k ich prenášaniu v rámci spoločnosti a umožňuje pochopiť, akým spôsobom je utváraný ich význam. Symbol čínskeho draka, ktorý pozostáva z bohatej mytologickej a kultúrnej tradície Číny, sa rozšíril po celom svete a stal sa prvkom komunikácie, dôležitým univerzálnym symbolom, ktorý vypovedá o čínskej kultúre a obyvateľoch Číny. Draka ako symbol reputácie charakterizuje tiež ustálené slovné spojenie "potomkovia draka", ktoré je v Číne používané pri vyjadrení pôvodu s odkazom na dlhú tradíciu, moc a silu.
Čínsky drak bol odjakživa považovaný za mimoriadne silnú bytosť, ktorá keď letí, je doprevádzaná búrkou alebo iným prírodným živlom. Podľa legendy, čínske draky vznikli z dúhy cez koncept dúhového draka v dobe pleistocénu. Hovorili o nich, že sú draky smrteľné stvorenia, ale žijú veľmi dlho. „Ľudský rok je pre nich ako jeden deň.“ Vyrezávané draky na nefrite boli objavené už okolo rokov 4500-3000 pred naším letopočtom. Bolo to dávno predtým, než sa objavili prvé písomné záznamy o drakoch.
Pre Čínu je symbol draka veľmi dôležitý. Už v minulosti bol v čínskej kultúre symbolom moci a cisára. V starovekej Číne boli cisári dokonca označovaní za synov drakov a obyčajní ľudia v tom čase nemohli vlastniť žiadne predmety, ktoré by obsahovali symboly drakov. Vo všeobecnosti sú draci považovaní za symbol slnka, svetla, života, zvrchovanosti, mužského princípu jang, duchovna, nekonečna, prírodných cyklov, nadprirodzených rozumových schopností, božskej schopnosti premeny a v neposlednom rade aj za symbol čínskeho národa. Rôzni draci sú pánmi nebies, mrakov, hôr, času, morských hlbín a podobne.
Číňania odjakživa verili, že draky naozaj jestvujú/žijú. Keď sa v Číne niekde objavil drak, nevyvolalo to príliš veľkú senzáciu. Podľa starovekého mýtu sa draky pri jedení a pití nehýbu a nedýchajú, no keď začnú dýchať, spustí sa silný vietor. Čínski cisári považovali drakov za svojich predkov. Draky boli v Číne spojencami čínskych cisárov, ktorí ako nositelia mandátu Nebies, musia vždy vládnuť spravodlivo. Aj narodenie a smrť Žltého cisára je opradená legendami o drakoch. Význam draka pre vládnuce dynastie dokazuje i skutočnosť, že symbol draka bol na čínskej vlajke až do roku 1912.
Pozícia v mytológii.
Drak je najvyššie postavené zviera v čínskej hierarchii. Jeho pozícia v čínskej mytológii by sa dala porovnať s pozíciou leva alebo tigra v európskej kultúre. V Číne sa drak považuje za kráľa zvierat a tvorov žijúcich v mori, zatiaľčo Chi Ling (čínsky druh jednorožca) vládne zvieratám, ktoré žijú na zemi, a fénix vládne nad lietajúcimi živočíchmi. Tieto tri bytosti majú prvé miesto nad všetkými zvieratami a tvormi na svete okrem človeka. Keďže vie drak podľa čínskych predstáv kráčať, plávať i lietať, považuje sa tiež za vládcu všetkého stvoreného s výnimkou človeka.
Drak v náboženstve.
V minulosti bol drak chápaný ako jedno z božstiev. Čínske náboženstvo ho nazývalo bohom dažďa a vládcom riek, jazier a morí. Okrem toho sa dodnes traduje, že každá dvanásta hodina, deň, mesiac a rok lunárneho kalendára sú pod kontrolou draka.
Čínske delenie drakov.
Podľa čínskej mytológie sa draci môžu:
Čínska tradícia delí drakov na najmenej osem rôznych druhov. Všetky patria do rodu draka Lung, ale každý z nich má jednu alebo viac charakteristík, ktoré ho odlišujú od ostatných:
Ostatné sú považované za menšie tvory a nie sú až tak významné, no objavujú sa v čínskej literatúre. 
Staroveká tradícia tiež hovorí, že jestvujú i draky menom Lan Lung (lenivý drak). Lan Lung sa podľa mytológie skrýva v stromoch alebo pod strechami domov. Keď to boh zistí, poslal na Zem poslov, aby draky našli. Následne boh hromov počas búrky tieto draky zabíjal. Takto si Číňania vysvetľovali ničivé búrky. I dodnes sa leniví ľudia označujú ako Lan Lung.
Typy drakov a ich zápis v znakoch.
Už starí Číňania pred 6000 rokmi rozoznávali rôzne druhy drakov: nebeské, zemské, draky-duchy, drakov-strážcov pokladov. Lingvista Carr analyzoval viac ako 100 názvov pre draky v čínskych klasických textoch. Následujúce tabuľky zobrazujú niektoré z často zmieňovaných drakov.
Typy drakov.
Deviati synovia drakov.
Podľa 陳仁錫 : 潛確類書 (Chén Rénxī: Qián Què Lèi Shū) sú deviati synovia drakov nasledovní:
Symbol čínskeho draka v jazyku – ustálené slovné spojenia.
Na rozdiel od drakov v západnej kultúre, sú draky v Číne považované za symbol dobra a šťastia, ktorý prináša bohatstvo. Drak je pre Číňanov mocnou a vznešenou bytosťou. Draky sú obsiahnuté v mnohých idiomoch, napríklad:
V literatúre sa zachovalo množstvo príbehov a aj v súčasnom jazyku sa často používajú rôzne idiomatické spojenia, ktoré k drakom nejakým spôsobom odkazujú.
Napríklad:
Draci sa tiež často spájajú s príbehmi mnohých významných osobností Číny. Traduje sa napríklad, že dvaja draci, ako čestní strážcovia, navštívili dom Konfucia v deň, keď sa narodil. Podľa tradície sa v čínskej histórii drak prvýkrát objavil za vlády cisára Chuang-tiho. Povráva sa, že po tom, čo cisár panoval stojedenásť rokov, sa objavil veľký drak a vzal ho na chrbte do neba. Odvtedy sa draci spájajú s každou čínskou dynastiou. Dokonca aj keď sa prezident Jüen Š-kchaj pokúsil obnoviť cisárstvo a sám sa vyhlásil za cisára. Jeho kolegovia sa pokúsili rozšíriť informáciu, že sa našli kosti draka, ako potvrdenie mandátu nebies pre nového cisára.
Dračí tanec.
Vo vidieckych komunitách bol oddávna praktizovaný dračí tanec, ktorý mal privolávať dážď, ale aj odháňať rôzne choroby. Symbolizovaný bol veľkým papierovým drakom a neskôr sa stal tento zvyk súčasťou dračích festivalov. Číňania verili, že je vodný zdroj sídlom draka, preto má dnes jeho znak v názve približne 40 čínskych riek.
Drak v čínskych názvoch.
Veľký počet miest, prefektúr, riek a hôr má v názve znak „lung“ (龙 – lóng = drak). Napríklad jedna z najväčších riek na polostrove Šan-tung a aj jedna z tamojších provincií sa nazývajú Chej-lung-ťiang (Rieka čierneho draka). Názov pochádza z legendy, ktorá hovorí, že sa raz v tejto rieke objavil veľký čierny drak.
Ďalším príkladom je čaj s názvom Lung-ťing čcha (čaj dračej studne). Svoje meno získal vďaka legende, ktorá hovorí, že v blízkosti mesta Chang-čou sa nachádza kláštor, na ktorom pozemku je studňa s krištáľovo čistou vodou. V hlbinách tejto studne sa raz vraj objavil drak, a preto ju pomenovali "Dračia studňa". Okrem studne tento názov nesie aj spomínaný kláštor a nazývajú sa tak aj okolité kopce. Aj keď sa v súčasnosti tento druh čaju už nepestuje výhradne v tejto oblasti, svoj názov si stále zachoval.

</doc>
<doc id="632381" url="https://sk.wikipedia.org/wiki?curid=632381" title="Aviv Kochavi">
Aviv Kochavi

Aviv Kochavi ( * 23. apríl 1964) je generálporučík Izraelských obranných síl, ktorý od roku 2019 zastáva funkciu náčelníka Generálneho štábu armády. V rokoch 2010 až 2014 viedol Izraelskú vojenskú organizáciu Aman.
Biografia.
V Izraelskej armáde začínal vo Výsadkárskej brigáde, kam nastúpil v roku 1982. V rokoch 1987 až 1988 pôsobil v pozícii veliteľa roty v rámci 890. práporu Echis. Následne sa stal veliteľom prieskumnej roty Výsadkárskej brigády. V roku 1993 dokončil bakalárske štúdium filozofie na Hebrejskej univerzite a bol vymenovaný operačným dôstojníkom brigády a veliteľom 101. práporu Patan. Následne pôsobil ako veliteľ výcvikovej základne Výsadkárskej brigády a v rokoch 1996 až 1997 študoval magisterský odbor verejnej správy na Harvard University. O rok neskôr bol vymenovaný veliteľom libanonskej styčnej jednotky Východnej brigády.
V roku 1999 sa stal veliteľom rezervnej brigády Výsadkárskej brigády a následne samotným veliteľom brigády. Počas jeho pôsobenia v tejto funkcii sa útvar zapojil napríklad do operácie Obranný štít. V roku 2004 bol vymenovaný veliteľom divízie Gaza, ktorej velil počas Izraelského stiahnutia z pásma Gazy a pri operácii Letný dážď, ktorá bola dôsledkom únosu Izraelského vojaka Gilada Šalita. V roku 2006 absolvoval ďaľší magisterský odbor na Johns Hopkins University a o rok neskôr sa stal veliteľom Operačného riaditeľstva. Z tejto pozície sa podieľal na plánovaní operácie Liate olovo.
Osobný život.
Aviv Kochavi je ženatý, má tri deti a je vegán.
Ocenenia a vyznamenania.
Aviv Kochavi získal dve vyznamenania počas účasti vo dvoch vojnách.

</doc>
<doc id="632383" url="https://sk.wikipedia.org/wiki?curid=632383" title="Kronika (žurnalistika)">
Kronika (žurnalistika)

Kronika je rubrika v periodickej tlači, ktorá faktograficky zaznamenáváva pozoruhodné skutočnosti z prítomnosti alebo minulosti (dejín). Základom kroniky je fakt, ktorý sa uvádza bez komentára.
Medzi niektoré podoby tejto rubriky patrí:
Kronika čerpajúca z dejín sa obyčajne tematicky orientuje na niektoré dôležité výročie a prináša základné fakty o príslušnej historickej udalosti v chronologickom slede.

</doc>
<doc id="632384" url="https://sk.wikipedia.org/wiki?curid=632384" title="Andrzej Jagodziński">
Andrzej Jagodziński

Andrzej Sławomir Jagodziński (* 16. január 1954, Włocławek, Poľsko) je poľský filológ, diplomat, publicista, prekladateľ a bývalý disident.
Životopis.
V rokoch 1973–1978 študoval českú a slovenskú filológiu na univerzite vo Varšave. Počas štúdií začal spolupracovať s poľskou a československou demokratickou opozíciou. Participoval na práci poľských nezávislých periodík, ilegálnych nakladateľstiev, ale aj s československými emigračnými časopismi v Británii, Francúzsku či Nemecku. Používal v tom čase pseudonymy Beata Rój-Porubska, Tomasz Robiński, Andrzej Iwan. Okrem vlastných publicistických textov a prekladov slovenských i českých kníh, bol zakladateľom Združenia poľských spisovateľov a pod názvom Vyhnanci vydal rozhovory s českými spisovateľmi v exile. Člen Poľského PEN klubu.
Po novembri 1989 pracoval ako korešpondent vo viacerých poľských novinách (napr. Gazeta Wyborcza). Zastával funkciu riaditeľa Poľského inštitútu v Prahe a kultúrneho radcu Poľského veľvyslanectva v Česku (1996–2001) či riaditeľ Medzinárodného vyšehradského fondu (2003–2006). Pôsobil ako riaditeľ Poľského inštitútu v Bratislave a kultúrny radca Poľského veľvyslanectva na Slovensku (2010–2015).

</doc>
<doc id="632385" url="https://sk.wikipedia.org/wiki?curid=632385" title="Czorsztyn (hrad)">
Czorsztyn (hrad)

Hrad v Czorsztyne () je zrúcanina stredovekého hradu zo 14. storočia, nachádzajúca sa na okraji poľskej časti Pieninského národného parku na kopci nad Czorsztynskou priehradou a dedinou Czorsztyn v malopoľskom vojvodstve v Poľsku. Má priznaný štatút kultúrnej pamiatky.
Názov.
Názov hradu a panstva Czorsztyn sa objavuje v dokumentoch od roku 1348. Má sa za to, že názov bol odvodený od nemeckého výrazu "Schorstein", alebo "Schorrenstein".
Lokalita.
Zrúcanina hradu Czorsztyn leží na vrchole kopca s názvom "Hradný vrch" () v nadmorskej výške 558 m.n.m. nad bývalým korytom rieky Dunajec, ktoré je dnes premenené na Czorsztynskú priehradu, zhruba 50 metrov nad jej hladinou. Pred vybudovaním priehrady hrad ležal približne 95 metrov nad hladinou rieky Dunajec.
Charakteristika a dejiny.
Hrad v Czorsztyne plnil dôležitú funkciu hraničnej pevnosti pri starej diplomatickej ceste, ktorá spojovala Poľsko s Uhorskom.
Pôvodne stál na mieste dnešnej stavby drevený hrad, ktorého vznik nie je známy, je však spomenutý pod názvom Wronin v archívoch z roku 1241, keď poskytol útočisko Bolesławovi Wstydliwemu počas nájazdu Tatárov. Ďalšia zmienka o pôvodnom hrade pochádza z roku 1249, kedy sa spomína ako jeho majiteľ Jan Wydżga.
Súčasný tehlový hrad bol postavený v priebehu prvej polovice 14. storočia za vlády Kazimíra Veľkého, ktorý hrad aj niekoľkokrát navštívil, prvýkrát v roku 1335 na svojej ceste na kongres do uhorského Vyšehradu a potom ešte dvakrát v rokoch 1339 a 1369.
Na prelome na konci 14. storočia sa hrad dostal do správy Zawisza Czarneho, ktorý ho dostal spolu so spišským panstvom za svoje zásluhy v bojoch proti Turkom od uhorského krála Žigmunda I..
Pravdepodobne v roku 1400 sa hrad na čas dostal do rúk lúpežnej bandy a oslobodený bol v roku 1402 na príkaz kráľa Vladislava II. Jagela. Sám kráľ Vladislav II. Jagelo navštívil czorsztynský hrad v roku 1412 pri príležitosti turnaja a neskôr na neďalekom hrade Nedeca predal uhorskému kráľovi Žigmundovi Luxemburskému 37 tisíc kôp strieborných pražských grošov za zálohu spišských miest.
V roku 1440 na hrade pobýval syn Vladislava II. Jagela, Vladislav III. počas prípravy ťaženia proti Turkom.
V prvej polovici 17. storočia mal hrad na starosti správca Baranowski, známy svojím zlým prístupom k poddaným. Sťažnosť na neho podalo kráľovi dokonca mesto Krościenko, keďže obyvateľom okolitých dedín zakazoval rybolov v Dunajci a zavádzal nové dane k vlastnému obohateniu. Ničmenej za jeho správy hrad dosiahol najväčšieho rozmachu a boli v ňom postavené najdôležitejšie stavby vrátane dodnes dochovanej Baranowkého veže.
V roku 1651 bol hrad dobytý povstaleckými roľníkmi pod vedením Aleksandra Kostku-Napierského. Hrad bol v tej dobe prakticky prázdny, pretože jeho správca Jerzy Platenberg bol na ťažení na území dnešnej Ukrajiny proti kozáckemu hajtmanovi Bohdanovi Chmeľnyckému. Proti povstalcom sa postavil Mikołaj Jordan, starosta Dobczyce s 85 vojakmi, ktorí boli neskôr doplnení na základe apelu biskupa Gembického až na okolo 1000 mužov s niekoľkými deľami. Povstalci po tom, čo pochopili bezvýchodnosť situácie, vydali Aleksandra Kostku-Napierského a svojich dvoch ďalších veliteľov Łętowského a Radockého. Tí boli neskôr odsúdení k smrti a popravení. Ďalším majiteľom hradu sa potom stal Ján Kazimír II. Vasa, ktorý v roku 1655 utiekol z Poľska pred Švédmi. 
V 18. storočí bol hrad niekoľkokrát poškodenými príslušníkmi rôznych vojsk v priebehu dynastických sporov medzi Augustom III. a Stanislawom Leszczyńskim. V roku 1735 boli hrad a okolie zpľundrované ruským vojskom, ktoré priniesol správca Spiša Teodor Lubomirski. V roku 1769 bol hrad nakrátko obsadený vojskami poľskej šľachty združenými do takzvanej Barskej konfederácie (), ale čoskoro boli vyhnaní rakúskym vojskom.
Posledným vlastníkom hradu bol správca Józef z obce Potok na Monasterzyskach. Hrad bol v jeho správe až do jeho smrti v roku 1797, aj keď samotný správca hrad opustil už v roku 1790, kedy zhorela celá strecha a aj iné časti hradu v dôsledku zásahu bleskom. Po smrti ženy správcu Józefa, Józefy Potockej sa hrad dostal pod správu rakúskej vlády.
V roku 1819 czorsztynské panstvo odkúpil Jan Maksymilian Drohojowski a vo vlastníctve jeho rodiny hrad ostal až do roku 1945, kedy sa stal majetkom štátu.
Od roku 1951 prebiehali na hrade reštauračné a konzervačné práce, ktoré trvali až do 80. rokov 20. storočia a dnes je zrúcanina prístupná návštevníkom. V priebehu rekonštrukcie boli niektoré časti zbúrané, jeho najdôležitejšia časť, takzvaná Baranowského veža však bola zakonzervovaná. Ďalšia rekonštrukcia prebehla v roku 1989 a odvtedy je hrad v správe poľského Pieninského národného parku (). Hrad bol sprístupnený návštevníkom v priebehu roku 1996 a zároveň sa stal súčasťou Pieninského národného parku.
Hrad bol pôvodne postavený v gotickom slohu, mal niekoľko brán a obranných veží, komerčné budovy, ubytovňu pre vojsko, zbrojnicu a stajne, kde sa zmestilo až 50 koní. Neskôr v priebehu správy Baranowského sa dočkal mnohých rozšírení a prístavieb a znateľne sa zlepšila jeho obranná funkcia. Celkovo sa hradný areál delí na tri časti, horný, stredný a dolný hrad. Najvýznamnejšia časť hradu, takzvaná Baranowského veža je štvorposchodová, nahradila bránu a bola prispôsobená na použitie delostrelectvom. Obytné budovy sa nachádzali v juhovýchodnej časti hradného komplexu a v oblasti stredného hradu sa nachádzali komerčné budovy. Ďalšie obytné budovy ležali v areáli horného hradu, kde sa nachádzala aj pozorovateľna, sklady a veľký rezervoár na dažďovú vodu.

</doc>
<doc id="632390" url="https://sk.wikipedia.org/wiki?curid=632390" title="Podvršatská brázda">
Podvršatská brázda

Podvršatská brázda je geomorfologická časť podcelku Vršatské bradlá v pohorí Biele Karpaty. Rozprestiera sa v severnej časti pohoria, približne západne od Púchova.
Polohopis.
Územie sa nachádza v severnej polovici pohoria Biele Karpaty a zaberá strednú časť podcelku Vršatské bradlá. Má podlhovastý tvar juhozápado-severovýchodnej orientácie a ležia tu obce Mikušovce, Kvašov, Lednica a Horná Breznica. Vnútrohorská brázda susedí len s časťami Bielych Karpát, konkrétne na západe s geomorfologickou časťou Vysoké Vršatce, na juhu a juhovýchode s časťou Vršatské predhorie (obe patriace podcelku Vršatské bradlá), severným smerom leží podcelok Kobylináč a jeho časť Zubácka brázda. 
Severná časť Bielych Karpát patrí do povodia Váhu a juhovýchodným smerom do rieky Váh smerujú aj všetky potoky, z nich najvýznamnejšie sú od juhu Tovarský potok, Kvašov, Lednica a Zubák. Sídla na území Podvršatskej brázdy sú všetky prístupné cestami III. triedy, odbočujúcich z cesty II/507 (Púchov – Nemšová).
Chránené územia.
Táto časť pohoria leží mimo územia Chránenej krajinnej oblasti Biele Karpaty. Rovnako sa tu nenachádzajú ani žiadne osobitne chránené územia, no západne v tesnom susedstve leží prírodná pamiatka Skalice a na severozápade Lednické skalky.
Turizmus.
Stredná časť Vršatských bradiel vytvára zázemie pre atraktívne Vysoké Vršatce. Turistami vyhľadávané sú bralá, ruiny hradu či oblasti vzácnej prírody. Severná časť brázdy je viditeľná z rozhľadne na "Tlstej hore" (). K Lednickému hradu vedie modro značený chodník z Púchova cez Hornú Breznicu a Lednicu, zeleno značený chodník vedie k hradu z Lednických Rovní.

</doc>
<doc id="632392" url="https://sk.wikipedia.org/wiki?curid=632392" title="Völklingen">
Völklingen

Völklingen je mesto v okrese Saarbrücken v spolkovej krajine Sársko v Nemecku. Leží na rieke Sáre, približne 10 kilometrov na západ od okresného mesta Saarbrücken a priamo hraničí s Francúzskom.
Mesto je známe vďaka svojej industriálnej minulosti. Völklingenská huta bola svetovou organizáciou UNESCO vyhlásená za lokalitu svetového dedičstva.
Mestské časti.
Mesto je rozdelené na týchto desať mestských častí:

</doc>
<doc id="632394" url="https://sk.wikipedia.org/wiki?curid=632394" title="Peroutka">
Peroutka

Peroutka môže byť:

</doc>
<doc id="632395" url="https://sk.wikipedia.org/wiki?curid=632395" title="Delphine LaLaurie">
Delphine LaLaurie

Marie Delphine Macarty (*19. marec 1787, New Orleans, Louisiana† 7. december 1849, Paríž, Francúzsko) známa ako Madam Blanque alebo Madam LaLaurie, bola louisianská sériová vrahyňa známa tým, že brutálne mučila a vraždila svojich otrokov.
Životopis.
Marie Delphine Macarty sa narodila v New Orleans dňa 19. marca 1787 ako jedno z piatich detí. Jej otec bol Louis Barthelemy de McCarty, mal írsky pôvod. Jej matka bola Marie-Jeanne L'Érable, známa ako "vdova Le Comte", pretože jej manželstvo s Louisom B. Macarty bolo jej druhým. Obaja boli prominenti mestskej európskej kreolskej komunity. 
V júni 1800 sa Delphine vydala za Dona Ramóna de Lopeza y Angula, vysokopostaveného španielskeho kráľovského dôstojníka. Svadbu mali v katedrále Saint Louis v New Orleans. Neskôr bol Don Ramón menovaný do funkcie generálneho konzula pre Španielsko v štáte New Orleans. Spoločne s Donom Ramónom sa vydali na cestu do Španielska, kam však nedorazili, pretože Don Ramón po ceste do Madridu zomrel. Mala s ním jedno dieťa. 
V júni 1808 sa Delphine vydala po druhý krát, tento krát za Jeana Blanque, prominentného obchodníka, právnika a zákonodarcu. Počas ich manželstva kúpil Jean dom na 409 Royal Street v New Orleans, kde chcel, aby všetci spoločne žili. Dom sa stal neskôr známy ako Villa Blanque. S Jeanom mala štyri deti. Jean Blanque zomrel v roku 1816. 
Delphine sa vydala aj po tretí krát, tiež v júni, roku 1825. Jej manželom bol lekár Leonard Louis Nicolas LaLaurie. Delphine v roku 1831 kúpila dom na 1140 Royal Street, ktorý spravovala vo svojom mene s malým zapojením svojho manžela. Pristavili tam dvojposchodovú kúriu, ktorá slúžila pre otrokov. V dome bývala spoločne s manželom a svojimi dvomi dcérami. Delphine si potrpela na postavenie a držala si dobré meno v spoločnosti New Orleans. 
Mučenie a vraždy otrokov.
Dňa 10. apríla 1834 vypukol požiar v rezidencii LaLaurie na Royal Street 1140, ktorý začal v kuchyni. Keď na miesto prišli policajti a hasiči, našli kuchárku, sedemdesiatročnú ženu, pripútanú členkom o sporák. Neskôr žena vypovedala, že založila oheň ako pokus o samovraždu, pretože sa obávala, že bude potrestaná. Ďalej vypovedala, že otroci vzatí do najvyššej miestnosti sa už nikdy nevrátili. Madam LaLaurie hasičom odmietla dať kľúč od hornej miestnosti a preto boli nútení vyvaliť dvere, pretože museli všetkých evakuovať. Keď vošli do miestnosti, uvideli sedem otrokov brutálne zmrzačených, zavesených na krku, ktorých končatiny boli zjavne natiahnuté a roztrhané z jedného konca na druhé. Otroci Madam LaLaurie boli vychovaní, vykazovali známky bičovania, boli viazaní v reštriktívnych postojoch a nosili ostré železné obojky, ktoré držali hlavy v statických polohách. Keď sa po New Orleans prevalilo, čo robí Madam LaLaurie, niekoľko obyvateľov mestečka zaútočilo na jej rezidenciu a zničili takmer všetko, čo sa im podarilo. Majetok utrpel veľké škody. Otroci boli vzatí do miestneho väzenia, kde si ich pozerali obyvatelia mesta, aby sa mohli skutočne presvedčiť o utrpení, ktoré prežili. 
Nasledujúce roky a úmrtie.
Život Delphine LaLaurie po požiari v roku 1834 nie je dobre zdokumentovaný. Podľa zdrojov utiekla z New Orleans počas davového násilia, ktoré nasledovalo po požiari, do Alabamy a potom do Paríža. Tiež sú nejasné okolnosti jej smrti. Podľa francúzskych archívov v Paríži zomrela pani Marie Delphine Maccarthy v Paríži dňa 7. decembra 1849 vo veku 62 rokov. 
1140 Royal Street.
Dom Madame LaLaurie stojí dodnes na 1140 Royal Street, na rohu Royal Street a Governor Nicholls Street. Ide o trojposchodovú budovu, v roku 1928 to bola najvyššia budova na námestí a v blízkom okolí. Po odchode LaLaurie z Ameriky bol dom opustený a v zlom stave pravdepodobne do roku 1836. V roku 1888 sa však dočkal rekonštrukcie. Počas nasledujúcich desaťročí sa dom využíval ako verejná vysoká škola, konzervatórium hudby, bytový dom, útočisko pre mladých delikventov, bar, obchod s nábytkom a luxusný bytový dom. 
V apríli 2007 kúpil dom herec Nicolas Cage za sumu 3,45 milióna dolárov. Kvôli ochrane súkromia herca boli hypotekárne dokumenty spísané tak, aby sa na nich Cageovo meno neobjavilo. Dňa 13. novembra 2009 bol majetok, vtedy ocenený na 3,5 milióna dolárov, uvedený do aukcie v dôsledku dlhov a zakúpila ho Regions Financial Corporation za 2,3 milióna dolárov.
Stopy v kinematografii.
Historky o mučení a vraždách otrokov Madam LaLaurie kolovali po New Orleans veľmi dlho. Vzniklo niekoľko kníh a poviedok. 
Po roku 1945 sa správy o otrokoch LaLaurie stali prepracovanejšími. Jeanne deLavigne, píšuca v Ghost Stories of Old New Orleans (1946), tvrdila, že LaLaurie mala sadistické chúťky, ktoré nemala nikdy upokojené, kým neprevádzala tieto sadistické zverstvá na svojich černošských otrokoch. Ďalej tvrdila, že tí, ktorí v roku 1834 hasili oheň, našli otrokov v najvyššej miestnosti nahých, pripútaných k stene, ich oči boli vyryté, ich nechty vytiahnuté, iní mali kĺby zovreté, mali veľké diery v zadku, kde im trčalo mäso, odrezali sa im uši a ich pery boli zošité, v lebkách sa nachádzali diery, do ktorých bola vložená hrubá tyč priamo do mozgu. Príbeh bol spomenutý aj v dokumente "Duchovia a upíri z New Orleansu" (1998). V roku 2014 stvárnila postavu Delphine LaLaurie herečka Kathy Bates v tretej sérii seriálu "American Horror Story".

</doc>
<doc id="632397" url="https://sk.wikipedia.org/wiki?curid=632397" title="Kostol svätého Jána Krstiteľa (Ribčev Laz)">
Kostol svätého Jána Krstiteľa (Ribčev Laz)

Kostol svätého Jána Krstiteľa () je budova stredovekého rímskokatolíckeho kostola z 13. storočia, nachádzajúca sa v osade Ribčev Laz na brehu Bohinjského jazera na území Triglavského národného parku v historickom tradičnom regióne Gorenjska v občine Bohinj v Slovinsku. Má priznaný štatút kultúrnej pamiatky.
Charakteristika a dejiny.
Kostol svätého Jána Krstiteľa bol postavaný ešte pred rokom 1300. Bol pôvodne postavaný v románskom slohu, ale po prestavbách v neskorších obdobiach sa na ňom objavili aj vplyvy gotiky a baroka. Zvonica a vstupná hala boli pristavané ku kostolu v priebehu 18. storočia. Zvonica je postavaná v barokovom slohu s dvojitou cibuľovitou strechou pokrytou šindľami. Veža kostola je vysoká až 35 metrov.
V kostole sú dochované fresky na stenách zo 14. storočia, na ktorých sú vyobrazené portréty až 72 svätých. Zaujímavou vzácnosťou je aj drevená busta svätého Jána Krstiteľa z roku 1380.
V interiéri kostola sa nachádzajú tri drevené oltáre z rôznych rokov 17. storočia.
Kostol tvorí spolu s kamenným mostom v jeho blízkosti jedinečný architektonický súbor na brehu Bohinjského jazera.

</doc>
<doc id="632407" url="https://sk.wikipedia.org/wiki?curid=632407" title="Lymfatické orgány">
Lymfatické orgány

Lymfatické orgány sú orgány, ktoré sú súčasťou imunitného systému. Tieto orgány majú za úlohu rast, vývoj, uvoľňovanie lymfocytov. K lymfatickým orgánom patria aj lymfatické cievy. Tieto cievy zabezpečujú transport lymfocytov v rôznych častiach tela.
Medzi lymfatické orgány patria: 

</doc>
<doc id="632411" url="https://sk.wikipedia.org/wiki?curid=632411" title="Ján VI. (Byzantská ríša)">
Ján VI. (Byzantská ríša)

Ján VI. Kantakuzénos () (* asi 1295, Konštantínopol† 15. jún 1383, Mystras) bol byzantský aristokrat a cisár v rokoch 13471354. Predtým pôsobil od roku 1325 ako úradník a vrchný veliteľ ("megas domestikos)" byzantskej armády.
Po smrti svojho priateľa, cisára Andronika III. sa vzbúril proti nedospelému Jánovi V. a regentke Anne Savojskej. Po víťazstve v občianskej vojne vládol ako Jánov spolucisár, no po porážke v druhej vojne musel abdikovať. Záver života prežil ako mních Ióasaf Christodulos. Naďalej sa však zapájal do diania v ríši. Bol taktiež literárne činný, spísal byzantské dejiny rokov 13201356. Významná bola jeho podpora hésychazmu.
Mladosť.
Ján sa narodil v Konštantínopole ako syn bohatého aristokrata Michaela Kantakuzéna. V línii svojej matky Theodory Palaiologiny Angeliny bol tiež spriaznený s vládnucou dynastiou Palaiologovcov. S cisárskou rodinou bol spriaznený aj prostredníctvom svojej manželky Ireny Aseninu, vzdialenej sesternice cisára Andronika III. Palaiologa. Kantakuzénos sa stal blízkym priateľom Andronika III. a bol jedným z hlavných podporovateľov Andronikovho boja proti jeho dedovi Andronikovi II. v občianskej vojne dvoch Andronikov. V roku 1320 obdržal titul "magas papias" a o päť rokov neskôr sa stal veľkým domestikonom, vrchným generálom byzantských vojsk. 
Po nástupe Andronika III. na trón v roku 1328 bol poverený vrchnou správnou dvornej administratívy. Po Andronikovej smrti v roku 1341 Kantakuzénos čakal, že bude prehlásený za regenta a ochrancu vtedy len deväťročného Jána V. Regentstvo však pre intrigy cisárovnej matky Anny Savojskej, aristokrata Alexia Apakauka a konštantínopolského patriarchu Ján XIV. Kaleku nezískal. 
Keď správa zastihla Jána a armádu ležiacu v Didymoteichu v Trácii, bol Kantakuzénos 26. októbra 1341 prehlásený za cisára a vypukla vojna. Občianska vojna trvala šesť rokov, počas ktorých obe strany konfliktu hľadali pomoc ako vo vnútri krajiny, tak i v zahraničí. Spočiatku sa situácia vyvíjala v Kantakuzénov neprospech, nakoniec sa však vďaka podpore tráckych a thesálskych veľkostatkárov, ako i Srbska (Štefana Dušana) a Osmanov (Orhan I.) šťastie priklonilo na stranu Kantakuzéna. Práve a s pomocou Osmanov nakoniec Ján VI. dotiahol vojnu do konca vo svoj prospech. Za víťazstvo zaplatil faktickým veľkým oslabením Byzancie na úkor expandujúcich Osmanov. Osmanskému bejovi Orhanovi za pomoc dal v roku 1344 svoju dcéru Theodoru do svojho háremu a povolil prvý raz brať Turkom gréckych kresťanov za otrokov. Tí sa tiež vďaka obsadeniu Nikaie a prístavu Nikomédia po deväťročnom obliehaní prvý raz dostali k Bosporu. 
Vláda.
V roku 1347 Ján triumfálne vstúpil do Konštantínopola a donútil svojich oponentov k zmieru. Kantakuzénos sa stal Jánovým spoluvládcom a dal Jánovi za manželku svoju dcéru Helenu. Spočiatku vládli panovníci v súlade, no postupne sa medzi nimi objavilo viacero konfliktov. Už v roku 1348 ustanovil svojho syna Manuela za morejského despotu, vďaka čomu Morea a najmä sídelné mesto Mystras započalo nový rozmach. Umocnený bol i tým, že sa do regiónu presúvali učenci a umelci z hlavného mesta. V roku 1353 učinil svojho syna Matthaia Kantakuzéna spolucisárom, čo viedlo k zhoršeniu vzťahov panovníkov.
V priebehu Jánovej vlády musela ríša riešiť viaceré problémy. Už v roku 1342 vypuklo v Solúne povstanie zelótov, ktoré sa podarilo potlačiť až v roku 1350. Cisár začal viesť obchodnú vojnu proti Janovu, ktorého kolónia Pera na severných brehoch zátoky Zlatý roh, v dnešnej štvrti Galata, prosperovala z obchodu v Bosporskej úžine. Janovčania porušili podmienky dohody, ktorá im umožňovala prevádzkovať kolóniu v Galate a začali Peru vyzbrojovať a opevňovať. Janovské obchodné clá spôsobili, že až 87% ziskov z kontroly úžiny putovalo Janovu, nie ríši. Ján VI. sa pokúsil znovu vystavať prakticky zrušené byzantské námorníctvo, keďže sa pripravoval na konflikt, ktorý očakával ako následok toho, že Konštantínopol zníži svoje vlastné clá. Zo súkromných financií a pôžičiek vystaval 9 veľkých a asi 100 menších lodí. Následne znížil clá a začal odsávať janovské zisky. Keď však Janovčania vyhlásili v roku 1348 vojnu a v auguste s flotilou napadli konštantínopolský prístav, boli postupne schopní do jari 1349 byzantskú flotilu potopiť alebo zajať. Ako odplatu Byzantínci bombardovali Peru katapultami a horiacimi stohmi sena, čo spôsobili požiare v dokoch a skladiskách značnej časti kolónie. Následne obe strany dohodli prímerie, spočívajúce v reparáciách pre cisára ale v zachovaní colnej výhody pre kolóniu. Byzancia bola tiež nútená uzavrieť alianciu na námornú ochranu s Benátkami. Toto spojenectvo viedlo cisára ku povinnej účasti vo vojne medzi Benátkami a Janovom, no táto účasť nepriniesla konkrétne výsledky a bola ukončená zmluvou s Janovom v roku 1352.
Po zničení prvej flotily Janovom postavil cisár v roku 1351 novú flotilu, 12 lodí na pomoc Benátkám proti Janovu, avšak aj tá bola porazená. Kantakuzénos bol príliš ochotný využívať cudzincov vo svojich európskych sporoch a jeho neschopnosť im následne zaplatiť bola využívaná ako zámienka ich usádzania sa na európskom území ríše a na byzantských ostrovoch (Tenedos, Lesbos). Finančné bremeno uvalená na Byzanciu stále viac znižovalo cisársku popularitu a zároveň pôsobilo v prospech Jána V. Ján sa v správe krajiny opieral o athoské mníšstvo a bohatú aristokraciu. Podporoval hnutie hésychazmu, no spory oň ríšu nábožensky rozdeľovali až do koncilu v roku 1351. 
Prebiehala tiež vojna so Srbskom, ktoré v tej dobe výrazne expandovalo na severovýchodnej hranici. Využilo k tomu skutočnosť, že Byzancia bola v roku 1347 zasiahnutá Čiernou smrťou. Srbsko ovládlo časti Macedónska a Trácie a siahalo až ku Korintskému zálivu.
V roku 1352 tiež vypukla nová občianska vojna s Jánom V. Na pomoc si Ján VI. zavolal Osmanov. Osmani aj vďaka tomu zabrali v rokoch 1352 a 1354 prvé zábory v Európe. Šlo o pevnosť Tzympe a významný prístav Kallipolis v Trácii na európskej strane Dardanel. Ani osmanská pomoc však nepomohla. Kantakuzénova vláda skončila v roku 1354 vstupom Jána V. do Konštantínopola. Prevrat sa podaril i vďaka podpore janovského korzára Francisca Gattilusiho. 
Ríša sa za Kantakuzénovej vlády postupne ocitla v hlbokom vojenskom úpadku. Armáda bola oslabená, loďstvo sa nikdy nepodarilo etablovať a rozbitie úradného aparátu viedlo ku separatizmu mocných feudálov, najmä v Epire a Thesálii. Hospodárstvo krajiny sa nachádzalo v katastrofálnom stave a panovala obrovská zadĺženosť. Ríša sa vinou zlých politických rozhodnutí z predošlých období stále viac rútila do hospodárskeho a vojenského úpadku. Namiesto jednotného suverénneho štátu vznikol typ kolektívnej správy. Jednotlivé oblasti ríše ako Morea boli zverené najbližším príbuzným rodu Kantakuzénovcov. Zverením Morey do správy synovi Manuelovi vzniklo pomerne samostatné panstvo s vlastnou administratívou. Celkovo býva Ján VI. hodnotený ako schopný muž, ktorý ale nedokázal uspieť. Za jeho vlády Byzancia pokračovala v postupnom úpadku, stratila mnohé svoje príjmy financií a medzi rokmi 1341 až 1354 prišla až o polovicu svojich území. Väčšinu z nich už nikdy nezískala.
Záver života.
Po abdikácii sa Kantakuzénos v roku 1354 uchýlil do kláštora kde prijal meno Ióasaf. Pôvodne žil v kláštore Mangana, neskôr v monastieri Charsianeites. Zaoberal sa literárnou činnosťou, no aktívne sa snažil zasahovať aj do diania v ríši. Dvakrát navštívil panstvo svojho syna Manuela, ktorý vládol v Morei. Na Peloponéze taktiež zomrel a bol pochovaný. 
V roku 1367 bol vyslaný ako vyslanec ortodoxnej cirkvi na rokovanie o možnosti zjednotenia východnej ortodoxie s rímskokatolíckou cirkvou. Jednania viedol s Pavlom zo Smyrny, neskorším titulárnym latinským patriarchom Konštantínopolu. Dohodli sa na zvolaní veľkého ekumenického koncilu za účastí pápeža, všetkých patriarchov, arcibiskupov a biskupov oboch cirkví. Tento bol však pápežom Urbanom V. následne odmietnutý a zišlo z neho.
Dielo.
Ako mních pod menom Christodulos napísal dielo "História" (gr. "Historiai"), kde sa v štyroch knihách zaoberá rokmi 13201356. Knihy musia byť prijímané s rezervou, pretože sú písané subjektívnym štýlom ako ospravedlnenie jeho činov. Dielo je písané jednoduchým štýlom, vplyv naň mal isto grécky historik Thoukydides. Je cenným prameňom pretože bolo založené na Kantakuzénových spomienkach, ba možno i denníkových zápisoch. Obsahuje tiež citácie pôvodných dokumentov. Je možné ho doplniť a korigovať prácou jeho súčasníka Nikéfora Grégora. Kantakuzénos tiež spísal viaceré teologické spisy na obranu gréckej mystickej doktríny hésychazmu. Známe sú i jeho polemiky proti islamu a judaizmu.
Rodina.
So svojou ženou Irenou Asenovnou, dcérou Andronika Asena (synom bulharského cára Ivana Asena III. a Ireny Palaiologovej, dcéry cisára Michala VIII. Palaiologa), mal Ján VI. Kantakuzénos niekoľko detí, vrátane:

</doc>
<doc id="632418" url="https://sk.wikipedia.org/wiki?curid=632418" title="Samuel Tešedík (1710 – 1749)">
Samuel Tešedík (1710 – 1749)

Samuel Tešedík (, ; * november 1710, Púchov† 9. apríl 1749, Békešská Čaba) bol slovenský evanjelický kňaz, organizátor miestnej cirkvi a obce Békéšskej Čaby.
Životopis.
Bol otcom Samuela Tešedíka a synom moravských exulantov Juraja Thessedika a Eszter Nedeczkej. Do školy chodil v Púchove a potom v Trenčíne. Naučiť sa maďarský jazyk ho poslali do Rábu (dnes Győr). Na Latinskú školu, teda vyššiu (dnes gymnázium) chodil v Kremnici a v rokoch 17281732 študoval na Evanjelickom lýceu v Prešporku (dnes Bratislava), kde ho učil aj Matej Bel.
Diplom vtedy v Uhorsku nedávali, tak odišiel do nemeckej Jeny študovať teológiu (17321735), kde sa na tamojšej univerzite stal odborníkom na starozmluvnú archeológiu. Počas štúdií vydal latinskú dizertáciu „"Commentatio historico-theologica, de scripturae sacre et antiquitatis ecclesiasticae in theologia usu et auctoritate"“ (Historicko-teologický komentár o svätom písme a náboženskej tradícii teológie, 1733), v ktorej zhrnul všetky poznatky a kritické prístupy ku skúmaniu prameňov Biblie. Je autorom kázne „"Posvěcení chrámu Božího duchovního, při Posvěcení nového Domu modlitebního církve Čabanské"“ (1745), ktorá je považovaná za najstaršiu slovensky písanú tlačenú pamiatku čabianskych Slovákov.
Po skončení štúdií sa vrátil do ťažkých pomerov v Uhorsku. Poldruha roka býval u rodičov, ktorý už vtedy bývali v Modre. Tu vypomáhal Samuel ako kaplán u superintendenta Mateja Markoviča. V roku 1737 si ho zavolala cirkev do Tótgyörku (dnes Galgagyörk), vtedy ho vysvätili za kňaza v Banskej Bystrici. V následujúcom roku sa oženil a pôsobil na viacerých miestach. O pár rokov sa dostal do Alberti, kde pôsobil v rokoch 17401744 ako evanjelický kňaz pre slovenských prisťahovalcov. Tu sa mu narodilo najstaršie z jeho detí, syn Samuel.
Posledných 5 rokov svojho života (21. júl 1744 – 9. apríl 1749) pôsobil v Békéšskej Čabe. Pán Boh cez neho spôsobil významné duchovné obrodenie v živote dolnozemských Slovákov. Pričinil sa o skonsolidovanie náboženských a národnostných pomerov v Čabe. Napísal tu jednu zo svojich posledných prác „"Via regia ad promovendam veram cognitionem Christi secundum Actor XX. 17-21."“ (Pest. 1746). V Békéšskej Čabe je po ňom pomenovaná ulica a v malom kostole v Čabe, ktorý postavil, a v ktorom je pochovaný pod organom, sú na jeho počesť umiestnené dve pamätné tabule.

</doc>
<doc id="632419" url="https://sk.wikipedia.org/wiki?curid=632419" title="Edmond James de Rothschild">
Edmond James de Rothschild

Edmond James de Rothschild (* 19. august 1845, Paríž† 2. november 1934, tamže) bol francúzsky a židovský podnikateľ a šľachtic.
Osobný život a rodina.
Narodil sa v roku 1845 v Paríži ako člen francúzskej vetvy rodu Rothschildovcov. V roku 1877 sa oženil s Adelaïde, ktorá pochádzala z neapolskej vetvy rodu Rothschildovcov a bola dcérou Wilhelma Karla Rothschilda. Mal s ňou tri deti: Jamesa Armanda de Rothschilda, Maurica Edmonda Karla de Rothschilda a Miriam Caroline Alexandrine de Rothschild. Väčšinu života strávil vo Francúzsku, kde zomrel v roku 1934. O rok neskôr zomrela jeho žena. Obaja boli pochovaní na parížskom cintoríne Pére Lachaise. V roku 1954 boli jeho pozostatky prevezené do Izraela a uložené do hrobky v lokalite Ramat ha-Nadiv blízko mesta Zichron Ja'akov.
Osídľovanie Palestíny.
Napriek tomu že sa narodil do rodiny bankárov, venoval sa vlastnému finančnému podnikaniu len okrajovo. Jeho hlavnými záujmami bola podpora umenia a vedy. Koncom 19. storočia sa k tomu pridala i podpora židovskej kolonizácie vtedajšej osmanskej Palestíny, kde barón Rothschild vykupoval pozemky a zakladal poľnohospodárske osady.
Keď sa židovské osady ako Rišon le-Cijon a Zichron Ja'akov zriadené v Palestíne v 80. rokoch 19. storočia dostali do ekonomických problémov, prevzal ich pod svoju správu. Neskôr pomáhal v roku 1883 založiť novú osadu Ekron, dnes Mazkeret Batja. Sieť jeho dedín v Palestíne sa postupne rozrastala. Na prelome storočí ich bolo 12.
Napriek tomu nebol spočiatku sionistom a nepresadzoval vznik Židovského štátu v tejto zemi. 19. júla 1896 prijal k audiencii Theodora Herzla, ktorý v tej dobe začínal svoju agitáciu za zriadenie Židovského štátu. Odmietol Herzlove plány ako nerealistické, "Človek nemôže mať veľké oči, keď má malý žalúdok". Zároveň naznačil, že Herzlove plány sú nielen nerealistické, ale mohli by ohroziť i skromný pokrok, ktorý Barón v oblasti kolonizácie dosiahol, v tej dobe tam mal 9 židovských dedín. Podobný odstup si udržoval spočiatku i od predstaviteľov sionistickej organizácie ako bol Chajim Weizmann alebo Max Nordau. Tomu povedal ohľadne svojich poľnohospodárskych osád v Palestíne: "Toto sú moje kolónie a podniknem s nimi, čo uznám za vhodné."
Napriek tomu bol jeho príspevok k prvej fáze novovekého osídľovania Palestíny kľúčový. Koncom 19. storočia išlo do jeho židovských dedín 1 700 000 libier, z čoho iba 100 000 libier nepochádzalo od Baróna Rothschilda. Edmond James de Rothschild zároveň bol spolupodielníkom a doživotným prezidentom Židovského kolonizačného združenia, ICA, ktoré založil Barón Maurice de Hirsch a ktoré od roku 1891 asistovalo pri zakladaní poľnohospodárskych osád pre európskych Židov v krajinách ako Argentína, Kanada alebo USA.
K zásadnej zmene prišlo v roku 1899, kedy presunul všetkých 12 poľnohospodárskych osád, ktoré v Palestíne dovtedy rýdzo súkromne vlastnil a prevádzkoval pod správou Židovského kolonizačného združenia.
I potom si ale udržal záujem o rozvoj tamojších židovských dedín, ďalej ich sponzoroval, napriek tomu že administratívny dohľad už vykonávalo ICA. Postupne sa menil i jeho názor na sionizmus. Keď sa v roku 1903 konal v Zichron Ja'akov prvý zjazd židovských osadníkov z celej Palestíny "ha-Knesija ha-erecjisra'elit" הכנסייה הארצישראלית, za predsedníctva Menachema Usiškina, bola ako miesto konania zjazdu použitá správna budova ICA v tejto dedine. Po prvej svetovej vojne sa už priamo zapojil do aktivít sionistov v novo utvorenej mandátnej Palestíne.
Špecifický vývoj židovskej komunity v Palestíne po vydaní Balfourovej deklarácie viedol k nutnosti organizačnej premeny aktivít ICA v tejto zemi, kde Židia nemali už len byť usídlovaní ale mali i ambíciu tu postupne vytvoriť väčšinovú zložku populácie. Preto v roku 1923 inicioval vytvorenie Palestínskeho židovského kolonizačného združenia, ktoré sa oddelilo do samostatnej organizácie, ktorá rozvíjala osídlovacie aktivity výlučne vo vtedajšej Britskej mandátnej Palestíne. K založeniu Palestínskeho židovského kolonizačného združenia prišlo v marci 1924 a jeho predsedom sa stal James Armand de Rothschild, syn Baróna Edmonda Jamesa de Rothschilda. Prvou osadou, ktorú Palestínské židovské kolonizačné združenie založilo, bola Binjamina, dnes súčasť Binjamina-Giv'at Ada nazvaná podľa mena Binjamin, ktoré Barón používal ako hebrejskú variantu.
Spolu behom svojho života vykúpil v Palestíne pozemky o rozlohe takmer 500 000 dunamov, to je 500 kilometrov štvorcových a prispel k vzniku takmer 30 osád. V roku 1929 bol pre svoje zásluhy o osídlovanie Palestíny vymenovaný Barón Rothschild čestným predsedom Židovskej agentúry.
Umelecké a filantropické záujmy.
Edmond James de Rothschild zdedil Château Rothschild, Boulogne-Billancourt a vlastnil Château Rothschild d'Armainvilliers v Gretz-Armainvilliers v Seine-et-Marne "départment".
Barón pred bankovníctvom uprednostňoval umelecké a filantropické záujmy, pomáhal pri zakladaní vedeckovýskumných inštitúcií, napríklad Inštitút Henri Poincaré, Institut de Biologie fyzico-chimique, Pre-Centre National de la Recherche Scientifique, Casa Velázquez v Madride a francúzsky inštitút v Londýne. Pôsobil ako člen francúzskej Académie des Beaux-Arts a prostredníctvom neho sponzoroval archeologické nálezy Charlesa Simona Clermont-Ganneaua v Egyte, Eustache de Lorey v Sýrii a Raymonda Weilla v Palestíne.
Barón nadobudol dôležitú zbierku kresieb a rytín, ktoré odkázal Louvru, pozostávajúcu z viac ako 40 000 rytín, takmer 3000 kresieb a 500 ilustrovaných kníh.
Súčasťou tohto daru bolo viac než sto rytín a kresieb Rembrandta. Časť jeho umeleckej zbierky bola odkázaná jeho synovi Jamesovi Armandovi de Rothschildovi a teraz je súčasťou zbierky National Trust na Waddesdon Manor.
Vinárstvo.
V roku 1882 založil Barón Edmond James de Rothschild vinohrad a vinárstvo Carmel Winery. Produkty tohto vinárstva sa exportujú do viac než 40 štátov.
Začiatky.
Keď osadníci prvého Aliyahu, Židia, ktorí v druhej polovici 19. storočia emigrovali do Palestíny z Východnej európy chceli získať viac skúseností s pestovaním, začali hľadať pomoc pri tvorbe vinohradov a pestovaní vína mimo územia Palestíny. Ich zástupcovia vycestovali do Francúzska, kde sa stretli s Edmondom Jamesom de Rothschildom, majiteľom Château Lafite ktorý im poradil a finančne ich podporil. Prvé vinohrady zasadili neďaleko Rishon LeZion, juhovýchodne od Jaffy. V roku 1882 bola dovezená Francúzska odnož a Barón poslal svojich špecialistov na víno, aby zamestnancom poradili. Výstavba začala na veľkej vínnej pivnici v Rishon LeZion. Neskôr bolo založené druhé vinárstvo v Zikhron Ya'akov, ležiace na vrchu Karmel na juh od Haify.
V roku 1895 vinárstvo Carmel vyvážalo vína z Rishon LeZion a Zikhron Ya'akov najskôr do Poľska, potom do Rakúska, Veľkej Británie a do USA.
V roku 1896, boli prvé vína z vinárstva Carmel prezentované na Medzinárodnej výstave v Berlíne v špeciálnom pavilóne venovanom priemyslu Židovskej kolónie v Palestíne. Viac než stotisíc ľudí navštívilo výstavu a vypilo pohár vína z Rishon LeZion. O rok neskôr sa konala svetová výstava záhradníctva v Hamburgu kde boli vína osadníkov veľmi dobre prijaté.
Obe vinárstva a ich zamestnanci sa stali v roku 1906 vinármi, vinárstva sa spojili a založili Societé Cooperative Vigneronne des Grandes Caves, Richon le Ziona Zikhron Jacob Ltd.
Mnohé známe osobnosti Izraela pracovali v týchto vinohradoch a vinárstvach, snáď dvomi najznámejšími sú bývalí premiér Izraela, David Ben-Gurion a jeho nástupca Levi Eshkol.
Navždy slávny.
Pre jeho zásluhy v oblasti židovskej filantropie sa preslávil označením "HaNadiv HaYadu'a", hebrejský názov pre "Známy Dobrodinec" alebo "Slávny Dobrodinec" a v jeho pamiatke odkázal jeho syn James Armand de Rothschild fond na výstavbu budovy pre Kneset.
Izraelská minca Dňa nezávislosti z roku 1982, hebrejský kalendár 5742, je venovaná pamiatke Edmonda Jamesa de Rothschilda a predstavuje sté výročie jeho prvých projektov v Izraeli. V rokoch 1982 až 1985 boli v obehu bankovky v nominálnej hodnote 500 šekelov, na ktorej prednej strane je vyobrazený portrét Edmonda Jamesa de Rothschilda a skupina poľnohospodárov. Na opačnej strane bankovky je vyobrazené hrozno vína a názov 44 Izraelských osád.
Rothschild Boulevard v Tel Avive je pomenovaný po Barónovi a tiež rôzne lokality v celom Izraeli, s ktorými pomáhal pri zakladaní. Rishon LeZion, mesto ktoré pomáhal založiť pomenovalo jednu z hlavných ulíc Rothschild street a v roku 1996 bol postavený Rothschild Mall. Jeho meno tiež nesie "Parc Edmond de Rothschild", Edmond de Rothschild Park v Boulogne-Billancourt.

</doc>
<doc id="632420" url="https://sk.wikipedia.org/wiki?curid=632420" title="Citrónovník médsky">
Citrónovník médsky



</doc>
<doc id="632421" url="https://sk.wikipedia.org/wiki?curid=632421" title="Vysoké Vršatce">
Vysoké Vršatce

Vysoké Vršatce sú geomorfologická časť podcelku Vršatské bradlá v pohorí Biele Karpaty. Rozprestierajú sa v severnej časti pohoria, približne západne od Púchova.
Polohopis.
Územie sa nachádza v severnej polovici pohoria Biele Karpaty a zaberá západnú časť podcelku Vršatské bradlá. Má podlhovastý tvar severo-južnej orientácie a ležia tu obce Krivoklát, Vršatské Podhradie, Červený Kameň a Lednica. Vysoké Vršatce susedia prevažne s časťami Bielych Karpát, len na južnom okraji sa nachádza Považské podolie s podcelkom Bielokarpatské podhorie. Západne nadväzujú Biele Karpaty podcelkom Kobylináč, východne leží Podvršatská brázda a juhovýchodne Vršatské predhorie, obe geomorfologické časti podcelku Vršatské bradlá. 
Prevažná časť Bielych Karpát patrí do povodia Váhu a juhovýchodným smerom do rieky Váh smerujú aj všetky potoky z tejto oblasti. Najvýznamnejšie sú od juhu Krivoklátsky potok, Tovarský potok a Lednica. Sídla na území Vysokých Vršatcov sú všetky prístupné cestami III. triedy, odbočujúcich z cesty II/507 (Púchov – Nemšová).
Chránené územia.
Táto časť pohoria leží okrem malej časti na východnom okraji, celá na území Chránenej krajinnej oblasti Biele Karpaty. Nachádzajú sa tu i osobitne chránené územia, a to prírodná pamiatka Lednické skalky, Krivoklátske lúky a Krivoklátska tiesňava, prírodná rezervácia Lednické bradlo, Červenokamenské bradlo, Vršatské hradné bralo a Drieňová.
Turizmus.
Západná časť Vršatských bradiel je najatraktívnejšou časťou Bielych Karpát. Turistami vyhľadávané sú skalnaté bralá, ruiny hradov Lednica a Vršatec, či iné oblasti vzácnej prírody. 

</doc>
<doc id="632422" url="https://sk.wikipedia.org/wiki?curid=632422" title="Geografia Rumunska">
Geografia Rumunska

Tento článok popisuje geografické pomery v Rumunsku.
Poloha a rozloha.
Rumunsko je prímorský štát, nachádzajúci sa v juhovýchodnej Európe na Balkánskom polostrove na severnej a východnej pologuli. Na východe má prístup k Čiernemu moru a na juhu k rieke Dunaj. Uhlovú vzdialenosť medzi najvýchodnejším a najzápadnejším bodom 9° 35' urazí Slnko pri svojej zdanlivej púti okolo Zeme za približne 39 minút.
Rozloha.
Rozloha Rumunska predstavuje 238 391 km², čo krajinu radí na 12. miesto v Európe a 80. miesto vo svete. Rozlohou podobné sú vo svete Ghana (238 533 km²), v rámci Európy potom Spojené kráľovstvo (242 900 km²) alebo Bielorusko (207 600 km²). Z celkovej rozlohy tvorila v roku 1993 poľnohospodárska pôda 65 % (z toho orná pôda 41 %, trvalé pasienky 21 % a 3 % pokrývali trvalé plodiny), lesná pôda 29 % a iná pôda 6 %. Zavlažované boli pozemky s rozlohou 30 016 km², z toho bolo v roku 2005 v prevádzke cca. 15 000 km².
Štátne hranice.
Rumunsko má spoločné hranice s 5 štátmi: na severovýchode s Moldavskom, na východe a severe s Ukrajinou, na severozápade s Maďarskom, na juhozápade so Srbskom a na juhu s Bulharskom. Celková dĺžka pozemných hraníc je , pričom značnú časť tvoria prírodné hranice v podobe riek (Dunaj, Prut a Mureš), v malej miere i horských hrebeňov (Karpaty).
Trojmedzných bodov je 5:
Povrch.
Priemerná nadmorská výška krajiny je 330 m. V pohorí Munții Făgăraș sa nachádza najvyšší vrch Rumunska – Moldoveanu (). 
Charakteristickým znakom povrchu Rumunska je jeho veľká rozmanitosť:
Územie Rumunska pomerne rovnomerne pokrývajú horské oblasti a nížiny (cca po 1/3), zvyšok pokrýva mierne zvlnené pásmo pahorkatín a vrchovín. Z horstiev v krajine dominuje stredná a južná časť Karpatského oblúka, ktorý sa tiahne v dĺžke cca od ukrajinskej po srbskú hranicu. 
Karpaty sa tu členia na:
Západnej časti krajiny dominujú Apusenské vrchy s najvyšším vrchom Cucurbăta Mare (), ležiace mimo Karpát. Medzi týmito horstvami sa nachádza rozsiahla Transilvánska kotlina (25 000 km²), do západnej časti krajiny zasahuje z Maďarska a Srbska Veľká dunajská kotlina. Vo východnej časti zasahuje málo členitá Moldavská nížina (Câmpia Moldovei) a v juhovýchodnom Rumunsku dominuje Rumunská nížina, ktorá tvorí severnú časť rozsiahlej Dolnodunajskej nížiny.
Pohoria.
V Rumunsku sa nachádza 95 pohorí, pričom najvyššie vrcholy 4 z nich presahujú Zoznam uvádza 10 najvyšších.
Geológia.
Rumunsko, patriace do alpínskej orogenézy, má najmä na území Karpát zložitú geologickú štruktúru. V oblasti Vrancea, kde sa stretávajú tektonické zlomy, sa vyskytujú časté zemetrasenia. Pokým Transilvánska plošina je vyzdvihnutá zo západných a dunajských plání, Moldavská nížina na východe je poklesnutým územím, poznačeným hydrografickou eróziou. Neozoické fluviálne sedimenty pokrývajú kotliny, náhorné plošiny a planiny, ktoré boli erodované post-ľadovcovou taveninou. Hojné sú sedimenty spraší, najstaršie horniny z paleozoickej herogenézy sa vyskytujú v pohorí Măcin. 
Vo Východných Karpatoch sa nachádzajú dôležité ložiská rúd, vrátane zlata a striebra, hnedého uhlia a zemného plynu. Celá oblasť je známa hojným výskytom minerálnych prameňov.
Podnebie.
Rumunsko má mierne kontinentálne prechodné podnebie, typické pre strednú Európu a striedajú sa tu štyri ročné obdobia. Oblasť mierneho klimatického pásma leží v prechodnej oblasti medzi vlhším oceánskym a suchým kontinentálnym podnebím. Atlantický oceán a Stredozemné more predstavujú klimatické faktory, zohrávajúce veľkú úlohu prostredníctvom cirkulácie oceánskych vzdušných prúdov, ktoré sú výsledkom vplyvu islandských a stredomorských cylkónov. Klímu v krajine zásadným spôsobom ovplyvňuje najmä nadmorská výška, východnú časť v menšom rozsahu aj blízke Čierne more. Transilvánska kotlina, Karpaty a západné nížiny tak majú miernejšie podnebie s teplými letami a studenými zimami, kontinentálne prejavy sú výraznejšie východne od Karpatského oblúka, v prímorskej časti sú tieto vplyvy miernejšie. Zima trvá zvyčajne od decembra do marca (teploty nezriedka klesajú pod -20°C), nasleduje krátka jar a rýchly prechod do leta, ktoré s teplotami nad 30°C trvá väčšinou do konca augusta. Nasleduje chladnejšia jeseň, trvajúca do novembra, kedy prichádzajú výdatnejšie zrážky. Prvé mrazy sa objavujú v októbri, kedy sa vo vyšších polohách často vyskytuje sneženie, chladné počasie a riziko mrazov končí v apríli. 
Priemerná teplota v Bukurešti dosahuje v januári -7°C, v júli je to približne 25°C, extrémne hodnoty absolútnej teploty v rámci Rumunska dosiahli -38,5°C (25. januára 1942 v Brašove) a +44,5°C (10. augusta 1951 v Braile). Priemerné ročné teploty dosahujú v severných regiónoch 8,5 – 9°C, na juhu je to až 11°C. Letný priemer sa pohybuje medzi 22 – 24°C, v zimnom období je to -3 – -5°C. Tropických dní s teplotou nad 30°C býva v južnej časti Rumunska viac ako 40, letných dní, kedy teplota dosiahne 25°C, je spravidla až 90. 
Rôznorodé sú i zrážky, ktorých úhrny sa pohybujú od 400 mm v najsuchších oblastiach Rumunskej nížiny (Dobrogea v delte Dunaja), po 600 mm v nížinách na západe, kde sa viac prejavuje vplyv Atlantiku. Celoštátny priemer dosahuje 637 mm, v horských oblastiach množstvo zrážok stúpa a nezriedka presahuje 1200 mm za rok. Priemerný počet daždivých dní (s úhrnom zrážok aspoň 1 mm) je od 100 v nížinatej južnej časti, po 200 v hornatých oblastiach Karpát. Najmä v horských oblastiach sa v lete vyskytujú početné búrky, naopak, v nížinách sa čoraz častejšie vyskytujú extrémne horúčavy, sprevádzané veľkým suchom. V neskorej jeseni sa vyskytujú daždivejše periódy, zimy však (s výnimkou horských oblastí) nebývajú bohaté na sneh a snehová pokrývka sa niekoľkokrát za zimu roztopí. Globálne zmeny počasia spôsobujú výrazné teplotné výkyvy (najmä redukcia mrazivých epizód) a výskyt teplotných extrémov. 
Rastlinstvo.
Územie Rumunska tvoria z 1/3 nížiny, pahorkatiny, vrchoviny a náhorné plošiny zaberajú 36 % rozlohy a horské oblasti zvyšných 31 %. Horské oblasti pokrývajú prevažne zmiešané lesy, dolný tok Dunaja tvorí močaristá a bažinatá pôda. Krajina má najmä v južnej polovici a v nížinách na západe veľmi úrodné černozeme, močaristé okolie Dunaja bolo najmä v minulosti vo veľkom odvodňované a vysušované. Poľnohospodársky intenzívne využívaná úrodná Rumunská nížina používa pri pestovaní plodín závlahy a dôležitú úlohu pri pestovaní obilnín, ovocia a vinohradníctve majú podkarpatské oblasti kotlín. Delta Dunaja je okrem rybolovu využívaná na pestovanie trstiny, ktorá slúži na výrobu celulózy.
V najvyšších polohách je zastúpená kosodrevina, pod nimi prevláda buk, smrek, borovica a jedľa. V stredných polohách prevláda dub, hrab, javor a jaseň a v nížinách je to jelša, topoľ a v delte Dunaja močiarna vegetácia.
Flóra Rumunska pozostáva z týchto fytogeografických prvkov: 
Živočíšstvo.
Vzhľadom na zemepisnú polohu v miernom pásme a rozmanitosť prírodných podmienok je na území Rumunska bohatá a pestrá fauna. Zastúpenie vysokohorského, horského i nížinného pásma s podunajskými mokraďami vytvára širokú paletu biotopov.
Suchozemské živočíšstvo využíva tieto stupne:
Vo všetkých stupňoch je zastúpená široká paleta hmyzu.
Špecifickou časťou je „vodná fauna“, ktorá obýva:
Ochrana prírody.
Približne 5,18 % územia Rumunska (12 360 km²) má štatút ochrany, z čoho takmer polovicu (2,43 % plochy Rumunska) tvorí Delta Dunaja.
Národné parky.
V Rumunsku sa nachádza 14 národných parkov, ktoré zaberajú rozlohu 8 960 km² (3,8 % z celkovej rozlohy Rumunska).
Prírodné parky.
Prírodných parkov je 16 a zaberajú 7 700 km² (3,2 % celkovej rozlohy).
Vodstvo.
Rieky.
Rumunsko má približne morského pobrežia (pobrežná čiara má ) a jeho dĺžka sa mení pribúdaním naplavenín v oblasti delty Dunaja. Druhá najdlhšia a najmohutnejšia rieka Európy, Dunaj preteká územím krajiny v dĺžke , z čoho prevažnú časť tvorí prirodzenú hranicu so Srbskom (), Bulharskom (), Moldavskom () a Ukrajinou (). 
Prakticky všetky rieky v Rumunsku patria do úmoria Čierneho mora a okrem niekoľkých krátkych tokov na pobreží, odvádzajú vodu riekou Dunaj. Severom územia preteká rieka Tisa, najdlhší ľavostranný prítok Dunaja (), do ktorej smerujú všetky rieky zo severozápadnej časti Rumunska. Najvýznamnejšími prítokmi Tisy sú Someș, Biely Kriš a Mureš. Krajný severovýchod a východ odvodňuje rieka Prut, ktorá je z veľkej časti pohraničným tokom. Centrálnu a južnú časť Rumunska odvodňujú prítoky Dunaja, z najvýznamnejších sú to Timiș, Jiu, Olt, Argeș, Ialomița a Siret.
Jazerá.
Vodné plochy sú zastúpené od prímorských lagún na pobreží Čierneho mora v dunajskej delte, cez nížinné jazerá až po vysokohorské plesá ľadovcového pôvodu v Karpatoch. Najvyššie položeným z mnohých plies je Mioarelor v Munții Făgăraș, ležiace vo výške , naopak, takmer na úrovní morskej hladiny () je lagúna Techirghiol.
Minerálne pramene.
Krajina je bohatá na minerálne vody, využívané na pitie i liečebné účely. Najznámejšie sú pramene Govora, Căciulata, Călimăneşti, Biborţeni, Zizin, Bodoc, Vâlcele, Covasna, Borsec, Sângeorz, Vatra Dornei, Băile Slănic a Lipova.
Cestovný ruch.
V roku 2018 absolvovali turisti v Rumunsku 15,7 milióna prenocovaní, z čoho 2,2 miliónov návštevníkov bolo zo zahraničia. Príjem z cestovného ruchu bol v tomto roku vo výške 5,21 mld. eur, čím sa krajina zaradila na 32. miesto na svete a predbehla tak Slovensko, aj susedné Bulharsko. V rámci regiónu príjmami z turizmu mierne zaostáva za Gréckom a Českom.
Krajina disponuje veľkým potenciálom a dobre rozvinutou turistickou infraštruktúrou. Známe sú prímorské letoviská (Mamaia, Mangalia či Neptun), veľkým lákadlom sa však stávajú horské oblasti a obnovované historické pamiatky, ako aj delta Dunaja. Najnavštevovanejšie sú mestá Bukurešť, Brašov, Sibiu, Kluž, Temešvár, Jasy a Konstanca.
Doprava.
Rumunsko, ležiace na rozhraní Balkánu a Strednej Európy, malo už počas éry Rímskej ríše veľký dopravný význam. Dunaj tvoril severnú hranicu (Limes Romanus) ríše a oddeľoval susednú barbarskú 
Dáciu. Veľtokom viedla zároveň dôležitá obchodná cesta, po ktorej sa prepravovali zásoby. Už v tých dobách tvorili tiesňavy riek Jiu, Olt a Dunaj strategicky významné prechody cez Karpaty. Tieto koridory patria i dnes medzi najvyťaženejšie a vedú nimi cestné, železničné i vodné trasy. Na čiernomorskom pobreží bol už v tom čase prístav Konstanca, ktorý je v súčasnosti druhý najväčší námorný prístav regiónu. Dôležité prístavy postupne vznikli i na riekach Dunaj, Olt či Mureš, no v menšej miere boli využívané aj ďalšie z vodnatejších riek. 
V krajine je 45 letísk, z ktorých dominuje medzinárodné letisko pri Bukurešti (Aeroportul Internațional Henri Coandă București). V roku 2018 odbavilo cca 123 tisíc letov a takmer 14 mil. cestujúcich. Významné sú tiež medzinárodné letiská v Kluži (2,7 mil. cestujúcich v roku 2017), Temešvári (1,6 mil. cestujúcich) a Jasy (1,15 mil. cestujúcich). Vnútroštátna letecká doprava je využívaná v menšej miere.
Celková cestná sieť v Rumunsku dosahuje odhadom 198 817 km, z toho je 60 043 km so spevneným a 138 774 km s nespevneným povrchom (2004). Podľa odhadu Svetovej banky dosahuje cestná sieť mimo miest a obcí (t.j. okrem ulíc a dedinských ciest) dĺžku približne 78 000 km. Medzi najdôležitejšie patria tzv. európske cesty s medzinárodným významom, ktorými prechádza väčšina tranzitu.
Nezastupiteľnú úlohu v krajine zohráva železničná doprava, využívaná na prepravu materiálu, tovaru a osôb. Rumunská sieť železníc je s dĺžkou 22 298 km štvrtou najväčšou v Európe. Z celkovej dĺžky je približne 8 585 km elektrifikovaných. Napriek postupnej obnove sú rumunské železnice stále jedným z najviac zastaraných železničných systémov na svete. Nezastupiteľnú úlohu v rámci hlavného mesta zohráva Bukureštské metro, ktoré svojimi 4 linkami (dve ďalšie sa budujú) obsluhuje značnú časť prepravy osôb. Vo väčších mestách má dôležitú úlohu električková doprava, ktorá je prevádzkovaná v mestách Arad, Botoșani, Brăila, Brašov, Bukurešť, Kluž, Craiova, Galac, Jasy, Konstanca, Oradea, Ploješť, Reșița, Sibiu a Temešvár.
Územnosprávne rozdelenie.
Rumunsko je územno-správne rozdelené na 8 (rozvojových) regiónov (skupín žúp) [nie sú to ozajstné administratívne jednotky], ktoré sa členia na 41 žúp ("judeţe") a municípium Bukurešť. V krajine je 320 miest a municípií a 2 861 obcí, pozostávajúcich z 12 487 dedín.
Zdroje.
V článku boli použité čiastkové informácie aj z týchto zdrojov: 

</doc>
<doc id="632423" url="https://sk.wikipedia.org/wiki?curid=632423" title="Kaštieľ v Častkovciach">
Kaštieľ v Častkovciach

Kaštieľ v Častkovciach (nem. "Schloß Czastkowitz") je neskoro-renesančný kaštieľ z prvej polovice 17. storočia, ale má staršie jadro, ktoré je z 15. storočia (pravdepodobne z roku 1420), v 2. polovici 18. storočia bol neskorobarokovo prestavaný. Kaštieľ je situovaný na južnom okraji obce na dôležitom stredovekom cestnom spoji z Čachtíc do Vrbového. Kaštieľ v protitureckých vojnách slúžil ako opevnená kúria ochraňujúca obchodnú cestu. Jej význam vzrástol predovšetkým po roku 1541, kedy Turci dobili Budín a Ostrihom, čím sa slovenské územie dostalo do bezprostredného ohrozenia. Oblasť Považia bola často rabovaná tureckými nájazdmi po zvyšok 16. a 17. storočia.
V tomto období patrila obec Častkovce spolu s kaštieľom do panstva Čachtického hradu, ktoré bolo majetkom rodu Bátoriovcov. Sobášom Alžbety Bátoriovej s významným uhorským magnátom a hlavným veliteľom uhorských vojsk v protitureckých vojnách Františkom Nádašdym prešiel kaštieľ do vlastníctva rodu Nádašdyovcov. V tomto období bol kaštieľ často využívaný manželom Alžbety Bátoriovej. Navyše sa predpokladá, že bol systémom podzemných katakomb prepojený so 4 kilometre vzdialeným Čachtickým hradom.
Dejiny.
Približne okolo roku 1640 dochádza k prvým stavebným zásahom do pôvodne stredovekej stavby. Pôdorys sa rozširuje smerom na juh. Týmto dostáva objekt tvar písmena L. Spevňuje sa južné nárožie, upravuje sa opevňovací val. V tomto období, ešte pri pretrvávajúcom ohrození Turkami malo vybudovanie tohto nového, nákladnejšieho obranného zariadenia z konca 17. storočia väčšiu dôležitosť, ako budovanie rozsiahleho obytného krídla.
Približne na prelome 17. a 18. storočia dochádza zmene majiteľov kaštieľa z Nádašdyovcov na významný uhorský šľachtický rod Révayovcov z oblasti Turca. Najvýznamnejší predstaviteľ rodu zviazaný s kaštieľom bol gróf Ján Révai, neskorší spišský biskup, ktorý sa v r. 1748 v kaštieli narodil. Počas držby kaštieľa Révayovcami dochádza k ďalšej stavebnej etape, ktorá začína v r. 1738 a končí v roku 1745. Presné údaje boli zistené v archíve rodiny Révayovcov, ktorý obsahuje stavebné denníky a rozsah prác. V roku 1766 dochádza k požiaru kaštieľa, po ktorom sa zachovalo len prízemie. Dnešnú podobu kaštieľa najviac poznačuje prestavba z r. 1772 v klasicizujúcom barokovom slohu tereziánskeho obdobia. Integrálnou súčasťou tejto prestavby bolo zdôraznenie významu piana nobile charakteristickými slohovými prvkami, vybudované bolo reprezentačné schodisko. V tejto dobe vznikla pred hlavnou fasádou malá odpočinková zeleň s malou vodnou plochou.
Autora projektového riešenia kaštieľa nepoznáme, ale v období poslednej stavebnej etapy rekonštrukcie má stavebná komora u Uhorskej kráľovskej komory dobre organizovanú projektovú činnosť, ktorá v oddelení šľachtických sídel zamestnáva rad architektov, akými boli Hillebrandt, Mayerhoffer, Fellner a iní. Rozbor architektonických detailov kaštieľa nasvedčuje, že autorom bol niekto z tvorčieho okolia arch. Jakaba Fellnera, ktorý je okrem iných aj architektom Kutscherfeldovho paláca na Hlavnom námestí v Bratislave, v ktorom dnes sídli francúzske veľvyslanectvo.
Rozsiahla rekonštrukcia, ktorá preniesla kaštieľ do dnešnej podoby prebehla v 80-tych rokoch 20. storočia. Kaštieľ a park bol vyhlásený za národnú kultúrnu pamiatku v roku 1974. Od roku 1985 je vyhlásený za chránený areál. 
Stavebno-historický vývoj.
V auguste 1978 bol spracovaný podrobný architektonický a historický prieskum kaštieľa doc. PhDr. Fašangovou a Ing. arch. Lukáčom z fakulty architektúry SVŠT Bratislava. Neskôr aj správa Okresnej pamiatkovej správy Trenčín, ktorú vypracoval Ing. Frola.
Stavebno-historický vývoj kaštieľa môžeme rozdeliť do štyroch etáp.
Poloha.
Kaštieľ je situovaný na južnom okraji obce, na východ od cestnej komunikácie 504-, z ktorej vedie kolmá pôvodne alejová cesta k juhozápadnému nárožiu kaštieľa. Pôvodne bol kaštieľ situovaný uprostred rozsiahleho parku. Následkom povojnovej výstavby rodinných domov, štadióna, školy a kostola však kaštieľ toto dominantné postavenie stratil.
Okolie.
K prírodným európskym unikátom patrí park. Objekt, s rozlohou 3,56 ha patril pôvodne ku kaštieľu. Nachádza sa v ňom mnoho vzácnych drevín. V roku 1985 bol vyhlásený ako chránený areál. Do katastrálneho územia obce zasahuje chránená krajinná oblasť Malé Karpaty, vyhlásená v roku 1976. Jej časť v okolí pútnického vrchu Plešivec () vypínajúceho sa nad obcou, bola v roku 1976 vyhlásená za prírodnú rezerváciu. Jej výmera je 56,5 ha a ochrana sa týka predovšetkým skalnej lesostepi. Prírodná pamiatka Brehové porasty Dubovej bola vyhlásená v roku 1983.

</doc>
<doc id="632425" url="https://sk.wikipedia.org/wiki?curid=632425" title="Základná škola (Myjava, Viestova 1)">
Základná škola (Myjava, Viestova 1)

Elokované pracovisko Viestova 1 ako súčasť Základnej školy Štúrova 18, do 1. septembra 2024 Základná škola Viestova 1 (predtým "I. ZDŠ Myjava", hovorovo "1. ZŠ" alebo "1. základná škola"), je elokované pracovisko a bývalá samostatná základná škola v Myjave založená v roku 1968, ktorú tvoria dve budovy navzájom prepojené starou presklenou pergolou. Do roku 2024 bol riaditeľom základnej školy Mgr. Zdenko Šimo. Dňa 1. septembra 2024 sa škola zlúčila so Základnou školou Štúrova 18 do novej Základnej školy Myjava a riaditeľom elokovaného pracoviska sa stal Mgr. Radovan Biesik.
V hlavnej budove školy sa nachádzajú všetky učebne tried, odborné učebne fyziky, chémie, zemepisu, prírodopisu, jazykov, výtvarnej výchovy, dielne a školská kuchynka, dve počítačové učebne s prístupom na internet, šatne a riaditeľňa so zborovňou.
Vo vedľajšej budove školy sa nachádza veľká jedáleň s kuchyňou, veľká a malá telocvičňa, posilňovňa, školský psychológ a špeciálny pedagóg.
K areálu školy patrí lesík s oddychovou zónou, futbalové ihrisko s umelou trávou, atletická dráha, multifunkčné ihrisko s tartanovým povrchom a doskočisko.

</doc>
<doc id="632427" url="https://sk.wikipedia.org/wiki?curid=632427" title="Agentúry Európskej únie">
Agentúry Európskej únie

Agentúra Európskej únie je decentralizovaná organizácia EÚ, čo ju odlišuje od ostatných inštitúcií Európskej únie. Agentúry sú zakladané na plnenie konkrétnych úloh podľa práva EÚ. Každá agentúra má vlastnú právnu subjektivitu. Niektoré agentúry reagujú na potrebu rozvíjať vedecké alebo technické know-how v určitých oblastiach, iné spájajú rôzne záujmové skupiny, aby uľahčovali dialóg na európskej a medzinárodnej úrovni.
Existuje viac než 40 agentúr rozdelených do štyroch základných skupín. Aktuálny rozcestník wiki-článkov k týmto agentúram je uvedený na stránke príslušnej kategórie.
Decentralizované agentúry.
Decentralizované agentúry sa zriaďujú na dobu neurčitú na implementáciu politík EÚ.
Výkonné agentúry.
Výkonné agentúry zriaďuje Európska komisia na dobu určitú a poveruje ich riadením konkrétnych úloh súvisiacich s programami EÚ.
Agentúry EURATOM.
Dôvodom ich zriadenia bola koordinácia cieľov stanovených Zmluvou o založení Európskeho spoločenstva pre atómovú energiu (EURATOM).
Ďalšie subjekty.
Medzi tieto organizácie patria osoby zriadené ako súčasť programov EÚ a partnerstiev verejného a súkromného sektora.

</doc>
<doc id="632429" url="https://sk.wikipedia.org/wiki?curid=632429" title="Základná umelecká škola (Brezová pod Bradlom)">
Základná umelecká škola (Brezová pod Bradlom)

Zakladná umelecká škola Brezová pod Bradlom je základná umelecká škola v meste Brezová pod Bradlom na ulici Horný rad číslo 89, ktorá bola do školského roku 1991/92 pobočkou Základnej umeleckej školy v Myjave. Škola sa osamostatnila 1. septembra 1991. Súčasnou riaditeľkou je Anna Hašanová, DiS. art.
Mestské zastupiteľstvo Brezovej pod Bradlom pridelilo priestory, ktoré mali byť pôvodne pre 120 miestnu materskú školu, pre vtedy existujúci 5-členný pedagogický zbor. Tento krok urobili na základe dlhodobého plánu školy orientovaného na regionálnu kultúru a na základe predbežného prieskumu záujmu o dobudovanie tanečného a literárno-dramatického odboru s vzájomným medzipredmetovým prepojením.
Pôsobia tu tri odbory: výtvarný, hudobný a tanečný.
Vytvarný odbor.
Výtvarný odbor od samého začiatku pracuje na plné obrátky a viacero žiakov, ktorí odbor navštevovali, sa stalo profesionálnymi výtvarníkmi, architektmi, učiteľmi v materských školách, výtvarnej výchovy či I. stupňa, dizajnérmi, grafikmi, propagačnými výtvarníkmi, fotografmi alebo módnymi návrhármi. Mnohí žiaci uplatňujú získané vedomosti a zručnosti aj v iných povolaniach a tešia sa s nimi ako s koníčkami rôznych zameraní. Výsledky ich práce možno zhliadnuť cez pracovný čas každý deň vo výstavnej sále školy. Záujem vzbudzujú, najmä u dospelých výrobky z keramickej triedy Miloša Kováča DiS. Predškolákov a žiakov učí Jana Koníková DiS.
Hudobný odbor.
Hoci sa v hudobnom odbore vystriedalo počas existencie školy najviac vyučujúcich, zameranie odboru podporovalo vždy folklórne zázemie kopaničiarskeho regiónu. Počet žiakov sa udržuje na približne rovnakej úrovni, čo je dané záujmom o štúdium nástrojového obsadenia, kvalifikáciou pedagógov aj normatívnymi možnosťami podľa osnov a plánov odboru. Mimo amatérskych hudobníkov vyšlo z radu žiakov aj niekoľko profesionálov a učiteľov v základných školách alebo základných umeleckých školách. Úspechmi sa najviac môžu chváliť členovia hudobnej zložky detského folklórneho súboru Iskerka, učitelia strunových nástrojov Anna Hašanová a Ľuboš Hašan DiS. art Dychové nástroje vyučuje Ján Hasa DiS. art a klavírnu triedu vyučuje Mgr. art. Karin Guldanová a Dušana Adamcovä DiS. art. Heligónku vyučuje Mgr. Pavol Michalička.

</doc>
<doc id="632436" url="https://sk.wikipedia.org/wiki?curid=632436" title="C/1577 V1">
C/1577 V1



</doc>
<doc id="632437" url="https://sk.wikipedia.org/wiki?curid=632437" title="C/1680 V1">
C/1680 V1



</doc>
<doc id="632438" url="https://sk.wikipedia.org/wiki?curid=632438" title="Kirchova kométa">
Kirchova kométa



</doc>
<doc id="632439" url="https://sk.wikipedia.org/wiki?curid=632439" title="C/1686 R1">
C/1686 R1



</doc>
<doc id="632445" url="https://sk.wikipedia.org/wiki?curid=632445" title="Rock for People">
Rock for People

Rock for People je jeden z najväčších českých rockových hudobných festivalov. Jeho prvý ročník usporiadala agentúra Ameba Production v auguste 1995 na atletickom štadióne v Českom Brode. Domovským mestom festivalu zostalo toto takmer sedemtisícové mesto až do roku 2006.
Na 13. ročník, ktorý sa konal v roku 2007, sa festival presunul do Festivalparku, dnes Parku 360, na bývalé vojenské letisko v Hradci Králové. Nové a omnoho väčšie priestory umožnili získať viac skupín a viac divákov. Veľkú zmenu kladne prijali ako vystupujúce skupiny, tak aj návštevníci.
Jednotlivé ročníky.
19. august 1995.
Na prvom ročníku sa predstavilo počas pätnástich hodín celkovo 18 skupín. Vstupenky, ktorých cena sa pohybovala od 75 do 90 českých korún, si kúpilo celkovo 1 100 ľudí. Výťažok 70 000 českých korún bol predaný ústavu pre mentálne postihnuté deti v ústave v Bylanoch. Hlavnými ťahúňmi sa stali interpreti Support Lesbiens, Bast, Narvan, Phil Shöenfelt a Dorota B.B.
29. júna 1996.
Druhý ročník sa niesol v znamení daždivého počasia. Aj cez to však zlomila návštevnosť rekord a na 17 skupín se prišlo pozrieť 1 600 návštevníkov. Spoločnosť Ameba Production po skončení festivalu predala Kontu Bariéry šek na 62 000 českých korún. Počas pätnásťhodinového maratónu sa predstavili skupiny Mňága a Žďorp, Hudba Praha, Tata Bojs a speváci Vladimír Mišík či Michal Prokop.
4 – 5. júl 1997.
V roku 1997 sa prvýkrát festival Rock for People pretiahol na dva dni, počas ktorých sa na jednom pódiu vystriedalo 41 skupín, o tri menej oproti pôvodnému programu. Na rozdiel od predchádzajúceho premočeného ročníku sa počasie zlepšilo, hoci iné miesta Česka prežívali prívaly. Avšak hneď prvý deň cez Český Brod prešla búrka, pri ktorej bola doničená plachta chrániaca stage. Na festival prišlo celkom 2 300 ľudí, takže bol opäť pokorený rekord. Výťažok zo vstupeniek bol slávnostne predaný Výboru dobré vůle – Nadaci Olgy Havlové. Hlavnými skupinami tretieho ročníka sa stali Krucipüsk, Medvěd 009, Tata Bojs, Chinaski, Endless, Znouzectnost a Mňága a Žďorp.
4 – 6. júl 1998.
Tretí ročník trval dva dni, štvrtý len tri. Novinkou bolo aj pridanie ďalšej scény, ktorá se nachádzala v Lidovým domě. Tým sa rapídne zvýšil počet vystupujúcich skupín – z predchádzajúcich 41 na plánovaných 104. Účasť na festivale však zrušilo niekoľko skupín vrátane Tata bojs, Krabathor, Chinaski a Narvan. Avšak usporiadatelia na poslednú chvíľu zohnali niektorých iných interpretov, a tak na dvoch scénách zahralo okolo stovky hudobných telies. Vďaka priestorovému a časovému rozšíreniu sa na festivale predstavili aj skupiny zasahujúce do žánrov reggae, ska či metal. Daždivé počasie se pomaly začalo stávať tradíciou, takže aj štvrtý ročník čiastočne prepršal. Avšak to nemalo vplyv na návštevníkov, ktorých toho roku prišlo 3 800. Práve vďaka návštevnosti, skvelej organizácii a pestrému programu sa stal po štyroch rokoch Rock for People jedným z najkvalitnejších festivalov v Česku. Ťahúňmi sa stali skupiny Žlutý pes, Visací zámek, Lenka Dusilová, Divokej Bill, Sto zvířat a Tři sestry.
3. – 5. júl 1999.
Rock for People vykročil do svojho piateho ročníku suchou nohou a kliatba z predchádzajúcich rokov bola prelomena. K párnemu počasiu pribudlo tiež nové grafické logo festivalu, kde v slove „rock“ je písmeno „o“ nahradené symbolom pre muža () a v slove „people“ je rovnaké písmeno nahradené symbolom pre ženy (). Vzájomne sú potom symboly spojené s anglickou predložkou „for“. To, že Rock for People získaval popularitu, dokazuje tiež meno hlavného ťahúňa piateho ročníka. Bola ním nemecká skupina Guano Apes, ktorá zožala ku koncu 90. rokov obrovský úspech nielen v strednej Európe. Z domácej scény sa stali hlavnými lákadlami skupiny Wohnout, E!E, Abraxas, Ready Kirken a speváčka Anna K. Aj keď sa počet interpretov znížil na 90 a teploty v dobe konania festivalu dosahovali vysoké hodnoty, dorazilo do Českého Brodu rekordných 5 000 návštevníkov. Dňa 11. marca 2000 získal Rock for People "Cenu hudobných publicistov" pri predávaní prestížnych Gramy, dnešných Andělov, v pražskom Veltržnom paláci.
4. – 6. júl 2000.
S dôležitým ocenením začal šiesty ročník Rock for People tradične prvý týždeň v júli. Hlavnými hviezdami sa mali stať dve zahraničné skupiny – rocková skupina Bloodhound Gang z USA a nemeckí metalisti In Extremo. Hneď prvý večer prišla na rad skupina Bloodhound Gang, ktorá vie, čo to znamená hudobný svet, čo dokazuje aj velká podpora hudobnej televízie MTV. Keďže na festivale Rock for People vystupovali ako hlavní ťahúni, očakávalo sa od nich tiež veľa. Avšak koncert zlyhal po technickej stránke, keď vypadla časť aparatúry. Akokoľvek sa skupina snažila dlhú chvíľu fanúšikom spríjemniť, tí neváhali a stage zasypali kelímkami. Recenzent Jaroslav Špulák neskôr predniesol, že v histórii festivalu sa žiadna skupina nedočkala takého množstva kelímkov hodených na javisko. Ďalší deň zlepšila návštevníkom náladu metalová skupina In Extremo, na ktorú sa zišli takmer všetci festivaloví diváci. Tretí a zároveň posledný festivalový večer patril dubovej skupine Zion Train zo Spojeného kráľovstva, ktorí predviedli, ako sa hrá pravý jamajský dub spojený s reggae. Zo susedného Slovenska dorazila tiež punk rocková skupina Iné Kafe a z českej hudobnej scény sa na javiskách objavili Buty, J.A.R. či Anna K. Celkovo sa na šiestom ročníku Rock for People predstavilo 82 skupín, ktorých výkony si prišlo vypočuť 7 500 divákov.
5. – 7. júl 2001.
(9 000 návštevníkov, 92 skupín)Vystúpili: Apocalyptica, M. Patton &amp; Fantomas, Asian Dub Foundation, Sri, Shelter, Ex Girl, Tanzwut, Tahiti 80, Defdaf, Terrorgruppe, Calico Soul, New Model Army, Xaver Fischer Trio a ďalší.
4. – 6. júl 2002.
(12 000 návštevníkov, 120 skupín)Vystúpili: Chumbawamba, Transglobal Underground, Biohazard, Dead Kennedys, Die Happy a ďalší.
3. – 6. júl 2003.
(? návštevníkov, 130 skupín)Vystúpili: Cypress Hill, The Levellers, Therapy?, Madball, Donots, Junkie XL, Modena City Ramblers, 4LYN a ďalší.
3. – 5. júl 2004.
(15 000 návštevníkov, 170 skupín)Vystúpili: SKA-P, Hooverphonic, Fun-Da-Mental, Värttinä, Ill Nino a ďalší.
3. – 6. júl 2005.
(? návštevníkov, 127 skupín)Vystúpili: Garbage, Die Toten Hosen, Leningrad Cowboys a ďalší.
4. – 6. júl 2006.
(20 000 návštevníkov, 112 skupín)Vystúpili: Manu Chao, Fun Lovin' Criminals, Radio Bemba Sound System, Agnostic Front, Madball, Mattafix, The Frames, Los de Abajo, Gocoo, Mad Sin, Deadline, Mad Heads XL a ďalší.
4. – 6. júl 2007.
(20 000 návštevníkov, 127 skupín)Vystúpili: The Killers, The Hives, Sick of It All, Basement Jaxx, Flipsyde, Mory Kanté, Toy Dolls, The Levellers, Walls of Jericho, Front Line Assembly, Kissmet, No Means No, Die Happy, The Loccos, The Bones, Disco Esemble, Karamelo Santo, Deti Picasso, Extra Action Marching Band, Green Frog Feet, Zeroscape a ďalší.
3. – 5. júl 2008.
(25 000 návštevníkov, 150 skupín)Vystúpili: The Offspring, Kaiser Chiefs, Massive Attack, Helmet, Enter Shikari, Flogging Molly, The Locos, Madball, Dreadzone, H2O (hudobná skupina), N.O.H.A., Los de Abajo, Black Mountain, Kissmet, iO, Watch Clan, Panteón Rococó, Donots, Holy Fuck, VNV Nation, La Kinky Beat, Demented Are Go, , Outvile, Empyr, Invases, Seth Lakeman, Park Avenue, Skop, Montreal, Hopes Die Last, Karras, Tremore, Nomad Soundsystem, Dj Scratchy a ďalší.
4. – 6. júl 2009.
(27 000 návštevníkov, 130 skupín)Vystúpili: Arctic Monkeys, Placebo, SKA-P, Bloc Party, Underworld, Gogol Bordello, Static-X, Therapy?, Freestylers, Hadouken!, The Kooks, Mucky Pup, Ignite, Comeback Kid, The Bouncing Souls, Fancy, Derfine, Firewater, , 7 Weeks, Expatriate, Gocoo, Keziah Jones, Defeater, Black President, Scratch Bandits Crew a ďalší.
3. – 6. júl 2010.
(28 500 návštevníkov, 170 skupín)Vystúpili: Muse, The Prodigy, NOFX, Editors, Billy Talent, Morcheeba, Skunk Anansie, The Subways, Tricky, Alexisonfire, Suicidal Tendencies, Juliette Lewis, Archive, Gallows, Skindred, Coheed and Cambria, Death by Stereo, Does It Offend You, Yeah?, Evergreen Terrace, Jello Biafra And The Guantanamo School Of Medicine, Disco Ensemble, Wisdom in Chains, Dreadzone, Horse the Band, The Inspector Cluzo, Doping Panda, The Mohones a ďalší.
2. – 5. júl 2011.
Vystúpili: Paramore, Pendulum, My Chemical Romance, Bullet for My Valentine, The Streets, Sum 41, White Lies, Digitalism, Primus, Beatsteaks, Jimmy Eat World, The Wombats, John Butler Trio, The Qemists, Kele, Tokyo Ska Paradise Orchestra, Parkway Drive, Protest The Hero, Bright Eyes, US Bombs, The Levellers, Deez Nuts, Molotov, Title Fight, Cancer Bats, Destine, Radio Dead Ones, Jenny and Johnny, Your Demise a ďalší.
3. – 6. júl 2012.
(30 700 návštevníkov)Vystúpili: Franz Ferdinand, The Prodigy, Skrillex, Architects, Crystal Castles, Čechomor, Enter Shikari, Example, Flogging Molly, H2O, Horkýže Slíže, Mandrage, Mig 21, Monkey Business, Selah Sue, Support Lesbiens, Tata Bojs, The Subways, Two Door Cinema Club, Vypsaná fiXa, Charlie Straight, …Vystúpenia skupín Faith No More, Orbital, Refused, The Kooks a Irie Révoltés boli zrušené buď kvôli poškodenej technike alebo s ohľadom na núdzový stav v dôsledku rizika silných búrok.
2. – 5. júl 2013.
Vystúpili: 30 Seconds to Mars, Queens of the Stone Age, Foals, Parov Stelar Band, Billy Talent, Bloc Party, Gogol Bordello, Charlie Straight, Klaxons, Kryštof, Modestep, Papa Roach, Pražský výběr, The Gaslight Anthem, Xindl X, A Day to Remember, Aneta Langerová, Borgore, Filharmonie Hradec Králové, Pipes and Pints, Royal Republic, Boris Carloff, Ohm Square, Dubioza kolektiv, Friska Viljor, Hacktivist, Jan Budař a Eliščin Band, Please the Trees &amp; Elpida, Skyline, Sto zvířat, Sunshine, UDG, Deathgaze, Karel Gott.
3. – 5. júl 2014.
Vystúpili: Manu Chao, Biffy Clyro, Lucie, Madness, Chase &amp; Status, The Naked and Famous, Chinaski, Netsky, Tom Odell, Asian Dub Foundation, Mandrage, Steven Seagal's Blues Band, Tata Bojs, The Afghan Whigs, Vypsaná fiXa, We Came as Romans, Balthazar, Blood Red Shoes, Blue Effect &amp; Rozhlasový Big Band Gustava Broma, Deap Vally, Divokej Bill, Emmure, Holy Esque, Kadebostany, Molotov Jukebox, N.O.H.A., Prago Union, School is cool, The Feud, The Strypes, THePETEBOX, Wohnout Recycling Jam, Xindl X, 7 Weeks, Android Asteroid, Angel at my table, Bilderbuch, Compact Disk Dummies, Debbi, Dirty Blondes, Evelynne, Gang Ala Basta, God Damn, Goldmouth, Groovy Shiva, Hentai Corporation, IAN, Imodium, Jelen, Kensington, Lake Malawi, Lazytalk, Lucy Love, Madame Pepper, Michal Hrůza, Money for Rope, Mydy Rabycad, Natas Loves You, No Distance Paradise, Paceshifters, Please The Trees, Republic of Two, Sci Fi Psi, Skyline, Strapo, The Tap Tap, the.switch, Tricot, UDG, Vladimir 518, Walter Schnitzelsson, We on the Moon a Zrní.
4. – 6. jún 2015 – Rock for People 2015 – Hradec Králové.
Vystúpili: Faith No More, Limp Bizkit, Bastille, Julian Casablancas &amp; The Voidz, Flux Pavilion Three Days Grace, Hollywood Undead, Asking Alexandria, Deathstars, We Are Harlot, Red Fang, Yellowcard, Northlane, Vojtěch Dyk &amp; B-Side Band, David Koller, Vypsaná fiXa, Pipes and Pints, Sto zvířat.
3. – 5. júl 2015 – Rock for People EUROPE – Plzeň.
Vystúpili: Motörhead, Guano Apes, Parov Stelar, The Ting Tings, Modestep, Pete Doherty, Dead by April, Fink, Movits!, THePETEBOX, French Films, Gomad! &amp; Monster, The Inspector Cluzo, Triggerfinger, De Staat, Gasmac Gilmore, Scarecrow, Bottled in England, BRNS, Joycut, No Metal in this Battle a ďalší.
3. – 5. júl 2016 – Rock for People 2016 – Hradec Králové.
Vystúpili: The Offspring, Bullet for My Valentine, Five Finger Death Punch, Skillet, Enter Shikari, Royal Republic, Anti-Flag a ďalší.
4. – 6. júl 2017 – Rock for People 2017 – Hradec Králové.
Vystúpili: Paramore, Die Antwoord, Evanescence, Mastodon, Foster The People, Three Days Grace, Cage The Elephant, You Me At Six a ďalší.
4. – 6. júl 2018 – Rock for People 2018 – Hradec Králové.
Vystúpili: The Prodigy, Volbeat, The Kooks, Skillet, Rodriguez, Beatsteaks, Marmozets, In This Moment, Stick To Your Guns, Sick Puppies, Blossoms, Kontrust a ďalší.
4. – 6. júl 2019.
Vystúpia skupiny Bring Me the Horizon, Franz Ferdinand, Rudimental, In Flames, Kodaline, Flogging Molly, The Subways, Our Last Night, , You Me At Six, , , , a ďalší.
Ostatné projekty.
V roku 1998 sa stal Rock for People hlavným projektom agentúry Ameba Production a pod hlavičkou festivalu začali postupne vznikať dalšie festivaly a koncerty v rôznych kútoch Česka. Jedným z najstarších je festival "Natruc Kolín", ktorý bol založený v roku 1998. V roku 2000 vznikol "Řev Řevnice", v roku 2003 "Ouvalskej Bigbít" a o rok neskôr "Kytlice MusicFestival". Pod záštitou Rock for People boli v roku 2006 položené základy "Smržfestu Smržovka" a posledným projektom sa stal festival v Litvínove nazývaný "Music of Litvínov", ktorého prvý ročník sa uskutočnil v roku 2008. Počínajúc rokom 2003 sa konal prvý zimný hudobný festival v Česku, s názvom "Zimní Rock for People". Ten bol v roku 2011 ukončený.

</doc>
<doc id="632447" url="https://sk.wikipedia.org/wiki?curid=632447" title="Igor Kollár">
Igor Kollár

Igor Kollár (* 25. jún 1965, Žiar nad Hronom) je bývalý česko-slovenský a slovenský reprezentant v chôdzi, trojnásobný olympionik. 

</doc>
<doc id="632448" url="https://sk.wikipedia.org/wiki?curid=632448" title="Policie České republiky">
Policie České republiky

Policie České republiky (skratka PČR) je ozbrojený bezpečnostní zbor Českej republiky, ktorého úlohou je chrániť bezpečnosť osôb a majetku, verejný poriadok, predchádzať trestnej činnosti a pôsobiť ako orgán činný v trestnom konaní. Vznikla 15. júla 1991 na základe zákona Českej národnej rady č.283/1991 Zb. zo dňa 21. júna 1991 o Polícii Českej republiky, transformáciou českej časti Verejnej bezpečnosti Zboru národnej bezpečnosti.
PČR je podriadená Ministerstvu vnútra Českej republiky. Od policajnej reformy z 2008 (vykonanej na základe zákona č. 273/2008 Zb.) ju tvorí Policajné prezídium Českej republiky, útvary PČR s celoštátnou pôsobnosťou (napr. Útvar rýchleho nasadenia, Kriminalistický ústav), krajské riaditeľstvá PČR a útvary zriadené v rámci krajských riaditeľstiev PČR. Činnosť PČR riadi prezídium, na ktorého čele stojí policajný prezident (pôvodne policajný riaditeľ), ktorého vymenováva vláda ČR na návrh ministra vnútra ČR.

</doc>
<doc id="632449" url="https://sk.wikipedia.org/wiki?curid=632449" title="PČR">
PČR

PČR môže byť skratka:

</doc>
<doc id="632450" url="https://sk.wikipedia.org/wiki?curid=632450" title="Batožina">
Batožina

Batožina sú osobné veci cestujúceho alebo posádky určitého dopravného prostriedku (autobusu, vlaku, lode, lietadla atď.), ktoré sa prepravujú na palube príslušného dopravného prostriedku.
Letecká doprava.
V civilnom letectve sa rozlišuje:

</doc>
<doc id="632451" url="https://sk.wikipedia.org/wiki?curid=632451" title="SkyCity Challenge">
SkyCity Challenge

SkyCity Challenge je dvojročná architektonická súťaž. 
SkyCity Challenge 17.
Založená v roku 2016, séria súťaží začala spustením „SkyCity Challenge 17“ s viac ako 400 registrovanými tímami z celého sveta. Cieľom súťaže bolo navrhnúť interiéry átrií 57-podlažného Mini Sky City postaveného spoločnosťou Broad Group za 19 dní. 
Porotu SkyCity Challenge 17 tvorili lídri z oblasti architektúry a dizajnu vrátane: Zhang Yue (predseda Broad Group ), Daniel Zhang [Ceo Broad Sustainable Building Co. Ltd], Richard Hsu (TEDxShanghai, Škola dizajnu a inovácií na Univerzite Tongji ), Du Peng (riaditeľ čínskej rady CTBUH), Gábor Szentpétery [architekt, zakladateľ K-56], David McConville ( Buckminster Fuller Challenge ), Song Xinlin (zakladateľka laboratória StreetSmart), Wei Chunyu (dekan Školy Architektúry na Hunanskej Univerzite). 
Porota vybrala 17 víťazov z 89 predložených projektov z 54 rôznych krajín a pozvala všetkých členov víťazných tímov (cca 50 účastníkov) na Týždeň Rezidencie SkyCity, ktorá sa konala v Broad Town v marci 2018. Medzi víťazmi boli: 1. Ziad Zaki / Amr Auf / Mohamed Mamdouh (Egypt) 2. Artur Zakrzewski / Konrad Weka (Poľsko) 3. Anna Andronova (Rusko) a další. 
SkyCity Challenge 19.
SkyCity Challenge 19 „Budúcnosť Bývania“ je súťaž, ktorú reprezentuje porota zložená z Daanom Roosegaardom, Carlom Rattim, Liu Xiaodu a ďalšími. Cieľom tejto súťaže je nájsť výnimočnú prefabrikovanú stavebnicu pre účely bytovej výstavby, ktorá sa dá ľahko zostaviť a prepravovať v kontajneroch do ktorejkoľvek časti sveta. Uzávierka súťaže bola 1. októbra 2019. 

</doc>
<doc id="632452" url="https://sk.wikipedia.org/wiki?curid=632452" title="Deň nezávislosti Izraela">
Deň nezávislosti Izraela

Deň nezávislosti ( – "Jom ha-acma'ut") pripomína vyhlásenie nezávislého štátu Izrael 14. mája 1948, v Židovskom kalendári 5. Ijar 5708, kedy vypršal britský mandát na území Palestíny. David Ben Gurion, predseda dočasnej štátnej rady, prečítal deklaráciu nezávislosti, ktorá bola podpísaná v Tel Avive.
Keď pripadá 5. Ijar na piatok, alebo na šabat, presúvajú sa oslavy na predchádzajúci štvrtok. Zákazy pre obdobie omer sa rušia. Samotné oslavy začínajú obradom na Herzlovej hore v Jeruzaleme, kde sa zažnú pochodne. V synagógach sa konajú slávnostné bohoslužby, recitácie žalmov, veršov z Lecha dodi, všednodenné ma'ariv na sviatočný spôsob, spev Šma Jisrael a trúbenie na šofar. Večer sa konajú ohňostroje a slávnosti pod šírim nebom.
Nasledujúce ráno sa Deň nezávislosti oslavuje verejnými podujatiami. Prezident usporadúva recepciu pre členov diplomatického zboru a ďalších vážených hostí, potom prednesie posolstvo ku Dňu nezávislosti v televízii a rozhlase. Odovzdáva sa Izraelská cena za zásluhy v niekoľkých oblastiach a prebieha festival piesní. Víťaza volí publikum. Usporiadava sa tiež svetová súťaž v Biblii pre Židovskú mládež. 
V diaspóre sa konajú bohoslužby vďakyvzdania, sviatok sa slávi napríklad hostinami alebo koncertami. V roku 1978 pri príležitosti tridsiateho výročia vzniku Izraela vydala Svetová sionistická organizácia v Jeruzaleme "Seder ha-tfilot le-Jom ha-acma'ut", Modlitebný poriadok pre Deň nezávislosti, ktorý usporiadal rabín Moše Cvi Neria.

</doc>
<doc id="632453" url="https://sk.wikipedia.org/wiki?curid=632453" title="Vršatské predhorie">
Vršatské predhorie

Vršatské predhorie je geomorfologická časť podcelku Vršatské bradlá v pohorí Biele Karpaty. Rozprestiera sa v severovýchodnej časti pohoria, juhozápadne od Púchova.
Polohopis.
Územie sa nachádza v severnej polovici pohoria Biele Karpaty a zaberá východnú a juhovýchodnú časť podcelku Vršatské bradlá. Má podlhovastý tvar severovýchodno-juhozápadnej orientácie a leží tu okrajovo mesto Púchov a obce Streženice, Lednické Rovne (časť Medné), Dolná Breznica, Tuchyňa a Pruské. Vršatské predhorie susedí na severozápade s geomorfologickými časťami Bielych Karpát, konkrétne na severe sú to Hladké vrchy (podcelok Kobylináč), na západe nasleduje Podvršatská brázda a Vysoké Vršatce, patriace do Vršatských bradiel. Južným a juhovýchodným smerom sa nachádza Považské podolie s podcelkom Bielokarpatské podhorie a Ilavská kotlina. Na okraji Púchova vedie údolím Bielej vody hranica s Javorníkmi a ich časťami Púchovská vrchovina a Javornícka brázda. 
Prevažná časť Bielych Karpát patrí do povodia Váhu a juhovýchodným smerom do rieky Váh smerujú aj všetky potoky z tejto oblasti. Najvýznamnejšie sú od juhu Podhradský potok, Tovarský potok a Lednica. Sídla na území Vršatského predhoria sú všetky prístupné cestami III. triedy, odbočujúcich z cesty II/507 (Púchov – Nemšová), severovýchodným okrajom vedie cesta I/49 z Púchova na Moravu. Údolím z Púchova vedie i dôležitá železničná trať.
Chránené územia.
Táto časť pohoria leží mimo chránených území, malá časť na juhozápadnom okraji však je súčasťou Chránenej krajinnej oblasti Biele Karpaty. Z osobitne chránených území na juhozápadnom okraji leží prírodná pamiatka Babiná a Skalice.
Turizmus.
Východná časť Vršatských bradiel je turisticky menej navštevovanou oblasťou, výnimku tvorí okrajová juhozápadná bradlová časť. Touto časťou Bielych Karpát vedie zeleno značený chodník z Pruského do sedla "Chotuč" a z Lednických Rovní do obce Lednica. Z mesta Púchov vedie modro značený chodník cez Lednicu a Červený Kameň do Vršatského Podhradia.

</doc>
<doc id="632454" url="https://sk.wikipedia.org/wiki?curid=632454" title="NOD like receptory">
NOD like receptory

NOD like receptory (nucleotide-binding oligomerization domain-like receptors) sú rodina viac ako 20 rôznych cytosolických receptorov pre PAMP (deriváty z bakteriálnych stien, mikrobiálne toxíny, alebo celý mikrobiálny organizmus) a DAMP (extraelulárna ATP, hyalurón, kryštály močoviny), ktoré sa zúčastňujú signalizácie a tvorbe inflamazómu. Patria do prirodzenej imunity k tzv. PRR (pattern recognition receptors), ktoré sú nevyhnutné pre rozpoznanie antigénu. Sú exprimované v cytosole lymfocytov, makrofágov, dendritických buniek ale aj v ne-imunologických bunkách napríklad v epiteloch.
Štruktúra.
NLR obsahuju C-terminálnu doménu bohatú na leucín, prostredníctvom ktorej rozpoznávajú ligand, centrálnu NOD doménu, ktoré v ATP-závislej oligomerizácii viaže druhé NLR pri tvorbe oligomérov (self-oligomerizácia) a nakoniec N-terminálnu efektorovú doménu, ktorá interaguje s adaptorovými proteínmi. N-terminálna doména obsahuje aj CARD a PYD doménu, ktoré sú nevyhnutné na naviazanie pro-kaspázy 1.
Nomenklatúra a systém.
Sú rozdelené do 4 podrodín na základe povahy ich N-terminálnej domény. Tieto regióny môžu obsahovať:
Ďalšie delenie je na 3 rodiny na základe ich fylogenetického vývoja:
Signalizácia.
NOD
NOD 1 a NOD2 sa viažu na membránu skorého endozómu v cytosole, špecificky interagujú s cytoskeletom aktínu, aby sa zachoval neaktívny stav. PGN transportované cez membránu a sú rozpoznané NOD receptormi. Táto interakcia vedie k self-oligomerizácii prostredníctvom CARD-CARD interakcie za použitia endozomálnej membrány ako lešenie. Oligomerizované NOD posielajú signál cez serín/threoninový receptor RIP2. Ten aktivuje TAK1, ktorý fosforyluje a aktivuje IkB kinázu, a tá následne fosforyluje inhibítor IkB, ktorý uvoľní NFkB a jeho jadrovú translokáciu a produkciu prozápalových cytokínov. Mutácie NOD2 sú spojené s Crohnovou chorobou a Blau syndrómom. Okrem rozpoznávania bakteriálnych komponentov, tieto receptory monitorujú cytoplazmatické prostredie, reagujú na poruchy cytoskeletu a ER stres,), ktoré vedú k autofágii. Ligandy, ktoré rozpoznávajú sú: N-acetylglukozamín, N-acetylmuramová kyselina, muramyl dipeptid.
NLRP
Proteíny tejto rodiny formujú multiproteínový komplex inflamazóm ako odpoveď na patofyziologické stimuly. Aktivácia inflamazómu je esenciálna súčasť prirodzenej imunity a jej odpovede na patogény a poškodené bunky. Inflamazóm (najčastejšie sa vyskytujúci a najväčší NLRP3) obsahuje NLR, adaptorový proteín ASC, ktorý obsahuje CARD a PYD doménu. Po rozpoznaní ligandu dôjde k oligomerizácii NLR proteínov prostredníctvom NOD domény. Následne sa na na PYD doménu NLRP3 naviaže PYD doména ASC doména, ktorá svojou CARD doménou viaže CARD doménu pro-kaspázy 1. Následné autoštiepenie pro-kaspázy 1 na jej aktívnu formu vedie k štiepeniu pro IL-1b a IL-18, ktoré sú potom uvoľnené z bunky ako leaderless proteíny a prispievajú k tvorbe zápalu. Ligandy rozpoznávané týmto proteínom su mikrobiálne toxíny (alfa toxiny), kvasinky, vírus chrípky

</doc>
<doc id="632457" url="https://sk.wikipedia.org/wiki?curid=632457" title="Malý kaštieľ (Cífer)">
Malý kaštieľ (Cífer)

Malý kaštieľ alebo Zičiho kaštieľ (staršie: "Zichyho kaštieľ") je kaštieľ v Cíferi na námestí Andreja Hlinku číslo 38, ktorý bol postavený v druhej polovici 18. storočia v barokovom slohu. Kaštieľ patril rodine Zičiovcov. Neskôr boli jeho majitelia Pálfiovci. Začiatkom 20. storočia bol prestavaný.
Kaštieľ má dve nadzemné poschodia. Je to solitér, ktorého pôdorys má tvar obdĺžnika. V minulosti tu bol hostinec a má secesnú fasádu. Priechod a miestnosti sú na prízemí klenuté valenými klenbami so segmentovými lunetami. Kaštieľ je podpivničený.

</doc>
<doc id="632462" url="https://sk.wikipedia.org/wiki?curid=632462" title="Rovník (letectvo)">
Rovník (letectvo)

Rovník je krivka rezu povrchu s približne vodorovnou rovinou prechádzajúcou provou a kormou, tzn. prednou a zadnou časťou trupu vzducholode alebo najväčším priemerom guľovitého balóna.

</doc>
<doc id="632463" url="https://sk.wikipedia.org/wiki?curid=632463" title="Balónisko">
Balónisko

Balónisko alebo miesto vzletu balóna je plocha určená na vzlet balóna. Tento termín označuje ako plochu, ktorá bola využitá na jeden vzlet, tak aj plochu, ktorá je na tento účel pravidelne využívaná.

</doc>
<doc id="632464" url="https://sk.wikipedia.org/wiki?curid=632464" title="Miesto vzletu balóna">
Miesto vzletu balóna



</doc>
<doc id="632465" url="https://sk.wikipedia.org/wiki?curid=632465" title="Univerzitná knižnica Prešovskej univerzity v Prešove">
Univerzitná knižnica Prešovskej univerzity v Prešove

Univerzitná knižnica Prešovskej univerzity v Prešove je akademická knižnica, ktorej zriaďovateľom je Prešovská univerzita v Prešove. Bola založená v roku 1949 ako "Knižnica Pobočky Pedagogickej fakulty Slovenskej univerzity v Košiciach." Jej súčasným riaditeľom je Ing. Peter Haľko.
Knižnica je vedecko-informačným, bibliografickým, koordinačným a poradenským pracoviskom univerzity, ktoré poskytuje knižnično-informačné služby predovšetkým študentom univerzity a zamestnancom univerzity a v rámci svojich možností (so súhlasom zriaďovateľa) aj ďalšej odbornej verejnosti.
Univerzitná knižnica okrem poskytovania knižničných služieb organizuje rôzne podujatia, ako napríklad literárne besedy, prednášky, výstavy či koncerty.
História.
Knižnica vznika v roku 1949, keď bola vládnym výnosom v Košiciach založená Pobočka Pedagogickej fakulty Slovenskej univerzity v Bratislave a s ňou aj "Knižnica Pobočky Pedagogickej fakulty Slovenskej univerzity v Košiciach." Prvou zaevidovanou publikáciou sa stala publikácia "M. M. Šejnman: Vatikán 1948." Zaevidovaná bola 22. júla 1949.
Vládnym nariadením bola v roku 1952 presťahovaná Pobočka Pedagogickej fakulty Slovenskej univerzity z Košíc do Prešova, vtedy knižnica prvýkrát zmenila názov. Premenovala sa na "Knižnicu Pobočky Pedagogickej fakulty Slovenskej univerzity v Prešove".
V súvislosti s reorganizáciou vysokého školstva v Česko-Slovensku v roku 1953 z Pobočky Pedagogickej fakulty SU vznika Vyššia pedagogická škola a zároveň bola v Prešove zriadená Filologická fakulta Vysokej školy pedagogickej v Bratislave. Vtedy knižnica slúžila dvom vysokým školám súčasne, čo v Česko-Slovensku nemalo obdoby. Knižnica sa kvôli okolnostiam opäť premenovala, vtedy jej názov znel "Ústredná knižnica pri Vyššej pedagogickej škole a Filologickej fakulte v Prešove." Vtedy bol vedúcim JUDr. Vladimír Kováč. V tom čase knižnica sídlila v Prešove na Hlavnej 22 v paláci Klobušickovcov, dnes tam sídli Krajský súd v Prešove.
V roku 1959 z Vyššej pedagogickej školy vznikol Pedagogický inštitút a z Filologickej fakulty Vysokej školy Pedagogickej vznikla vládnym výnosom Filozofická fakulta, ktorá spolu s Lekárskou fakultou v Košiciach tvorili Univerzitu Pavla Jozefa Šafárika so sídlom v Košiciach. Knižnica bola organizačne začlenená pod Filozofickú fakultu UPJŠ a zmenila svoj názov na "Ústredná knižnica Filozofickej fakulty UPJŠ v Prešove". Knižnica však aj naďalej poskytovala svoje služby aj Pedagogickému inštitútu.
Dňa 1. januára 1963 sa riaditeľom stal Jozef Tutoky, prom. fil.
V roku 1964 sa Pedagogický inštitút pretransformoval na Pedagogickú fakultu, ktorá sa stala súčasťou Univerzity Pavla Jozefa Šafárika. Knižnica dostala názov "Ústredná knižnica Filozofickej fakulty a Pedagogickej fakulty v Prešove."
V roku 1973 bola v Košiciach zriadená "Ústredná knižnica a Študijno-informačné stredisko UPJŠ v Košiciach." Jej súčasťou bola aj prešovská knižnica, ktorej názov po novom znel "Ústredná knižnica UPJŠ, vysunuté pracovisko v Prešove". Roku 1981 knižnica začala v názve používať skratku ŠiS (študijno-informačné stredisko), a preto sa táto skratka dostala aj do názvu vysunutého pracoviska v Prešove, ktorý sa zmenil na "Ústredná knižnica a ŠiS UPJŠ v Košiciach, vysunuté pracovisko v Prešove."
V roku 1984 bol na vtedajšej Gottwaldovej ulici v Prešove, dnes ulici 17. novembra, vybudovaný nový vysokoškolský areál, v ktorom našla svoje miesto aj knižnica.
Po páde socializmu v Česko-Slovensku vznikli v roku 1990 pri Univerzite Pavla Jozefa Šafárika ďalšie dve prešovské fakulty Pravoslávna bohoslovecká fakulta a Gréckokatolícka bohoslovecká fakulta, čím sa rozšírilo pôsobenie prešovského vysunutého pracoviska o dve špecifické knižnice, ktoré sú dodnes súčasťou Univerzitnej knižnice.
V roku 1991 Ústredná knižnica opäť raz zmenila svoj názov, tentokrát na "Univerzitnú knižnicu UPJŠ v Košiciach", čím sa zmenil aj názov prešovského pracoviska, ktorý znel "Univerzitná knižnica UPJŠ, vysunuté pracovisko v Prešove".
V roku 1997 bola zákonom Národnej rady Slovenskej republiky č. 361/1996 Z. z. o rozdelení Univerzity Pavla Jozefa Šafárika v Košiciach zriadená Prešovská univerzita v Prešove. So vznikom Prešovskej univerzity dostala knižnica názov, ktorý používa dodnes, "Univerzitná knižnica Prešovskej univerzity v Prešove". Dňa 15. júla 1998 sa riaditeľom knižnice stal Ing. Peter Haľko, ktorý ju vedie až dodnes.
S rozvojom univerzity došlo aj k rozširovaniu knižnice. V roku 2002 bola zrekonštruovaná centrálna knižnica. V roku 2006 so vznikom Fakulty zdravotníckych odborov bolo otvorené pracovisko Univerzitnej knižnice v zrekonštruovaných priestoroch. O dva roky neskôr, v roku 2008, boli otvorené zrekonštruované priestory knižnice na Gréckokatolíckej teologickej fakulte a tiež bola otvorená prístavba centrálnej knižnice.
Otváracie hodiny.
Bežné otváracie hodiny všetkých pracovísk knižnice sú 9.0012.00 a 13.0015.00. Počas semestra sú predĺžené. (bližšie informácie tu)

</doc>
<doc id="632466" url="https://sk.wikipedia.org/wiki?curid=632466" title="Univerzitná knižnica PU">
Univerzitná knižnica PU



</doc>
<doc id="632467" url="https://sk.wikipedia.org/wiki?curid=632467" title="UK PU">
UK PU



</doc>
<doc id="632468" url="https://sk.wikipedia.org/wiki?curid=632468" title="Univerzitná knižnica Prešovskej univerzity">
Univerzitná knižnica Prešovskej univerzity



</doc>
<doc id="632469" url="https://sk.wikipedia.org/wiki?curid=632469" title="Univerzitná knižnica UPJŠ, vysunuté pracovisko v Prešove">
Univerzitná knižnica UPJŠ, vysunuté pracovisko v Prešove



</doc>
<doc id="632472" url="https://sk.wikipedia.org/wiki?curid=632472" title="Jenské sklo">
Jenské sklo

Jenské sklo je tepelne a chemicky odolné borosilikátové sklo, ktoré vyvinul Otto Schott v roku 1887. V súčasnosti sa pod značkou Jenaer Glas distribuuje tovar pre domácnosť na základe licencie spoločnosti Zwiesel Kristallglas AG. Pod značkou Trendglas Jena pokračuje vo výrobe originálnych foriem a strojov firma Csonka és Fiai GmbH v Maďarsku.
História.
"Ohňovzdorné" sklo bolo distribuované v Jene od roku 1920 pod značkou JENAer GLAS. Používa sa v priemysle aj domácich spotrebičoch.
Hlavní tvorcovia, ktorí od roku 1920 tieto produkty navrhovali Gerhard Marcks, Wilhelm Wagenfeld, Heinrich Löffelhardt, Bruno Maudera, Ilse Decho a Hans Merz. K úspechu významne prispela reklamná kampaň, ktorú inicioval umelec László Moholy-Nagy v 30. rokoch. V NDR bolo jenské sklo vyhľadávaným výrobkom určeným na vývoz a zdrojom cenných devízových príjmov.
Csonka és Fiai GmbH je od roku 1996 partner spoločnosti SCHOTT Jenaer Glas GmbH pri výrobe tepelne odolných výrobkov zo skla. Po tom, čo Schott prestal s výrobou úžitkového skla, Csonka založil s bývalým vedúcim oddelenia skla do domácnosti sklárne Trendglas Jena GmbH a vedie od roku 2005 pod značkou Trendglas Jena výrobu tepelne odolného skla v pôvodných formách a strojovom zariadení. Spoločnosť sa tak stala jedným z najväčších výrobcov tepelne odolných sklenených výrobkov v Európe.

</doc>
<doc id="632475" url="https://sk.wikipedia.org/wiki?curid=632475" title="HD 22484">
HD 22484



</doc>
<doc id="632476" url="https://sk.wikipedia.org/wiki?curid=632476" title="HIP 16852">
HIP 16852



</doc>
<doc id="632477" url="https://sk.wikipedia.org/wiki?curid=632477" title="HR 1101">
HR 1101



</doc>
<doc id="632478" url="https://sk.wikipedia.org/wiki?curid=632478" title="BD-00°572">
BD-00°572



</doc>
<doc id="632479" url="https://sk.wikipedia.org/wiki?curid=632479" title="Gliese 147">
Gliese 147



</doc>
<doc id="632480" url="https://sk.wikipedia.org/wiki?curid=632480" title="Gl 147">
Gl 147



</doc>
<doc id="632484" url="https://sk.wikipedia.org/wiki?curid=632484" title="Parasite (Volbeat)">
Parasite (Volbeat)

„Parasite“ je skladba dánskej hudobnej skupiny Volbeat z ich siedmeho štúdiového albumu "Rewind, Replay, Rebound". Prvýkrát skladbu predviedli naživo 15. marca 2018 v Santiagu v Čile. Ako singel bola vydaná 10. mája 2019.
Hudobné video.
Hudobné video, ktoré bolo vydané súbežne so singlom, bolo režírované Shanom Danom Horanom a trvá len 40 sekúnd.

</doc>
<doc id="632486" url="https://sk.wikipedia.org/wiki?curid=632486" title="Linda Bartošová">
Linda Bartošová

Linda Bartošová (* 4. máj 1993, Vysoké Mýto, Česko) je česká reportérka a moderátorka Českej televízie, finalistka Českej Miss 2012 a česká vyslankyňa na Miss World. Od roku 2014 pôsobí v Českej televízii.
Biografia.
Linda Bartošová sa narodila 4. mája 1993 v českom meste Vysoké Mýto na ústickoorlicku. Vyrastala v obci Vraclav. V súčasnosti žije a pracuje v Prahe, hlavnom meste Česka.
Vzdelanie a kariéra.
Základnú školu vychodila vo Vysokom Mýte. Od roku 2008 pokračovala v šúdiu na Anglickom gymnáziu v krajskom meste Pardubice, ktoré zakončila v roku 2012 maturitnou skúškou. Ešte počas štúdia na gymnáziu bola na stáži v "Pardubickom deníku". Následne vyštudovala žurnalistiku na Fakulte sociálnych vied Karlovej univerzity v Prahe. Veľmi dobre ovláda anglický jazyk, vie taktiež aj francúzsky. V roku 2013 začala pracovať v Českej televízii, kde momentálne pôsobí ako redaktorka zahraničnej redakcie a moderátorka spravodajstva ČT24.

</doc>
<doc id="632487" url="https://sk.wikipedia.org/wiki?curid=632487" title="Parasite">
Parasite

Parasite alebo Parasites môže byť:

</doc>
<doc id="632488" url="https://sk.wikipedia.org/wiki?curid=632488" title="Parasites">
Parasites



</doc>
<doc id="632490" url="https://sk.wikipedia.org/wiki?curid=632490" title="Atanáz Orosz">
Atanáz Orosz

Atanáz Orosz alebo Jeho Preosvietenosť vladyka Atanáz (Orosz) (* 11. máj 1960, Níreďháza, Maďarsko) je súčasným biskupom Miškoveckej eparchie, ktorá je súčasťou Gréckokatolíckej cirkvi v Maďarsku.
Životopis.
Narodil sa v maďarskom meste Níreďháza. Vyštudoval filozofiu a teológiu na Katolíckej univerzite Petra Pázmányho v Budapešti. Po ukončení štúdií 4. augusta 1985 prijal kňazskú vysviacku. Ako kňaz pokračoval na štúdiách v Ríme.
V roku 1991 vstúpil do benediktínskeho noviciátu, kde prijal meno Atanáz. Medzi rokmi 1993-1995 pôsobil na vysokej škole v Níreďháze. Slávnostné sľuby zložil 19. júla 1996 a v roku 1999 založil Monastier Kristovho vzkriesenia v Dámóci, kde žil až do roku 2008.
Pápež Benedikt XVI. ho vymenoval za exarchu Miškoveckého exarchátu. Chirotóniu prijal 5. marca z rúk arcibiskupa Cyrila Vasiľa a spolusvätiteľmi boli Ján Babjak a Péter Fülöp Kocsis. Pri povýšení Maďarskej gréckokatolíckej cirkvi na metropoliu, bol Miškovecký exarchát povýšený na eparchiu a Atanáz Orosz na jej prvého eparchu. Zároveň ešte 7 mesiacov spravoval novovzniknutú Níreďházsku eparchiu ako apoštolský administrátor.

</doc>
<doc id="632499" url="https://sk.wikipedia.org/wiki?curid=632499" title="Púchovská vrchovina">
Púchovská vrchovina

Púchovská vrchovina je geomorfologická časť podcelku Nízke Javorníky v pohorí Javorníky. Rozprestiera sa v juhovýchodnej časti pohoria, severne od Považskej Bystrice.
Polohopis.
Územie sa nachádza v južnej polovici pohoria Javorníky a zaberá južnú časť podcelku Nízke Javorníky. Má podlhovastý tvar severovýchodno-juhozápadnej orientácie a na južnom okraji ležia mestá Púchov a Považská Bystrica. Púchovská vrchovina susedí na severe s geomorfologickými časťami Nízkych Javorníkov, Javornícka brázda a Rovnianska vrchovina. Juhovýchodne a južne sa rozkladá Považské podolie s podcelkom Bytčianska kotlina, Podmanínska pahorkatina a Ilavská kotlina a na západe susedia Biele Karpaty s časťou Vršatské predhorie. 
Centrálnou časťou Púchovskej vrchoviny preteká rieka Váh, na ktorej je medzi Púchovom a Považskou Bystricou vybudovaná Vodná nádrž Nosice. Vodné toky z tejto časti Javorníkov patria do povodia Váhu a medzi najvýznamnejšie patrí Marikovský potok, Papradnianka a Štiavnik. Sídla na území vrchoviny sú všetky prístupné cestami III. triedy, odbočujúcich z cesty II/507 (Púchov – Bytča). Juhozápadným okrajom vedie cesta I/49 z Púchova na Moravu, v ktorej blízkosti vedie i dôležitá železničná trať.
Chránené územia.
Táto časť pohoria leží mimo Chránenej krajinnej oblasti Kysuce, zaberajúcej severnejšie oblasti. Z osobitne chránených území leží v centrálnej časti východne od obce Udiča prírodná rezervácia Klapy.
Turizmus.
Juhovýchodná časť Javorníkov je charakteristická hlbokým údolím Váhu s významnou a rozsiahlou vodnou nádržou. Pri jej budovaní bol objavený zdroj mineralizovanej vody, čo podnietilo vybudovanie kúpeľov Nimnica. Nad vodnou nádržou sa východne od Udiče vypína masív vrchu Klapy (), ktorého svahy patria do rovnomennej prírodnej rezervácie. Milovníci histórie vyhadávajú Považský hrad, vypínajúci sa nad údolím Váhu. Územie je najmä v údoliach riek a potokov pomerne husto osídlené a v okolí sídiel je mnoho neznačených chodníkov. 
Turistické značené trasy vedú:

</doc>
<doc id="632503" url="https://sk.wikipedia.org/wiki?curid=632503" title="Macaca">
Macaca



</doc>
<doc id="632512" url="https://sk.wikipedia.org/wiki?curid=632512" title="SEAT Inca">
SEAT Inca

SEAT Inca (Typ 9K) bol pick-up vyrábaný španielskym automobilovým výrobcom SEAT v rokoch 1995 a 2003. Bolo navrhnuté a zostavené v Španielsku. Inca je založená na SEAT-e Ibiza Mark 2. Prvýkrát bola predstavená na Barcelona Motor Show v roku 1995. Inca bola nástupcom modelu Terra.
SEAT Inca mala dve zadné krídlové dvere, ktoré, pretože neboli symetrické, mali uľahčiť nakladanie a vykladanie. Inca, je schopná uniesť užitočnú hmotnosť 550 kg a ťahať 1 000 kg brzdený príves. Osvedčila sa ako silné pracovné auto na mnohých trhoch.
Ocenenia.
Získala ocenenie „Comercial do Ano“ v roku 1997 v Portugalsku.
Motorizácie a výkon.
Inca prišla s benzínovými motormi 1,4 l (45 kW) a 1,6 l (56 kW) a bola dostupná aj s dieselovými motormi 1,9 l SDI (48 kW) a TDI (67 kW).
Údaje o predaji a výrobe.
Od svojho uvedenia na trh v roku 1995 až do skončenia výroby v roku 2003 sa vyrobilo a predalo viac ako 115 000 automobilov SEAT Inca.
Ročná produkcia dodávky / panelovej dodávky SEAT Inca (bez bočných okien) a Kombi (s bočnými oknami a odnímateľnými sedadlami) vyrobených v SEAT Martorell sú uvedené v nasledujúcej tabuľke:
SEAT Inca bola predávaná aj pod názvom Volkswagen Caddy ("Typ" 9K). Caddy bol rovnaký ako Inca okrem niektorých (ľahko zameniteľných) log, a prednej mriežky.
V roku 2000 sa skupina Volkswagen rozhodla presunúť marketingové zameranie značky SEAT na mladšieho vodiča s dôrazom na športovejšie modely. Cez tento krok, Caddy a Inca boli naďalej vyrábané v rovnakých výrobných zariadeniach, kým Inca bola prerušená v júni 2003.
Meno Inca potom vypadlo zo zostavy SEAT, ale Caddy bol nahradený novým variantom založenom na platforme Volkswagen Golf V.

</doc>
<doc id="632515" url="https://sk.wikipedia.org/wiki?curid=632515" title="Samuel Thessedik">
Samuel Thessedik



</doc>
<doc id="632517" url="https://sk.wikipedia.org/wiki?curid=632517" title="Národné zhromaždenie Azerbajdžanskej republiky">
Národné zhromaždenie Azerbajdžanskej republiky

Národné zhromaždenie Azerbajdžanskej republiky () je zákonodarný orgán Azerbajdžanskej republiky. Jednokomorové národné zhromaždenie má 125 poslancov. V minulosti bolo 100 volených zástupcov na päťročné mandáty. Pre každý volebný okres bolo v parlamente jedno kreslo a 25 členov zvolených v pomernom zastúpení. V posledných voľbách bolo všetkých 125 poslaneckých mandátov vytvorených aj z mandátov v pomernom zastúpení. Národné zhromaždenie je prvý republikánsky sekulárny parlament v moslimskom svete.
História.
Zakaukazský snem.
Po ruskej revolúcii vo februári 1917 bol vytvorený špeciálny výbor pozostávajúci z poslancov „Zakaukazskej štátnej dumy“. V novembri bol vytvorený “Zakaukazský komisariát” ako prvá vláda nezávislej Zakaukazskej demokratickej federatívnej republiky . Z predstaviteľov troch národov bol vytvorený snem, čo nebola perspektívna politická platforma, lebo každý zúčastnený národ konal podľa vlastných záujmov, ktoré sa rozchádzali.
14. februára 1918 bol ustanovený Zakaukazský snem v Tbilisi ako najvyšší orgán moci pre Južný Kaukaz. Na zhromaždení zvíťazila moslimská frakcia zložená zo 44 členov. Táto frakcia získala viac než jeden milión voličských hlasov od turkickej a moslimskej časti populácie Azerbajdžanu a Južného Kaukazu. Tak ako v Štátnej dume aj v Zakaukazskom sneme vyvíjali sústavnú politickú aktivitu azerbajdžanskí členovia. Ako výsledok ich iniciatív snem vyhlásil nezávislosť Zakaukazskej demokratickej federatívnej republiky od Ruska 9. apríla 1918.
25. mája 1918 sa následkom rozporov medzi národnými frakciami snem rozpadol. Moslimská frakcia zvolala vlastné zhromaždenie a odhlasovala nezávislosť Azerbajdžanu.
Azerbajdžanská národná rada.
27. mája sa zhromaždilo v Tbilisi 27 moslimov a ustanovilo Azerbajdžanskú národnú radu, ktorá sformovala vládu Azerbajdžanu. Mammad Emin Rasulzade bol zvolený ako jej predseda.
28. mája Národná rada vydala rezolúciu, ktorá vyhlásila nezávislosť Azerbajdžanskej demokratickej republiky. 16. júna sa azerbajdžanská vláda a Národná rada premiestnili do mesta Ganja. Na siedmom zasadaní rady v Ganji vedenom Mammadom Eminom Rasulzadem sa rozhodlo rozpustiť radu a zmeniť celú legislatívnu a exekutívnu moc na dočasnú vládu Azerbajdžanu vedenú Fatalim Chan Chojskim.
29. mája, keď bola vláda ustanovená, Azerbajdžan odhlasoval oficiálny štátny jazyk. Jednou z priorít vlády pred presťahovaním sa do Baku bolo oslobodenie od Stredokaspickej diktatúry, potom obsadenie mesta, čo sa udialo 15. septembra 1918.
16. novembra, keď sa znovu zišla Národná rada a 19. novembra Rasulzade oznámil, že všetky národnosti Azerbajdžanu budú mať svoju reprezentáciu v Azerbajdžanskom parlamente, bol tento zostavený zo 120 poslancov.
Preto, na základe 24 000 predstaviteľov národností Azerbajdžanu, Azerbajdžanský parlament tvorilo 80 Moslimov, 21, Arménov, 10 Rusov, 1 Nemec a 1 Žid, ktorý bol ustanovený 20. novembra a zvolaný 7. decembra 1918.
Tí, ktorí sa zúčastnili na prvom zasadaní parlamentu v budove bývalej „Rusko-Muslimskej školy Zeynalabdina Tagijeva“ v Baku na ulici Istiglalijjat, boli vedení Rasulzademom.  
Alimardan Topchubašov bol zvolený hovorcom parlamentu, Hasanbej Agajev jeho zástupcom. Koncom 1919 bolo v parlamente 11 rôznych frakcií predstavovaných 96 poslancami. Počas svojej 17 – mesačnej existencie mal parlament 145 zasadaní, posledné bolo 27. apríla 1920 v predvečer ruskej okupácie Azerbajdžanu. Vydali celkovo 270 rezolúcií, z nich 230 uplynulo. Parlamentné delegácie Azerbajdžanu podpísali viacero zmlúv o priateľstve s Tureckom, Iránom, Veľkou Britániou a USA a jeden ochranný pakt s Gruzínskom. Zúčastnili sa na Parížskej mierovej konferencii, viackrát žiadali uznanie od západných krajín. V januári 1920 bola Azerbajdžanská demokratická republika de facto uznaná Mierovou konferenciou v Paríži.
V parlamente prebiehali vnútorné rozpory medzi frakciami, ktoré prekážali v práci 11 stálym parlamentným výborom. Toto zapríčiňovalo zmeny vlád, ktoré sa počas 23 mesiacov trvania štátu štyri krát menili.
Najvyšší Soviet Azerbajdžanskej SSR.
Počas posledného zasadania Azerbajdžanského parlamentu 27. apríla 1920 pod nátlakom 11. Červenej armády Boľševického Ruska a ultimátom Kaukazskej rady Komunistickej strany Sovietskeho zväzu, ktorá uskutočnila inváziu do Azerbajdžanu, poslanci sa rozhodli rozpustiť vládu v prospech boľševikov, aby sa vyhli krviprelievaniu.
Týmto prišli boľševici k moci, zrušili Národné zhromaždenie a ustanovili "Dočasnú revolučnú radu" s azerbajdžanskými komunistami. Túto operáciu viedol Najvyšší soviet v Baku na čele s arménskym komunistom Mikojanom. 
20. mája 1920 boli voľby do sovietu v Baku. Táto procedúra bola organizovaná takým spôsobom, aby nemoslimovia netvorili väčšinu poslancov sovietu.
V máji 1921 zhromaždenie prvého všeazerbajdžanského zjazdu ustanovilo novozvolených poslancov zo všetkých regiónov Azerbajdžanu zvolaných do Baku. Zvolení poslanci boli väčšinou vybraní z chudobných, nevzdelaných, nepripravených továrenských robotníkov a vidiečanov.
Prvé zasadanie „Ústredného azerbajdžanského výkonného komitétu“ pozostávalo zo 75 členov a ich vedenie z 13 členov. Od roku 1921 do 1937, bolo zvolaných jeho 9 zasadaní. V roku 1937 počas 9. zasadania Azerbajdžanského sovietu bola ratifikovaná nová ústava a bol ustanovený Najvyšší soviet Azerbajdžanskej SSR.      
Prvé voľby do Najvyššieho Sovietu Azerbajdžanu boli 24. júna 1938. Zo zvolených 310 poslancov bolo 107 robotníkov, 88 družstevníkov a 115 vzdelaných civilných úradníkov. Z toho 72 poslancov boli ženy. 
Kvôli mnohým reformám a reštrukturalizácii Azerbajdžanskej SSR v 70. a 80. rokoch úloha Najvyššieho sovietu bola neefektívna. Mnohé legislatívne reformy vrátane ratifikácie novej ústavy Azerbajdžanskej SSR z roku 1977 si však získali svoje miesto.
Po žiadostiach Arménskej SSR na zmenu azerbajdžanského regiónu Autonómna oblasť Náhorného Karabachu na Arménsko a kvôli dlhotrvajúcemu konfliktu medzi Azerbajdžanom a Arménskom kvôli tejto autonómnej oblasti vyslal Kremeľ do Náhorného Karabachu ozbrojené sily v roku 1990. 
18. októbra 1991 Najvyšší soviet ZSSR vydal vyhlásenie potvrdzujúce obnovenie nezávislosti Azerbajdžanu. Tento štátny akt však neprerušil boje medzi republikami Arménsko a Azerbajdžan, ktoré celkovo trvali od 1988 do 1994. Nepriateľský vzťah týchto rivalov a skutočnosť, že Náhorný Karabach je osídlený na 95% Arménmi, zapríčinili stav, že Náhorný Karabach nevyslal svojich poslancov do Národného zhromaždenia Azerbajdžanu doteraz.
Národné zhromaždenie Azerbajdžanskej republiky.
Prvé azerbajdžanské parlamentné voľby sa konali v roku 1990, keď Najvyšší soviet ZSSR diskutoval o nezávislosti Azerbajdžanu od Sovietskeho zväzu. V roku 1995 boli prvými, ktoré sa konali po obnovení nezávislosti Azerbajdžanu.
18. októbra 1991 bol parlamentným a prezidentským dekrétom vyhlásený akt nezávislosti Azerbajdžanu. Vznikla Azerbajdžanská republika s názvom Azarbaycan Respublikasi.
Štátoprávne usporiadanie Azerbajdžanu stanovuje Ústava Azerbajdžanskej republiky. Legislatívnu moc vykonáva Národné zhromaždenie.
V roku 1995 bola nová ústava potvrdená celonárodným referendom.
Hlavným nástrojom uplatnenia demokratických práv sú voľby do Milli Majlis. Ústava stanovuje, že volebné právo je všeobecné pre všetkých občanov Azerbajdžanu.
Parlament je jednokomorový, poslaneckých kresiel je 125.
Prezident Azerbajdžanu nedisponuje právom rozpustiť parlament, no má právo veta na jeho rozhodnutia. Na anuláciu veta prezidenta musí parlament hlasovať 95 hlasmi proti.
Prezident môže byť zvolený len na jedno volebné obdobie, čo bolo novelizované v roku 2009.
Národné zhromaždenie nemá právo rozhodovať – hlasovať vo veciach vyhlásenia vojny a výnimočného stavu.
Milli Majlis má predsedu parlamentu a svojho hovorcu, ktorý má asistenta prvého zástupcu hovorcu a dvoch zastupujúcich hovorcov.
Prácu parlamentu riadi parlamentný aparát. Je rozdelený na oddelenie štátneho registra pre územné jednotky a obce a oddelenie pre kodifikáciu sektorov.
V roku 2015 v parlamentných voľbách získala vedúca strana 69 kresiel.
Momentálne parlament pozostáva z 15 parlamentných výborov:

</doc>
<doc id="632518" url="https://sk.wikipedia.org/wiki?curid=632518" title="Ján Branislav Hergot">
Ján Branislav Hergot

Ján Branislav Hergot (iné mená: Ján Branislav Hergott, Ján Branislav Hergotič, Ján Branislav Herguth; * 16. november 1817, Ružindol† 17. február 1873, Svätý Jur) bol slovenský národovec zberateľ, účastník dobrovoľníckych výprav, bol podporovateľom štúrovcov.
Jeho otec bol Ján Hergott a matka Polexia, rod. Nabauerová.
Jeho priamym potomkami sú František Hergott, Ján Hergott, Dušan Hergott. 
Životopis.
Pochádzal z roľníckej rodiny slovenskej národnosti. Mal mohutnú postavu, a tak ho mnohí ľudia považovali za najsilnejšieho Slováka. Ako slovenský dobrovoľník v revolučnom roku 1848 padol do zajatia, z ktorého sa zachránil útekom aj s povstaleckou zástavou. Známa je aj historka, keď vďaka neobyčajnej sile v roku 1868 zabránil maďarským šovinistom prekaziť divadelné predstavenie v Trnave.
Od roku 1856 žil vo Svätom Jure, bol zberateľom slovanských starožitností odovzdal ich matičnému múzeu, zachránil povstaleckú zástavu.
Zomrel v roku 1873, keď sa pod ním údajne preboril ľad. Prechladol a ochorel tak, že už nikdy viac nevstal z postele.

</doc>
<doc id="632527" url="https://sk.wikipedia.org/wiki?curid=632527" title="Obchodné centrum Plus">
Obchodné centrum Plus

Obchodné centrum Plus (v minulosti Obchodné centrum Interdat) je obchodné centrum v historickom centre mesta Pezinok na Holubyho ulici číslo 28. Obchodné centrum vlastnia spoločnosti Anglo-Imports, s.r.o. a Interdat, spol. s.r.o.
Výstavba objektu sa začala okolo roku 1999. Nachádza sa na mieste bývalých rodinných domov, ktoré sa nachádzali na Holubyho a Potočnej ulici. Ich majitelia boli vysťahovaní a domy boli zrovnané so zemou. Obchodné centrum má rozlohu 3011 m².
Prístup do obchodného centra je možný tromi vchodmi. Prvý sa nachádza zo strany Domu kultúry (neskôr bol vchod prerobený na presklený s tromi vchodmi, z ktorých sa používajú len dva), druhý zo strany Potočnej ulice a tretí zo strany Holubyho ulice. Budova má tri poschodia s prízemím a suterénom. Na prvom poschodí sa nachádza aj Gastro zóna so stravovacími prevádzkami.
V súčasnosti sa v obchodnom centre nachádza 73 prevádzok, z toho jedna drogéria, jedna pošta a v minulosti sa tu nachádzala OTP Banka.

</doc>
<doc id="632530" url="https://sk.wikipedia.org/wiki?curid=632530" title="Whampoa (vojenská akadémia)">
Whampoa (vojenská akadémia)

Vojenská akadémia Whampoa (中华民国陆军军官学校, Zhōnghuá mínguó lùjūn jūnguān xuéxiào), známa aj pod názvom Vojenská akadémia Chuang-pchu je akadémia, ktorú založil doktor Sunjatsen 6. februára v roku 1924. Bola výsledkom prvého spojenectva medzi Kuomintangom a Komunistickou stranou Číny. Pôsobilo tu mnoho vplyvných osobností a zrodilo sa tu veľa slávnych vodcov čínskej modernej histórie. Ako jedna zo štyroch hlavných známych vojenských akadémií na svete zohrala v čínskej histórii kľúčovú úlohu.
Založenie.
V 20. rokoch minulého storočia bolo mesto Kuang-čou (Guangzhou, Kanton) v provincii Kuang-tung (Guangdong) základňou Sunjatsena, ktorého revolučné aktivity siahajú do konca 19. storočia. Sunjatsen si uvedomoval, že na porazenie „militaristov“ a zjednotenie Číny je potrebná moderná armáda. V roku 1923 sa preto dohodol so sovietskymi poradcami na finančnej a vojenskej pomoci s cieľom vybudovania národnej revolučnej sily. Sovietska pomoc však bola podmienená tým, že Sunjatsen umožní členom nedávno vzniknutej Čínskej komunistickej strany pripojiť sa k nacionalistom. Tak sa aj stalo a vznikol takzvaný Prvý jednotný front. Ako súčasť tejto dohody Sunjatsenova vláda 6. februára 1924 zriadila novú vojenskú akadémiu Whampoa, ktorej úlohou bolo vyškoliť národnú revolučnú armádu.
Čankajšek, ktorý v tom čase slúžil ako vojenský asistent Sunjatsena, bol v roku 1924 menovaný veliteľom novozaloženej Vojenskej akadémie. Dňa 8. februára 1924 sa stretol s Che Jing-čchinom (He Yingqin), ktorý tiež patril medzi Sunjatsenovych poradcov a spoločne navštívili areál na ostrove Čchang-čou (Changzhou), ktorý sa mal stať sídlom novej Vojenskej akadémie. Napriek horšiemu stavu zariadenia a nedostatočnému vybaveniu sa zhodli, že toto miesto bude vhodné pre výcvik mladých mužov, pretože bolo určitým spôsobom izolované od mesta Kuang-čou a všetkých jeho rozptýlení, ktoré by mohli negatívne ovplyvňovať výcvik. Na druhý deň bol Che Jing-čchin (He Yingqin) Sunjatsenom vymenovaný za vojenského poradcu Vojenskej akadémie Whampoa a zároveň ho Sunjatsen vyzval, aby pomohol vybudovať školu podľa vzoru Červenej armády Sovietskeho zväzu. Medzi inštruktorov na akadémii patrili okrem Čankajška a Che Jing-čchina aj viacerí Číňania, ktorí predtým navštívili Sovietsky zväz. Medzi nich patril napríklad Čou En-laj (Zhou Enlai), ktorý sa stal zástupcom riaditeľa politického oddelenia Vojenskej akadémie Whampoa.
Výuka.
Výuka na akadémii sa primárne zameriavala na základný vojenský výcvik a praktické zručnosti, ako je používanie zbraní a navrhovanie taktiky. Od pondelka do soboty kadeti navštevovali vyučovacie hodiny a zúčastňovali sa terénnych cvičení, v nedeľu sa konali politické prednášky.
Whampoa sa líšila od iných čínskych akadémií tým, že bola určená na prípravu kadetov k okamžitej bojovej službe. Preto venovala významný čas terénnemu výcviku a posilňovaniu telesnej zdatnosti. Úspech Sunjatsenovho hnutia závisel od schopnosti akadémie vyprodukovať dostatok schopných mladých dôstojníkov, ktorí budú pripravení na okamžitý boj a budú sa môcť postaviť proti armádam „militaristov“.
Učebné osnovy sa podobali učebným osnovám iných čínskych vojenských akadémií, ale boli silne ovplyvnené japonskými konceptami a technikami, pretože veľa inštruktorov vrátane Čankajška a Che Jing-čchina, absolvovalo vojenský výcvik v Japonsku.
Keďže akadémia nedisponovala adekvátnym množstvom vhodných zbraní a vybavenia, inštruktori, podobne ako to bolo zvykom v Japonsku, zdôrazňovali disciplínu a sebaobetovanie. Študenti boli kritizovaní za akékoľvek sebecké alebo individualistické správanie a zvyky. Všetci si boli vedomí toho, že iba disciplínou, vzájomnou spoluprácou a za pomoci agresívneho ducha, ktorý je neskôr označovaný aj ako „Whampoa spirit“, mohla revolučná armáda prekonať materiálne nevýhody, poraziť militaristov a zjednotiť Čínu prostredníctvom ozbrojených síl.
Po zriadení Vojenskej akadémie Whampoa sa od februára do mája v roku 1924 na akadémiu prihlásilo približne tritisíc mladých ľudí z okolia Šanghaja, Če-ťiangu (Zhejiang) a Kuang-čou (Guangzhou). Akadémia počas prvej fázy existencie, od roku 1924 do roku 1927, usporiadala celkom 7 semestrov. Počas prvých piatich semestrov akadémiu úspešne dokončilo viac ako sedemtisíc študentov, ktorí predstavovali najväčšiu silu v revolučnej armáde. Šiesty a siedmy semester sa konali pod vedením Čankajška v Kuang-čou a v Nankingu. Absolventi akadémie zohrali dôležitú úlohu pri oboch východných expedíciách a aj počas Pochodu na sever.
Súčasnosť.
Pôvodná vojenská akadémia Whampoa trvala počas rokov 1924 až 1927. Po roztržke s komunistami počas Pochodu na sever bola viackrát presúvaná a premenovaná. Po víťazstve komunistov na pevninskej Číne sa spolu s Čankajškom stiahla na Taiwan a dodnes funguje v Kaohsiungu ako Vojenská akadémia Čínskej republiky na Taiwane. (陸軍官校, Lùjūn guān xiào) V pôvodnej budove je dnes zriadené múzeum vojenskej akadémie Whampoa.

</doc>
<doc id="632531" url="https://sk.wikipedia.org/wiki?curid=632531" title="Klapy (vrch)">
Klapy (vrch)

Klapy () je najvyšší vrch geomorfologickej časti Púchovská vrchovina v južnej časti pohoria Javorníky.
Polohopis.
Nachádza sa približne severne od Považskej Bystrice a východne od Udiče, v jej katastrálnom území. Patrí do časti Púchovská vrchovina a podcelku Nízke Javorníky. Časť masívu je súčasťou prírodnej rezervácie Klapy. Na východnom úpätí leží rovnomenné sedlo, oddeľujúce vrch Hradište ().
Okoliu dominujúci vrch sa nachádza priamo nad Nosickou priehradou a riekou Váh, do ktorej povodia patrí celá oblasť. Severozápadné a západné svahy odvodňuje Marikovský potok, severné odvádzajú vodu prítokom do Papradnianky a južným úpätím osadou "Uhry" tečie malý potok priamo do priehradného jazera. 
Prístup.
Vrcholom Klapov vedie žltá značka, vedúca z Púchova cez obec Udiča do rovnomenného sedla, kde sa napája na modro značenú trasu z Považskej Bystrice na Malý Javorník ().
Geológia.
Širšie okolie je súčasťou bradlového pásma. Geologicky tvorí vrch Klapy bradlo jurských krinoidových vápencov, obkolesené pieskovcami a slieňmi uhrovského súvrstvia sekvencie Sebešťanovej kriedového veku.

</doc>
<doc id="632552" url="https://sk.wikipedia.org/wiki?curid=632552" title="Ivana Molnárová">
Ivana Molnárová

Mgr. Ivana Molnárová (rod. Kokuľová; * 30. apríl 1971, Humenné) je slovenská podnikateľka a manažérka.
V roku 1996 absolvovala štúdium na Matematicko-fyzikálnej fakulte Univerzity Komenského v Bratislave a získala titul Mgr. v odbore matematika-informatika. Po štúdiu pracovala v rodinnej firme Anyhel v Humennom. V roku 2000 začala pracovať ako obchodná a marketingová riaditeľka spoločnosti Profesia, v rokoch 20102022 bola jej výkonnou riaditeľkou.

</doc>
<doc id="632553" url="https://sk.wikipedia.org/wiki?curid=632553" title="Ivana Kokuľová">
Ivana Kokuľová



</doc>
<doc id="632559" url="https://sk.wikipedia.org/wiki?curid=632559" title="Halifax Metro Centre">
Halifax Metro Centre



</doc>
<doc id="632561" url="https://sk.wikipedia.org/wiki?curid=632561" title="UNIX System III">
UNIX System III

UNIX System III (niekedy nazývaný System 3) bola prvá komerčná verzia operačného systému Unix. Bol vyrobený v Bellových laboratóriách v roku 1982 a vydaný pod hlavičkou spoločnosti AT&amp;T. Približne od rovnakej doby sa o tento operačný systém začínajú zaujímať tiež ďalšie veľké spoločnosti, medzi ktoré patrí predovšetkým Sun Microsystems, Hewlett-Packard a IBM. Nechýba však ani Microsoft, ktorý v priebehu osemdesiatych rokov minulého storočia o unixovom variante operačného systému úplne vážne uvažoval.
Licenčná politika AT&amp;T zaznamenala tiež zmeny. Rozštiepením spoločnosti AT&amp;T koncom 70. rokov už nebol v rozpore vývoj operačného systému s predchádzajúcim nariadením súdu. Predchodca "Unix System III - verzia 7" (z roku 1978) obsahoval v licenčných pravidlách zákaz preskúmavania zdrojových kódov na účely výučby. Logicky to viedlo k tomu, že veľa univerzít zastavilo praktickú výučbu Unixu a zamerali sa iba na výučbu teórie.
Vzhľadom na to, že nové komerčné verzie už neobsahovali zdrojový kód, rozhodla sa napr. Univerzita Berkeley pokračovať v ďalšom vývoji („výskumu“) svojho BSD. Na začiatku 80. rokov teda vedľa seba existovali 2 vetvy Unixu, komerčné UNIX System III a následne UNIX System V a popri tom BSD vyvíjaná „výskumom“. Okrem toho tiež vznikali ďalšie formy Unixu, vydávané buď pod licenciou od AT&amp;T, alebo vytvorené na základe BSD.
Nasledujúci vývoj Unixu zo strany AT&amp;T už obsahoval iba komerčné verzie, najskôr UNIX System III, založený na verzii 7, a potom UNIX System V. System V obsahoval a zhrnul výsledky vývoja firiem a univerzít.
Varianty Systému III.
O rok neskôr AT&amp;T ohlasuje Unix System V.1 a v roku 1984 uvádza na trh Unix System V.2. Tým končí vcelku krátky život UNIX System III, ktorý však bol postupom času rozšírený o veľa nových vlastností a vydaný pod názvom UNIX System V (používa sa dodnes).

</doc>
<doc id="632562" url="https://sk.wikipedia.org/wiki?curid=632562" title="UNIX System V">
UNIX System V

Unix System V (často skracovaný ako SysV, niekedy ako System 5) bol jednou z verzií operačných systémov Unix. Pôvodne bol napísaný v Bellových Laboratóriách (Unix System Laboratories, USL) firmy AT&amp;T a uverejnený po prvýkrát v roku 1983. System V je priamym pokračovaním systému napísaného v roku 1969 Dennisom Ritchiem a Kenom Thompsonom.
Štyri hlavné verzie Systemu V boli označené ako verzia 1, 2, 3 a 4. Vzniklo mnoho komerčných verzií Unixu, ktoré sa opierajú o licenčný kód SysV, medzi ktoré patrí AIX, A/UX, HP-UX, Xenix alebo SCO OpenServer.
Prvý komerčný Unix bol nazývaný System III. System IV bol vnútorná verzia firmy AT&amp;T. System V bol tradične považovaný za jednu z dvoch hlavných vetiev Unixu (druhá je BSD). Avšak s príchodom UNIXových implementácií vyvinutých z Linuxu a QNX nie je toto delenie presné. Dokonca akákoľvek úsilie o štandardizáciu ako POSIX skôr smerujú k zmenšovaniu rozdielov medzi implementáciami.
System V Release 4.
System V Release 4, skrátene SVR4, bol najúspešnejšou verziou a zdrojom častých UNIXových rysov ako napr. „SysV init scripty“ (codice_1). Systém ďalej formuje základ "System V Interface Definition" (skr. SVID), čo je štandard definujúci ako by System V mal fungovať.
Hoci AT&amp;T predávala svoj vlastný hardvér, ktorý bežal za pomoci Systemu V (AT&amp;T Computer Systems), väčšina zákazníkov používala verziu od predajcov, založenú na referenčnej implementácii od AT&amp;T. Obľúbený SysV je odvodený z Dell SVR 4 a Bull SVR4. Najviac rozšírená a používaná verzia System V v súčasnej dobe sú AIX od IBM a SCO OpenServer založený na System V Release 3, ďalej Solaris od Sun Microsystems a SCO UnixWare. Oba tieto systémy sú založené na System V Release 4.
SVR4.2MP bol vydaný v roku 1993 spoločnosťou Unix System Laboratories (USL) - predchádzajúci názov Bellových laboratórií - patriaci už v tej dobe k Novellu, ako posledná verzia "Systemu V Release 4", ktorý sa zavádzal pod názvom UnixWare 2. Dnes má právny prístup ku kódu Systemu V firma SCO Group.
System V Release 5.
System V Release 5 (SVR5) zostal základom UnixWare 7 vydaného spoločnosťou Santa Cruz Operation. Neskôr SCO Group vytvorilo SCO OpenServer 6 tiež na základe Systemu V Release 5, ale základný kód SVR5 nie je používaný žiadnym iným producentom.

</doc>
<doc id="632567" url="https://sk.wikipedia.org/wiki?curid=632567" title="Heligón">
Heligón

Heligón je plechový dychový nástroj, ktorý vznikol z tuby vytočením jej ozvučníkovej časti tak, aby spočívala na ramene hráča. Vďaka tomu je heligón nedoceniteľný pri hre počas pochodu, pretože tuba je pre svoju hmotnosť a rozmery pre hru počas pochodov nepraktická.
Heligón sa vyrába v dvoch základných prevedeniach, a to menšie F ladenie (použiteľný rozsah H1-f1) a väčší B ladenie (použiteľný rozsah F1-malé b). Okrem toho existujú aj deriváty, napr. heligón v C alebo Es ladení.
Názov Heligón sa vzťahuje na horu Helikon v Grécku, ktorá sa nachádza v gréckej mytológii ako sídlo múz. Podľa formy nástroja, pôvod mena bol reinterpretovaný k gréckemu slovu helikos, „zvíjanie“.
Prvý heligón bol vyrobený v roku 1845 Wilhelmom Wieprechtom v spoločnosti Musikinstrumente Stowasser vo Viedni a patentovaný v Rakúsku v roku 1848, po tom, čo Wieprecht videl tieto kruhové nástroje u ruských vojenských hudobníkov.
V hlbokej polohe je tón heligónu veľmi sýty a tvrdý, vo vyššej polohe naopak mäkký a blíži sa charakterom napr. eufóniumu. Výhodou vyplývajúcou zo stavby nástroja je to, že zvuk na rozdiel od tuby nejde nahor, ale vhodným natočením hráčov ho možno smerovať priamo k poslucháčom.
V Česku vyrába heligóny továreň V. F. Červený a ponúka ich pod sortimentom firmy Amati Kraslice. Cena heligónu sa pohybuje okolo 80 000 (českých) korún.
Príbuzným nástrojom heligónu je potom v zámorí používaný suzafón. Jeho tón je ešte tvrdší ako tón heligónu, a je i ostrejší a prenikavejší.

</doc>
<doc id="632575" url="https://sk.wikipedia.org/wiki?curid=632575" title="Javornícka brázda">
Javornícka brázda

Javornícka brázda je geomorfologická časť podcelku Nízke Javorníky v pohorí Javorníky. Rozprestiera sa v strednej časti pohoria a zaberá pás od Púchova po Kysucké Nové Mesto.
Polohopis.
Územie sa nachádza v strednej časti pohoria Javorníky a zaberá pás takmer po celej jeho dĺžke. Leží v severozápadnej časti podcelku Nízke Javorníky a lemuje jeho severný okraj od Dohnian v údolí Bielej vody, po údolie Kysuce pri Kysuckom Novom Meste. Medzi významné sídla v tejto oblasti patrí Dolná Mariková, Papradno, Štiavnik, Kolárovice, Veľké Rovné, Dlhé Pole a Nesluša. Javornícka brázda susedí najmä s geomorfologickými časťami Javorníkov, konkrétne na severe Lazianska vrchovina, Javornícka a Rakovská hornatina (všetko časti Vysokých Javorníkov), na východe Ochodnická vrchovina a Kysucká kotlina, na juhovýchode Rovnianska a Púchovská vrchovina, patriace podcelku Nízke Javorníky. Západný okraj susedí s Vršatským predhorím (časť Vršatských bradiel), Hladkými vrchmi (časť Kobylináča) a malou časťou i s podcelkom Kýčerská hornatina (všetko súčasti Bielych Karpát). 
Centrálna časť Javorníkov patrí do povodia Váhu a práve prítoky tejto rieky odvodňujú toto rozsiahle územie. Medzi najvýznamnejšie patrí Biela voda, Marikovský potok, Papradnianka, Štiavnik, Petrovička, Rovnianka, Dlhopoľka a Neslušanka. Údoliami riek a potokov vedú cesty, obsluhujúce tu ležiace sídla, mnohé napojené na cestu II/507 (Púchov – Bytča – Žilina). Západným okrajom vedie cesta I/49 z Púchova na Moravu, z Bytče vedie rovnako na Moravu cesta I/10 a východným okrajom i cesta I/11 do Čadce. Medzi regionálne významné možno zaradiť aj cestu II/541 cez Veľké Rovné. Západným okrajom vedie dôležitá železničná trať Púchov – Horní Lideč, východným okrajom zasa trať Žilina – Ostrava.
Chránené územia.
Táto časť pohoria leží na južnej hranici Chránenej krajinnej oblasti Kysuce. Do chránenej oblasti zasahuje malá časť centrálnej oblasti Javorníckej brázdy v okolí Veľkého Rovného a Kolárovíc. Osobitne chránené územia sa v tejto časti Javorníkov nenachádzajú.
Turizmus.
Stredná časť Javorníkov je charakteristická brázdou s priečnymi údoliami, ktoré striedajú nevýrazné horské hrebene. Údolia sú pomerne husto osídlené a celá oblasť je typická lazmi. Z pohľadu turizmu ide o menej navštevovanú oblasť, ktorá slúži ako východisko výstupov na vyššie, vyliadkové vrchy. Okolie Veľkého Rovného a Dlhého Poľa je považované za kolísku drotárstva na Slovensku, ktoré tunajších majstrov preslávilo po celom svete. 

</doc>
<doc id="632578" url="https://sk.wikipedia.org/wiki?curid=632578" title="Ray Conniff">
Ray Conniff

Joseph Raymond Conniff, ranný pseudonym Jay Raye (* 6. november 1916, Attleboro, Massachusetts, USA† 12. október 2002, Escondido, Kalifornia, USA) bol americký spevák, trombónista, skladateľ, kapelník, dirigent a hudobný aranžér, ktorý sa preslávil v 60. rokoch 20. storočia vďaka svojej svetoznámej speváckej skupine Ray Conniff Singers. Ide o jedného z najvýznamnejších tvorcov pôsobiacich v oblasti zborového spevu v džezovej a populárnej hudbe 50. a 60. rokov 20. storočia.
Zo života.
Na trombón ho učil hrať jeho otec, hudbu a aranžovanie sa učil sám za pomoci učebníc. Po druhej svetovej vojne, počas ktorej slúžil v Americkej armáde, sa pripojil ku jazzovému Bigbandu, ktorý viedol Artie Shaw, tu neskôr úspešne pôsobil ako aranžér. Neskôr pracoval pre Mitch Millera, ktorý bol vedúcim vyhľadávačom talentov pre nahrávaciu spoločnosť Columbia Records. Spolupracoval aj s ďalšími známymi umelcami ako boli Rosemary Clooney, Marty Robbins, Frankie Laine, Johnny Mathis, Guy Mitchell a Johnnie Ray. Veľmi významnou sa v roku 1955 stala jeho práca pre speváka Dona Cherryho. V tej dobe tvoril a vystupoval pod umeleckým pseudonymom "Jay Raye" (čo bol akronym vytvorený z jeho krstného a rodného mena "Joseph Raymond").
Najznámejšia a najdôležitejšia etapa jeho života nastala v roku 1959, keď prvýkrát účinkovala ním zostavená a vedená spevácka skupina Ray Conniff Singers, ktorú vtedy vytvorilo 25 spevákov - 13 mužov a 12 žien.
Jeho hudba bola použitá tiež vo filme "Niečo na tej Mary je" z roku 1998.
Conniff bol trikrát ženatý. Z prvého manželstva (1938) s Emily Jo Ann Imhof mal syna Jamesa Lawrencea a dcéru Jo Ann Patriciu. Jeho druhá manželka (august 1947), Ann Marie Engberg, priniesla do manželstva nevlastného syna Richarda J. Biba. Dňa 2. augusta 1968 sa oženil so Verou Schmidheinovou, mali spolu dcéru Tamaru Allegru.

</doc>
<doc id="632579" url="https://sk.wikipedia.org/wiki?curid=632579" title="Ekonomika Trinidadu a Tobaga">
Ekonomika Trinidadu a Tobaga

Trinidad a Tobago je najbohatšia krajina v Karibiku a podľa HDP na obyvateľa tiež tretia najbohatšia krajina v Amerike. Svetová banka ju charakteritzuje ako vysokopríjmovú ekonomiku. Na rozdiel od väčšiny anglicky hovoriaceho Karibiku, ekonomika krajiny je prevažne priemyselná, dominuje tu ropa a ropné produkty. Bohatstvo krajiny vyplýva z jej veľkých ropných zásob a produkcie ropy a zemného plynu.
Trinidad and Tobago má reputáciu ako výborná investícia pre medzinárodný obchod a má jeden z najvyšších rastových indexov a príjmov na osobu v Latinskej Amerike. Súčasný rast podporili investície do skvapalneného zemného plynu (LNG) a ropných produktov. Ďalšie petrochemické, hliníkové a plastové projekty sú v rôznych fázach plánovania.
Trinidad a Tobago je vedúci karibský producent ropy a plynu a jeho ekonomika je silne závislá na týchto zdrojoch, ale tiež dodáva vyrábaný tovar ako potraviny, nápoje a cement do karibského regiónu. Ropa a plyn tvoria asi 40 % HDP a 80 % exportu, ale len asi 5 % zamestnancov.

</doc>
<doc id="632582" url="https://sk.wikipedia.org/wiki?curid=632582" title="Craig Ramsay">
Craig Ramsay

Craig Edward Ramsay (* 17. marec 1951, Weston, Ontário, Kanada) je hokejový tréner, bývalý hlavný tréner mužského Slovenského národného hokejového mužstva a bývalý hokejista, ktorý hral 14 rokov v NHL za tím Buffalo Sabres. Ako asistent trénera Tampy Bay Lightning vyhral v roku 2004 Stanleyho pohár.
Kariéra v Národnej hokejovej lige.
Hráčska kariéra.
Craig Ramsay bol v roku 1971 draftovaný z 19. miesta do tímu Buffalo Sabres, v ktorom hral počas celej svojej hráčskej kariéry v NHL. Odohral 1070 zápasov v základnej časti, v ktorých nazbieral 672 bodov (252+420). V zápasoch vo vyraďovacej fáze, ktorých odohral 89, pridal ďalších 48 bodov (17+31). Za svoju kariéru strelil 252 gólov a pripísal si 420 asistencií.
Trénerská kariéra.
Keď Craig Ramsay ukončil svoju hráčsku kariéru, v buffalskom tíme pokračoval aj naďalej, a to na poste asistenta trénera. Po dvoch rokoch sa stal hlavným trénerom Buffala Sabres. Jeho práca hlavného trénera však netrvala dlho a onedlho sa presunul na iné manažérske funkcie, ktoré vykonával až do roku 1993.
V roku 1993 opustil Sabres a pridal sa k tímu Florida Panters. Tam dva roky, teda do roku 1995, pracoval ako asistent trénera.
V sezóne 1995/1996 pôsobil ako profesionálny skaut tímu Dallas Stars.
Ďalšie dve sezóny trénoval ako asistent trénera tím Ottawa Senators, potom sa presunul do Philadelphie Flyers, kde v závere sezóny 1999/2000 nahradil na poste hlavného trénera Rogera Neilsona. Po troch mesiacoch ročníka 2000/2001 prepustil svoje miesto Billovi Barberovi.
Následne sa presunul k tímu Tampy Bay Lightning, kde pôsobil ako asistent trénera a v roku 2004 s týmto tímom vyhral Stanleyho pohár.
Medzi rokmi 2007 až 2010 bol asistentom trénera v Bostone Bruins. Potom bol rok hlavným trénerom Atlanty Thrashers.
Po tom, čo skončil pri Thrasheroch, pokračoval na lavičke Floridy Panthers ako asistent trénera Kevina Dineena, ktorým bol tri roky. Dňa 8. novembra 2013 bol však spolu s hlavným trénerom a asistentom trénera Gordonom Murphym vyhodený.
Po konci u Pantherov si ho najal tím Edmonton Oilers na post asistenta trénera, kde 10. júna 2014 nahradil Kellyho Buchbergera. V tíme skončil takmer po jednom roku, 4. júna 2015.
Reprezentačný tréner.
V roku 2017 Slovensko hľadalo náhradu za hlavného trénera Zdena Cígera, Miroslav Šatan sa vyjadril, že by malo ísť o zahraničného experta. Dňa 9. augusta 2017 nakoniec Miroslav Šatan, generálny manažér mužského Slovenského národného hokejového mužstva oznámil, že s Craigom Ramsaym bol podpísaný trénersky kontrakt na dva roky, teda do majstrovstiev sveta v roku 2019, ktoré sa konajú na Slovensku.
Craig Ramsay povedal, že Slovensko má talentovaných hráčov, ktorí však potrebujú byť správne vedení. Miroslav Šatan ho podľa Ramsayho slov oslovil, aby priniesol skúsenosti z Národnej hokejovej ligy a skĺbil ich s európskym štýlom hokeja.
V sezóne 2016/2017, teda ešte pred nástupom hlavného trénera Ramsayho, Slovensko v konečnom účtovaní obsadilo na svetovom šampionáte 14. miesto, čo bol najhorší výsledok slovenského tímu v A-kategórii majstrovstiev sveta. Treba však povedať, že poznačený bojkotom viacerých kľúčových hráčov reprezentácie, keď Slovensko hralo fakticky s "B" výberom. Na prvých majstrovstvách sveta, kde už Slovákov viedol Craig Ramsay, skončili slovenskí hokejisti o 5 miest lepšie, na 9. mieste. Tak isto sa umiestnili aj medzi rokmi 2014 až 2016.
Na domácich Majstrovstvách sveta v roku 2019 Craig Ramsay so slovenským tímom potrápil aj hokejové veľmoci. Slovensko prekvapilo v prvom zápase na turnaji USA a vyhralo . V zápase s Kanadou bol výsledok dlho na vážkach, keď gólom v poslednej sekunde Kanada triumfovala . Na týchto MS Slovensko nepostúpilo do štvrťfinále, ale hráčsky bol zaznamenaný značný pokrok.
Ramsaymu vypršal kontrakt v lete 2020, kedy sa kvôli pandémii koronavírusu neodohrala kvalifikácia na ZOH 2022. Kontrakt mu však bol predĺžený a na turnaji napokon získal bronzovú medailu.
Craig Ramsay sa počas pandémie koronavírusu vzdal svojho platu v prospech slovenského hokeja.
Na majstrovstvách sveta v roku 2023 v hre proti Kazachstanu nastúpil ako tréner slovenskej hokejovej reprezentácie 123. krát, čím prekonal rekord Júliusa Šuplera. Na majstrovstvách sveta 2025 vo Švédsku a Dánsku ho pre zdravotné problémy zastúpil Vladimír Országh a v júli 2025 ho definitívne nahradil na poste hlavného trénera národného tímu.
12.decembra 2025 sa definitívne rozlúčil s domácimi fanúšikmi na vianočnom Kauflandcupe a symbolicky ukončil svoju trénerskú kariéru.Tréner Ďakujeme !!!

</doc>
<doc id="632583" url="https://sk.wikipedia.org/wiki?curid=632583" title="Craig Edward Ramsay">
Craig Edward Ramsay



</doc>
<doc id="632590" url="https://sk.wikipedia.org/wiki?curid=632590" title="Post-och Inrikes Tidningar">
Post-och Inrikes Tidningar



</doc>
<doc id="632594" url="https://sk.wikipedia.org/wiki?curid=632594" title="Rovnianska vrchovina">
Rovnianska vrchovina

Rovnianska vrchovina je geomorfologická časť podcelku Nízke Javorníky v pohorí Javorníky. Rozprestiera sa v juhovýchodnej časti pohoria a zaberá pás územia od Bytče po Kysucké Nové Mesto.
Polohopis.
Územie sa nachádza v severovýchodnej polovici pohoria Javorníky a zaberá pás územia severne od Váhu. Leží v juhovýchodnej časti podcelku Nízke Javorníky a medzi významné sídla v tejto oblasti patria Pšurnovice, Divina a Rudina. Rovnianska vrchovina susedí na západe s geomorfologickou časťou Púchovská vrchovina, severne nadväzuje Javornícka brázda a na severovýchode Ochodnická vrchovina a Kysucká kotlina, všetky patriace do podcelku Nízke Javorníky. Na juhovýchode v blízkosti Žiliny susedia Kysucké bradlá (podcelok Kysuckej vrchoviny), Žilinská pahorkatina (podcelok Žilinskej kotliny) a Manínska vrchovina (podcelok Súľovských vrchov), južný okraj vymedzuje Bytčianska kotlina, patriaca do Považského podolia. 
Severovýchodná časť Javorníkov patrí do povodia Váhu a práve prítoky tejto rieky a v malej miere Kysuce, odvodňujú túto oblasť. Medzi významné patrí Petrovička, Rovnianka, Dlhopoľka, Divina a Rudinský potok. Údoliami riek a potokov vedú cesty, obsluhujúce tu ležiace sídla, mnohé napojené na cestu II/507 (Púchov – Bytča – Žilina). Západným okrajom vedie cesta I/10 (Bytča – Bumbálka) a východným okrajom i cesta I/11 do Čadce. Medzi regionálne významné možno zaradiť aj cestu II/541 cez Veľké Rovné. Východným okrajom vedie dôležitá železničná trať Žilina – Ostrava.
Chránené územia.
Táto časť pohoria leží mimo Chránenej krajinnej oblasti Kysuce a rovnako tak tu neležia žiadne osobitne chránené územia. Prírodná rezervácia Rochovica tvorí západnú časť Kysuckej brány, no je súčasťou Kysuckej vrchoviny.
Turizmus.
Juhovýchodná časť Nízkych Javorníkov je charakteristická priečnymi údoliami, ktorými prúdia potoky a rieky juhovýchodným smerom do Váhu. Osídlenie je najmä v okrajových polohách a Rovnianska vrchovina je turisticky menej vyhľadávanou oblasťou. Atraktívnymi sú vyhliadkové lokality a rozhľadne, poskytujúce zaujímavé výhľady na okolité pohoria, východným smerom až po Malú Fatru. Okolie Veľkého Rovného a Dlhého Poľa je považované za kolísku drotárstva na Slovensku, ktoré tunajších majstrov preslávilo po celom svete. Rovnako je oblasť známa lazníckym osídlením. Na juhovýchodnom okraji sa na "Veľkom vrchu" nachádza rozsiahle praveké hradisko.

</doc>
<doc id="632595" url="https://sk.wikipedia.org/wiki?curid=632595" title="Deklarácia nezávislosti Izraela">
Deklarácia nezávislosti Izraela

Deklarácia nezávislosti Izraela () je oficiálne vyhlásenie, že nový židovský štát, nazývaný Izraelský štát ("Medinat Jisrael") bol formálne založený v časti oblasti v minulosti známej pod názvom Britský mandát Palestína v miestach, kde sa skôr nachádzalo Kráľovstvo Izraelské, Judské a Judea.
Historické súvislosti.
Deklarácia nezávislosti Izraelského štátu bola verejne prečítaná o polnoci pred vypršaním Britského mandátu, 14. mája 1948 v Tel Avive. Potom, čo David Ben Gurion prečítal deklaráciu nezávislosti, rabín Fischman predniesol modlitbu Šehechejanu a deklarácia bola podpísaná. Slávnostná ceremónia bola zakončená spevom Izraelskej hymny Hatikva.
Ceremónia.
Miestom ceremónie bolo Telavivské múzeum, dnes známe pod názvom Sieň nezávislosti. Táto udalosť nebola verejne propagovaná z obavy, že by sa britské autority mohli pokúsiť zabrániť vyhláseniu, ako aj z obavy, že by arabské armády zaútočili skôr než sa predpokladalo.
O 16:00 Ben Gurion otvoril ceremóniu ťuknutím kladivka na stole, čo vyvolalo spontánny spev Hatikvi 250 hostí. Na stene za ním visel veľký obraz Theodora Herzla, zakladateľa moderného Sionizmu a dve vlajky, ktoré sa neskôr stali oficiálnymi vlajkami Izraela.
Po tom, čo oznámil prítomným: „"Teraz Vám prečítam zvitok založenia štátu, ktorý prešiel prvým čítaním národnej rady"“. Ben Gurion pokračoval v čítaní deklarácie v trvaní 16 minút, ktoré zakončil slovami „"Prijmite zvitok založenia Židovského štátu tým, že vstanete"“ a zavolal rabína Fischmana na prednes požehnania.
Návrh deklarácie.
Návrh deklarácie bol spísaný počas predchádzajúcich mesiacov a výsledná verzia bola výsledkom kompromisu medzi rôznymi skupinami izraelskej verejnosti. 14. mája 1948 sa Židovská národná rada (Va'ad le'umi) zišla pred Telavivským múzeom umenia a potvrdila vyhlásenie nezávislosti.
S ohľadom na prevažne ľavicové cítenie vedúcich predstaviteľov sionistického hnutia bola zvolená za formu usporiadania nového útvaru republika. Oficiálny názov Medinat Jisra'el bol uprednostnený pred ďalšími zvažovanými, ktorými bol napríklad Medinat Jehuda, vzťahujúci sa na predbabylonské a makabejské herodovské dedičstvo, a Medinat Cijon, Štát Sión, reflektujúci existenciu štátu ako dôsledku sionistického úsilia a znejúci revolučne a sekulárne oproti obom predchádzajúcim variantám. Termín Izrael sa vzťahoval na prvé židovské historické, nerozdelené Kráľovstvo a pôsobil univerzálnejšie, obyvatelia tak nemuseli byť nutne nazývaní Židia alebo Sionisti, ale Izraelčania.
Nový štát a jeho vláda boli uznaní zopár minút po vyhlásení Spojenými štátmi americkými a o tri dni neskôr Sovietskym zväzom.
Deklarácia bola napísaná v štýle pripomínajúcom rezolúciu OSN. Začína preambulou, ktorá vysvetľuje dôvody deklarácie a právo Židov na nezávislý štát.
Signatári.
Na čele jišuvu bol David Ben Gurion prvou osobou, ktorá podpisovala Deklaráciu nezávislosti. Bol nasledovaný týmito ľuďmi: Dani'el Auster, Jicchak Ben Cvi, Mordechaj Bentov, Elijahu Berligne, Fritz Bernstein, Rachel Kohen Kagan, Elijahu Dobkin, Rabi Jehuda Lejb Fischman, Rabi Wolf Gold, Me'ir Grabovsky, Dr. Avraham Granovsky, Jicchak Gruenbaum, Rabi Kalman Kahana, Eli'ezer Kaplan, Avraham Kacnelson, Sa'adja Kobaši, Moše Kolodny, Rabi Jicchak-Me'ir Levin, Me'ir David Loewenstein, Cvi Luria, Golda Meyersonová, Nachum Nir, David Cvi Pinkas, Felix Rosenblueth, David Remez, Berl Repetur, Cvi Segal, Mordechaj Šatner, Ben-Cijon Sternberg, Bechor-Šalom Šitrit, Chajim-Moše Šapira, Moše Šaret, Herzl Vardi, Me'ir Vilner, Zerach Warhaftig a Aharon Cizling.
Uznanie Izraela.
11 minút potom, ako bola podpísaná Deklarácia nezávislosti (14. mája 1948 o 18:00 vo Washingtone D.C.) USA formálne uznali vznik Izraela. Nasledovali štáty Irán, Guatemala, Island, Nikaragua, Rumunsko a Uruguaj. Sovietsky zväz uznal Izrael 17. mája 1948. Nasledovali štáty Poľsko, Česko-Slovensko, Juhoslávia, Írsko a Južná Afrika.

</doc>
<doc id="632596" url="https://sk.wikipedia.org/wiki?curid=632596" title="Militia">
Militia

Militia (z lat. "miles"vojak) môže byť v starovekom Ríme:

</doc>
<doc id="632601" url="https://sk.wikipedia.org/wiki?curid=632601" title="Vláda Rakúskej republiky od 18. decembra 2017 do 3. júna 2019">
Vláda Rakúskej republiky od 18. decembra 2017 do 3. júna 2019

Vláda Rakúska od 18. decembra 2017 (nemecky "Bundesregierung Kurz") bola rakúska vláda, ktorá nastúpila do úradu 18. decembra 2017. Nasledovala po vláde Christiana Kerna a vznikla po parlamentných voľbách v roku 2017. Sebastian Kurz, predseda stredopravej ÖVP dosiahol koaličnú dohodu s pravicovou FPÖ, načo sa stal kancelárom Rakúska, najmladším v histórii krajiny. Vládny kabinet bol vymenovaný prezidentom Alexandrom Van der Bellenom. Kancelár Kurz pri vymenovaní vlády prisľúbil, že jeho vláda bude proeurópska a bude sa snažiť o Európu, v ktorej bude posilnený princíp subsidiarity. Medzi jej programové priority patrí zníženie daňovej záťaže, posilnenie bezpečnosti vrátane zastavenia ilegálnej imigrácie, digitalizácia a rozvíjanie priamej demokracie. Proti účasti FPÖ vo vláde protestovalo vo Viedni v deň jej menovania asi 6-tisíc ľudí z antifašistického, feministického a ľavicového prostredia. 
Po prevalení Ibizského škandálu vicekancelára Heinza-Christiana Stracheho a odstúpení Stracheho zo svojej funkcie 18. mája 2019 kancelár Kurz vyhlásil, že koalícia ÖVP s FPÖ nebude ďalej pokračovať a že v spolupráci s prezidentom Van der Bellenom pripravuje termín rýchlych predčasných volieb. 
Dňa 27. mája 2019 bola vláde parlamentom vyslovená nedôvera a 3. júna prezident Alexander Van der Bellen vymenoval za kancelárku Brigitte Bierleinovú, ktorá republiku dovedie do septembrových predčasných parlamentných volieb.
Zloženie.
Ľudovci získali vo vláde mandát kancelára, 5 ministrov (z toho 2 členov ÖVP a 3 nezávislých nominantov), 2 kancelárnych ministrov a 1 štátneho tajomníka. Slobodní získali vicekancelára, rovnako 5 ministerských kresiel (4 straníci a 1 nezávislý nominant) a 1 štátneho tajomníka.

</doc>
<doc id="632612" url="https://sk.wikipedia.org/wiki?curid=632612" title="Melissanthi">
Melissanthi

Melissanthi (, orig. Eve Kougia-Skandalaki, ; (* 7. apríl 1907 † 9. november 1991) bola grécka učiteľka, novinárka a spisovateľka. Niektoré zdroje uvádzajú, že zomrela v roku 1990. Jej vlastné meno sa niekedy používa v tvare Ivi alebo Hebe, jej priezvisko metamorfujú na Koúyia alebo Koúgia.
Život a dielo.
Narodila sa ako Eve Kougia v Aténach a študovala hudbu, kreslenie, balet a klasický tanec. Od 1923 do 1924 sa liečila vo švajčiarskom sanatóriu na tuberkulózu. Študovala aj francúzštinu, nemčinu a angličtinu na inštitútoch v Aténach. Potom začala vyučovať francúzštinu na aténskych vysokých školách. Tiež prispievala kritickými esejami do novín a literárnych žurnálov. V roku 1932 sa vydala za Ioánniho Skandalákisa (grec: Ιωάννη Σκανδαλάκη) gréckeho právnika a autora filozofických diel, pôvodom z Lakónie.
Jej prvá básnická zbierka „Hlasy hmyzu“ (gréc. "Phōnes entomou") bola publikovaná v roku 1930. 
Jej skoré poetické výtvarné kresby sú inšpirované náboženskými témami. Neskoršie básne sú ovplyvnené konceptom existencializmu.
Zbierka básní „Melissanthine básne“ (gréc. "Ta poiimata tis Melissanthis"), ktoré písala medzi rokmi 1930-1974, publikovali v roku 1976. Tiež napísala detskú hru „Malý braček“ (gréc. "O mikros adhelfos"), ktorá dostala grécku cenu "Sikiaridio Prize". Prekladala aj práce európskych básnikov ako sú Robert Frost, Emily Dickinsonová a Rainer Maria Rilke do gréčtiny.
Medzi rokmi 1930 - 1986 vydala 15 kníh básní, jednu knihu kritík a dve knihy prekladov poézie Pierra Garniera a Emily Dickinson. Zaoberala sa filozofiou Carla Junga a metafyzickým rozmerom existencie človeka.Vo svojej neskoršej korešpondencii ľutuje stratu zmyslu pre posvätnosť a mystiku v prospech utilitárskeho pragmatizmu.
Prekladala diela Claudela, Péguyho a Paula Verlaina z francúzštiny, Rainer Maria Rilkeho a Nelly Sachs z nemčiny, Durrella, Wildeho, Yeatsa a Mary Anne Evans Eliotovú z angličtiny.

</doc>
<doc id="632616" url="https://sk.wikipedia.org/wiki?curid=632616" title="Aquapark">
Aquapark



</doc>
<doc id="632617" url="https://sk.wikipedia.org/wiki?curid=632617" title="Vodný park">
Vodný park



</doc>
<doc id="632618" url="https://sk.wikipedia.org/wiki?curid=632618" title="Akvacentrum">
Akvacentrum



</doc>
<doc id="632619" url="https://sk.wikipedia.org/wiki?curid=632619" title="Aquacentrum">
Aquacentrum



</doc>
<doc id="632620" url="https://sk.wikipedia.org/wiki?curid=632620" title="Basketbalová extraliga žien 2018/19">
Basketbalová extraliga žien 2018/19

Basketbalová extraliga žien v sezóne 2018/19 bol 27. ročník extraligy basketbalistiek, najvyššej basketbalovej súťaže žien na Slovensku, ktorú kontroluje Slovenská basketbalová asociácia (SBA). V súťaži účinkovalo 8 družstiev, rovnako ako v minulej sezóny. Titul po 16-tich rokoch získalo družstvo MBK Ružomberok, ktoré vo finálovej sérii zvíťazilo nad Piešťanskými Čajkami.
Systém súťaže.
Systém súťaže sa oproti predchádzajúcej sezóne nezmenil. Po odohraní základnej časti, ktorá sa hrala dvojkolovo, nasledovala nadstavbová časť v skupinách o 1.4. a o 5.8. miesto. Družstvám sa v nadstavbovej časti započítavali výsledky odohraté v základnej časti iba s tými družstvami, s ktorými sa stretli aj v nadstavbovej skupine. Všetky družstvá z nadstavbovej skupiny postúpili do štvrťfinále play-off, ktoré sa hralo na 2 víťazné zápasy, rovnako ako zápasy o konečné umiestnenie. Semifinálové duely a finále sa odohrali na 3 víťazné zápasy. Posledné družstvo odohralo baráž s víťazom 1. ligy.
Účastníci.
Pozn.: Klub Good Angels Košice sa transformoval na basketbalovú akadémiu a zmenil názov na Young Angels Košice.

</doc>
<doc id="632625" url="https://sk.wikipedia.org/wiki?curid=632625" title="Krímeš">
Krímeš

Krímeš bola slovenská hudobná pseudoskupina účinkujúca v televíznych humoristických reláciách "Uragán" a "Hurikán" v rokoch 2001 – 2006 na Slovenskej televízii a Markíze. Skupina pozostávala z hlavných protagonistov relácií, Andreja Krausa a Petra Marcina, alias maďarských bratov „Jančiho“ a „Lajčiho“ Kuťafájovcov, pričom Andrej Kraus stvárňoval Jančiho a Peter Marcin Lajčiho. Zo začiatku sa volali v každom dieli inak, pričom figurovali mená ako Ištván, Béla a Miháj.
Ich piesne mali recesistický a parodický charakter, pričom ako zvukový sprievod využívali melódie známych popových a repových piesní. Texty piesní písal Andy Kraus a Peter Malec. Množstvo pesničiek známych z televízneho "Uragánu" si dvojica preniesla ešte z rozhlasovej verzie pod názvom "Twister" z rádia Twist, kde protagonisti začínali. Od roku 2001 sa objavovali v relácii "Uragán" a po jej skončení v roku 2005 pokračovali rok v relácii "Hurikán" na TV Markíza. 
Skupina vydala jediný album s názvom "Hity z Uragánu", ktorý symbolicky pokrstila krémešmi. Krstným otcom bol moderátor Julo Viršík. Oficiálne sa CD do predaja však nedostalo. Ešte pred distribúciou do obchodov ho úrady zakázali kvôli nedoriešeným autorským právam. Vtedy vydavateľ (WV vydavateľstvo Štefana Wimmera) nahlásil skladby na tantiémové úrady, ale neriešil priamo s autormi hudby a textov, či to je v poriadku. Po dvoch rokoch právnych analýz sa ukázalo, že ho úrady zakázali neprávom, keďže išlo o paródiu, čo zákon dovoľuje. Originálne CD sa dostalo len k pár ľuďom, keďže tvorcovia ho po zákaze predaja porozdávali svojim známym. Album sa tak predával načierno v pirátskej verzii. Sám tvorca Andy Kraus si ho dokúpil v pirátskej verzii na „Miletičke“, keď už boli všetky originály rozdané. Za celú svoju históriu natočili jeden videoklip, a to k piesni „Tu sa nesmie stáť“.
Po rokoch vystúpila skupina v roku 2019 spolu s Attilom Véghom vo silvestrovskom vydaní "Neskoro večer".
V júni 2021 sa objavili v relácii "Chart Show", v epizóde "To najlepšie z histórie Markízy", kde odprezentovali svoje najväčšie hity.
V októbri 2024 skupina predstavila v relácii "Teleráno" oživenie programu "Uragán", ktorý sa vrátil vo forme turné pri príležitosti 25. výročia od vzniku projektu. Dvojica zaspievala na playback jednu z pôvodných pesničiek z programu, pieseň „Pridaj mi!“, ktorá vyvolala vlnu pozornosti médií. Súčasťou playback nahrávky bol totiž vulgarizmus, ktorý bol neúmyselne odvysielaný v živom vysielaní "Telerána", za ktorý sa televízia následne ospravedlnila.
Zoznam piesní.
Obsahuje neúplný zoznam cover verzií skladieb.

</doc>
<doc id="632627" url="https://sk.wikipedia.org/wiki?curid=632627" title="Čierny Feld">
Čierny Feld

Čierny Feld je prirodzené jazero, súčasťou Prírodnej rezervácie Šmolzie, na Záhorí, v okrese Malacky, v katastrálnom území obcí Jakubov a Suchohrad.
Jazero sa nachádza na okraji jaseňovo-brestovo-jelšového lesa, v prírodnej rezervácii Šmolzie, v blízkosti koryta Maliny (cca 50 metrov). Je to prírodné jazero, nižinného charakteru, s bahnitým dnom a okolím, o maximálnej hĺbke 3 metre. Jeho celková plocha je , priemerná hĺbka asi meter, najširšie miesto široké 22 metrov a najdlhší úsek je dlhý 436 metrov.
Rozprestiera sa na hranici lesa a močarinovej lúky, nadpolovičnou väčšinou v Jakubovskom katastri. Jazero (ako aj jeho okolie) je bohaté na výskyt bobra vodného, rôznych bahenných vtákov, bezstavovcov, kaprov a rôznych iných živočíchov a húb. Je obohnané po celom obvode tŕstim a pálkami, na jeho hladine rastie žaburinka menšia.
Neďaleko jazera sa nachádza chatová oblasť Feld.

</doc>
<doc id="632629" url="https://sk.wikipedia.org/wiki?curid=632629" title="Józef Gosławski">
Józef Gosławski

Józef Jan Gosławski (* 24. apríl 1908, Polanówka – † 23. január 1963, Varšava) bol poľský medailista a sochár, dizajnér mincí.
Životopis.
Józef Gosławski študoval v Lubline, Krakove aj vo Varšave. Nakoniec sa vyučil v škole umeleckopriemyselnej a škole výtvarných umení v Ríme.
Autor mincí (napr. 5 zlotých), pomníkov (napr. Fryderyka Chopina v Żelazowej Woli) a medailí (napr. "Rok 1939").
Dnes neoficiálnym správcom jeho spomienky je jeho vnuk Tadeusz Rudzki.

</doc>
<doc id="632630" url="https://sk.wikipedia.org/wiki?curid=632630" title="Ze světa islámu">
Ze světa islámu

Ze světa islámu je publikácia, ktorá obsahuje dielo katolíckeho kňaza Aloisa Musila s predhovorom troch členov „Akademickej spoločnosti Aloisa Musila“. Editorom je Pavel Žďárský. Kniha vyšla v roku 2014 pri príležitosti 70. výročia úmrtia českého arabistu vo vydavateľstve Akropolis v Prahe. Predhovory – štúdie napísali Luboš Kropáček, Jaroslav Franc a Pavel Žďárský. Dielo má vysokú hodnotu ako odbornú a obsahovú, tak aj grafickú. Obsah lektorovali odborníci arabisti. Na finančne nákladné vydanie prispela Grantová agentura ČR spolu s Karlovou univerzitou – jej Husitskou teologickou fakultou. Monografie Aloisa Musila pochádzajú z roku 1941, kedy ich dopísal, no nemal možnosť publikovať v situácii Protektorátu Čiech a Moravy, ktorá nepriala českej vede a kultúre.
Musilove cestovanie začalo v roku 1895, keď sa ocitol na doktorandskom štúdiu na "École biblique" v Jeruzaleme. V roku 1899 dostal štipendium a začal študovať v Britskom múzeu v Londýne a v londýnskych knižniciach arabský svet. Jeho celoživotné cesty po arabskom a moslimskom priestore sa stali zdrojom vedomostí pre monografie, ktoré sú základom knihy. Vo svojom rozprávaní Musil preniká do tém sociálnych, ekonomických, náboženských a kultúrnych, zaujímal ho život v Oriente ako komplex javov. Islam opisuje v celej jeho šírke a výskyte, od Blízkeho východu až po Čínu. Publikácia obsahuje bohatý obrazový materiál z múzeí, súkromných zbierok aj z jeho osobného archívu.
Alois Musil vnímal svet moslimov s nadhľadom a ľudským porozumením, veď nie darmo ho kmeň Beduínov uznal za svojho vodcu. Sociálne vzťahy posudzuje inovatívnym spôsobom, napríklad postavenie ženy v moslimskej rodine v období prvej svetovej vojny až do 30. rokov 20. storočia vníma ako emancipovanejšie, než by sa Európanovi zdalo kvôli jeho šablónovitému chápaniu moslimského sociálneho chovania. V knihe čitateľ nájde viacero miest, kde Musil objaviteľsky odkrýva nepoznané črty spoločnosti rozhádanej pôsobením rôznych náboženských prúdov, ktoré mali nejednotný názor takmer na všetko vrátane emancipácie žien.
"V Egyptě se jednoženství šířilo, rovněž i v Turecku a Íránu, kde bylo jednoženství vyhlášeno zákonem. Na celém muslimském venkově nebyl harém, ženy konaly práce jako muži. Málokterá nosila závoj, harém byl pouze ve městech, a to jen v bohatých rodinách.(...)"

</doc>
<doc id="632631" url="https://sk.wikipedia.org/wiki?curid=632631" title="Vectrex">
Vectrex

Vectrex je osembitová herná konzola vytvorená firmou General Consumer Electric (GCE). Bola vydaná v roku 1982 za cenu 199 USD. Po kríze v roku 1984 Vectrex opustil trh. Systém mal vstavanú hru Minestorm.
Na rozdiel od ostatných herných konzol, ktoré ako zobrazovač používali TV prijímač, mal Vectrex svoju vlastnú obrazovku, ktorá zobrazovala vektorovú grafiku (odtiaľto tiež názov Vectrex). Pretože obrazovka Vectrex bola čiernobiela, predkladala sa pred ňu zafarbená fólia, čím sa vytváral dojem farebného zobrazenia a zmenšoval sa vnem blikania vektorovej obrazovky.
Ovládač Vectrex bol analógový. Ďalšími perifériami sú svetelné pero a 3D imager.

</doc>
<doc id="632632" url="https://sk.wikipedia.org/wiki?curid=632632" title="Adventure Vision">
Adventure Vision

Adventure Vision je herná konzola, ktorá bola vyrábaná firmou Entex v roku 1982. Konzola je vybavená vlastným zobrazovačom, ktorý je pomerne unikátny, pretože nepoužíva žiadne CRT alebo LCD. Namiesto toho je vybavený stĺpcom 40 LED diód, ktorých svetlo je rozmietanié rotujúcim zrkadlom. Výsledný obraz je monochromatický (červený) v rastri 150x40 bodov.
Podobnú zobrazovaciu technológiu používa tiež Virtual Boy od Nintenda.
Hry.
Pre konzolu ENTEX vydal celkom 4 hry:

</doc>
<doc id="632633" url="https://sk.wikipedia.org/wiki?curid=632633" title="Recalbox">
Recalbox

Recalbox je bezplatná distribúcia softvéru s otvoreným zdrojovým kódom, ktorá je určená na retrogaming založená pôvodnej verzii systému Linux.
Pôvodne je navrhnutá pre počítače Raspberry Pi, od verzie 4.1 je k dispozícii aj pre počítače Odroid a 32/64-bitové PC systémy.
Prvý vývojár je francúzskeho pôvodu s prezývkou "digitalLumberjack". Jeho zámerom bolo priblížiť sa firmvéru konzol, z čoho vznikol rýchly a optimalizovaný program, pričom ostal pomerne malý.
Od verzie 4 distribúcia emuluje asi päťdesiat konzol a operačných systémov, cez piFBA a RetroArch a tiež EmulationStation, obsahuje multiplatformové grafické rozhranie s navigáciou cez ovládač.
Do distribúcie je integrovaný prehrávač Kodi, ktorý slúži ako multimediálne centrum.

</doc>
<doc id="632635" url="https://sk.wikipedia.org/wiki?curid=632635" title="Ochodnická vrchovina">
Ochodnická vrchovina

Ochodnická vrchovina je geomorfologická časť podcelku Nízke Javorníky v pohorí Javorníky. Rozprestiera sa vo východnej časti pohoria a zaberá pás územia od Krásna nad Kysucou po Kysucké Nové Mesto.
Polohopis.
Územie sa nachádza v severovýchodnej časti pohoria Javorníky a zaberá pás územia na západnom brehu Kysuce. Leží teda na východnom okraji podcelku Nízke Javorníky a medzi významné sídla v tejto oblasti patrí Kysucké Nové Mesto, Ochodnica, Krásno nad Kysucou a Dunajov. Ochodnická vrchovina susedí na severozápade s geomorfologickou časťou Rakovská hornatina (časť Vysokých Javorníkov), na západe pokračujú Nízke Javorníky časťou Javornícka brázda a na juhovýchode časťou Kysucká kotlina. Severovýchodným smerom susedí Kysucká vrchovina s podcelkom Vojenné a na severe krátkym úsekom aj Krásňanská kotlina. 
Severovýchodná časť Javorníkov patrí do povodia Kysuce, ktoré je čiastkovým povodím Váhu. Vodné toky z Ochodnickej vrchoviny tečú východným, resp. juhovýchodným smerom a mimo východným okrajom tečúcej Kysuce preteká strednou časťou Blažkov potok a západným okrajom i Neslušanka. Údolím Kysuce vedú významné cesty, obsluhujúce tu ležiace sídla, z nich najvýznamnejšou je cesta I/11 zo Žiliny do Čadce. V jej blízkosti vedie i dôležitá železničná trať Žilina – Ostrava.
Chránené územia.
Táto časť pohoria leží mimo Chránenej krajinnej oblasti Kysuce a rovnako tak tu neležia žiadne osobitne chránené územia. V blízkosti západného okraja sa v katastri Ochodnice nachádza prírodná pamiatka Ochodnický prameň.
Turizmus.
Východná časť Nízkych Javorníkov patrí medzi turisticky pokojnejšie oblasti. Južná časť Ochodnickej vrchoviny slúži ako zázemie obyvateľom Kysuckého Nového Mesta, z ktorého vedie modro značený chodník (Cesta Vila Galvánka) cez vrch Tábor () na "Vrchrieku" (napojenie na Javornícku magistrálu). Z Nesluše vedie zelená značka cez lokalitu "Majtánky" a "Klimkovci" do Ochodnice, odkiaľ pokračuje samotou "Belajky" na "Chotárny kopec" (, napojenie na Javornícku magistrálu). Na južnom okraji je v Kysuckom Novom Meste Kysucká hvezdáreň.

</doc>
<doc id="632638" url="https://sk.wikipedia.org/wiki?curid=632638" title="Irma Sztárayová">
Irma Sztárayová

Grófka Irma Sztárayová "de Sztára et Nagymihály" (* 10. júl 1863, Staré, Uhorsko† 3. september 1940, Sobrance, Slovensko) bola posledná dvorná dáma rakúskej cisárovnej Alžbety. Grófka bola jedinou spoločníčkou cisárovnej, keď bola zavraždená.
Životopis a pôvod.
Narodila sa dňa 10. júla 1863 v kaštieli v Starom. Pokrstená bola 11. júla 1863 v rímskokatolíckom kostole v Starom. V krstnom liste je uvedená ako Maria Amalia Josepha. Jej rodičmi boli Viktor Stárai "de Sztára a Nagymihály" (1823 – 1879), dedič majetkov panstva Staré, a Mária Töröková "de Szendrő", ktorá tiež pochádzala z grófskej rodiny. Manželia žili v Starom a tu sa im narodilo sedem detí: Eugen (1855 – 1904), Štefan (1858 – 1896), Šarlota (1859 Staré – 1941), Alexander (1862 – 1948), Irma (1863 – 1940), Etelka (1865 – 1866) a Alžbeta (1873 – ?).
Irma Sztárayová pochádzala zo starianskej vetvy grófskeho rodu Stáraiovcov. Zakladateľ tejto vetvy bol jej prastarý otec Ján Filip Stárai (1739 – 1815), užský župan a tajný cisársko-kráľovsky radca. Príbuzným jeho manželky Barbory Migazziovej bol viedenský arcibiskup a kardinál Krištof Bartolomej Anton Migazzi.
K potomkom Jána Filipa a Barbory Migazziovej patrili napríklad syn Krištof Stárai (zaslúžil sa za pozdvihnutie Sobraneckých kúpeľov, ktoré patrili medzi najznámejšie kúpele v Uhorsku), syn Imrich (olomoucký kanonik a prepošt), vnuk Ján Nepomuk Waldstein (rodák z Vinného, významná postava uhorských dejín, člen uhorskej akadémie vied, amatérsky maliar a zberateľ historických diel).
Grófka sprevádzala cisárovnú počas posledných štyroch rokov, od roku 1894 do roku 1898, na jej cestách do Uhorska, Talianska, Švajčiarska, Alžírska a Grécka. Jej spomienky „"Aus den letzten Jahren der Kaiserin Elisabeth"“, ktoré napísala mnoho rokov po smrti cisárovnej Alžbety, boli publikované v nemčine a češtine a sú cenným zdrojom, ktorý poskytuje podrobný pohľad na posledné roky života cisárovnej. Za svoje služby dostala Irma Sztárayová medailu cti cisára Františka Jozefa I. bezprostredne po atentáte na cisárovnú.

</doc>
<doc id="632640" url="https://sk.wikipedia.org/wiki?curid=632640" title="Rád Svätého hrobu">
Rád Svätého hrobu



</doc>
<doc id="632641" url="https://sk.wikipedia.org/wiki?curid=632641" title="Sega Master System">
Sega Master System

Sega Master System je 8-bitová herná konzola vydaná firmou Sega v roku 1986. Jej originálne japonské meno bolo Sega Mark III, ale Master System sa v Japonsku tiež používalo. Na Európskom trhu bol jej predaj porovnateľný s jej hlavným konkurentom, firmou Nintendo, vďaka jej veľkej dostupnosti, ale príliš neuspela na severoamerickom a japonskom trhu. Master System vyšiel ako priamy konkurent NES v tretej generácii herných konzol. Jej nástupca Sega Game Gear je vrecková konzola Master System, s pár vylepšeniami a Sega Mega Drive.
Neobvyklá vlastnosť Master Systemu bol dvojitý vstup pre mádiá, na kazety a na karty. Vstup na karty používal malé karty s veľkosťou kreditnej karty, podobne ako PC Engine/TurboGrafx-16. Kazety mali oveľa vyššiu kapacitu, zatiaľ čo karty boli o dosť menšie a používali sa pre lacnejšie hry. 3D okuliare sa pripájali pomocou kartového vstupu, a umožnili tak 3D efekty pre špeciálne navrhnuté kazetové hry. Týmto spôsobom oba vstupy pracovali dohromady. Vstup na karty bol odstránený u Master System II, a používal iba kazety, to pomohlo znížiť cenu výroby. Keďže boli karty nepopulárne, vyšlo na nich len pár hier, väčšina z nich potom vyšlo aj ako kazety. Vo vývoji bola tiež disketová mechanika pre Mega Drive, ale nikdy nevošla do predaja.
Príslušenstvo.
Master System ovládač mal len 2 tlačidlá, jedno vykonáva funkciu Štart tlačidla, pause tlačidlo je priamo na konzole. Ovládač používa 9-pin konektor a môže byť prepojený aj s konzolami: SEGA MegaDrive (Genesis), Atari 2600, Commodore Amiga, Atari ST, Commodore 64, Amstrad CPC alebo ZX Spectrum.
The Light Phaser bola svetelná pištoľ vytvorená pre Master System, bola ťažšia ako jej náprotivok Nintendo Zapper. Mala viac citlivú spúšť a presnejšie mierenie. 
SegaScope 3D okuliare používali malú LCD obrazovku rýchlo sa meniacu medzi ľavou a pravou šošovkou, premietali 2 rôzne obrázky synchronizované s TV k vytvoreniu stereoskopického 3D efektu. Rovnaká technika sa používala s podobnými okuliarmi pre niektoré 3-D filmy v kinách, aj keď tieto sú väčšinou nahradené novými metódami ktoré už nebudú pracovať s domácou TV. Je len osem 3-D kompatibilných Master System hier.

</doc>
<doc id="632644" url="https://sk.wikipedia.org/wiki?curid=632644" title="Distribúcia">
Distribúcia

Distribúcia (z lat. "distribuere" - rozdeľovať) môže byť:

</doc>
<doc id="632645" url="https://sk.wikipedia.org/wiki?curid=632645" title="Rád Božieho hrobu">
Rád Božieho hrobu

Rytiersky rád Božieho hrobu jeruzalemského (lat. "Ordo Equestris Sancti Sepulcri Hierosolymitani", OESSH, slovensky "Rytiersky rád svätého Božieho hrobu jeruzalemského") je rytiersky rád, ktorý sa hlási k založeniu Godefroyom z Bouillonu, ktorý bol v modernej dobe založený pápežom Piom IX. v roku 1868 a nadväzuje na pasovanie rytierov v bazilike Božieho hrobu v Jeruzaleme od počiatku 14. storočia. V súčasnosti je asociáciou katolíckych veriacich laikov (mužov i žien) otvorenou aj klerikom, ktorý má právnu subjektivitu podľa kanonického práva, sídlo vo Vatikánskom mestskom štáte a je pod ochranou Svätého Stolca. Na jeho čele stojí veľmajster menovaný pápežom spomedzi kardinálov, ktorému pomáha "Rada veľmajstra". Rád má okolo 30000 členov v 35 krajinách, v ktorých existujú miestodržiteľstvá alebo magistrálne delegácie. Jeho cieľom je rozvoj duchovného života členov a pomoc kresťanom vo Svätej zemi, najmä prostredníctvom Latinského patriarchátu Jeruzalema.
Rád Božieho hrobu na Slovensku.
22. marca 2022 menoval veľmajster kardinál Fernando Filoni za veľkého priora pre Slovenskú republiku trnavského arcibiskupa Jána Oroscha. Po ukončení prípravnej fázy boli menovaní 10 slovenskí členovia rádu, a 15. októbra 2024 bol za prvého magistrálneho delegáta vymenovaný Miroslav Gieci. 

</doc>
<doc id="632647" url="https://sk.wikipedia.org/wiki?curid=632647" title="Zoznam najväčších miest v Európe">
Zoznam najväčších miest v Európe

Toto je zoznam najväčších miest v Európe, ktoré majú viac ako 600 tisíc obyvateľov. 

</doc>
<doc id="632648" url="https://sk.wikipedia.org/wiki?curid=632648" title="Monastier Pantanassa">
Monastier Pantanassa

Monastier Pantanassa (grécky "Μονή Παντανάσσης", v doslovnom preklade Monastier Kráľovnej Všetkého) je kláštor (monastier) a súbor sakrálnych stavieb gréckej ortodoxnej cirkvi, ktorý sa nachádza v byzantskom stredovekom meste Mystras v Grécku. Je súčasťou lokality "Archaeological Site of Mystras", ktorá je od roku 1989 zapísaná na zozname svetového kultúrneho dedičstva UNESCO.
Polohopis.
Kláštor je vybudovaný v areáli citadely, na východnom svahu mystraskej akropoly na úbočí hory Taygetos. Dnes sa nachádza v oblasti prevažne s ruinami po stredovekom meste, približne medzi chrámom sv. Mikuláša ("Agios Nikolaos") a mužským kláštorom "Perivleptos" na hranici bývalého horného a stredného mesta.
História a opis objektu.
Pantanassa ako "katholikon" (hlavný chrám) v monastieri bol založený protostratorom a mesazonom (vysoký vojenský a administratívny funkcionár) Morejského despotátu, Ioannisom Phrangopoulosom. Meno a funkcie zakladateľa a darcu na kostol sú zachované v nápise na stene západnej galérie katholikonu a v monogramoch vyrytých na päte oblúka v hlavnej lodi. Dátum vybudovania kostola, rok 1428, bol zaznamenaný v neistom stratenom zápiase, ktorý objavil a prečítal opát Fourmont v roku 1730. Ide o najmladší sakrálny objekt v meste, posledný, ktorý bol za byzantskej éry vystavaný, asi dekádu pred dobytím mesta Osmanmi.
Architektonický štýl kostola Pantanassa sleduje mystraský architektonický sloh, ktorý bol využívaný v kostoloch v Mystre od 13. do 15. storočia po tom, ako bol prvý raz použitý pri chráme "Panny Márie Hodégétrie" v monastieri "Brontochion". Ide o vynikajúcu ukážku neskorej byzantskej architektúry, ktorá sa pri úpadku ríše od 13. do 15. storočia rozvíjala najmä na polostrove Peloponéz v rámci byzantskej renesancie. Hoci architektúra imituje tú z kostola Hodegetria, rožné dómy sotva vystupujú nad strechu. Vplyv franského štýlu je očividný vo vyčnievajúcej zvonici, pričom apsidy sú bohato zdobené a niektoré okná sú orámované lomenými oblúkmi. Vonkajšia fasáda kostola Pantanassa ukazuje prijatie západných dekoratívnych prvkov a zakomponovanie ich do byzantskej konštrukcie, kým maľby na stenách sú stále prísne ortodoxné. Spolu teda chrám využíva súbor všetkých architektonických trendov a experimentácie, ktoré boli pre dobu jeho budovania príznačné. V okolí kostola sa nachádzajú nižšie hospodárske a ubytovacie objekty, ktoré dodnes slúžia pre potreby mníšstva.
Vnútorná fresková výzdoba je veľmi bohatá a farebná a značná časť z nej sa zachovala ako pôvodná. Ako je tomu aj pri ďalších mystraských kostoloch, niektoré reliéfy sú opätovne použité, zatiaľ čo iné pochádzajú z obdobia výstavby kostola. Fresky na prízemí pochádzajú zo 17. storočia, zvyšné sú z éry Palaiologovcov. Rozostavenie ikonografického programu na ikonostase a výber jednotlivých postáv mal inšpiráciu v chráme "Hodégétria", zatiaľ čo ikonografia christologických scén sa podobá na tie z kláštora "Perivleptos". Dekorácie vytvorili najmenej traja rôzni maliari, pre výnimočnú kvalitu ich diela pravdepodobne pochádzajúci z metropoly Konštantínopolu. Presun umelcov do Mystry sa datuje do 14. storočia, kedy, a následne aj v prvej polovici 15. storočia, tvorili významné diela vo všetkých troch vyššie uvedených sakrálnych objektoch.
Súčasné využitie.
Pantanassa je jediný mystraský kláštor, ktorý je stále funkčný. V kláštore žijú ženské ortodoxné mníšky, de facto jediné stále obyvateľky horného mesta Mystry. Tie prijímajú aj návštevy veriacich a turistov a poskytujú náboženské požehnanie spolu so službami turistických sprievodkýň po areáli. Počas hlavnej sezóny mníšky živí turistický ruch, predávajú tu tiež občerstvenie, vlastné remeselné výrobky a umelecké predmety.

</doc>
<doc id="632650" url="https://sk.wikipedia.org/wiki?curid=632650" title="Jadrová elektráreň Temelín">
Jadrová elektráreň Temelín

Jadrová elektráreň Temelín, všeobecne často nazývaná iba Temelín (skratka ETE, kedysi tiež JETE alebo JET), je elektráreň s najväčším inštalovaným výkonom v Česku, jedna z dvoch českých jadrových elektrární. Nachádza sa v obci Temelín v Juhočeskom kraji, v okrese České Budějovice. Elektráreň je častým terčom kritiky zo strany českých aj zahraničných ekologických organizácií a hornorakúskej vlády, kvôli čomu je jednou z dôležitých tém česko-rakúskej politiky. Jej výstavba začala v roku 1985, s dátumom dokončenia v roku 2002 však ide o jednu z najnovšie dostavaných jadrových elektrární v Európe. 
Elektráreň má inštalované dva bloky z pôvodne plánovaných štyroch, každý má po rekonštrukcii elektrický výkon 1086 MW (pôvodný výkon bol 1000 MW). V roku 2006 elektráreň vyrobila približne 12 TWh (43,2 PJ ) elektrickej energie, čo predstavovalo približne 14% výroby elektriny v Česku a okolo 23% výroby ČEZ. Podiel na inštalovanom výkone elektrární v Česku bol v roku 2005 11,43%. 
Riaditeľom ETE je od septembra 2017 Jan Kruml, ktorý nahradil Bohdana Zroneka. 
Poloha a ostatné geografické informácie.
JE Temelín sa nachádza v Juhočeskom kraji asi 5 km južne od mesta Týn nad Vltavou a 24 km severne od Českých Budějovíc pri obci Temelín v miestach, kde stála dedina Temelínec. Má súradnice 49°10'48" severnej šírky a 14°22'47" východnej dĺžky. ETE je vzdialená asi 45 až 50 km od hraníc s Nemeckom a Rakúskom. 
Nadmorská výška Temelína je asi 500 m.n.m. Rieka Vltava je vzdialená približne 5 km východne. 
Elektráreň sa nachádza na pozemku s rozlohou 143 ha (z toho 123 ha je oplotených), ktorý patrí spoločnosti ČEZ. Na pozemku je dostatok miesta aj pre prípadné dostavanie elektrárne o zvyšné dva bloky. Ide konkrétne o parcelu č. 180/1 na katastrálnom území Křtěnov, parcelu č. 1053/1 na k. ú. Březí u Týna nad Vltavou, a parcelu č. 1044/3. v k. ú. Temelínec. 
Lokalita Temelína bola určená na základe viacerých bezpečnostných, technických i ekonomických kritérií. Blízkosť Vltavy a vodného diela Hněvkovice zaisťuje dostatok vody pre chladenie, zároveň vďaka pomerne vysokej nadmorskej výške však elektráreň nemôže byť ohrozená povodňami.
Z ekonomického a energetického hľadiska je dôležité umiestnenie na juhu štátu - uhoľné elektrárne sa nachádzajú v blízkosti ložísk uhlia v severných Čechách a na severnej Morave, umiestnenie elektrárne na juhu tak uľahčuje a zlacňuje prenos elektriny (to je aj jeden z dôvodov umiestnenia JE Dukovany na južnú Moravu). 
Temelín leží z geologického hľadiska na moldanubickém chrbáte, ktorý je do istej miery pokračovaním Lišovského prahu, v seizmicky pokojnej a geologicky stabilnej oblasti, na skalnom podloží a mimo geologických zlomov.
Južné Čechy, všeobecne aj okolie Temelína, sú v porovnaní s priemerom aj inými oblasťami Česka riedko osídlené a okolie Temelína je z veľkej časti zalesnené, čo je výhodné z bezpečnostného hľadiska, ale nevýhodné pre využitie odpadového tepla. Napriek relatívne nižšej hustote zaľudnenia kvôli výstavbe elektrárne bolo kvôli výstavbe elektrárne zbúraných šesť obcí. 
V predbežnej fáze sa uvažovalo o umiestnení elektrárne pri obci Malovice (plánovaná elektráreň bola označovaná ako JEMA), ktorá však bola práve kvôli nedostatočnej geologickej stabilite zavrhnutá. Neskôr bola skúmaná lokalita Dubenec (v obci Dívčice), ktorá však bola vhodná na stavbu maximálne dvoch blokov. Prieskum realizovala inžinierska organizácia Terplan. 
Pásmo havarijnej pripravenosti bolo Štátnym ústavom pre jadrovú bezpečnosť 5. augusta 1997 stanovené na 13 km (v určitých miestach siaha ešte o trochu ďalej).
História.
Pred rokom 1989.
Jadrová elektráreň Temelín bola plánovaná ešte za socialistického Česko-Slovenska ako jedna z hlavných stavieb energetického systému Československa a bývalej RVHP. V Československu boli už predtým uvedené do prevádzky bloky Atómových elektrární Bohunice (EBO, na Slovensku) a tiež Jadrová elektráreň Dukovany (v Česku), približne súbežne s Temelínom sa plánovala aj stavba Jadrovej elektrárne Mochovce (EMO, na Slovensku). 
Výhľadovo sa pre Česko počítalo so stavbou Jadrovej elektrárne Blahutovice (skratka EBLA) na severnej Morave, Jadrovej elektrárne Tetov (skratka AJETO) v stredných Čechách a v dlhšom časovom horizonte aj so stavbou jadrovej elektrárne označovanej ako ESEV (Elektráreň Severné Čechy), ktorá mala nahradiť dosluhujúce uhoľné elektrárne. 
Investičný zámer na stavbu elektrárne bol vydaný v roku 1979, rozhodnutie o výstavbe 1. a 2. bloku bolo vydané v roku 1980, v roku 1981 bola o výstavbe 1. a 2. bloku uzavretá dohoda medzi Sovietskym zväzom a Československom, ktorá bola v roku 1982 rozšírená o 3. a 4. blok. Pôvodne však boli zvažované iné lokality ako Temelín (pozri vyššie). V novembri 1986 bolo vydané stavebné povolenie a vo februári 1987 začala stavba prevádzkových objektov, prípravné práce však začali už v roku 1983. V roku 1988 bola dokončená prvá z pôvodne plánovaných chladiacich veží. Podľa pôvodných plánov mal byť 1. blok elektrárne dokončený v roku 1992, 4. v roku 1997. 
Kvôli stavbe elektrárne boli vysídlené a zbúrané osady Březí u Týna nad Vltavou, Knín, Křtěnov, Podhájí a Temelínec. Kvôli stavbe vodnej nádrže Hněvkovice, ktorá bola primárne vybudovaná ako zdroj technologickej vody pre elektráreň, boli vysídlené a zbúrané osady Jaroslavice a Buzkov a časť osady Purkarec. 
Po roku 1989.
Po roku 1989 (čiastočne už pred ním) sa stavba začala výrazne preťahovať. Predovšetkým z Rakúska sa ozývali silné protesty proti dostavbe elektrárne a v médiách odporcovia jadrovej energetiky o.i. často spochybňovali jej bezpečnosť. Jednou z prvých akcií bola už v decembri 1989 rozpracovaná kampaň hnutia Greenpeace "Stop ČSSRnobyl!", ktorá na základe odborne nespôsobilej práce Ing. Emila Málka, CSc. z roku 1983 rozvinula teóriu o nedostatočnej bezpečnosti zariadenia. Už vtedy ju odborníci z Fakulty jadrovej a fyzikálno inžinierske ČVUT spochybnili a odmietli ako úplne nezmyselnú a vyvrátenú. Priaznivci ETE naopak upozorňovali na to, že výroba energie z jadra je ekologickejšia (predovšetkým v súvislosti s ekologicky poničeným časťami severných Čiech). 
Na odporúčanie (o.i.) MAAE sa začali prepracovávať projekty a pôvodný (sovietsky resp. ruský) systém riadenia a kontroly bol nahradený novým (kontrakt bol v roku 1993 udelený americkej spoločnosti Westinghouse). Rovnaký systém firma inštalovala aj do britskej jadrovej elektrárne Sizewell B. 
Zároveň nebolo kvôli spoločenským zmenám úplne jasné, aká bude energetická potreba štátu po zániku alebo reštrukturalizácii mnohých podnikov energeticky náročného ťažkého priemyslu. Proti elektrárni sa po celú dobu jej výstavby stavalo množstvo českých aj zahraničných mimovládnych protijadrových organizácií. V januári 1990 boli pozastavené práce na 3. a 4. bloku, v marci 1990 rozhodla federálna vláda Mariána Čalfu dostavať iba 1. a 2. blok. O osude Temelína rokovala 15. júna 1992 aj vláda Petra Pitharta, ktorá však rozhodnutie v predvolebnej dobe prenechala nasledujúcej vláde, iba odporučila opatrenia týkajúce sa financovania Temelína a obmedzenia monopolu ČEZ. Dostavba prvých dvoch blokov bola znovu schválená 10. marca 1993 vládou premiéra Václava Klausa, pre dostavbu hlasovala vláda takmer jednohlasne v pomere 18:0, iba minister životného prostredia František Benda sa zdržal. Tretí a štvrtý blok bol zakonzervovaný v rozsahu kompletne dokončených zemných prác na základovej škáre. 
Protesty Rakúska po roku 1989.
Proti Temelínu v podstate od začiatku brojilo Rakúsko, situácia sa vyostrila na konci 90. rokov v súvislosti s približujúcim sa vstupom Česka do EÚ a vstupom krajne pravicovej FPÖ do rakúskej vlády (Česko sa ako jediná z tzv. kandidátskych krajín pripojila k diplomatickému bojkotu Rakúska). FPÖ dokonca požadovala, aby Rakúsko v prípade spustenia Temelína zablokovalo vstup Česka do EÚ. Proti Temelínu však vystupovali, hoci menej ostro, všetky významné rakúske politické strany. 6. mája 1999 sa v rezolúcii k dostavbe Temelína dokonca kriticky vyjadril Európsky parlament, česká vláda však 12. mája 1999 pomerom 11:8 dostavbu Temelína potvrdila. O dostavbu Temelína sa dlhodobo zasadzoval predovšetkým minister priemyslu a obchodu Miroslav Grégr, ktorý dokonca získal prezývku "atómový dědek". Obdobne získal neskôr minister zahraničných vecí ČR Karel Schwarzenberg prezývku "atómový knieža" potom, čo kritizoval blokády hraničných priechodov Rakúska s Českom. 
V dňoch 14.-21. januára 2000 sa v Rakúsku uskutočnilo tzv. podpisové referendum, v ktorom sa celkom 915 220 rakúskych občanov (15,53% oprávnených voličov) vyslovilo pre podmienenie vstupu Česka do EÚ odstavením Temelína. Situácia sa upokojila po podpísaní Melkského protokolu 12. decembra 2000, ku ktorého vyrokovaniu medzi Českom a Rakúskom napomohlo aj úsilie EÚ, predovšetkým komisára pre rozšírenie Güntera Verheugena.
V roku 2004 zamietli poslanci Juhočeského kraja ďalšie rozšírenie elektrárne (dostavbu 3. a 4. bloku). Po kolaudácii Temelína v roku 2006 vypukli spory s Rakúskom opätovne.
Vývoj po voľbách v Česku v roku 2006.
Po voľbách v roku 2006 si v koaličnej zmluve Strana zelených vymohla, že vláda počas svojho volebného obdobia nebude pripravovať stavbu ďalších jadrových blokov. Pre otázky energetiky vláda vytvorila nezávislý orgán, tzv. Pačesovu komisiu, ktorá sa v júli 2008 postavila za jadrovú energetiku a navrhla zahájiť proces posudzovania vplyvov ďalších reaktorov na životné prostredie (EIA). Spoločnosť ČEZ následne o proces EIA 11. júla 2008 požiadala. Vtedajší predseda SZ Martin Bursík komisiu kritizoval, nehodlal však EIA zabraňovať. EIA však predstavuje iba prvý z mnohých krokov nutných na povolenie dostavby ETE. ČEZ predpokladal, že stavba by mohla byť zahájená v roku 2014, a 3. blok by mohol byť spustený v roku 2020.
Dnňa 7. apríla 2009 udelil Juhočeský kraj súhlas s dostavbou 3. a 4.bloku elektrárne výmenou za približne 4 miliardy Kč, ktoré ČEZ do širšieho okolia elektrárne investuje (opravy ciest, dostavba diaľnice). ČEZ požiadal dokonca o postavenie druhej železničnej trasy do elektrárne.
Proti rozhodnutí protestovali predstavitelia Strany zelených a združenia Jihočeské matky, kritizovali okrem iného absenciu verejnej diskusie v procese schvaľovania (verejnosť bola zahrnutá do programu dodatočne, až pri zahájení konania). Medzi zastáncov dostavby naopak patrí napr. združenie Jihočeští taťkové. Okrem toho je podľa niekoľkých nezávislých výskumov v Česku dlhodobo okolo 70 % obyvateľov za ďalší rozvoj jadrovej energie. K zaujímavostiam patrí, že táto otázka má podporu nadpolovičnej väčšiny dokonca aj medzi voličmi Strany zelených.
Spustenie Temelína a jeho prevádzka.
Palivo pre prvý blok bolo zavedené v júli 2000, 9. októbra 2000 bolo aktivované a 21. decembra 2000 bol prvý blok po prvýkrát pripojený do rozvodnej siete. Skúšobná prevádzka prvého bloku bola zahájená 10. júna 2002. 
V júni 2002 bolo zavezené palivo pre druhý blok a 17. augusta 2002 bola zahájená reakcia. K rozvodnej sieti bol druhý blok po prvý raz pripojený 29. decembra 2002 a skúšobná prevádzka začala 18. apríla 2003.
V piatok 3. novembra 2006 bol Temelín skolaudovaný, rozhodnutie nadobudlo právnoplatnosť v pondelok 6. novembra 2006.
Koeficient ročného využitia v roku 2006 sa napriek všetkým technologickým problémom priblížil ku 70%. Po ich doriešení začal dosahovať hodnoty okolo 85% a ročná výroba dosiahla hodnotu 15 TWh. 18. júla 2010 o 16:02 dosiahla celková výroba elektrárne od zahájenia prevádzky 100 miliárd kWh. Také množstvo elektriny by pokrylo spotrebu celého Česka na 18 mesiacov a Temelín na jej výrobu potreboval asi 3500 dní.
V marci 2019 bola zahájená stavba 26 kilometrov dlhého teplovodu z tejto jadrovej elektrárne do Českých Budějovíc.
Ekonomické aspekty.
Cena.
Celkové investiční náklady na dva bloky s celkovým elektrickým výkonom 2 000 MW dosiahli aj z dôvodov zásadných úprav projektu v priebehu výstavby 98 mld. Kč (cena do konca septembra 2004), čo predstavuje investičné náklady 50 000 Kč za kW. Stavbu financovala spoločnosť ČEZ pomocou úverov, ktoré poskytli dve bankové konzorciá (konzorcium bánk vedené bankou Citibank (USA) a konzorcium bánk vedené bankou Fortis bank (Belgicko)), za úvery sa zaručil štát a americká Exim Bank . Čisto ekonomická návratnosť investície je odhadovaná na menej ako 20 rokov.
Odvody na jadrový účet.
Za každú vyrobenú kilowatthodinu elektriny odvádza ČEZ 5 halierov na tzv. jadrový účet, kde sa zhromažďujú prostriedky na uloženie vyprodukovaného rádioaktívneho odpadu a jeho prepracovanie. ČEZ musí vytvárať aj finančné rezervy na budúcu likvidáciu elektrárne.
Pre prípad vážnej havárie je Temelín poistený u medzinárodného poolu poisťovní. Limit plnenia však nedosahuje ani 1% predpokladaných nákladov v prípade vážnej havárie. To však nie je problém iba jadrových elektrární, ale tiež väčšiny hydroelektrární alebo iných veľkých priemyselných komplexov.
Ekonomické aspekty.
Výrobné ukazovatele ETE.
Kurzívou sú vyznačené čísla u rokov, v ktorých elektráreň dosiahla nový rekord v množstve vyrobenej elektriny, prípadne je plánované, že ho dosiahne.
Koeficient ročného využitia za rok 2012 dosiahol 87,1%. 

</doc>
<doc id="632652" url="https://sk.wikipedia.org/wiki?curid=632652" title="Most Karolíny Augusty">
Most Karolíny Augusty

Most Karolíny Šarloty Augusty Bavorskej bol pontónový most v Bratislave, ktorý bol postavený pri príležitosti korunovácie Karolíny Augusty v roku 1825. Nachádzal sa približne v strede medzi Starým mostom a Mostom SNP. Bol to posledný dočasný most cez Dunaj v Bratislave.
Skladal sa z 23 lodiek a bol oslobodený od vyberania mýta, čím prispel k rozvoju obchodu medzi Bratislavou a blízkymi dedinami.
Stred mosta bolo možné otvoriť kvôli plavbe lodí. Na zimu sa most rozoberal, aby sa nepoškodil od plaviaceho ľadu. Most existoval až do otvorenia Mosta Františka Jozefa v roku 1890.

</doc>
<doc id="632653" url="https://sk.wikipedia.org/wiki?curid=632653" title="Most Karolíny Šarloty Augusty Bavorskej">
Most Karolíny Šarloty Augusty Bavorskej



</doc>
<doc id="632654" url="https://sk.wikipedia.org/wiki?curid=632654" title="V1478 Cygni">
V1478 Cygni



</doc>
<doc id="632659" url="https://sk.wikipedia.org/wiki?curid=632659" title="Neil Fallon">
Neil Fallon

Neil Patrick Fallon (* 25. október 1971, Portsmouth, Virgínia, USA) je americký spevák, gitarista, keyboardista a perkusista. Je známy ako hlavný spevák a príležitostný rytmický gitarista, keyboardista a perkusista rockovej skupiny Clutch a hlavný spevák skupiny The Company Band. Ako gitarista sa tiež pridal k skupine The Bakerton Group, kde začal počas nahrávania ich albumu s názvom "El Rojo".
Neil Fallon poskytol hosťujúce vokály v skladbách „Two Coins for Eyes“ a „Empire's End“ v albume švédskej stoner rockovej skupiny Dozer z roku 2008 s názvom "Beyond Colossal"; „Crazy Horses“ od skupiny Throat; „Slippin' Out“ od skupiny Never Got Caught; „Mummies Wrapped in Money“ od skupiny Lionize; „Blood and Thunder“ od skupiny Mastodon z ich albumu z roku 2004 s názvom "Leviathan"; „Santorum Sunday School“ na albume z roku 2012 s názvom "Everything Is Not Going To Be OK" od skupiny Black Clouds; „Transistors of Mercy“ od skupiny Polkadot Cadaver z ich albumu z roku 2013 s názvom "Last Call in Jonestown"; „Ayatollah of Rock 'n' Rolla“ od skupiny Soulfly z ich albumu z roku 2013 s názvom "Savages"; „Clear Light Of...“ od skupiny Hark z ich albumu z roku 2014 s názvom "Crystalline". Naposledy poskytol hosťujúce vokály v skladbe „Die to Live“ od skupiny Volbeat z ich pripravovaného albumu "Rewind, Replay, Rebound".
Fallonova mladšia sestra, Mary Alice Fallonová-Yeskeyová, sa objavuje v relácii televíznej stanice Food Network s názvom "Ace of Cakes" ako vedúca kancelárie spoločnosti Charm City Cakes v meste Baltimore v štáte Maryland.
Dňa 12. septembra 2013 Fallon ohlásil, že skupina Clutch musí odložiť svoje septembrové turné (okrem domáceho vystúpenia v meste Baltimore v štáte Maryland na Shindig Festivale), kvôli osobným zdravotným problémom. Cez stránku hudobnej skupiny na sociálnej sieti Facebook vydal Fallon stanovisko, so slovami Fallon bol operovaný 17. septembra 2013 a v októbri skupina pokračovala so svojím turné. Táto ťažká skúška inšpirovala Fallonov text v skladbe „Decapitation Blues“ z jedenásteho štúdiového albumu skupiny Clutch s názvom "Psychic Warfare".
Fallon žije so svojou rodinou v meste Silver Spring v štáte Maryland.

</doc>
<doc id="632662" url="https://sk.wikipedia.org/wiki?curid=632662" title="Leviathan">
Leviathan

Leviathan môže byť:

</doc>
<doc id="632663" url="https://sk.wikipedia.org/wiki?curid=632663" title="Leviathan (Volbeat)">
Leviathan (Volbeat)

„Leviathan“ je skladba dánskej hudobnej skupiny Volbeat z ich siedmeho štúdiového albumu "Rewind, Replay, Rebound". Je o rovnomennom biblickom morskom netvorovi a bola vydaná ako singel 15. mája 2019.
Hudobné video.
Hudobné video bolo režírované a produkované Adamom Rothleinom a spoločnosťou Ghost Atomic Pictures. Video zachytáva koncertné prevedenie skladby skupinou.

</doc>
<doc id="632664" url="https://sk.wikipedia.org/wiki?curid=632664" title="Zoznam veľmajstrov Rádu Božieho hrobu">
Zoznam veľmajstrov Rádu Božieho hrobu

Od roku 1847 stáli na čele Rádu Božieho hrobu následujúci veľmajstri:

</doc>
<doc id="632665" url="https://sk.wikipedia.org/wiki?curid=632665" title="Slovenská basketbalová liga 2018/19">
Slovenská basketbalová liga 2018/19

Slovenská basketbalová liga v sezóne 2018/19 bol 27. ročník extraligy basketbalistov, najvyššej basketbalovej súťaže mužov na Slovensku, ktorú organizuje Slovenská basketbalová asociácia (SBA) cez združenie Slovenská basketbalová liga (SBL). V lige súťažilo 9 účastníkov, čo je o 1 družstvo menej ako v minulej sezóne. Obhajca prvenstvadružstvo BK Levickí Patrioti, ktoré hralo zároveň aj Alpsko-jadranský pohár skončilo v semifinále. Svoj piaty titul získal BK Inter Bratislava.
Systém súťaže.
Systém SBL ostal rovnaký ako v predchádzajúcich sezónach. Po odohraní základnej časti dvakrát doma a vonku postúpilo najlepších 8 družstiev do play-off. Štvrťfinálové duely play-off sa hrali na 3 víťazné zápasy, nasledujúce duely už na 4 víťazné zápasy. Zo súťaže nikto nezostúpil.
Účastníci.
Poznámky: 

</doc>
<doc id="632668" url="https://sk.wikipedia.org/wiki?curid=632668" title="Poľský inštitút v Bratislave">
Poľský inštitút v Bratislave

Poľský inštitút v Bratislave () je kultúrna inštitúcia so sídlom na Námestí Slovenského národného povstania 27 v Bratislave.
Pôsobnosť.
"Poľský inštitút" bol otvorený v septembri 1950 a mal názov "Nové Poľsko". Od roku 1982 fungoval ako "Poľské informačné a kultúrne stredisko" a od 9. februára 1994 existuje ako "Poľský inštitút". Už od roku 1953 sídli na tej istej adrese na Námestí SNP 27. Inštitút spadá pod poľské Ministerstvo zahraničných vecí.
Úlohou inštitútu je šírenie informácií o Poľsku, popularizácia poľskej kultúry, prehlbovanie poľsko-slovenských vzťahov. Ťažiskovou formou realizácie cieľov sú výstavy v galérii – asi 12 expozícií ročne. Organizujú sa aj: koncerty, prednášky, projekcie filmov, autorské stretnutia, poetické večery, prezentácie kníh, vedecké semináre, stretnutia literátov, jazykovedcov a prekladateľov poľskej prózy a poézie – ročne viac ako 180 podujatí. Inštitút organizuje kurzy poľského jazyka. Knižnica obsahuje 10 000 kníh a 60 titulov časopisov. Podujatia inštitútu sa nekonajú len v Bratislave, ale aj v Košiciach, Žiline, Banskej Bystrici, Prešove, Nitre, Leviciach.

</doc>
<doc id="632669" url="https://sk.wikipedia.org/wiki?curid=632669" title="Mestský okruh číslo 2 (Košice)">
Mestský okruh číslo 2 (Košice)

Mestský okruh číslo 2 v Košiciach tvorí vonkajší okruh mesta Košice.
História.
Okruh vedie okrajovými mestskými časťami štvorpruhovými komunikáciami: Alejová, Trieda SNP, Watsonova, Hlinkova, Prešovská, Južné nábrežie, Nižné Kapustníky. Východná časť mestského okruhu sa v rokoch 1987 – 2008 budovala ako diaľničný privádzač ku diaľnici D1 mimoúrovňovo. Do 1. apríla 2020 bol okruh tvorený rýchlostnými cestami R2 a "PR3". Po tomto dátume boli cesty preklasifikované na cesty I. triedy s obmedzeným prístupom č. 16 a 20.
Trasa.
Košický mestský okruh číslo 2 začína v kruhovom objazde na ulici Moldavská cesta, ktorý spája túto ulicu s ulicami Trieda SNP a Alejová. Okruh potom pokračuje po Triede SNP smerom na sever až po Festivalové námestie pri košickom Amfiteátri. Cesta stále pokračuje na sever, teraz už však po Watsonovej ulici. Na konci ulice cesta významnejšie zabáča a pokračuje smerom ku UVLF na Hlinkovej ulici. Ďalej okruh vedie ponad rieku Hornád a križovatku Dargovských hrdinov smerom na juh po ceste I. triedy s obmezdeným prístupom 16, vedúcej po tzv. Južnom nábreží. V časti zvanej Nižné Kapustníky v mestskej časti Nad jazerom mestský okruh odbočuje smerom na západ ku križovatke VSS. Po prejdení križovatky okruh smeruje po Alejovej ulici pozdĺž Verejného cintorína až späť ku kruhovému objazdu na Moldavskej ceste.

</doc>
<doc id="632675" url="https://sk.wikipedia.org/wiki?curid=632675" title="Most Františka Jozefa">
Most Františka Jozefa



</doc>
<doc id="632676" url="https://sk.wikipedia.org/wiki?curid=632676" title="Most Červenej armády">
Most Červenej armády



</doc>
<doc id="632677" url="https://sk.wikipedia.org/wiki?curid=632677" title="Franz-Josef-Brücke">
Franz-Josef-Brücke



</doc>
<doc id="632678" url="https://sk.wikipedia.org/wiki?curid=632678" title="Štefánikov most">
Štefánikov most

Štefánikov most môže byť:

</doc>
<doc id="632679" url="https://sk.wikipedia.org/wiki?curid=632679" title="Ferencz József-híd">
Ferencz József-híd



</doc>
<doc id="632680" url="https://sk.wikipedia.org/wiki?curid=632680" title="Medicínske vedy">
Medicínske vedy



</doc>
<doc id="632681" url="https://sk.wikipedia.org/wiki?curid=632681" title="Tábor (Javorníky)">
Tábor (Javorníky)

Tábor () je najvyšší vrch geomorfologickej časti Ochodnická vrchovina vo východnej časti pohoria Javorníky.
Polohopis.
Nachádza sa približne severne od Kysuckého Nového Mesta, v jeho katastrálnom území. Leží v južnej časti Ochodnickej vrchoviny, na východnom okraji podcelku Nízke Javorníky. Vďaka polohe nad údolím Kysuce a v obklopení nižších vrchov, ponúka aj zásluhou drevenej rozhľadne na vrchole zaujímavý rozhľad na široké okolie. Pre svoju blízkosť a relatívne ľahkú dostupnosť z Kysuckého Nového Mesta je obľúbeným miestom vychádzok. Nenáročný výstup je odmenený zaujímavými pohľadmi na mesto. Na úpätí vrchu pramenia len menšie potoky, smerujúce do rieky Kysuca. 
Prístup.
Vrcholom Tábora vedie modro značená trasa (Cesta Vila Galvánka), vedúca z centra Kysuckého Nového Mesta až na "Vrchrieku" (). Severozápadne od vrcholu sa v lokalite "Majtánky" pripája zelená značka z Nesluše (prístup zo západu), ktorá sa v neďalekej lokalite "Klimkovci" odpája a pokračuje do Ochodnice (prístup od východu z údolia Kysuce).

</doc>
<doc id="632683" url="https://sk.wikipedia.org/wiki?curid=632683" title="5 More Days ’Til Summer">
5 More Days ’Til Summer

„5 More Days ’Til Summer“ je skladba amerického speváka Lennyho Kravitza. Skladba bola vydaná dňa 24. júla 2018 ako tretí singel z jeho jedenásteho štúdiového albumu "Raise Vibration". Skladba má základ v ťažkej basovej linke, pričom má výrazne rýchlejšie tempo ako ostatné single albumu. Po zvukovej stránke je táto skladba blízka klasickej Kravitzovej tvorbe predtým, ako začal experimentovať z rôznymi zvukmi a hudobnými štýlmi.

</doc>
<doc id="632689" url="https://sk.wikipedia.org/wiki?curid=632689" title="Slovenské národné hokejové mužstvo na ZOH 2018">
Slovenské národné hokejové mužstvo na ZOH 2018

Slovenské národné hokejové mužstvo sa na Zimných olympijských hrách 2018, ktoré sa uskutočnili v Pchjongčchangu, zúčastnilo v nižšie uvedenej zostave a obsadilo 10. miesto.

</doc>
<doc id="632699" url="https://sk.wikipedia.org/wiki?curid=632699" title="Pyxis (keramika)">
Pyxis (keramika)

Pyxis () je typ starogréckej keramiky.
Pyxis (mn. č. "pyxides"), keramická nádoba s vekom rôznych tvarov a veľkostí (len zriedka mal uchá), bol schránkou na šperky, kozmetiku (masti, líčidlá) a vlnu. Vyrábal sa aj zo skla, kovu alebo slonoviny. K pozoruhodným nálezom patrí atický pyxis geometrického štýlu (polovica 8. stor. pred Kr.) s tromi plastikami koní na veku.
Šperky gréckych žien (náušnice, náhrdelníky a náramky zvyšovali hodnotu vena vydatých žien) sú často vyobrazené na keramických vázach alebo pohrebných reliéfoch ako ich z pyxidov otrokyne svojím paniam podávajú. V menších pyxides sa uchovával najmä "psimythion" (bielidlo na tvár, púder pod líčidlá) vo forme tabletiek (tabletky uhličitanu olovnatého, namáčaním olova v octe vznikla korózia, ktorú potom zoškrabali), ktorý bol po rozpustení vo vode taký hustý, že ženám zakryl i prvé vrásky a iné chyby pleti. V starovekom Grécku bolo u žien v móde mať bielu pleť. Niektoré pyxidy sa dávali i do hrobiek. V Aténach sa na dipylských pohrebiskách našiel v niekoľkých variantoch, ako nízka vydutá nádobka s kónickým vekom, ako vysoká guľovitá (valcovitá) nádobka alebo ako nádobka v tvare zrezaného kužeľa.
V ranokresťanskom období slúžil pyxis (často vyrobený z bohato zdobenej slonoviny) ako posvätná obradná nádobka na uchovávanie kadidla, relikvií a hostií.
Typy a tvary pyxides.
Podľa typov a tvarov ho rozdeľujeme na: atický A, B, C, D (aj Nikosthenov pyxis ), korintský, špicatý, baňatý, pyxis v tvare truhlice, trojnohý, štvornohý a iné.
Korintský pyxis.
 
Iné tvary a typy.
 

</doc>
<doc id="632700" url="https://sk.wikipedia.org/wiki?curid=632700" title="Mestský okruh číslo 1">
Mestský okruh číslo 1

Mestský okruh číslo 1 môže byť:
na Slovensku:
v Česku:

</doc>
<doc id="632701" url="https://sk.wikipedia.org/wiki?curid=632701" title="Mestský okruh číslo 2">
Mestský okruh číslo 2

Mestský okruh číslo 2 môže byť:

</doc>
<doc id="632703" url="https://sk.wikipedia.org/wiki?curid=632703" title="Volbeat Guitar Collection">
Volbeat Guitar Collection

Volbeat Guitar Collection je partitúrna kniha skladieb od dánskej heavy metalovej skupiny Volbeat, ktorú skupina vydala v marci 2013 cez vydavateľstvo Hal Leonard.
Kniha obsahuje noty s tabulatúrami a textami skladieb „Fallen“, „Guitar Gangsters &amp; Cadillac Blood“, „Hallelujah Goat“, „Heaven nor Hell“, „I Only Wanna Be With You, „Maybellene i Hofteholder“, „The Mirror and the Ripper“, „16 Dollars“, „Still Counting“, „A Warrior's Call“ a „Who They Are“, určených pre hru na elektrickej gitare.

</doc>
<doc id="632707" url="https://sk.wikipedia.org/wiki?curid=632707" title="Nasrín Sotúdeová">
Nasrín Sotúdeová

Nasrín Sotúdeová (* 30. máj 1963, Teherán, Irán) je iránska právnička v oblasti ľudských práv a nositeľka Sacharovovej ceny za slobodu myslenia.
Je väznená iránskym autoritárskym režimom, v marci 2019 bola odsúdená na 38 rokov väzenia a ku 148 ranám bičom.
Život.
Sotúdeová bola prvýkrát zadržaná v roku 2010, kedy bola obvinená z činov proti národnej bezpečnosti a propagandy proti režimu. Odsúdili ju v januári 2011, a to na 11 rokov väzenia. Odvolací súd zmiernil jej trest na šesť rokov.
V roku 2012 vo väzení držala hladovku proti podmienkam uväznenia, nedostatočnému kontaktu s rodinou a obmedzeniu cestovania pre manžela a dcéru. Hladovka, trvajúca 49 dní, sa podpísala na jej zdraví - viedla u nej k poruchám zraku, závratom a drastickému schudnutiu.
V septembri 2013 Sotúdeovú nečakane prepustili, vrátila sa potom k svojej právnickej profesii a obhajobám v oblasti ľudských práv. Zastupovala aj rad žien, ktoré protestovali proti povinnému noseniu hidžábu.
V júni 2018 ju znovu zatkli a v marci 2019 v neprítomnosti odsúdili na 38 rokov odňatia slobody a ku 148 ranám bičom. Európsky parlament vyzval Irán, aby ju okamžite prepustil. Proti rozsudku protestuje tiež organizácia Amnesty International.

</doc>
<doc id="632709" url="https://sk.wikipedia.org/wiki?curid=632709" title="SOR NS 18">
SOR NS 18

SOR NS 18 je model českého mestského kĺbového autobusu, vyrábaný spoločnosťou SOR Libchavy.
Dizajn autobusu navrhol český architekt Patrik Kotas. Autobus konštrukčne vychádza zo základného typu SOR NS 12 (sólo verzia), ktorý bol predstavený v roku 2016. Prototyp modelu SOR NS 18 bol verejnosti prvýkrát predstavený na veľtrhu Czechbus 2018. V priebehu nasledujúcich rokov by mal SOR NS 18 vo výrobe nahradiť starší model SOR NB 18 City, ktorý je momentálne rozšírený vo viacerých slovenských či českých mestách.
Prevádzka na Slovensku.
V priebehu mája 2019 bola v Bratislave zahájená testovacia prevádzka prototypu autobusu. Zo začiatku sa testoval najmä na linke a hokejovej linke , v súvislosti s Majstrovstvami sveta v ľadovom hokeji 2019. Zároveň je Bratislava prvým mestom, kde bol tento typ autobusu vypravený do premávky s cestujúcimi
Od začiatku roka 2022 v Nitre premávajú prvé sériovo vyrábané autobusy SOR NS 18.
Dokopy 5 autobusov SOR NSG 18 s pohonom na CNG bude od septembra premávať v Trenčíne.
V roku 2023 bol do Košíc dodaný jeden kus tohto autobusu spoločne s dvoma kusmi autobusu SOR NSG 12. SOR NSG 18 je nasadený na linke .

</doc>
<doc id="632711" url="https://sk.wikipedia.org/wiki?curid=632711" title="Dvojvalcový vidlicový motor">
Dvojvalcový vidlicový motor

 
Dvojvalcový vidlicový motor (iné názvy: dvojvalcový V-motor, V2, vidlicový dvojvalec, dvojvalcový motor/dvojvalec do V, dvojvalcový motor/dvojvalec s valcami do V/s usporiadaním valcov do V/s usporiadaním do V) je vidlicový motor, ktorý pozostáva z dvoch valcov, rozdelených do dvoch radov. V každom valci pracuje jeden piest, oba zdieľajú spoločný kľukový hriadeľ. Kľukový hriadeľ je v spodnej časti motora, hlavy valcov v hornej. Osi valcov vytvárajú písmeno V, odkiaľ pochádza označenie motora.
Pripojenie ojníc na spoločný ojničný čap kľukového hriadeľa môže byť realizované jednoduchými ojnicami vedľa seba, vtedy je zvonku viditeľné mierne presadenie osí valcov. Alternatívne môže byť použitá jedna jednoduchá a jedna rozvidlená ojnica. Vtedy sú osi ojníc a teda aj valcov v rovine kolmej na os kľukového hriadeľa a takýto motor zároveň patrí do kategórie plochých motorov.
Použitie.
Motor sa často používa ako motocyklový. Vzhľadom na jeho kompaktné rozmery je ho možné montovať pozdĺžne, alebo priečne (posudzuje sa podľa polohy kľukového hriadeľa). V minulosti sa používal aj pre pohon automobilov, poháňal napríklad vozidlá Laurin &amp; Klement B a Laurin &amp; Klement C. 

</doc>
<doc id="632712" url="https://sk.wikipedia.org/wiki?curid=632712" title="Výkonové váhy">
Výkonové váhy



</doc>
<doc id="632713" url="https://sk.wikipedia.org/wiki?curid=632713" title="Wattové váhy">
Wattové váhy



</doc>
<doc id="632717" url="https://sk.wikipedia.org/wiki?curid=632717" title="Rammstein (album)">
Rammstein (album)

Rammstein (podľa CD), skupinou označovaný ako "album bez názvu" (), je siedmy štúdiový album nemeckej industriálno-metalovej skupiny Rammstein, ktorý nasledoval 10 rokov po predchádzajúcom štúdiovom albume "Liebe ist für alle da". Bol vydaný 17. mája 2019.
Album obsahuje, rovnako ako všetkých 6 predchádzajúcich albumov, 11 skladieb. Dňa 28. marca 2019 bol vydaný prvý singel s názvom „Deutschland“.
Dňa 16. apríla boli vydané úryvky ďalších dvoch skladieb, kde zaznelo len pár tónov a zároveň boli odhalené ich názvy. Skupina v nasledujúcich dňoch vydala úryvky všetkých skladieb, úryvky opäť obsahovali pár tónov a bol zároveň odhalený aj názov skladieb.
Dňa 26. apríla 2019 bol vydaný, na oficiálnom YouTube kanále skupiny, čiernobiely videoklip ku skladbe „Radio“, čo je v poradí druhá skladba albumu. Klip bol deň predtým tiež premietaný naživo v Berlíne, Kolíne nad Rýnom a Hamburgu. Klip sa počas nasledujúceho týždňa umiestnil na prvej pozícii v kategórii Trendy na českojazyčnej mutácii YouTube. Podľa médií ide o kontroverzný videoklip, ktorý okrem iného obsahuje scény mladej ženy, ktorá masturbuje s použitím rádia alebo staršiu ženu, ktorá kojí rádio. Samotná skladba bola vydaná o deň skôr, teda 25. apríla, jej premiéra bola sprostredkovaná niekoľkými rozhlasovými stanicami.
Zoznam skladieb.
Nevydané skladby.
V priebehu nahrávania albumu bolo tiež nahraných viac ako 11 ďalších skladieb, ktoré nebudú vydané. Medzi tieto skladby patrí aj „RAMM4“, ktorá bola použitá v traileri na nadchádzajúce turné.

</doc>
<doc id="632719" url="https://sk.wikipedia.org/wiki?curid=632719" title="Varta futsal liga 2018/19">
Varta futsal liga 2018/19

Varta futsal liga 2018/19 bol 26. ročník 1. Slovenskej ligy futsalistov, najvyššej futsalovej súťaže mužov na Slovensku, kontrolovanej Slovenským futbalovým zväzom (SFZ), resp. Výkonným výborom Slovenského futsalu. V súťaži účinkovalo 9 družstiev, čo je o jeden tím menej ako v minulej sezóne. Svoj druhý titul získalo družstvo Pinerola Futsal 1994 Bratislava, ktoré vo finálovej sérii zvíťazilo nad Mimel Lučenec.
Systém súťaže.
Systém súťaže sa oproti minulej sezóne nezmenil. Po základnej časti (ZČ), v ktorej odohral každý s každým zápasy jedenkrát doma a vonku, nasledovalo play-off. Do play-off postúpilo 8 najlepších družstiev po ZČ, pričom všetky boli zaradené do štvrťfinále. To sa hralo na 3 víťazné zápasy, rovnako ako semifinále a finále. Play-off o 3. miesto sa hralo na 2 víťazné zápasy. 
Účastníci.
Poznámky: 

</doc>
<doc id="632722" url="https://sk.wikipedia.org/wiki?curid=632722" title="Materializovaná miera">
Materializovaná miera



</doc>
<doc id="632724" url="https://sk.wikipedia.org/wiki?curid=632724" title="Časti Petržalky">
Časti Petržalky

Toto je zoznam miestnych častí a lokalít Petržalky. 

</doc>
<doc id="632725" url="https://sk.wikipedia.org/wiki?curid=632725" title="Čapajevova ulica (Bratislava)">
Čapajevova ulica (Bratislava)

Čapajevova ulica (v roku 1950 Hybešova) bola ulica v Petržalke, ktorá bola asanovaná v súvislosti s výstavbou panelového sídliska Dvory.
Stála približne na mieste dnešnej Röntgenovej ulice.
Rovnaký názov mala neskôr iná ulica v Petržalke, ktorá bola v roku 2019 premenovaná na Ulica Ondreja Štefanka.
Pomenovaná na počesť ruského boľševického veliteľa Vasilija Čapajeva.

</doc>
<doc id="632726" url="https://sk.wikipedia.org/wiki?curid=632726" title="Lysianska brázda">
Lysianska brázda

Lysianska brázda je geomorfologická časť podcelku Vysoké Javorníky v pohorí Javorníky. Rozprestiera sa na západnom okraji pohoria a zaberá údolie potoka Lysky a Beňadín, medzi Lysou pod Makytou a Lyským priesmykom.
Polohopis.
Územie sa nachádza na západnom okraji podcelku i celého pohoria Javorníky v okrese Púchov. Leží v strategicky významnom údolí, ktorým vedie dôležitá cestná i železničná spojnica s Moravou. V Lysianskej brázde leží len obec Lysá pod Makytou a Lúky. Územie na Slovensku obklopuje na severe a východe ležiaca Lazianska vrchovina, geomorfologická časť Javorníkov a južne situovaná Kýčerská hornatina, podcelok Bielych Karpát. 
Západný okraj Javorníkov patrí do povodia Váhu, konkrétne do čiastkového povodia Bielej vody. Táto rieka preteká východným okrajom brázdy, kde priberá potok Beňadín, pretekajúci strednou časťou územia. V osi údolia pokračuje až po Lyský priesmyk (už na území Česka) potok Lysky, ktorého tok kopírujú aj dôležitá cesta I/49 z Púchova na Moravu, ako aj železničná trať Púchov – Horní Lideč.
Chránené územia.
Juhozápadná časť Javorníkov nepatrí do žiadnej z blízkych chránených krajinných oblastí (Kysuce a Biele Karpaty). Osobitne chránené územia sa v tejto časti Javorníkov rovnako nenachádzajú.
Turizmus.
Západný okraj Javorníkov patrí medzi turisticky pokojné oblasti, ktorou návštevníci pokračujú na neďaleké lokality. Z Lúk cez Lazy pod Makytou vedie prístupová cesta do strediska na vrchu Kohútka (). Celá oblasť je charakteristická samotami, hojne využívanými chalupármi. Na neďalekú Makytu () vedie z obce Lysá pod Makytou žlto značený chodník. Nad osadou Strelenka je na moravskej strane hranice rozhľadňa "Čubův kopec" (), ktorá poskytuje zaujímavý výhľad na široké okolie.

</doc>
<doc id="632728" url="https://sk.wikipedia.org/wiki?curid=632728" title="Dvojvalcový V-motor">
Dvojvalcový V-motor



</doc>
<doc id="632729" url="https://sk.wikipedia.org/wiki?curid=632729" title="Vidlicový dvojvalec">
Vidlicový dvojvalec



</doc>
<doc id="632730" url="https://sk.wikipedia.org/wiki?curid=632730" title="Dvojvalcový motor do V">
Dvojvalcový motor do V



</doc>
<doc id="632731" url="https://sk.wikipedia.org/wiki?curid=632731" title="Dvojvalec do V">
Dvojvalec do V



</doc>
<doc id="632732" url="https://sk.wikipedia.org/wiki?curid=632732" title="Dvojvalcový motor s valcami do V">
Dvojvalcový motor s valcami do V



</doc>
<doc id="632733" url="https://sk.wikipedia.org/wiki?curid=632733" title="Dvojvalcový motor s usporiadaním valcov do V">
Dvojvalcový motor s usporiadaním valcov do V



</doc>
<doc id="632734" url="https://sk.wikipedia.org/wiki?curid=632734" title="Dvojvalcový motor s usporiadaním do V">
Dvojvalcový motor s usporiadaním do V



</doc>
<doc id="632735" url="https://sk.wikipedia.org/wiki?curid=632735" title="Dvojvalec s valcami do V">
Dvojvalec s valcami do V



</doc>
<doc id="632736" url="https://sk.wikipedia.org/wiki?curid=632736" title="Dvojvalec s usporiadaním valcov do V">
Dvojvalec s usporiadaním valcov do V



</doc>
<doc id="632737" url="https://sk.wikipedia.org/wiki?curid=632737" title="Dvojvalec s usporiadaním do V">
Dvojvalec s usporiadaním do V



</doc>
<doc id="632738" url="https://sk.wikipedia.org/wiki?curid=632738" title="Medveďovej ulica">
Medveďovej ulica



</doc>
<doc id="632740" url="https://sk.wikipedia.org/wiki?curid=632740" title="Kamil Krofta">
Kamil Krofta

Prof. Kamil Krofta (* 17. júl 1876, Plzeň, Rakúsko-Uhorsko – † 16. august 1945, Vráž, Česko-Slovensko) bol český historik Gollovej školy, univerzitný profesor, československý politik a diplomat.
Biografia.
Krofta sa narodil a vyrastal v Plzni. Jeho otcom bol plzenský advokát a starosta Josef Krofta. Začal študovať históriu v Prahe na Karlovej univerzite v roku 1894, neskôr medzi rokmi 18961899 študoval vo Viedni. Od roku 1901 pracoval v českých Národných archívoch a vyučoval na univerzite. Od roku 1912 pôsobil ako profesor pre rakúske (neskôr tiež české) dejiny na Karlovej univerzite, patril medzi žiakov Gollovej školy myslenia (nazvanej podľa profesora Jaroslava Golla. Vo svojom výskume sa Krofta zameriaval na neskorú stredoveké a ranočeské dejiny, obzvlášť na poddanstvo a cirkev.
Politicky bol členom pravicovej strany Československá národná demokracia. Po vzniku Československa začal pôsobiť v diplomatických službách. Od roku 1920 pôsobil v Talianskom kráľovstve, bol prvým vyslancom ČSR pri Svätej stolici do roku 1921, následne bol prvý riadny vyslanec ČSR v Rakúsku. Pri krátkom vatikánskom pôsobení bol Kroftov najväčší úspech, keď Vatikán po konzultáciách s československou vládou
v novembri 1920 oznámil nomináciu troch nových biskupov na Slovensku – Mariana Blahu do Banskej Bystrice, Jána Vojtaššáka na Spiš a Karola Kmeťka do Nitry. Medzi rokmi 19251927 pôsobil ako československý vyslanec v Berlíne. Vo februári 1927 sa stal zástupcom ministra zahraničných vecí (a súčasne do r. 1930 prednostom politickej sekcie MZV), ktorý koordinoval chod ministerstva a súčasne viedol mnoho dôležitých rokovaní. Krofta sa výrazne zaslúžil o uznanie ČSR Svätou stolicou – tzv. rozhovory o "modus vivendi" s Vatikánem (1927) a o realizáciu československého prístavného pásma v Hamburgu.
Vrchol jeho politickej kariéry prišiel v roku 1936. Od 29. februára 1936 do 29. septembra 1938 pôsobil ako minister zahraničných vecí ČSR až do faktického konca prvej Československej republiky po Mníchovskej zrade. Nastúpil do druhej Hodžovej (celkovo 16.) vlády, práve namiesto Milana Hodžu, ktorý sa postu vzdal kvôli zmiereniu Republikánskej strany poľnohospodárskeho a maloroľníckeho ľudu s prezidentom Československa Edvardom Benešom. Krofta bol Benešovým stúpencom, a tak Beneš naďalej jeho prostredníctvom určoval základné smery československej zahraničnej politiky. Ako minister nebol veľmi úspešný, v neskorších fázach vládnutia bol prakticky len vykonávateľ vôle prezidenta Beneša, nepodarilo sa mu uspieť pri tvorbe tzv. východného Locarna a nevyšli mu ani snahy o presadenie jednotného paktu Malej dohody.
Po ústupe z politických pozícií sa vrátil k publicistickej činnosti. Od roku 1940 napísal niekoľko ďalších národno-obranných historických spisov, najmä "Nesmrtelný národ" (1940) a "Dějiny československé", ktoré mohli vyjsť až po oslobodení (1946). Aktívne sa zúčastnil protinacistického odboja, v roku 1943 sa stal jedným z vodcov Prípravného revolučného národného výboru. Zomrel v sanatóriu vo Vráži krátko po skončení druhej svetovej vojny na následky väznenia v terezínskej Malej pevnosti, kde bol internovaný od januára 1944.

</doc>
<doc id="632741" url="https://sk.wikipedia.org/wiki?curid=632741" title="Arcibiskupstvo olomoucké">
Arcibiskupstvo olomoucké



</doc>
<doc id="632744" url="https://sk.wikipedia.org/wiki?curid=632744" title="Neoklasický metal">
Neoklasický metal

Neoklasický metal je štýl heavymetalovej hudby, ktorý je značne ovplyvnený vážnou hudbou a zvyčajne využíva technicky náročný štýl hrania, zahŕňajúci prvky prevzaté z vážnej hudby a zo speed metalu. Priekopníkom štýlu bol Ritchie Blackmore zo skupiny Deep Purple, ktorý zlúčil klasické melódie a blues rock. K významným hráčom sa neskoršie zaradil Yngwie Malmsteen, ktorý v 80. rokoch zásadne prispel k rozvoju štýlu. K ďalším významným hráčom patria Randy Rhoads, John Petrucci, Jason Becker, Tony MacAlpine, Vinnie Moore, Uli Jon Roth, Stéphan Forté, Wolf Hoffmann či Timo Tolkki.
Definícia.
Neoklasický metal odvodzuje svoj názov od voľne ponímaného konceptu vážnej hudby. V tomto ponímaní sa ale odlišuje od toho, ako sa chápe neoklasicizmus v rámci tradície vážnej hudby. Pod neoklasicizmom sa zväčša myslí hnutie v modernistickej hudbe, ktoré sa vyvinulo približne začiatkom 20. storočia, po tom ako sa skončilo klasicistické obdobie; vrcholné obdobie dosiahlo medzi dvoma svetovými vojnami.
Na druhej strane, neoklasický sa neobmedzuje len na preberanie klasicistických estetických ideálov, ako sú rovnováha a formalizmus. Ovplyvnený je tiež romantizmom a barokom sedemnásteho a prvej polovice osemnásteho storočia. Tvorba neskorobarokových skladateľov, ako boli Vivaldi, Handel či Bach, bola často veľmi vyumelkovaná. Týmto aspektom barokovej hudby je ovplyvnená tvorba neoklasických metalových interpretov ako Yngwie Malmsteen či Joshua Perahia. Čo sa týka využívania rôznych dekoratívnych a nápaditých techník, ako sú napríklad rýchle pasáže, boli ovplyvnení tiež neskoršími skladateľmi ako bol huslista Niccolò Paganini.
Neoklasický metal nazerá na klasickú hudbu tak, ako ju chápe široká verejnosť, a nie sú preň dôležité odbornejšie technické definície používané v klasických kruhoch..
Charakteristické znaky.
Aj keď neoklasický metal sa v teórii i štruktúre odlišuje od neoklasickej orchestrálnej hudby, pri použití určitých techník a akordových progresií sa stáva metalová skladba neoklasickou. Komplexnosť tónov a stupníc znemožňuje hrať neoklasický metal bez značných znalostí hudobnej teórie. Na rozdiel od ostatných druhov hudby, v neoklasickom metale sa vzájomne lahodiace tóniny menia uprostred skladby, čím vzniká väčší priestor pre umeleckú slobodu. Kvôli svojim jedinečným akordovým progresiám a disharmonickým zvukom sa často využívajú molové tóniny.
Medzi zvyčajné črty možno zaradiť využívanie arpeggií a zmenšených septakordov. Keďže zmenšené septakordy sa v podstate skladajú z intervalov malých tercií, rovnako vytvárajú kontrastujúce napätie k neoklasickým postupom často zložených z kvintakordov a sextakordov. Rozšírené sú tiež pentatonické stupnice, ktoré obsahujú dva druhy vzdialenosti medzi jednotlivými stupňami, a to celotónové (veľká sekunda) a jedenapoltónové (malá tercia). Obmieňanie stupníc počas hrania je dobrým príkladom toho, ako neoklasický metal využíva dve rôzne stupnice navrstvené jedna na druhej, čím sa zveľaďujú melodické linky.
História.
V priebehu 60. a 70. rokov 20. storočia vyšlo množstvo nahrávok, ktoré ovplyvnili tento štýl; najväčšmi Concerto for Group and Orchestra od Deep Purple a nahrávky skupiny Rainbow. Prvé prieniky hard rocku a heavy metalu s prvkami vážnej hudby možno badať v tvorbe umelcov ako Jon Lord, Keith Emerson, Ritchie Blackmore, Uli Jon Roth či Randy Rhoads. Ale až v priebehu 80. rokov možno hovoriť o svojbytnom štýle.
Heavymetalová gitarová technika prešla v období od konca 60. do svojho vrcholu koncom 80. rokov rapídnym vývojom, avšak až do 80. rokov iba niektorí gitaristi vycibrili svoje zručnosti na úroveň charakteristickú pre neoklasický metal. Popularizácia a rast neoklasického metalu úzko súvisí so vzostupom používania gitarovej techniky zvanej „shredding“.
„Zlaté časy“ neoklasického metalu nastali v druhej polovici 80. rokov, kedy sa vyrojilo množstvo pompéznych gitarových sólových hráčov, ktorí vydávali prevažne inštrumentálne albumy pod hlavičkou vydavateľstva Mika Varneyeho Shrapnel Records. Švédsky gitarista Yngwie Malmsteen, vo všeobecnosti považovaný za stvoriteľa a stále vládnuceho kráľa neoklasického metalu, prišiel v roku 1982 na popud Varneyeho do Spojených štátov, aby tu podpísal zmluvu zo Shrapnel Records.
Koncom 80. rokov sa v Shrapnele objavilo množstvo ďalších interpretov, ktorých možno považovať za ukážkové príklady neoklasického štýlu: Tony MacAlpine, Vinnie Moore, Joey Tafolla, Michael Angelo Batio, Paul Gilbert, David T. Chastain, Jason Becker, či Marty Friedman.
V posledných rokoch sa dielam neoklasického metalu dostáva uznanie predovšetkým u gitaristov z umeleckého podzemia, keďže štýl mimo tejto komunity nie je príliš známy. V dnešnej dobe fungujú predovšetkým kapely ako celky, na rozdiel od minulosti, keď sa štýlu venovali najmä „sólisti“. Medzi najznámejších interpretov neoklasického metalu súčasnosti patria napr. Rhapsody of Fire, Vitalij Kuprij, Trans-Siberian Orchestra, Herman Li, Cacophony, Symphony X, Rata Blanca, Narnia, Time Requiem, At Vance, Galneryus, Mastercastle, Versailles, Sound Horizon, Concerto Moon, Pier Gonella, Adagio, Dark Moor, Artension a Stratovarius. 
Rozšírenou praxou v rámci žánru je adaptácia klasických hudobných skladieb do rock/metalového formátu. Veľký vplyv má kvôli svojim jedinečným harmóniám a technikám, ktoré sa dobre dopĺňajú z rockom, predovšetkým hudba z obdobia baroka a klasicizmu.
Literatúra.
4. Adams, Ricci "Specific Intervals" http://www.musictheory.net/lessons/31

</doc>
<doc id="632745" url="https://sk.wikipedia.org/wiki?curid=632745" title="Štvorvalcový V-motor">
Štvorvalcový V-motor



</doc>
<doc id="632746" url="https://sk.wikipedia.org/wiki?curid=632746" title="Štvorvalcový motor do V">
Štvorvalcový motor do V



</doc>
<doc id="632747" url="https://sk.wikipedia.org/wiki?curid=632747" title="Štvorvalec do V">
Štvorvalec do V



</doc>
<doc id="632748" url="https://sk.wikipedia.org/wiki?curid=632748" title="Štvorvalcový motor s valcami do V">
Štvorvalcový motor s valcami do V



</doc>
<doc id="632749" url="https://sk.wikipedia.org/wiki?curid=632749" title="Štvorvalcový motor s usporiadaním valcov do V">
Štvorvalcový motor s usporiadaním valcov do V



</doc>
<doc id="632750" url="https://sk.wikipedia.org/wiki?curid=632750" title="Štvorvalcový motor s usporiadaním do V">
Štvorvalcový motor s usporiadaním do V



</doc>
<doc id="632751" url="https://sk.wikipedia.org/wiki?curid=632751" title="Štvorvalec s valcami do V">
Štvorvalec s valcami do V



</doc>
<doc id="632752" url="https://sk.wikipedia.org/wiki?curid=632752" title="Štvorvalec s usporiadaním valcov do V">
Štvorvalec s usporiadaním valcov do V



</doc>
<doc id="632753" url="https://sk.wikipedia.org/wiki?curid=632753" title="Štvorvalec s usporiadaním do V">
Štvorvalec s usporiadaním do V



</doc>
<doc id="632758" url="https://sk.wikipedia.org/wiki?curid=632758" title="Bledské jazero">
Bledské jazero

Bledské jazero () je jazero, ktoré leží na severozápade Slovinska. Vzniklo na konci poslednej ľadovej doby roztopením Bohinjského ľadovca. Jazero nemá žiadny významný prítok, zásobujú ho predovšetkým podzemné pramene. Tektonický pôvod prezrádzajú termálne pramene v jeho severovýchodnej časti. Tie spôsobujú, že voda v jazere je príjemne teplá – až 26 °C. Je jedným z najteplejších alpských jazier, takže umožňuje kúpanie počas celého leta až do septembra.
Okolie.
Okolie jazera tvoria lesnaté stráne pohorí Pokljuka a Jelovica, za ktorými vystupují Karavanky a hrebene Júlskych Álp. Fotogenickosť miesta umocňuje ostrov pomenovaný „Blejski Otok“ s pútnickým kostolom panny Márie so staroslovanským cintorínom. Kostol sa teda nachádza uprostred jazera. Na ostrov premáva loď v programe jeden a pol hodinového výletu, kedy je polhodina venovaná práve tomuto pútnickému miestu. Ďalším miestom, ktoré upútava pozornosť návštevníkov, je skalný výbežok s hradom na vrchole Blejski grad, ktorý sa nachádza 140 metrov nad hladinou. Časť hradu je dnes upravená ako štýlová reštaurácia, zvyšok slúži ako mestské múzeum.
Športové stredisko.
Bledské jazero je vyhľadávaným strediskom vodných i zimných športov. Pravidelne sa tu usporadúvajú veslárske regaty a niekoľkokrát sa tu konali Majstrovstvá sveta vo veslovaní. Medzi športovcami je jazero veľmi obľúbené pre kúzlo tunajšej krajiny, ktorá prevyšuje umelo vybudované vodné kanály. Na západnom brehu jazera sa nachádza prístav športových lodí a kemp.
Vznik a údaje.
Jazero vzniklo pred 14-tisíc rokmi pri ústupe Bohinjského ľadovca. Na dĺžku meria 2,12 kilometra a na šírku 1,38 km. Maximálna hĺbka dosahuje 30 metrov. Termálne pramene v severovýchodnej časti vedú do troch plaveckých bazénov v tunajších hoteloch. Jazero je chránené horami od chladných severných vetrov. Mierne podnebie a termálne pramene zaisťujú dlhú letnú sezónu. Voda má v lete až 26 °C a žije v nej 19 druhov rýb. Voda jazera je priezračná do hĺbky niekoľkých metrov. Okolo jazera vedie 5,5 kilometra dlhá turistická trasa. Jazero sa využíva aj na kúpanie. Niektoré miesta na pobreží jazera nie sú pre verejnosť prístupné, ale môžu ich navštíviť iba hostia miestnych hotelov a kúpeľných zariadení.
História.
Prví ľudia sa v okolí jazera usadili už v kamennej dobe. Boli tu objavené aj hroby z neskoršej doby železnej. Prvé slovanské osídlenie sa objavuje v 7. storočí, druhá vlna slovanského osídlenia je datovaná do 9. a 10. storočia. V roku 782 pripadol Bled a okolie Frankom. V roku 1011 venoval cisár Henrich II. tunajší hrad biskupom z Brixenu. Tí tu vydržali až do 19. storočia. V roku 1858 sa hrad dostal do majetku Viktora Ruarda, majiteľa železiarní v Jesenici. V roku 1919 kúpil hrad s jazerom miestny hoteliér Ivan Kend. Pred 2. svetovou vojnou ho získal štát. Už pred tým tu švajčiarsky lekár Arnold Rikli zriadil liečebný inštitút. V roku 1895 nechal postaviť drevené kúpele a chaty. V roku 1899 vybudoval väčšie kúpele. Medzi svetovými vojnami jazero fungovalo ako letné sídlo juhoslovanskej kráľovskej rodiny. Po roku 1945 slúžilo komunistickým funkcionárom vrátane J. B. Tita.
Bledský hrad.
Hrad sa vyvinul z niekdajšej románskej veže, ktorá tu zrejme stála na prelome 10. a 11. storočia. V neskorom stredoveku pribudli ďalšie veže a opevnenia. Ďalšie budovy vyrástli v období baroka. Hrad má dve nádvoria. Najcennejšou dochovanou stavbou je kaplnka zo 16. storočia, barokovo upravená okolo roku 1700, kedy vznikli iluzionistické fresky.
Kostol svätého Martina.
Pod hradným vrchom leží kostol svätého Martina z roku 1905, ktorý nahradil pôvodný kostol z 15. storočia. Na úprave kostola sa podieľal aj architekt Jože Plečnik.
Bledský ostrov.
V jazere leží ostrov s kostolom Nanebovzatia Panny Márie. Archeológovia na ostrove objavili stopy osady z 11. až 8. storočia pred Kristom a slovanské kultové miesta z 9. a 10. storočia po Kristovi so základmi predrománskej kaplnky. Trojloďová románska bazilika tu bola založená v roku 1142. V 15. storočí bola goticky upravená a v roku 1509 ju zničilo zemetrasenie. Súčasný vzhľad kostola je barokový zo 17. storočia. Vo vnútri sa nachádzajú zvyšky gotických malieb a gotická soška Panny Márie, Hlavný oltár je z roku 1747. Tri bočné oltáre z čierneho mramoru sú z roku 1700. Nad kostolnou loďou je inštalovaný aj tzv. zvon želaní (podľa tradície je potrebné trikrát zazvoniť pre splnenie želania). Zvonica vedľa kostola pochádza z 15. storočia a má výšku 54 metrov.

</doc>
<doc id="632762" url="https://sk.wikipedia.org/wiki?curid=632762" title="Jazero Bled">
Jazero Bled



</doc>
<doc id="632764" url="https://sk.wikipedia.org/wiki?curid=632764" title="Realimentačný syndróm">
Realimentačný syndróm

Realimentačný syndróm () je chorobný stav, ktorý je následkom metabolických porúch, ktoré vznikajú pri náhlom masívnom prísune živín do organizmu dlhodobo podvyživeného alebo hladujúceho človeka. Jeho príčinou je náhle obnovenie metabolických pochodov pri deficite podstatných substrátov a so súčasným presunom iónov draslíka, horčíka a fosfátu do vnútrobunečného priestoru.
História.
Prípady úmrtí po náhlom požití výdatnej stravy dlhodobo podvyživenými si lekári všimli už v historických dobách. Známe sú u oslobodených hladujúcich väzňov z koncentračných táborov alebo u podvyživených vojakov po prepustení zo zajatia (aj keď nie všetky boli následkom realimentačného syndrómu). Z roku 1981 je známy prvý popis úmrtia po bohatej parenerálnej výžive pacienta. Podrobnejšie bol tento stav preskúmaný až v období po 2. svetovej vojne, kedy boli zistené aj súvisiace zmeny vnútorného prostredia organizmu.
Príčina.
Pri  dlhodobom hladovaní alebo podvýžive organizmus spotrebúva okrem tukových zásob aj svalovú hmotu. Dochádza k zániku buniek a pritom sa vyčerpajú zásoby minerálov, nachádzajúcich sa vo vnútrobunečnom priestore: draslíka, horčíka a fosfátu. Tiež vzniká deficit mikronutrientov a vitamínov, pričom je klinicky závažné vyčerpanie zásob tiamínu (vitamín B1). Po obnovení prísunu živín, zvlášť pri intenzívnej parenterálnej výžive pacienta, ako reakcia na podanie glycidov zvyšuje sa sekrécia inzulínu, ktorý má mnohoraké priame aj sprostredkované účinky na metabolické deje. Priamo spôsobuje presun draslíka, horčíka a fosfátov z mimobunečnej tekutiny (vrátane krvi) do buniek. Zintenzívnenie metabolizmu vedie k rýchlemu spotrebovaniu fosfátov, ktoré sú (okrem iného) podstatnou zložkou adenozíntrifosfátu (ATP), kľúčového zdroja energie pri základných metabolických pochodoch. Významné je tiež rýchle spotrebovanie zvyšných zásob tiamínu, ktorý je kofaktorom enzýmov v Krebsovom cykle, kľúčovom reťazci chemických reakcii v bunkách, ktorým získavajú energiu. Následkom je výrazný pokles hladiny draslíka a horčíka v krvi, ktorý spôsobuje svalovú slabosť až ochrnutie so zastavením dýchania, poruchy srdcového rytmu až jeho zastavenie. Chýbanie minerálov a metabolické odchýlky vedú k rozvratu vnútorného prostredia organizmu, napríklad laktátovej acidóze a k poruchám funkcie viacerých orgánov - nervového systému s poruchami vedomia, srdca s jeho zlyhávaním až zastavením, k zlyhaniu obličiek a ďalším vážnym poruchám vitálnych funkcii.
Výskyt.
Predpokladá sa hlavne u ľudí v regiónoch, postihnutých živelnými pohromami a vojnou. Ale vyskytuje sa aj v bohatých krajinách. Realimentačný syndróm sa vyskytuje u podvyživených klientov sociálnych zariadení, starých ľudí s poruchami príjmu potravy, ale aj neschopných postarať sa o seba, u pacientov s ochoreniami tráviaceho traktu, so zhubnými nádormi, u ktorých po prijatí do nemocnice začala intenzívna realimentácia, zvlášť v spojení s parenterálnou výživou. Realimentačný syndróm sa môže vyskytnúť aj pri realimentácii pacientov, ktorí vedome dlhodobo odmietali stravu - hladovkárov alebo s mentálnou anorexiou. Aj u týchto sa môžu vyskytnúť neočakávané náhle úmrtia.
Diagnostika.
Diagnóza realimentačného syndrómu sa stanovuje jednoducho, ak sa na túto možnosť myslí - u dlhodobo podvyživeného pacienta stačí vyšetrením zistiť nízke koncentrácie draslíka, horčíka a fosfátov v krvi. Vyšetrenie je potrebné opakovať v priebehu prvého dňa realimentácie.
Prevencia a liečba.
Prevencia a liečba realimentačného syndrómu je v princípe jednoduchá. Je potrebné na niekoľko dní spomaliť energetický príjem organizmu (množstvo sacharidov obmedziť na 150 - 200 gramov denne) a postupne, za denného biochemického monitorovania vnútorného prostredia pacienta podávať chýbajúce minerály a tiamín. Vzhľadom k určitému riziku srdcového zlyhania nie je prvých dňoch liečby vhodné podávať pacientovi veľký objem tekutín. Najťažší pacienti by vyžadujú liečbu na jednotke intenzívnej starostlivosti.
Prognóza.
Hoci realimentačný syndróm je potenciálne smrteľné ochorenie, pri včas stanovenej diagnóze, správnom postupe realimentácie a liečbe je možné vyhnúť sa jeho najzávažnejším následkom.

</doc>
<doc id="632765" url="https://sk.wikipedia.org/wiki?curid=632765" title="Inna Puhajková">
Inna Puhajková

Inna Puhajková (* 2. marec 1986, Rovno, Ukrajinská SSR, Sovietsky zväz) je česká moderátorka a modelka ukrajinského pôvodu.
Biografia.
Inna Puhajková sa narodila 2. marca 1986 v ukrajinskom meste Rovno v Sovietskom zväze. Jej mama je dcérou Volyňských Čechov, otec je Ukrajinec. Na začiatku 90. rokov 20. storočia prišli do Česka.
V roku 2002 si zahrala v amatérskom seriáli "Parťáci S.R.O" sestru Tomáša Magnuska.
Študovala na Strednej policajnej škole Ministerstva vnútra v Prahe, kde v roku 2006 maturovala. Tri roky strávila v Spojených štátoch, potom aj v Rusku. Hovorí plynule anglickým aj ruským jazykom. Jej priateľom bol legendárny český hokejista Jaromír Jágr, s ktorým dlho žila. V roku 2013 študovala v treťom ročníku na súkromnej Vysokej škole finančnej a správnej v Prahe v odbore "Marketingová komunikácia", no doposiaľ (február 2019) nie je vedená v registri absolventov vysokej školy.
Od novembra 2012 pracuje ako športová reportérka TV Nova. Od februára 2013 pracuje aj ako moderátorka relácie "Športové noviny".

</doc>
<doc id="632767" url="https://sk.wikipedia.org/wiki?curid=632767" title="Exploration Mission 1">
Exploration Mission 1



</doc>
<doc id="632769" url="https://sk.wikipedia.org/wiki?curid=632769" title="Daniel Takáč">
Daniel Takáč

Ing. Daniel Takáč (* 12. január 1971, Praha) je český moderátor a televízny spravodaj Českej televízie špecializujúci sa na politiku. V súčasnosti striedavo so Zuzanou Tvarůžkovou moderuje reláciu "Interview ČT24".
Biografia.
Narodil sa v hlavnom meste Česko-Slovenska, Prahe. Študoval na Strednej priemyselnej škole dopravnej v Prahe, kde maturoval v roku 1989. V štúdiu ďalej pokračoval na elektrotechnickej fakulte Českého vysokého učenia technického v Prahe. V roku 1994 promoval a získal titul inžinier. Už počas štúdia pracoval v Českom rozhlase.
Počnúc rokom 1991 pôsobí v Českom rozhlase ako moderátor a redaktor na stanici Rádiožurnál.
Od roku 1994 až do apríla 2005 pracoval v súkromnej televízii Prima. Medzi rokmi 1997 až 2001 bol dokonca šéfredaktorom spravodajstva. Následne prešiel do Českej televízie, v ktorej uvádzal relácie: 

</doc>
<doc id="632770" url="https://sk.wikipedia.org/wiki?curid=632770" title="Thaleia Flora-Karavia">
Thaleia Flora-Karavia

Thaleia Flora-Karavia (novogrécky: Θάλεια Φλωρά-Καραβία, (* 1871 Siatista† 17. január 1960, Atény) bola grécka výtvarná umelkyňa. Je autorkou impresionistických kresieb a akvarelov.
Život.
Thaleia Flora sa narodila v roku 1871 v meste Siatista v Západnej Makedónii. V 1874 sa presťahovala s rodinou do Istanbulu. Tu dosiahla základné vzdelanie medzi 1883 až 1888 na dievčenskej škole „Zappeion“. Po úspešnom skončení pracovala jeden rok ako učiteľka. Potom sa rozhodla študovať maľbu a v roku 1895 sa presťahovala do Mníchova, kde pracovala s Georgiosom Jakobidesom (1853 – 1932) a Nikolaosom Gyzisom (1842 – 1901). 
Pretože ako žena v tej dobe nemohla dostať vzdelanie na umeleckej škole "Akademie der Bildenden Künste München", brala kurzy kreslenia a maľby na súkromnej škole. Študovala po boku umelcov ako Nikolaos Vokos (1859 – 1902), Paul Nauen (1859 – 1932), Anton Ažbe (1862 – 1905) a Walter Thor (1870 – 1929). V 1898 sa vrátila do Istanbulu a v 1900 odišla späť do Mníchova. 
Flora cestovala do rôznych miest Európy. V roku 1906 mala výstavu v Aténach so Sophiou Laskaridou. Počas jej návštevy Egypta v 1907 sa vydala za novinára Nicholasa Karavia. Na najbližších 30 rokov sa jej domovom stala Alexandria.
Založila tam umeleckú školu a viedla ju. Počas prvej balkánskej vojny (1912/13) sa rozhodla nasledovať gréckych vojakov ako vojnová dopisovateľka pre noviny „Alexandria Newspapers” riadené jej manželom. 
Jej kresby zaznamenávali v impresionistickom štýle životy vojakov, utečencov a vojnové obete.  
Tieto kresby publikovala v roku 1936 v knihe “Impressions of the 1912–1913 war in Macedonia and Epirus”. Tiež zaznamenala grécko-tureckú vojnuv 1921 a albánsky front počas taliansko-gréckej vojny (1940/41). V roku 1940 sa Flora-Karavia presťahovala do Grécka, kde žila po zvyšok svojho života. Zomrela v Aténach v roku 1960.
Dielo.
Thaleia Flora začala vystavovať svoju prácu v roku 1898 a bolo ju možné vidieť na sólo výstavách alebo skupinových exhibíciách v Grécku a iných krajinách, vrátane skupiny Parnassus na Svetovej výstave v Paríži v roku 1900, v Istanbule v 1901 a 1902, v Aténach v roku 1903. Tiež vystavovala v Káhire v 1909, Ríme v 1911 a na Benátskom Biennale v roku 1934. 
Práce Thaleia-Flora Karavie zahŕňajú viaceré žánre: portréty, krajinky, žánrové výjavy, zátišia a knižné ilustrácie. Zo začiatku dodržiavala konzervatívny akademický kánon, ale neskôr prijala koncept impresionistov a maľovanie v plenéri. Múzeum vojny v Aténach vlastní veľkú kolekciu akvarelov a pastelov od Flory Karavie z prvej balkánskej vojny a grécko-tureckej vojny v roku 1921. Jej skeče znázorňujú bitku o Bizani vo februári 1913, improvizovanú nemocnicu vo Philippiada, kúpanie koní, vkladanie chleba do pece, kráľa Konštantína I. a jeho sprievod.
V roku 1957 kúpili od umelkyne približne 70 jej vojnových kresieb a darovali ich mestskej umeleckej galérii v Ioannina.

</doc>
<doc id="632773" url="https://sk.wikipedia.org/wiki?curid=632773" title="Thalia-Flora Karavia">
Thalia-Flora Karavia



</doc>
<doc id="632774" url="https://sk.wikipedia.org/wiki?curid=632774" title="1. futsalová liga žien 2018/19">
1. futsalová liga žien 2018/19

1. futsalová liga žien 2018/19 bol v poradí 4. ročník 1. futsalovej ligy žien, futsalovej súťaže žien na Slovensku, ktorú organizuje Slovenský futbalový zväz (SFZ), resp. Výkonný výbor Slovenského futsalu. V súťaži účinkovalo 6 družstiev, t. j. o 1 družstvo menej ako v minulej sezóne. Titul získalo družstvo ŠK Makroteam Žilina.
Systém súťaže.
Systém súťaže zostal podobný a pozostával iba zo základnej časti. Tá sa organizovala formou šiestich turnajov, každý v inom dejisku. Každý s každým odohral po 2 zápasy.
Účastníci.
Poznámky: 

</doc>
<doc id="632777" url="https://sk.wikipedia.org/wiki?curid=632777" title="Lazianska vrchovina">
Lazianska vrchovina

Lazianska vrchovina je geomorfologická časť podcelku Vysoké Javorníky v pohorí Javorníky. Rozprestiera sa na západnom okraji pohoria v okolí Lysej pod Makytou a Lazov pod Makytou.
Polohopis.
Územie sa nachádza na západnom okraji podcelku i celého pohoria Javorníky v okrese Púchov. Leží v moravsko-slovenskom pohraničí, v okolí Lazov pod Makytou, ktoré dali vrchovine názov. Mimo tejto obce ležia na jej území lazy okolitých obcí; Lysá pod Makytou, Lúky, Záriečie a Vydrná. Na severe a východe nadväzuje Javornícka hornatina (časť Vysokých Javorníkov), na juhovýchode krátkym úsekom susedí Javornícka brázda (časť Nízkych Javorníkov) a južným smerom leží Kýčerská hornatina (podcelok Bielych Karpát) a Lysianska brázda (časť Vysokých Javorníkov). Západný okraj vymedzuje štátna hranica. 
Západný okraj Javorníkov patrí do povodia Váhu, konkrétne do čiastkového povodia Bielej vody. Táto rieka preteká Lazianskou vrchovinou od severu na juh a ďalej východným smerom k Púchovu a rieke Váh. Najvýznamnejšími prítokmi sú potoky Beňadín a Petrínovec. Južným okrajom cez Lyský priesmyk vedie dôležitá cesta I/49 z Púchova na Moravu, ako aj železničná trať Púchov – Horní Lideč.
Chránené územia.
Juhozápadná časť Javorníkov patrí čiastočne do Chránenej krajinnej oblasti Kysuce, ktorá zasahuje severnú časť vrchoviny. Osobitne chránené územia sa v tejto časti Javorníkov nenachádzajú.
Turizmus.
Západný okraj Javorníkov patrí medzi turisticky atraktívnejšie oblasti, najmä z dôvodu množstva chát a chalúp v tu ležiacich osadách. Obcou Lazy pod Makytou vedie prístupová cesta do strediska na vrchu Kohútka (). Obľúbené sú výstupy na neďalekú Makytu () i k rozhľadni "Čubův kopec" () nad osadou Strelenka na moravskej strane hranice. 

</doc>
<doc id="632778" url="https://sk.wikipedia.org/wiki?curid=632778" title="Arcibiskupstvo Olomouc">
Arcibiskupstvo Olomouc



</doc>
<doc id="632779" url="https://sk.wikipedia.org/wiki?curid=632779" title="Arcibiskupstvo Praha">
Arcibiskupstvo Praha



</doc>
<doc id="632780" url="https://sk.wikipedia.org/wiki?curid=632780" title="Veľký Olomouc">
Veľký Olomouc

Veľký Olomouc ("Velká Olomouc") bol vytvorený k 23. aprílu 1919, kedy sa mesto Olomouc zlúčilo s dvoma susednými mestami a 11 obcami. Veľký Olomouc bol samostatným politickým okresom, súdny okres bol ale tvorený naviac aj politickým okresom "Olomouc-venkov."
Vznik.
Dôvodom pre vznik Veľkého Olomouca bola potreba nových daňových poplatníkov, ktorí by pomohli rozvoju v minulosti najdôležitejšieho mesta na Morave, ktorého význam bol potlačený rýchlo rozvíjajúcim sa Brnom. Asi najpodstatnejším dôvodom však bola snaha počeštiť Olomouc, nakoľko v roku 1900 malo mesto 19 761 obyvateľov, no len 6 194 z nich sa hlásilo k českej národnosti, to bolo len 31% celej populácie mesta. Pripojením zväčša českých predmestí s tento zámer podaril. V roku 1930 už mal Olomouc spolu 66 440 obyvateľov a takmer tri štvrtiny z nich, 47 861 ľudí boli Česi (72%), Nemcov bolo len 15 017 (23 %).
Rozsah.
Veľký Olomouc vytvorili tieto v minulosti samostatné obce:
V tejto podobe zostal Veľký Olomouc až do 70. rokov 20. storočia, keď doň boli začlenené ďalšie okolité obce.

</doc>
<doc id="632781" url="https://sk.wikipedia.org/wiki?curid=632781" title="Politická akadémia">
Politická akadémia

Politická akadémia je vzdelávací program pre verejnosť na Slovensku, pre ľudí, ktorí chcú vstúpiť do politiky, či už komunálnej, regionálnej alebo vysokej. Svoju aktivitu začala v roku 2016 prvým stretnutím organizovaným za pomoci INESS v Chorvátskom Grobe.
Politickú akadémiu organizuje občianske združenie IPEV – Inštitút politicko-ekonomického vzdelávania, sesterská organizácia INESS. Určená je jednotlivcom, ktorí bez ohľadu na svoju stranícku príslušnosť, majú záujem zlepšiť svoj prehľad v politike. Akadémia je expertný nadstranícky program, ktorý sa koná počas 5 víkendov v Trenčíne. 
Počas minulých ročníkov mala verejnosť možnosť stretnúť expertov ako napríklad: Zuzana Wienk, Marián Faktor, Branislav Závodský, Miroslav Beblavý, Juraj Hipš, Ondrej Gažovič, Ondrej Dostál, Ľudovít Ódor, Tomáš Szalay, Marek Maďarič, Ivan Mikloš, Iveta Radičová, Mirek Topolánek, Mikuláš Dzurinda, Milan Nič, Juraj Karpiš, Radovan Ďurana, Magda Vášáryová, Martin Vlachynský, Erik Baláž, Katarína Roth Neveďalová, Branislav Diďák a ďalší.
Za 4 roky existencie Politickú akadémiu absolvovalo už viac ako 100 ľudí, v poslednom ročníku 2019/2020 program úspešne absolvovalo 27 účastníkov.
""Politická akadémia je unikátny expertný projekt, ktorý by práve teraz, keď ako krajina stojíme na ďalšej dôležitej križovatke, určite chýbal. Po vražde nášho novinára som sa rozhodla pre vstup do politickej strany, neskôr som dostala dôveru pre vstup do politiky. Program v PA mi pomáha nadobudnúť poznatky potrebné pre kvalitnejší výkon mandátu poslankyne obecného zastupiteľstva. Dáva nám príležitosť spoznať zaujímavých ľudí, ktorí vytrvalou prácou na sebe samých môžu pozitívne ovplyvniť stav fungovania vecí verejných v našej krajine."“ - Veronika Basta, absolventka ročníka 2018/2019.

</doc>
<doc id="632783" url="https://sk.wikipedia.org/wiki?curid=632783" title="Peter Mlynár">
Peter Mlynár

Peter Mlynár (* 1. marec 1988, Poprad) je slovenský reprezentant v behu na lyžiach, účastník 4 zimných olympijských hier. Pôsobil v ŠKP Vysoké Tatry a profesionálnu kariéru ukončil po ZOH v roku 2018. 
Popri zamestnaní absolvoval 4. zimnú olympiádu v Pekingu 2022.

</doc>
<doc id="632789" url="https://sk.wikipedia.org/wiki?curid=632789" title="Volejbalová extraliga žien 2018/19">
Volejbalová extraliga žien 2018/19

Volejbalová extraliga žien v sezóne 2018/19 bol 27. ročník extraligy volejbalistiek, najvyššej volejbalovej súťaže žien na Slovensku, ktorú kontroluje Slovenská volejbalová federácia (SVF). V extralige súťažilo 8 družstiev, čo je o 2 tímy menej ako v minulej sezóne. Titul získalo družstvo VK Slávia EU Bratislava, ktoré vo finálovej sérii zvíťazilo nad obhajcom prvenstva zo STRABAG VC FTVŠ UK Bratislava. Obaja finalisti opätovne účinkovali aj v Stredoeurópskej lige.
Súťaž v tejto sezóne niesla mediálny názov "parfems.sk extraliga".
Systém súťaže.
Systém súťaže sa oproti predchádzajúcim sezónam kvôli zníženiu počtu účastníkov mierne zmenil. Po odohraní základnej časti raz doma a vonku sa družstvá v 2. časti súťaže (nadstavbovej) rozdelili na 2 skupiny, o 1.4. a o 5.8. miesto. Družstvá si body zo základnej časti prenášali do nadstavbovej časti, v ktorej odohrali zápasy s každým družstvom raz doma a vonku. Všetky družstvá po nadstavbovej časti postúpili do štvrťfinálových duelov play-off. Štvrťfinálové duely a duely o umiestnenie sa hrali na 2 víťazné zápasy a semifinále, finále a o duel o 3. miesto na 3 víťazné zápasy. Zo súťaže nevypadlo priamo žiadne družstvo, družstvo na 8. mieste po play-off odohralo prelínaciu súťaž s víťazmi oboch divízií 1. ligy.
Účastníci.
Poznámka: Družstvá BK97 Stova Spišská Nová Ves a COP Nitra, ktoré skončili v minulej sezóne na 8., resp. 10. mieste, sa do tejto sezóny neprihlásili.
Bodovanie.
Pre určenie víťaza a poradia družstiev sa posudzujú nasledovné kritériá:
Prelínacia súťaž.
Pozn.: Družstvo VK Slávia EU bratislava-ŠG sa do prelínacej súťaže neprihlásilo.
Pozn: 4. zápas (hraný v Trnave) sa neuskutočnil, nakoľko bolo po 3. zápase o víťazovi rozhodnuté.

</doc>
<doc id="632791" url="https://sk.wikipedia.org/wiki?curid=632791" title="Ekonomická univerzita">
Ekonomická univerzita

Ekonomická univerzita môže byť:

</doc>
<doc id="632792" url="https://sk.wikipedia.org/wiki?curid=632792" title="Nová Ulice">
Nová Ulice

Nová Ulice ("Neugasse") je bývalé moravské mesto, súčasná mestská štvrť a katastrálne územie štatutárneho mesta Olomouca. Novú Ulicu obýva priližne 19 000 obyvateľov, čo z nej robí najväčšiu mestskú časť Olomouca. Katastrálne pod Novú Ulicu patrí aj Tabulový vrch.
Nachádza sa tu železničná stanica "Olomouc město", železničná stanica "Olomouc-Nová Ulice" sa nachádza v štvrti Olomouc-město.
Mesto bolo k 23. aprílu 1919 spolu s ďalšími deviatimi obcami a jedným mestom pripojené k Olomoucu vytvárajúc Veľký Olomouc.
O zdravie obyvateľstva sa stará Fakultná nemocnica Olomouc, ktorá sídli na Novej Ulici. Duchovné vyžitie ponúka rímskokatolícka farnosť Nová Ulice s kostolom Panny Márie Pomocnice. Vzdelanie zabezpečujú "Základní Škola Olomouc, Heyrovského 33, odloučené pracoviště Čajkovského", "Gymnázium Čajkovského 9" a pobočka Knižnice mesta Olomouca. 

</doc>
<doc id="632794" url="https://sk.wikipedia.org/wiki?curid=632794" title="Clarence (americký seriál)">
Clarence (americký seriál)

Clarence je americký animovaný série, ktorý vytvoril Skyler Page. Seriál mal premiéru 14 apríl 2014 na Cartoon Network-e.
Séria sa zameriava na troch priateľov, Clarence, Jeff a Sumo a ich každodenný život. Séria sa odohráva na fiktívnom meste Aberdale v Arizone.
Dej.
Prehliadka sa zameriava na každodenný život Clarence Wendla, zábavného milujúceho, neohrabaného a temperamentného chlapca a jeho najlepších priateľov: Jeffa, ktorý je tým viac intelektuálnym typom a Sumo, ktorý pri riešení problémov často používa drastické opatrenia.
Clarence žije so svojou rozvedenou matkou Mary a jej priateľom Chadom vo fiktívnom meste Aberdale v Arizone neďaleko Phoenixu. Každá epizóda sa zameriava na situácie a problémy každodenného života, s ktorými sa Clarence a jeho priatelia stretávajú, a ich každodenné dobrodružstvá a životné skúsenosti ako deti.
Ďalšie postavy zahŕňajú študentov v Clarence škole. Niektoré epizódy sa zameriavajú na podporu životov postavy, ako sú študenti základných škôl Aberdale.

</doc>
<doc id="632797" url="https://sk.wikipedia.org/wiki?curid=632797" title="Artemis-1">
Artemis-1



</doc>
<doc id="632798" url="https://sk.wikipedia.org/wiki?curid=632798" title="Kamov Ka-31">
Kamov Ka-31

Kamov Ka-31 (v kóde NATO: "Helix") je ruský vrtuľník včasnej výstrahy a riadenia, odvodený z typu Kamov Ka-29. Je charakteristický dvojicou koaxiálnych protichodne rotujúcich rotorov.
Vznik a vývoj.
Začiatkom 80. rokov 20. storočia bolo v Sovietskom zväze prijaté rozhodnutie, že na báze vrtuľníka bude vyvinutý palubný stroj včasnej výstrahy a riadenia. Plánovalo sa, že bude najprv budú slúžiť na existujúcich lietadlových lodiach typu Kyjev a neskôr na ich nástupcoch (napr. Admirál Kuznecov), ktorý už boli vo vývoji. Aktívne práce na novom stroji sa začali v roku 1985, kedy bola jeho vývojom poverená konštrukčná kancelária N.I. Kamova. Táto iniciatíva vznikla po tom, ako bol v Sovietskom zväze zrušený projekt vývoja Jaku-44, čo malo byť palubné lietadlo typu AWACS. 
V roku 1986 bol schválený konštrukčný návrh a začalo sa s výrobou prototypov. Na stavbu dvoch prototypov boli použité trupy z nedokončené vrtuľníkov Ka-29, ktoré neskôr dostali palubné čísla "modrá 031" a "modrá 032".
Prvý let Ka-31 sa uskutočnil v roku 1987 a v nasledujúcich troch rokoch podstupovali oba lietajúce prototypy štátne skúšky. Zároveň prebiehali prípravy na spustenie sériovej výroby. V roku 1991 však došlo k rozpadu ZSSR, čo spôsobilo nielen pozastavenie financovania programu Ka-31, ale aj vyradenie lietadlových lodí triedy Kiev a zastavenie výstavby nových lietadlových lodí Varjag a Uľjanovsk. 
Aj napriek komplikáciám bol Ka-31 po zdĺhavých skúškach a dolaďovaní v roku 1995 zavedený do služby v ruskom námorníctve. Spustenie sériovej výroby však nemalo zmysel a tak ruské námorníctvo získalo len dva existujúce prototypy. Jeden z nich začal slúžiť na palube jedinej ruskej lietadlovej lode Admirál Kuznecov a druhý bol priradený k torpédoborcu Sovremennyj.
K prekvapivému oživeniu projektu Ka-31 došlo v roku 1999, keď si India objednala 9 vrtuľníkov tohto typu v celkovej hodnote 207 miliónov amerických dolárov. Prvý sériovo vyrobený Ka-31 sa tak vzniesol k oblohe až v máji 2001, t.j. 16 rokov od začiatku vývoja. V roku 2009 došlo k navýšeniu objednávky o ďalších 5 helikoptér. Indické Ka-31 slúžia na troch fregatách projektu 1135.2 (Talwar, Trishul a Toofan) a na lietadlovej lodi INS Vikramaditya.
Ďalším zahraničným zákazníkom sa neskôr stala Čína, ktorá objednala 9 vrtuľníkov. Dodávky týchto strojov začali v roku 2010.
Po turbulentných 90. rokoch sa v Rusku situácia stabilizovala a začala sa obnova ozbrojených síl, čo sa dotklo aj námorného letectva. V novembri 2008 bola uzavretá zmluva na ďalšie dva Ka-31 v hodnote 908 miliónov rubľov (jednotková cena približne 15 miliónov amerických dolárov). Vrtuľníky však už nezodpovedali vtedajším požiadavkám ruského námorníctva, preto boli objednané vo vylepšenej verzii Ka-31R. Dodávky nových strojov boli naplánované na roky 2009 a 2010. Výroba sa však omeškala, preto bol prvý vrtuľník (červená 91) dodaný v júni 2012 a druhý (červená 92) o dva mesiace neskôr. V apríli 2012 vyhlásilo ruské ministerstvo obrany výberové konanie na nákup ďalšieho vrtuľníka Ka-31R podľa rovnakých špecifikácií. O mesiac neskôr však bola súťaž vyhlásená za neplatnú. Dôvodom bol pravdepodobne nezáujem výrobcov kvôli neprimerane nízkej kúpnej cene, ktorú požadovalo ruské ministerstvo obrany (406,5 milióna rubľov, teda asi 13,5 milióna dolárov za kus).
Konštrukcia.
Vrtuľník Ka-31 dokáže operovať z paluby väčších bojových lodí a je určený na detekciu hladinových plavidiel alebo nízko letiacich vzdušných cieľov. Jeho dolet je 680 km a vo výške 3500 m dokáže hliadkovať 2,5 hodiny. Je vybavený systémom E801E Oko, ktorý dokáže sledovať 20 cieľov súčasne. Jeho súčasťou je radar, ktorý pracuje v decimetrovom vlnovom pásme. Nachádza sa pod trupom a otáča sa o 360°. Radar je schopný detegovať stíhacie lietadlo s efektívnou odrazovou plochou 1,8 m2 na vzdialenosť asi 110 km a veľké hladinové plavidlo na 250 km.
Používatelia.
 Čína
 India
 Rusko

</doc>
<doc id="632799" url="https://sk.wikipedia.org/wiki?curid=632799" title="Volejbalová extraliga mužov 2018/19">
Volejbalová extraliga mužov 2018/19

Volejbalová extraliga mužov v sezóne 2018/19 bol 27. ročník extraligy volejbalistov, najvyššej volejbalovej súťaže mužov na Slovensku, ktorú kontroluje Slovenská volejbalová federácia (SVF). V extralige súťažilo 10 družstiev, t. j. o 1 tím viac ako v posledných troch sezónach. V Stredoeurópskej lige, rovnako ako v európskych súťažiach, túto sezónu neúčinkovalo žiadne slovenské družstvo. Titul obhájilo družstvo VK Prievidza, ktoré vo finálovej sérii zvíťazilo nad VK KDS Šport Košice.
Súťaž niesla v tejto sezóne mediálny názov "Edymax extraliga".
Systém súťaže.
Po odohraní základnej časti raz doma a vonku sa družstvá v 2. časti súťaže (nadstavbovej) rozdelili na 2 skupiny, o 1.4. a o 5.10. miesto. Družstvá si body zo základnej časti prenášali do nadstavbovej časti, v ktorej odohrali zápasy s každým družstvom raz doma a vonku. Družstvá na 1. až 8. mieste (okrem tímu COP Trenčín, ktorý v play-off nesúťaží) po nadstavbovej časti postúpili do štvrťfinálových zápasov play-off. Štvrťfinálové duely play-off sa hrali na 2 víťazné zápasy, semifinálové duely a duel o 3. miesto na 3 víťazné zápasy, duely o umiestnenie na 2 hrané zápasy a finálový duel na 4 víťazné zápasy. Zo súťaže priamo nevypadlo žiadne družstvo; družstvo na 10. mieste po nadstavbovej časti odohralo prelínaciu súťaž s dvoma účastníkmi 1. ligy.
Bodovanie.
Pre určenie víťaza a poradia družstiev sa posudzujú nasledovné kritériá:
Výsledky.
Nadstavbová časť.
Pozn.: Trenčín nesúťažil v play-off.

</doc>
<doc id="632801" url="https://sk.wikipedia.org/wiki?curid=632801" title="Gary Holt">
Gary Holt

Gary Holt môže byť:

</doc>
<doc id="632804" url="https://sk.wikipedia.org/wiki?curid=632804" title="Hodolany">
Hodolany

Hodolany ("Hodolein") sú bývalé moravské mesto, súčasná mestská štvrť a katastrálne územie na východe štatutárneho mesta Olomouca s približne 9 000 obyvateľmi. Sú rozdelené na dve časti, preto tu pôsobia aj dve komisie mestských častí, jedna pre Nové Hodolany a druhá pre Staré Hodolany a Bělidla.
Mesto bolo k 23. aprílu 1919 spolu s ďalšími deviatimi obcami a jedným mestom pripojené k Olomoucu vytvárajúc Veľký Olomouc.
Dejiny.
Prvá písomná zmienka o obci Hodolany pochádza už z roku 1228, obec bola známa aj pod menami "Hodena" alebo "Hodinany." Až do vzniku obecnej samosprávy v roku 1850 bola obec cirkevným majetkom, od roku 1275 je doložené vlastníctvo olomouckou kapitulou. Hodolany spadali pod duchovnú správu v Holici, kam až do roku 1808, keď bola postavená hodolanská škola, dochádzali deti do školy. Pri stavbe tereziánskej pevnosti roku 1746 došlo k zbúraniu jej západnej časti, z pôvodnej zástavby tak zostala len jej východná časť zvaná "Stará Víska". 
Azda najvýznamnejšou udalosťou v dejinách Hodolán bolo privedenie Severnej železnice, vďaka čomu došlo k mouhtnému rozvoju priemyslu a nárastu počtu obyvateľov v do tej doby malej obci. Roku 1862 tu vznikol liehovar Spolku moravských cukrovarov (dnes Seliko), 1876 Langrova sladovňa, 1896 cementáreň Hrůza a Rosenberg, 1907 železiarne Kosmos (po znárodnení Sigma), 1908 továreň Frieda a Knöpfelmachera (Union) a z Olomouca sem bola preložená továreň na cukrovinky Zora, 1909 továreň na telefóny a telegrafy Roberta von Lieben. Vznikli tu aj ďalšie závody a živnosti. Z Bělidel sem bola v rokoch 1871 až 1876 prenesená aj hlavná železničná stanica. Železničné koľaje však obec rozdelili na dva relatívne samostatné celky, za traťou sa smerom k Olomouci rozvíjali Nové Hodolany, na východe zostali Staré Hodolany.
Obec bola vždy národnostne českou. Už v roku 1850 tu bola postavená nová česká škola, v roku 1874 druhá a v roku 1904 aj česká mešťanka. Existoval tu aj čitateľsko-spevásky spolok Pokrok, od roku 1901 Sokol a po roku 1904 Národná jednota. Vzhľadom k priemyslovému charakteru obce tu po roku 1896 začala pôsobiť sociálna demokracia, pričom na rozvoji robotníckeho hnutia mal najväčšiu zásluhu Felix Časný, neskorší poslanec a senátor. Najvýznamnejším starostom bol Antonín Mačák. V roku 1906 bola zavedená kanalizácia a vodovod, o rok neskôr pošta a v roku 1912 bola postavená obecná elektráreň. V roku 1913 cisár František Jozef I. povýšil Hodolany na mesto, čo bolo chápané ako protiváha dlhoročnému súperovi na západnej strane Olomouca, nemeckej Novej Ulici. Mestom však Hodolany dlho nezostali, 23. apríla 1919 bol vytvorený Veľký Olomouc a ony spolu s ďalšími deviatimi obcami a mestom Nová Ulice doň boli začlenené.
Hodolany sa tak ďalej rozvíjali len v rámci Olomouca. V roku 1932 došlo k založeniu futbalového klubu FK Hodolany. Dejiny mesta však majú aj svoju temnú stránku, po skončení druhej svetovej vojny tu bol až do roku 1946 prevádzkovaný internačný tábor, v ktorom boli väznení, mučení, a popravovaní Nemci.
V roku 1948 tu Knižnica mesta Olomouca otvorila svoju pobočku.
Rolsberk.
Roku 1785 bol rozparcelovaný tunajší kapitulný dvor a vzniknuté pozemky boli rozdelené medzi 28 familiantských rodín, vďaka čomu vznikla pri ceste k Holici malá osada Rolsberk ("Rollsberg"). Nazvaná bola podľa prepošta kapituly Jana Matěje Butze z Rolsbergu. Osadníci boli zväčša Nemci, ktorý sa však po troch generáciách počeštili. Po získaní obecnej samosprávy v roku 1850 sa celá obec nazývala Hodolany-Rolsberk, ktorá mala spoločnú obecnú radu, ale finančné záležitosti sa prerokúvali oddelene a tiež katastry Hodolan a Rolsberku boli až do roku 1935 evidované samostatne. Dnes po osade zostal len názov "Rolsberská ulice".

</doc>
<doc id="632805" url="https://sk.wikipedia.org/wiki?curid=632805" title="Hodolany-Rolsberk">
Hodolany-Rolsberk



</doc>
<doc id="632806" url="https://sk.wikipedia.org/wiki?curid=632806" title="Hodolany-Rolsberg">
Hodolany-Rolsberg



</doc>
<doc id="632807" url="https://sk.wikipedia.org/wiki?curid=632807" title="Kamov Ka-29">
Kamov Ka-29

Kamov Ka-29 (v kóde NATO: "Helix-B") je ruský (pôvodne sovietsky) dopravný vrtuľník, odvodený z typu Kamov Ka-27. Je určený pre zabezpečenie výsadku námornej pechoty z lodí a prípadnú palebnú podporu.
Vznik a vývoj.
Začiatkom 70. rokov 20. storočia chcel Sovietsky zväz zvýšiť potenciál svojej námornej pechoty vybudovaním väčších výsadkových lodí a špeciálnych transportných vrtuľníkov, schopných operovať z paluby týchto lodí. Vývojom nového dopravného vrtuľníka sa v roku 1973 začala zaoberať konštrukčná kancelária N.I. Kamova. Tá získala prvé skúsenosti s navrhovaním bojového dopravného vrtuľníku už koncom 60. rokov, keď prišla s konceptom Ka-25F vybaveného podvozkom s lyžinami. Výzbroj tohto stroja mala pozostávať z pohyblivého kanónu kalibru , zo šiestich blokov neriadených rakiet UB-16, šiestich protitankových rakiet Falanga a bômb rôzneho kalibru. Hoci v súťaži o nový bojový vrtuľník nakoniec zvíťazil projekt konštrukčnej kancelárie Mila (Mi-24), pracovníci Kamova získali pri tvorbe návrhu bohaté skúsenosti.
Prvý let Ka-29 sa uskutočnil v júli 1976 a štátne skúšky tohto stroja boli úspešne zavŕšené v roku 1979. Napriek tomu sa sériová výroba rozbehla až v roku 1984 a prebiehala do roku 1991. Okrem 3 prototypov vzniklo ďalších 59 sériovo vyrobených strojov.
Prvými nosičmi Ka-29 sa stali výsadkové lode projektu 1174 (Ivan Rogov, Alexander Nikolaev a Mitrofan Moskalenko), ktoré mali na palube dva heliporty a každé plavidlo viezlo štyri tieto vrtuľníky. Posledná z týchto lodí (Ivan Rogov) bola vyradená z prevádzky v roku 2002.
Odvtedy vzlietajú vrtuľníky len z paluby jedinej ruskej lietadlovej lode Admiral Kuznecov. Na palube tohto plavidla sa zúčastnili aj bojov proti Islamskému štáu v Sýrii. V auguste 2016 však prebehlo testovanie Ka-29 aj na palube výsadkovej lode Ivan Gren (projekt 11711).
Konštrukcia.
Ka-29 je palubný vrtuľník, ktorý bol vyvinutý na báze protiponorkového vrtuľníka Ka-27. Oba typy zdieľajú rovnakú prevodovku, pohonnú jednotkú, hlavnú časť trupu, podvozok, systém riadenia, hydraulické, energetické a palivové systémy, pilotné a navigačné systémy. V Ka-29 sú navyše nainštalované rádiové systémy ARK-UD a Eukalypt, určené na komunikáciu s pozemnými silami.
Posádka vrtuľníka sa skladá z pilota a operátora, ktorí sedia vedľa seba. Operátor je zodpovedný za navigáciu vrtuľníka a obsluhu zbraní, ako sú protitankové navádzané rakety a pohyblivý guľomet. Kabína posádky je v porovnaní s Ka-27 rozšírená o a je chránená pancierovaním s balistickou odolnosťou do kalibru . Celková hmotnosť panciera na vrtuľníku je . 
Pohon stroja zabezpečujú dva motory TV3-117VK, každý s ťahom 1660 konských síl. K-29 má cestovnú rýchlosť /h a dolet . Palivové nádrže sú naplnené polyuretánovou penou, aby sa v prípade zásahu zabránilo explózii a sú pokryté vrstvou samonapínacej gumy, ktorá zas bráni úniku paliva. Systém koaxiálnych rotorov umožnil znížiť vibrácie vrtuľníka, čo okrem iného viedlo k dosiahnutiu vyššej presnosti pri zameriavaní cieľa. Vďaka tomuto systému mal Ka-29 lepšiu manévrovateľnosť a dostup ako ďalší sovietsky transportný bojový vrtuľník Mi-24. Jeho statický dostup je , zatiaľ čo Mi-24 s jedným hlavným rotorom a malým chvostovým rotorom dokázal byť vo vise maximálne do výšky .
Transportná kabína Ka-29 má rozmery . Vrtuľník v nej dokáže prepraviť až 16 výsadkárov, pričom v prípade prevozu ranených sa do vrtuľníka zmestí spolu s ošetrovateľom 6 sediacich pacientov a 4 na nosítkach. Ka-29 môže v kabíne prepravovať náklad s hmotnosťou do alebo na vonkajšom závese veľkorozmerné náklady s hmotnosťou do . Vrtuľník môže byť vybavený záchranným navijakom.
Výzbroj Ka-29 pozostáva zo štvorhlavňového rotačného guľometu 9А622 kalibru a kanónu 2А42 kalibru . Pozemné ciele však môže ničiť aj neriadenými raketami alebo navádzanými strelami kompletu 9К113 Šturm-V.
Vrtuľník má špeciálne navrhnutý podvozok na pristátie a vzlet na kývajúcej sa palube lode. Listy rotora sa dajú sklopiť, aby sa Ka-29 ľahšie prepravoval v stiesnených priestoroch lodí.
Používatelia.
 Rovníková Guinea
 Rusko
 Ukrajina

</doc>
<doc id="632809" url="https://sk.wikipedia.org/wiki?curid=632809" title="Černovír (Olomouc)">
Černovír (Olomouc)

Černovír ("Tschernowir") je bývalá moravská obec, súčasná mestská štvrť dedinského charakteru a katastrálne územie štatutárneho mesta Olomouca. V Čerovíri v roku 2011 žilo 943 ľudí v 267 domoch. Vedľa miestneho cintorína sa nachádza známy vojenský cintorín. V roku 1997 postihla štvť ničnivá povodeň.
Obec bola k 23. aprílu 1919 spolu s ďalšími ôsmimi obcami a dvoma mestami pripojená k Olomoucu vytvárajúc Veľký Olomouc.

</doc>
<doc id="632811" url="https://sk.wikipedia.org/wiki?curid=632811" title="Droždín">
Droždín

Droždín ("Droschdein") je bývalá moravská obec, súčasná mestská štvrť a katastrálne územie štatutárneho mesta Olomouca. Nachádza sa asi 6,5 kilomentra severeovýchodne od centra štatutárneho mesta. V roku 2011 tu žilo 1 184 obyvateľov v 348 domoch. Prvá písomná zmienka o Droždíne pochádza z roku 1275.
Obec bola k 23. aprílu 1919 spolu s ďalšími ôsmimi obcami a dvoma mestami pripojená k Olomoucu vytvárajúc Veľký Olomouc.
Tradície.
"Droždínske hody" sa konajú vždy na kvetnú nedeľu, teda poslednú pôstnu nedeľu. Hody sa začínajú procesiou do tunajšieho farského kostola (baziliky minor) na Svatom Kopečku pri Olomouci.
Ich aktérmi sú:
Sprievod je dopravádzaný dychovou hudbou a účastnia sa ho mnohí obyvatelia Droždína. Hody vrcholia spoločnou hostinou a zábavou. Táto tradícia bola prerušená v druhej polovici 20. storočia pod nátlakom komunisického režimu, obnovená bola v roku 1995.

</doc>
<doc id="632812" url="https://sk.wikipedia.org/wiki?curid=632812" title="Hejčín">
Hejčín

Hejčín ("Hatschein", "Hejcin") je bývalá moravská obec, súčasná mestská časť a katastrálne územie na severozápade štatutárneho mesta Olomouca. V roku 2011 žilo v Hejčíne 2 570 obyvateľov v 372 domoch. Prvá písomná zmienka o obci pochádza už z roku 1078.
Obec bola k 23. aprílu 1919 spolu s ďalšími ôsmimi obcami a dvoma mestami pripojená k Olomoucu vytvárajúc Veľký Olomouc.
V roku 1919 tu bol založený športový klub FK Hejčín, dnes SK Sigma Olomouc. V rokoch 1929 až 1935 bol v katastri Hejčína postavený kostol sv. Cyrila a Metoda s vežou vysokou 65,7 metrov, ktorý sa v roku 1942 stal farským kostolom rímskokatolíckej farnosti Hejčín, ktorá zahrňuje aj Řepčín a časť Novej Ulice. Roku 1956 vzniklo Gymnázium Olomouc-Hejčín, v súčasnosti najväčšie gymnázium v Česku (1091 študentov v 36 triedach).
Dňa 1. februára 1882 sa tu narodil František Schön, český akademický maliar a cestovateľ († 1976).

</doc>
<doc id="632813" url="https://sk.wikipedia.org/wiki?curid=632813" title="Bělidla">
Bělidla

Bělidla ("Bleich") je bývalá moravská obec, súčasná mestská štvrť a katastrálne územie štatutárneho mesta Olomouca, nachádzajúca sa východne od centra mesta. V roku 2011 tu žilo 779 obyvateľov v 208 domoch.
Obec bola k 23. aprílu 1919 spolu s ďalšími ôsmimi obcami a dvoma mestami pripojená k Olomoucu vytvárajúc Veľký Olomouc.
Jedinou pamiatkou, ktorá je na Bělidlách zapísaná v zozname kultúrnych pamiatok je zvonička a mariánsky stĺp na Libušinej ulici.

</doc>
<doc id="632814" url="https://sk.wikipedia.org/wiki?curid=632814" title="İsmet İnönü">
İsmet İnönü

Mustafa İsmet İnönü, predtým Mustafa İsmet Bey alebo İsmet Pasha, narodený ako Mustafa İsmet (* 24. september 1884, İzmir† 25. december 1973, Ankara) bol turecký politik, druhý turecký prezident, viacnásobný predseda vlády a generál, náčelník Generálneho štábu Turecka.
Mladosť.
Narodil sa v starovekom gréckom meste Smyrne v roku 1884. Základnú a strednú školu v Sivase, následne začal jeden rok navštevovať v rovnakom meste Prípravnú školu pre štátnych úradníkov. Po roku však prestúpil do Istanbulu na Prípravnú školu pre inžinierov a nakoniec v roku 1901 nastúpil na Imperiálnu školu vojenského inžinierstva, ktorú ukončil v hodnosti druhého poručíka delostrelectva v roku 1903. Následne İnönü promoval ako najlepší v ročníku na Vojenskej akadémii v roku 1906.
Vojenská kariéra.
Po ukončení školy bol İnönü pridelený do 8. regimentu 2. armády Osmanskej ríše v Adrianopole v hodnosti kapitána. V roku 1908 vstúpil do reformného hnutia Výbor pre jednotu a pokrok (tzv. Mladoturci).
Ako dôstojník sa medzi rokmi 1910-1913 zúčastnil sa balkánskych vojen a na potláčaní povstania v Jemene. Slúžil tiež v prvej svetovej vojne, kde sa na kaukazskom fronte spoznal s Mustafom Kemalom, svojím neskorším politickým spojencom. 
Po skončení vojny odišiel do Anatólie, kde sa pripojil k tureckému národnému hnutiu, ktorému sa nepáčilo územné delenie pozostatkov Osmanskej ríše Dohodovými mocnosťami. V rokoch 1920 až 1921 bol veliteľom západného frontu a náčelníkom generálneho štábu Mladotureckého hnutia počas Tureckej vojny za nezávislosť, neskôr bol opätovne náčelníkom generálneho štábu Turecka v rokoch 1922-1924. Za jeho veľký triumf sa pokladá porážka Grékov v druhej bitke pri İnönü od marca do apríla 1921, čo predstavovalo prvé významné víťazstvo tureckých vojsk v grécko-tureckom konflikte a praktický obrat vojny. Ako zástupca Turecka sa tiež zúčastnil rokovaní na konferencii v Lausanne v roku 1923, ktorá znamenala pre Turecko odvrátenie nepriaznivej mierovej zmluvy zo Sévres pri Paríži z roku 1919. 24. júla 1923 tu za Turecko podpísal mierovú zmluvu, ktorá znamenala medzinárodné uznanie krajiny.
Politická kariéra po vzniku Turecka.
Neskôr v roku 1923 se po vyhlásení Tureckej republiky stal prvým predsedom vlády. Bol predstaviteľom kemalistickej strany Cumhuriyet Halk Partisi (Republikánskej ľudovej strany) a jej podpredsedom pri Mustafovi Kemalovi Atatürkovi. Úrad premiéra zastával trikrát (1923-1924, 1925-1937 a 1961-1965). Po zavedení zákona o priezviskách v roku 1934 mu prezident Atatürk dal priezvisko İnönü podľa obce, kde sa konala jeho víťazná bitka z dôb Tureckej vojny za nezávislosť. Po smrti Atatürka v roku 1938 se stal tureckým prezidentom. Ako prezident vládol do roku 1950. Na jeho politickej kariére býva vyzdvihovaný jeho pragmatický a optimistický postoj, skutočné štátnictvo a podporu tolerancie a sekularizmu. V porovnaní s despotickou vládou Atatürka komentátori oceňujú inteligentnú a realistickú cestu, ktorú Inönü zvolil na prechod z nedemokratického štátu jednej strany (CHP) na pluralitnú demokraciu. Snažil sa rozvíjať zahraničnú politiku dobrých vzťahov s čo možno najväčším počtom krajín, vrátane USA, Spojeného kráľovstva, Francúzska, nacistického Nemecka či ZSSR. Jeho zásluhou ostalo Turecko počas druhej svetovej vojny neutrálne. Prvé slobodné voľby, o ktoré sa Inönü pričinil, v roku 1950 CHP prehrala a Inönü prešiel "s radosťou" do opozície. Označil túto volebnú porážku od Demokratickej strany ako jeho "najväčšie víťazstvo". Po skončení mandátu prezidenta sa vrátil do úradu predsedu vlády v roku 1961 po vojenskom prevrate. Počas jeho premiérstva na uzmierenie západných spojencov Turecka pri kríze na Cypre v roku 1964 zapojil Turecko do Bandungskej skupiny. Na záver politickej kariéry sa angažoval v tureckom parlamente, Veľkom národnom zhromaždení. 
Zomrel v roku 1973 v Ankare, jeho pozostatky boli 28. decembra 1973 uložené v ankarskom mauzóleu Anıtkabir na protiľahlej strane nádvoria oproti Atatürkovým.

</doc>
<doc id="632815" url="https://sk.wikipedia.org/wiki?curid=632815" title="Žibrica (vrch)">
Žibrica (vrch)

Žibrica () je najvyšší vrch geomorfologického podcelku Zobor, v južnej časti pohoria Tribeč. Nachádza sa na severnom okraji územia, približne severovýchodne od Nitry.
Polohopis.
Nachádza sa na severovýchode podcelku Zobor, ktorý tvorí najjužnejšiu časť pohoria Tribeč. Od zvyšku pohoria je podcelok oddelený hlbokou Huntáckou dolinou, ktorou vedie železničná trať Lužianky – Zlaté Moravce. Severovýchodné úpätie klesá k obci Žirany, západne ležia "Mechenice", osada Podhorian a južne obec Štitáre. Plytkým sedlom je oddelený severozápadne ležiaci vrch "Vreteno" (), juhozápadným susedom v hrebeni pohoria je vysoký "Haranč". Vrcholom vedie Ponitrianska magistrála, spájajúca Nitru s Handlovou hrebeňom pohorí Tribeč a Vtáčnik. 
Veľká časť masívu je súčasťou prírodnej rezervácie Žibrica.

</doc>
<doc id="632816" url="https://sk.wikipedia.org/wiki?curid=632816" title="Karol Kahoun">
Karol Kahoun

Doc. PhDr. Karol Kahoun, CSc. (* 13. september 1930, Boleráz† 18. máj 2019, Bratislava) bol slovenský historik umenia, pamiatkár a univerzitný pedagóg. Venoval sa vedeckovýskumnej práci (so zameraním na gotickú sakrálnu architektúru na Slovensku), galerijnej, muzeálnej, pamiatkárskej a publicistickej činnosti.
Život.
Stredoškolské štúdium absolvoval na Štátnom gymnáziu v Trnave. V roku 1954 zavŕšil štúdium národopisu – dejín umenia na Filozofickej fakulte Univerzity Komenského v Bratislave (FiF UK). Ešte počas štúdia, v rokoch 19521954, sa pod vedením svojich pedagógov Václava Mencla, Vladimíra Wagnera a Alžbety Güntherovej-Mayerovej zúčastnil výskumov zameraných na prvý súpis pamiatok na Slovensku. Po spromovaní začal pôsobiť ako odborný asistent na FiF UK v Bratislave. V roku 1969 získal titul doktora filozofie v odbore teória a dejiny výtvarných umení a v roku 1979 sa habilitoval v odbore staršie dejiny slovenského a európskeho výtvarného umenia. Po nežnej revolúcii v roku 1989 sa stal vedúcim obnovenej Katedry dejín výtvarného umenia FiF UK (funkciu zastával do roku 1993) a od roku 1995 do roku 2010 pôsobil na Katedre dejín umenia a kultúry Filozofickej fakulty Trnavskej univerzity v Trnave. Prednášal aj na Vysokej škole múzických umení v Bratislave.
Vo svojej vedeckovýskumnej činnosti sa zameral na staršie obdobie architektúry a sochárstva na Slovensku, najmä na gotickú sakrálnu architektúru na Slovensku, a to napriek vládnucej, protinábožensky zameranej komunistickej ideológii, čo znamenalo, že výsledky niektorých svojich bádaní mohol publikovať až neskôr Je autorom monografií a syntéz "Neskorogotická architektúra na Slovensku a stavitelia východného okruhu" (1973), "Ladislav Snopek" (1974), "Klára Patakiová" (1978), "Bratislavská primátorská reťaz : dejiny a prítomnosť mesta" (1983), "Vojtech Löffler" (1984), "Tibor Bartfay" (1988) a "Gotická sakrálna architektúra Slovenska" (2002). Prispel tiež k formovaniu zásad pamiatkovej starostlivosti na Slovensku.
Od polovice 60. rokov 20. storočia bol členom (neskôr aj podpredsedom československej sekcie) Medzinárodnej organizácie výtvarných kritikov (, "AICA") pri Organizácii Spojených národov pre vzdelávanie, vedu a kultúru (UNESCO). V rokoch 19952005 bol predsedom Umeleckohistorickej spoločnosti Slovenska pri Slovenskej akadémii vied. V roku 2005 mu prezident Slovenskej republiky Ivan Gašparovič udelil Rad Ľudovíta Štúra II. triedy.
Zomrel ráno 18. mája 2019 v Bratislave.

</doc>
<doc id="632817" url="https://sk.wikipedia.org/wiki?curid=632817" title="Holice (Olomouc)">
Holice (Olomouc)

Holice ("Holitz") je bývalá moravská obec, súčasná mestská štvrť a katastrálne územie na juhovýchode štatutárneho mesta Olomouca. V roku 2011 žilo v Holici 3 923 obyvateľov v 706 domoch. Holice je štvrťou Olomouca od roku 1974 a svojou rozlohou je jeho najväčšou štvrťou. Je tu umiestených mnoho podnikov a sídli tu druholigový klub 1. HFK Olomouc.

</doc>
<doc id="632818" url="https://sk.wikipedia.org/wiki?curid=632818" title="Chomoutov">
Chomoutov

Chomoutov ("Komotau") je bývalá moravská obec, súčasná meststká štvrť a katastrálne územie štatutárneho mesta Olomouca, nachádzajúca sa asi 5 kilometrov severne od centra mesta. V roku 2011 tu žilo 1 007 obyvateľov v 335 domoch. Od 1. júla 1974 je súčasťou Olomouca.

</doc>
<doc id="632828" url="https://sk.wikipedia.org/wiki?curid=632828" title="Chválkovice">
Chválkovice

Chválkovice ("Chwalkowitz") sú bývalá moravská obec, súčasná mestská štvrť a katastrálne územie štatutárneho mesta Olomouca. Nachádza sa severovýchodne od centra mesta. V roku 2011 tu žilo 2 318 obyvateľov v 535 domoch.
Obec bola k 23. aprílu 1919 spolu s ďalšími ôsmimi obcami a dvoma mestami pripojená k Olomoucu vytvárajúc Veľký Olomouc.
Dejiny.
Prvé písomné zmienky o obci pochádzajú z rokov 1220 ("Squalcowiz") a 1228 ("Kwalkowiz"). Vtedy obec patrila velehradskému kláštoru, ale už v roku 1287 ju získalo ako tzv. komorný statok olomoucké biskupstvo, ktorému patrila až do roku 1850, kedy vznikli obecné samosprávy a Chválkovice sa osamostatnili. Po roku 1778 bola povinnosť roboty nahradená peňažnými odvodmi a miestny veľkostatok bol rozparcelovaný medzi tunajších osadníkov. Pôvodná kaplnka sv. Urbana bola v roku 1667 prestavaná na kostol sv. Barbory, ktorý sa v roku 1855 stal centrom novej farnosti. Význam obce zvýrazňovala aj existencia starej školy, do ktorej chodili nielen chválkovické deti, ale i deti z okolia. Budovanie olomouckej pevnosti sa obce dotklo len nepriamo a to tak, že v roku 1857 bol priamo pri jej zástavbe postavený dodnes zachovaný fort č. II a o niekoľko rokov neskôr na juhovýchode ešte dva ďalšie, ktoré sa však nezachovali do dnešného dňa.
Chválkovice sa stali pre Olomouc dôležitými, keď tu bola v roku 1889 dokončená parná vodáreň, ktorá cez vodojem na Tabulovom vrchu začala mestu dodávať prvú kvalitnú vodu. Roku 1906 Chválkovice získali poštu a v roku 1910 bola obec elektrifikovaná. Priemysel tu nebol silný, okrem mlynu tu fungovala len cukrárska výroba TOKO a povrazárna Tobias a Steipe. Pôsobilo tu ale niekoľko spolkov, vzhľadom k národnostnému zloženiu len českých, napríklad Slovanský robotnícky spolok, čitateľsko-spevácky spolok Jaroslav, Sokol, DJT, Orel alebo osvetový spolok Jeroným s ochotníckym divadlom.
Dňa 23. apríla 1919 vznikol Veľký Olomouc a Chválkovice sa stali jeho súčasťou. O štyri roky neskôr podala skupina občanov návrh na opätovné osamostatnenie obce, ale bol vládou zamietnutý. Keď sa obec pripojila k Olomoucu, bola do nej zavedená mestská kanalizácia a začalo fungovať pravidelné autobusové spojenie s centrom mesta. Počas 60. a 70. rokov 20. storočia sa v katastri obce pri rieke Bystřice smerom na Bělidla začal viac rozvíjať priemysel.

</doc>
<doc id="632830" url="https://sk.wikipedia.org/wiki?curid=632830" title="Klášterní Hradisko">
Klášterní Hradisko

Klášterní Hradisko ("Kloster Radisch") je historická osada, súčasná mestská štvrť a katastrálne územie štatutárneho mesta Olomouca, ktorá vznikla okolo okolo kláštora Hradisko. Nachádza sa v severnej časti mesta. V roku 2011 tu žilo 1 817 obyvateľov v 134 domoch.
Dňa 23. apríla 1919 bola osada pripojená k Olomoucu vytvárajúc Veľký Olomouc.

</doc>
<doc id="632831" url="https://sk.wikipedia.org/wiki?curid=632831" title="Lazce (Olomouc)">
Lazce (Olomouc)

Lazce ("Laske"; miestne v minulosti tiež "Lazka") sú bývalá moravská obec, súčasná mestská štvrť a katastrálne územie štatutárneho mesta Olomouca. Nachádza sa severne od centra mesta. V roku 2011 tu žilo 5 983 obyvateľov v 529 domoch.
Obec bola k 23. aprílu 1919 spolu s ďalšími ôsmimi obcami a dvoma mestami pripojená k Olomoucu vytvárajúc Veľký Olomouc.
Nachádza sa tu baseballový štadión, na ktorom sa konali Majstrovstvá Európy v baseballe, a športová hala Univerzity Palackého v Olomouci.

</doc>
<doc id="632832" url="https://sk.wikipedia.org/wiki?curid=632832" title="Lošov">
Lošov

Lošov ("Loschau") je bývalá moravská obec, súčasná mestská štvrť a katastrálne územie štatutárneho mesta Olomouca. Rozkladá sa asi 9 kilometrov východne od centra mesta. Je priamo spojený s Velkou Bystřicí a olomouckou mestskou štvrťou Svatý Kopeček. Na jeho území sa okrem Hvezdárne Josefa Sienela nachádza taktiež Radíkovská pevnôstka. Prvá písomná zmienka o obci pochádza z roku 1385 ("Lacznaw").
Súčasťou Olomouca sa Lošov stal 1. augusta 1980 ako zatiaľ posledná pripojená obec k Olomoucu.

</doc>
<doc id="632834" url="https://sk.wikipedia.org/wiki?curid=632834" title="Nedvězí (Olomouc)">
Nedvězí (Olomouc)

Nedvězí ("Nedweiss") je bývalá moravská obec, súčasná mestská štvrť a katastrálne územie štatutárneho mesta Olomouca. Nachádza sa na juhovýchode mesta, od centra je oddelená tiahlym kopcom a diaľnicou D35. V roku 2011 tu žilo 425 ľudí v 130 domoch. Prvá písomná zmienka o obci pochádza z roku 1234 ("Medweze)."
Obec sa stala súčasťou Olomouca dňa 1. januára 1975.

</doc>
<doc id="632835" url="https://sk.wikipedia.org/wiki?curid=632835" title="Nemilany">
Nemilany

Nemilany ("Nimlau") je bývalá moravská obec, súčasná mestská štvrť a katastrálne územie štatutárneho mesta Olomouc. Nachádza sa na juhu mesta.&lt;br&gt;
V roku 2011 tu žilo 993 obyvateľov v 321 domoch. 
Prvá písomná zmienka o obci pochádza z roku 1141.
Súčasťou Olomouca sa obec stala dňa 1. januára 1975.
Cez štvrť prechádza olomoucký obchvatdiaľnica D35 a železničná trať Nezamyslice – Olomouc so zastávkou Nemilany. Nachádza sa tu materská a základaná škola pre žiakov 5. až 9. ročníka.

</doc>
<doc id="632839" url="https://sk.wikipedia.org/wiki?curid=632839" title="Krídlovka">
Krídlovka

Krídlovka je plechový dychový nástroj príbuzný trúbke, na rozdiel od nej však má širšiu a kónickejšiu trubicu. Existuje aj o oktávu nižšie znejúci nástroj nazývaný baskrídlovka. K známym hráčom na krídlovku patrí napr. Miles Davis alebo Chet Baker.
Etymológia.
Slovenský názov je preklad nemeckého "Flügelhorn", doslova krídlový roh. Jedno z vysvetlení pôvodu slova je, že sa predtým týmto nástrojom do boja zvolávali krídla armády. Ďalšie možné vysvetlenie vychádza z toho, že krídlovku predtým používali lovci dávajúci zvukové signály svojim kolegom na krídlach loveckej skupiny.
Stavba a funkcie.
Krídlovka je rovnako ako väčšina trúbok a kornetov ladená prevažne v in B. Najčastejšie má tri klapky (objavujú sa aj štvorklapkové varianty) a rovnaký prstoklad ako ostatné príbuzné nástroje. Rovnako ako trúbka môže mať aj krídlovka dva druhy ventilov: piestové či otočné. Jediný väčší rozdiel v porovnaní s trúbkami a kornetmi je v nátrubku - u krídlovky je jeho tvar kónickejší. Pre hráča na trúbku či kornet teda nie je vo všeobecnosti problémom po istej adaptácii hrať aj na krídlovku.
Tón krídlovky vďaka jej trochu odlišnému tvaru znie jemnejšie a plnšie ako u príbuzných nástrojov. Na rozdiel od nich je ale na krídlovku ťažšie hrať vysoké tóny.
Využitie v hudbe.
Krídlovky sa tradične používali v armáde ako signálny nástroj, vďaka svojmu jemnému tónu sa používa prevažne ako melodický nástroj, najmä v dychových, vojenských a džezových orchestroch.

</doc>
<doc id="632840" url="https://sk.wikipedia.org/wiki?curid=632840" title="Krídlovka (rozlišovacia stránka)">
Krídlovka (rozlišovacia stránka)

Krídlovka môže byť:

</doc>
<doc id="632841" url="https://sk.wikipedia.org/wiki?curid=632841" title="Romance pro křídlovku">
Romance pro křídlovku

Romance pro křídlovku môže byť

</doc>
<doc id="632843" url="https://sk.wikipedia.org/wiki?curid=632843" title="Veľké národné zhromaždenie">
Veľké národné zhromaždenie

Veľké národné zhromaždenie Turecka (, skratka TBMM) je turecký jednokomorový zákonodarný orgán. Zhromaždenie má Tureckou ústavou dané výsostné právo legislatívnej iniciatívy. Bolo založené v Ankare 23. apríla 1920 počas Národnej kampane. Parlament bol kľúčový v snahách Mustafu Kemala Atatürka, prvého prezidenta Tureckej republiky, a jeho spolupracovníkov o založenie nového štátu na troskách Osmanskej ríše.
Parlament má 600 poslancov volených na päťročné obdobie cez proporčné stranícke delenie D'Hondtovu metódu, ktorá býva označovaná za zvýhodňujúcu veľké strany. V súčasnom parlamente je menšinová vláda Strany spravodlivosti a rozvoja (Ak Parti) podporovaná poslancami za Nacionalistickú akčnú stranu (MHP) a Stranu veľkej jednoty (BBP). Od 24. februára 2019 je hovorcom Zhromaždenia Mustafa Şentop, člen vládnej Ak Parti, ktorý nahradil Binali Yıldırım, uchádzajúceho sa o post primátora Istanbulu.

</doc>
<doc id="632845" url="https://sk.wikipedia.org/wiki?curid=632845" title="Slovenská florbalová extraliga žien 2018/19">
Slovenská florbalová extraliga žien 2018/19

Slovenská florbalová extraliga žien v sezóne 2018/19 bol 14. ročník extraligy florbalistiek, najvyššej florbalovej súťaže žien na Slovensku, ktorú kontroluje Slovenský zväz florbalu (SZFB). V súťaži účinkovalo 10 družstiev, rovnako ako v minulej sezóne. Titul získalo družstvo FbC Predator Sabinov, ktoré vo finálovej sérii zvíťazilo nad obhajcom prvenstva a víťazom základnej častiŠK 98 Pruské.
Systém súťaže.
Po základnej časti, v ktorej odohral každý s každým zápasy jedenkrát doma a vonku, nasledovalo play-off s ôsmymi najlepšími družstvami. Play-off sa hralo na 3 víťazné zápasy, v ktorých prvé 2 zápasy sa odohrali na ihrisku lepšie umiestneného tímu. Play-off o 3. miesto sa tradične nehralo, o bronzových medailách rozhodovalo lepšie umiestnenie porazených semifinalistov v základnej časti. Zmenou oproti predchádzajúcim sezónam bola baráž. Tú hrali posledné 2 družstvá po základnej časti proti dvom družstvám 1. ligy na 3 víťazné zápasy.
Baráž.
V najvyššej súťaži sa udržali iba extraligové Michalovce. Neuspel Prešov, ktorého v budúcej sezóne vystriedali prvoligové Partizánske.
Pozn.: Víťaz 1. ligy, NTS FK - ZŠ Nemšová "B", do extraligy nemohol postúpiť.

</doc>
<doc id="632846" url="https://sk.wikipedia.org/wiki?curid=632846" title="Dramatická škola Národného divadla">
Dramatická škola Národného divadla

Dramatická škola Národného divadla () bola založené v roku 1930 v spolupráci s gréckym Národným divadlom. Vo svojej 89-ročnej histórii vychovala väčší počet absolventov, ktorí sa stali väčšinou hercami a hviezdami Národného divadla.
Bývalými študentami dramatickej školy sú Dimitris Horn, Mary Aroni, Vasso Manolidou, Nikos Tzogias, Melina Merkurisová, Thanos Kotsopoulos, Alexis Solomos, Stelios Vokovic, Nikos Kourkoulos, Anna Synodinou a Zozo Zarpa. Mnohí z nich vyučujú na tejto škole a preslávili sa svojou vysokou úrovňou vyučovania.
Ďalšie veľké mená, ktoré vyučovali v Dramatickej škole národného divadla sú: Dimitris Rondiris, Katina Paxinosová, Takis Mouzenidis, Angelos Terzakis, Antigone Valakou, Tassos Lignadis, Giannis Sideris, Emilios Hourmouzios.
Štúdium.
Zámer Dramatickej školy je poskytovať výchovu a poradenstvo mladým ľuďom zamýšľajúcim v budúcnosti nastúpiť cestu herectva. Kurz trvá tri roky a je bez poplatkov. Triedy sú rozdelené do troch kategórií:
Ročník scénografia sa otvára každé tri roky.
Škola sa nachádza v Pireu (Pireos 52, 185 47, Neo Faliro - Piraeus) v renovovanej budove „"Scholion tis Athinas - Irini Papa"“ (novogr. Σχολειον της Αθηνας - Ειρήνη Παπά).

</doc>
<doc id="632848" url="https://sk.wikipedia.org/wiki?curid=632848" title="Neředín">
Neředín

Neředín (v minulosti tiež "Neřetín", "Neretein)" je bývalá moravská obec, súčasná mestská štvrť a katastrálne územie štatutárneho mesta Olomouca. Nachádza sa v západnej časti mesta.&lt;br&gt;
V roku 2011 tu žilo 9 628 obyvateľov v 878 domoch. Katastrálne pod Neředín patrí aj časť Tabulového Vrchu.
Prvá písomná zmienka o obci pochádza z roku 1234, no v roku 2001 sa tu našli zvyšky opevnenia tábora z doby rímskej.
Obec bola k 23. aprílu 1919 spolu s ďalšími ôsmimi obcami a dvoma mestami pripojená k Olomoucu vytvárajúc Veľký Olomouc.
Prechádza tadiaľto cesta I/448. Sídli tu Fakulta telesnej kultúry Univerzity Palackého v Olomouci a je tu umiestnená aj veľká časť univerzitných internátov. Mestskú hromadnú dopravu tu okrem autobusov zaisťujú i električky.

</doc>
<doc id="632849" url="https://sk.wikipedia.org/wiki?curid=632849" title="Nové Sady (Olomouc)">
Nové Sady (Olomouc)

Nové Sady ("Neustift," v minulosti tiež "Novosady") je bývalá moravská obec, súčasná mestská štvrť a katastrálne územie štatutárneho mesta Olomouca. Štvrť sa nachádza na juh od centra mesta.&lt;br&gt;
V roku 2011 tu žilo 13 747 ľudí v 686 domoch, čo z Nových Sadov robí druhú najväčšiu olomouckú štvrť.
Obec založil Olomouc v roku 1314.
Obec bola k 23. aprílu 1919 spolu s ďalšími ôsmimi obcami a dvoma mestami pripojená k Olomoucu vytvárajúc Veľký Olomouc.
Nachádza sa tu mestská čistička odpadových vôd, železničná stanica "Olomouc-Nové Sady" a pôsobí tu aj futbalový klub "FK Nové Sady" s dlhou históriou od roku 1922, ktorý má aj ženský družstvo.

</doc>
<doc id="632855" url="https://sk.wikipedia.org/wiki?curid=632855" title="Nový Svět (Olomouc)">
Nový Svět (Olomouc)

Nový Svět ("Neue Welt" alebo "SalzergutI") je bývalá moravská obec, súčasná mestská štvrť a katastrálne územie štatutárneho mesta Olomouca. Nachádza sa na juhu mesta.&lt;br&gt;
V roku 2011 tu žilo 992 obyvateľov v 140 domoch. Pôsobnosť Komisie mestskej časti Nový Svět zasahuje aj do katastrov Hodolan a Holic. 
Prvá písomná zmienka o obci je z roku 1402.
Historické centrum tvorí široká ulicová náves s názvom "Sudova," pripomínajúc na osobnosť Jana Sudu. Na jej začiatku je kríž s reliéfom Panny Márie Bolestnej z roku 1820.
Obec bola k 23. aprílu 1919 spolu s ďalšími ôsmimi obcami a dvoma mestami pripojená k Olomoucu vytvárajúc Veľký Olomouc.

</doc>
<doc id="632879" url="https://sk.wikipedia.org/wiki?curid=632879" title="Hrnčiarska ulica (Košice)">
Hrnčiarska ulica (Košice)

Hrnčiarska ulica inak prezývaná aj Ulička remesiel, je ulica v mestskej časti Staré Mesto v Košiciach.
Jej začiatok sa nachádza pri Miklušovej väznici a Kalvínskom kostole na ulici Pri Miklušovej väznici. Ulička je pokrytá dobovou dlažbou a s malými domčekmi tvorí najmalebnejšiu uličku v meste. Je obľúbenou atrakciou medzi návštevníkmi no najmä domácimi, ktorí si tu môžu pozrieť svet starých remesiel. Nachádza sa tu kováčstvo, pekárstvo, hrnčiarstvo, bylinkárstvo, brašnárstvo s opravou obuvi, čalúnnika, rezbárstvo, predajňa kameňov a reštaurácie. Okrem týchto remesiel tu je možnosť pozrieť si prácu v dielni kováča či hrnčiara.
V uličke sa nachádza aj niekoľko pobočiek Východoslovenského múzea, ktorého súčasťou je aj "Dom remesiel", ktorý bol dokončený v roku 2013 ako jeden z projektov EHMK 2013. Slúži na prezentáciu remeselných umení minulosti. Ďalej tu nájdeme aj Katovu baštu – Rodošto, so sochou Františka II. Rákocziho. Okrem stálych atraktivít sa v uličke pravidelne usporadúvajú aj rôzne príležitostné kultúrne akcie.
História.
Pôvodné pomenovanie tejto ulice – "Haffnergasse" sa na mape objavuje po prvýkrát až v roku 1834. Aj napriek remeselníckemu názvu bolo ale otázne, či tu naozaj bývali hrnčiari. Faktom ale je, že hrnčiari boli ešte aj v 19. storočí pre mesto veľmi potrební, pretože takmer všetok kuchynský riad bol v tých časoch z keramiky, no mal pomerne nízku životnosť. Úžitkovej keramiky sa predávalo veľké množstvo a bola veľmi lacná.
V druhej polovici 19. storočia ulica niesla pomenovanie "Fazekas utca". V tej dobe bolo na ulici presne 20 domov a jeden kalvínsky kostol. Všetky domy boli na ulici postavené na východnej strane, len jeden, dnes s popisným číslom 4, bol postavený na západnej strane. V minulosti sa tu podobne ako na Hradbovej ulici, nachádzali aj drobné nevestince, ktoré slúžili pre chudobnejších zákazníkov.

</doc>
<doc id="632880" url="https://sk.wikipedia.org/wiki?curid=632880" title="Slovenská florbalová extraliga mužov 2018/19">
Slovenská florbalová extraliga mužov 2018/19

Slovenská florbalová extraliga mužov v sezóne 2018/19 bol 18. ročník extraligy florbalistov, najvyššej florbalovej súťaže mužov na Slovensku, ktorú kontroluje Slovenský zväz florbalu (SZFB). V súťaži účinkovalo 12 družstiev, čo je o 1 tím viac ako v minulej sezóne. Titul získalo družstvo Florbalový klub AS Trenčín, ktoré vo finálovej sérii zvíťazilo nad obhajcom prvenstvaTsunami Záhorská Bystrica.
Systém súťaže.
Systém súťaže sa oproti predchádzajúcim ročníkom nezmenil. Po základnej časti, v ktorej odohral každý s každým zápasy jedenkrát doma a vonku, nasledovalo play-off ôsmich najvyššie umiestnených družstiev. Play-off sa hralo na 3 víťazné zápasy, v ktorých prvé 2 zápasy sa odohrali na ihrisku lepšie umiestneného tímu. Play-off o 3. miesto sa tradične nehralo, o bronzových medailách rozhodovalo lepšie umiestnenie porazených semifinalistov v základnej časti. Posledné družstvo po základnej časti zostúpilo do 1. ligy. Predposledné odohralo baráž s 2. tímom 1. ligy na 3 víťazné zápasy. 
Baráž o extraligu.
V barážovej sérii sa družstvo zo Spišskej Novej Vsi udržalo v extralige.

</doc>
<doc id="632883" url="https://sk.wikipedia.org/wiki?curid=632883" title="Aleksander Kaczorowski">
Aleksander Kaczorowski

Aleksander Kaczorowski (* 29. máj 1969, Żyrardów, Poľsko) je poľský bohemista, novinár, publicista a prekladateľ.
Životopis.
V roku 1998 absolvoval českú a slovenskú filológiu na univerzite vo Varšave, kde pracuje.
Pracoval ako korešpondent a novinár vo viacerých poľských novinách a periodikách. Bol zástupcom šéfredaktora poľského vydania Newsweeku a šéfredaktorom publicistiky Gazety Wyborczej. Zastáva funkciu šéfredaktora časopisu Aspen Review Central Europe vydávaného v Prahe.
Okrem vlastných publicistických textov a prekladov českých kníh (napr. Egon Bondy, Bohumil Hrabal, Josef Škvorecký), je autorom románu a životopisu Bohumila Hrabala, Otu Pavla, Václava Havla. Je členom Združenia poľských spisovateľov.

</doc>
<doc id="632884" url="https://sk.wikipedia.org/wiki?curid=632884" title="Tešedík">
Tešedík

Tešedík môže byť:

</doc>
<doc id="632886" url="https://sk.wikipedia.org/wiki?curid=632886" title="Michalov vrch">
Michalov vrch

Michalov vrch () leží v geomorfologickom podcelku Rázdiel, v severnej časti pohoria Tribeč. 
Polohopis.
Nachádza sa na severnom okraji Skýcovskej vrchoviny, ktorá je geomorfologickou časťou Rázdiela, približne východne od obce Veľký Klíž a rovnako ďaleko južne od osady Ondrášová pri Kolačne. Práve v chotári tejto obce sa vrch nachádza.
Z vrcholu je možné pozorovať okolité vrchy, pri vhodných podmienkach aj susedné pohoria, vrátane južnej časti Malej Fatry. Na vrchole Michalovho vrchu sa nachádzajú pozostatky laténskeho hradiska, z ktorého sa zachoval dodnes viditeľný val. V 11. storočí tu bol vybudovaný hrad, prebudovaný v 12. a 13. storočí, ktorý však už v nasledujúcom storočí zanikol. V 15. storočí bola jeho časť dočasne obnovená. V blízkom sedle "Vrchhora" sa nachádzajú ruiny benediktínskeho (románskeho) kláštora a obnovená kaplnka, ktorá sa stala pútnickým miestom turistov zo širokého okolia.
Vrch leží v Chránenej krajinnej oblasti Ponitrie. Je súčasťou územia európskeho významu SKUEV2133 Hôrky.

</doc>
<doc id="632887" url="https://sk.wikipedia.org/wiki?curid=632887" title="Pavlovičky">
Pavlovičky

Pavlovičky ("Paulowitz"; v minulosti "Pavlovice") sú bývalá moravská obec, súčasná mestská štvrť a katastrálne územie štatutárneho mesta Olomouca. Rozkladajú sa severovýchodne od centra mesta. V roku 2011 tu žilo 490 obyvateľov, ktorí obývali 89 domov. Nachádza sa tu obratisko olomouckých električiek.
Pavlovičky vznikli relatívne k iným mestským štvrtiam nedávno, keď v súvislosti s budovaním mestskej pevnosti v polovici 18. storočia museli byť zbúrané predmestské osady ako Ostrovy, Bělidla a ďalšie. Ich obyvatelia dostali ako náhradu pozemky vzniknuté rozparcelovaním hospodárskeho dvora v oblasti nazývanej „Na klínku“, pričom nová osada dostala meno podľa svojho zakladateľa, hradišťanského opáta Pavla Ferdinanda Václavíka.
Obec bola k 23. aprílu 1919 spolu s ďalšími ôsmimi obcami a dvoma mestami pripojená k Olomoucu vytvárajúc Veľký Olomouc.

</doc>
<doc id="632888" url="https://sk.wikipedia.org/wiki?curid=632888" title="Povel (Olomouc)">
Povel (Olomouc)

Povel ("Powel") je bývalá moravská obec, súčasná mestská štvrť a katastrálne územieštatutárneho mesta Olomouca. Rozkladá sa na juh od centra mesta. V roku 2011 tu žilo 8 676 obyvateľov v 394 domoch. 
Obec bola k 23. aprílu 1919 spolu s ďalšími ôsmimi obcami a dvoma mestami pripojená k Olomoucu vytvárajúc Veľký Olomouc.

</doc>
<doc id="632890" url="https://sk.wikipedia.org/wiki?curid=632890" title="Agrárna demokracia">
Agrárna demokracia

Agrárna demokracia (iné, dobové názvy: roľnícka demokracia, sedliacka demokracia) bol slovenský eklektický teoretický koncept z prvej polovice 20. storočia, slovenský variant agrarizmu, podľa ktorého mal mať roľnícky stav centrálnu pozíciu v národnom, kultúrnom a hospodárskom živote slovenských a stredoeurópskych národov. Roľníci mali politicky pôsobiť ako stredová sila medzi nacionálno-konzervatívnymi a liberálno-sociálnymi politickými orientáciami.
Popredným zástancom a hlásateľom agrárnej demokracie bol Milan Hodža. Tento koncept rozvíjal vo verejných prednáškach a publicistických prejavoch od začiatku 20. storočia po koniec 30. rokov 20. storočia, spočiatku ako člen Slovenskej národnej strany, následne ako čelný predstaviteľ Republikánskej strany zemedelského a maloroľníckeho ľudu (tzv. agrárnej strany).

</doc>
<doc id="632891" url="https://sk.wikipedia.org/wiki?curid=632891" title="Roľnícka demokracia">
Roľnícka demokracia



</doc>
<doc id="632892" url="https://sk.wikipedia.org/wiki?curid=632892" title="Sedliacka demokracia">
Sedliacka demokracia



</doc>
<doc id="632893" url="https://sk.wikipedia.org/wiki?curid=632893" title="Kostol svätého Martina (Srednja vas v Bohinju)">
Kostol svätého Martina (Srednja vas v Bohinju)

Kostol svätého Martina () je budova barokového rímskokatolíckeho kostola z obdobia stredoveku, nachádzajúca sa v dedine Srednja vas v Bohinju na hranici Triglavského národného parku v historickom tradičnom regióne Gorenjska v občine Bohinj v Slovinsku. Má priznaný štatút kultúrnej pamiatky.
Charakteristika a dejiny.
Kostol bol postavený v období stredoveku, pričom prvé zmienky o ňom sú už z 15. storočia, keďže bol spomenutý v listinách pochádzajúcich z rokov 1493 - 1501. V polovici 18. storočia prešiel kostol stavebnými úpravami.
Kostol sa nachádza v svahu nad dedinou a sú od neho krásne výhľady do Bohinjskej doliny.
Budova je postavená v barokovom slohu a ohraničená kamenným plotom. Veža zvonice je zakončená pre barok typickou cibuľovitou strechou.
Maľby nachádzajúce sa ako na vonkajšej časti kostola, tak i v interiéri sú dielom významných slovinských maliarov. Patria k nim napríklad Franc Jelovšek, Matija Koželj a Matevž Langus. Od Franca Jelovšeka pochádzajú fresky z obdobia baroka, Matija Koželj je autorom fresiek v prezbytériu z roku 1894 a od Matevža Langusa pochádza oltárna maľba Panny Márie s Ježišom.
Pri kostole sa nachádza pamätník padlým v prvej svetovej vojne.
V kostole sa nachádza rokokový organ z roku 1830 vyrobený Johannom Gottfriedom Kunstom. V roku 2002 bol organ renovovaný.
V kostole sa konajú koncerty v rámci podujatia "Glasbeno poletje v Bohinju", teda v preklade do slovenčiny „Hudobného leta v Bohinji“.

</doc>
<doc id="632894" url="https://sk.wikipedia.org/wiki?curid=632894" title="Radíkov (Olomouc)">
Radíkov (Olomouc)

Radíkov ("Radikau") je bývalá moravská obec, súčasná mestská štvrť a katastrálne územie štatutárneho mesta Olomouca. K Olomoucu bol pripojený v roku 1974. 
Rozkladá približne 10 kilomentrov severovýchodne od centra mesta Olomouca, leží v nadmorskej výške 360 až 444 m.n.m a zo všetkých strán je obklopený lesmi. V katasri Radíkova sa nachádza viac než 100 chatových objektov, oblasť je bez priemyselnej výroby, poľnohospodárska výroba je súkromná.
Existencia osady Radíkov je nepriamo doložená v roku 1260, ale až v latinskej listine z roku 1365 sa spomína osada pod názvom "Radyekow". 
Významnou pamätihodnosťou Radíkova je fort č. II (Radíkovská pevnôstka), ktorý bol súčasťou festu Svatý Kopeček, súčasti pevnostného systému mesta Olomouca. Zo zamýšľaných štyroch fortov festu Svatý Kopeček bol postavený ako jediný. Radíkovský fort sa však katastrálne nachádza v Lošove.

</doc>
<doc id="632895" url="https://sk.wikipedia.org/wiki?curid=632895" title="Řepčín">
Řepčín

Řepčín (pôvodne "Repsin", "Repsine") je bývalá moravská obec, súčasná mestská štvrť a katastrálne územie štatutárneho mesta Olomouca. Nachádza sa na severozápade mesta. V roku 2011 tu žilo 1 241 obyvateľov v 270 domoch.
Prvá písomná zmienka o Řepčíne pochádza z roku 1141. Píše sa o ňom v listine biskupa Jindřicha Zdíka.
Významným počinom v histórii obce bolo založenie kláštora dominikánok v roku 1889, ktorý bol materským domom pre 23 filiálok nielen na Morave, ale napríklad i v Spojených štátoch. V Řepčíne mali rehoľné sestry tiež dievčenský učiteľský ústav, dievčenskú obecnú školu a mešťanku a neskôr aj odbornú školu pre ženské povolania. Na počiatku 30. rokov 20. storočia bol kláštor dokonca rozšírený i o priestory dievčenského reálneho gymnázia. Ich činnosť však prerušil totalitný komunistický režim. Mnišky museli v roku 1950 Řepčín opustiť a priestory kláštora boli používané ako vojenské učilište pohraničnej a vnútornej stráže, neskôr ako nemocnica, súčasť Fakultnej nemocnice Olomouc.
Obec bola k 23. aprílu 1919 spolu s ďalšími ôsmimi obcami a dvoma mestami pripojená k Olomoucu vytvárajúc Veľký Olomouc.
Verejná knižnica hlavného mesta Olomouca tu v roku 1946 zriadila svoju pobočku. V roku 1991 bola založená Rodinná škola Olomouc, ktorá bola v roku 1995 pretransformovaná na Strednú odbornú školu Olomouc spol. s r. o. Vzdelanie poskytuje aj Základná a materská škola Svatoplukova 11 a pobočka Strednej školy, Základnej školy a Mateřskej školy prof. V. Vejdovského Olomouc – Hejčín.

</doc>
<doc id="632897" url="https://sk.wikipedia.org/wiki?curid=632897" title="Slavonín">
Slavonín

Slavonín ("Schnobolin") je bývalá moravská obec, súčasná mestská štvrť a katastrálne územie štatutárneho mesta Olomouca. Nachádza sa na juhozápade mesta. V roku 2011 tu žilo 2 265 obyvateľov v 449 domoch. Súčasťou Slavovnína je aj bývalá obec Kyselov.
Prvá písomná zmienka o obci pochádza z roku 1141, no na mieste dnešnej mestskej štvrti bolo nájdené sídlisko z mladšej doby kamennej. Slavonín sa stal súčasťou metropoly Hanej k 1. máju 1974 pri jej rozširovaní.
Na úplnom konci druhej svetovej vojny bol Slavonín značne poškodený delostreľbou, potom zanikol dovtedajší priemysel a naopak tu v rámci okresu vzniklo roku 1948 jedno z prvých jednotných roľníckych družstiev a svoju činnosť začal aj Výskumný ústav zeleninársky.
Nachádza sa tu Aquapark Olomouc a v jeho priamom susedstve je aj obchodné centrum Haná. Od centra štvrti sú ale oddelené diaľnicou D46. Je tu veľké množstvo novostavieb, nakoľko tu prebieha bytová výstavba s veľkou kapacitou.

</doc>
<doc id="632898" url="https://sk.wikipedia.org/wiki?curid=632898" title="Rodošto">
Rodošto

Rodošto (pamätný dom Františka II. Rákocziho) je múzeum nachádzajúce sa na Hrnčiarskej ulici v Košiciach, v blízkosti Miklušovej väznice a Kalvínskeho kostola.
Spolu s najväčou baštou na Slovensku – Katovou baštou tvoria jednu expozíciu, prevádzkovanú Východoslovenským múzeom, na nádvorí Hrnčiarskej ulice číslo 7. Okrem stredovekého mestského opevnenia sa tu nachádza významný Pamätný dom Františka II. Rákocziho, je sprístupnený od roku 1991. Dom predstavuje repliku exilového domu z tureckého mestečka Tekirdağ, maď. "Rodošto". V ňom býval vodca posledného uhorského stavovského povstania František II. Rákoczi. Svoj exilový život tu prežil ako exulant v rokoch 1720 - 1735. Tu taktiež 8. apríla 1735 aj zomrel.
O postavení repliky domu sa rozhodlo v roku 1908, no stavba sa začala realizovať až v rokoch 1940 - 1943. Pri výstavbe kópie domu tu použili pôvodné časti vnútorného zariadenia a štukovej výzdoby miestnosti bývalej jedálne. Po dokončení bol pamätný dom využívaný hlavne na kancelárske a depozitárne účely. Pamätný dom je postavený na mieste starších obytných priestorov a maštale z prelomu 18. a 19. storočia.
Expozícia.
Expozícia približuje samotnú osobu kniežaťa Františka II. Rákocziho, jeho život vo vyhnanstve a slávnostný pohreb v Košiciach. Návštevníci si v Pamätnom dome môžu prezrieť aj sériu dobových fotografií z výstavby repliky orientálneho domu. Celá expozícia predstavuje prostredie, v ktorom žil Rákoczi a jeho druhovia svoj exilový život v tureckom mestečku Rodošto, rozložené pod pohorím Tekirdağ na brehu Marmarského mora západne od Carihradu.
Dominantou pamätného domu je veľká jedálenská miestnosť inšpirovaná orientom, ktorej viaceré súčasti údajne vytvoril aj dekoroval vlastnoručne sám Rákoczi. Expozícia je ďalej doplnená dobovými zbraňami z 18. storočia, rytinamy, výtvarnými dielamy, ktoré zobrazujú rodinné portréty Rákocziovcov a akvarely z Turecka. Nájdeme tu aj ukážky povstaleckého mincovníctva a medailérstva, turecký dobový nábytok, predmety z osobného vlastníctva Rákocziho, ale aj predmety súvisiace s jeho smrťou a pohrebom. Nachádza sa tu aj propagačná knižka Rákocziho povstania s názvom „"História kniežaťa Rákocziho"“ z roku 1707 aj miniatúrne obrázky z izby mladého Františka Rákocziho na Mukačevskom hrade. Od roku 2013 je výstava obohatená o nové, moderné a interaktívne prvky.
Po jeho smrti.
Pochovaný bol tajne v chráme francúzskych lazaristov, v kostole svätého Benedikta v Istanbule. Keďže najvýznamnejším centrom jeho povstania bolo mesto Košice, tak jeho telesné pozostatky v roku 1906 nechala uhorská vláda previezť práve do Košíc. Jeho pozostatky sú odvtedy uložené v Dóme sv. Alžbety.
Socha.
Pred Rodoštom je od roku 2006 osadená socha Františka II. Rákócziho, ktorú mestu Košice venovala Maďarská republika. Socha je vysoká 230 cm a váži 500 kg. Je umiestnená na podstavci z lešteného granitu, ktorý je vysoký 70 cm, široký 300 cm a váži až 7 ton. Autorom tejo sochy je maďarský sochár Sándor Győrfi.

</doc>
<doc id="632899" url="https://sk.wikipedia.org/wiki?curid=632899" title="Spiegelhagen">
Spiegelhagen



</doc>
<doc id="632900" url="https://sk.wikipedia.org/wiki?curid=632900" title="Köpcsény">
Köpcsény



</doc>
<doc id="632901" url="https://sk.wikipedia.org/wiki?curid=632901" title="Oqtay Sabir oğlu Əsədov">
Oqtay Sabir oğlu Əsədov

Ogtay Sabir oghlu Asadov (; (* 3. január 1955, Šeherjik, Arménsko) je azerbajdžanský politik, predseda parlamentu od roku 2005.. Súčasný mandát trvá od 24. novembra 2015 na päť rokov.
Diplom zo strojného inžinierstva získal na Azerbajdžanskom štátnom inštitúte ropy a chémie. Ovláda ruštinu a angličtinu. Je členom Medzinárodnej vodnej asociácie.
Od roku 1976 pracoval v Baku ako senior inžinier, od roku 1981 ako senior technológ, riaditeľ odboru a riaditeľ Únie „Azersantechgurašdirma“, čo je trust azerbajdžanského ministerstva pre práce na veľkých zariadeniach a špeciálnych konštrukciách. 
V rokoch 1996-2005 bol predsedom „Abšeron Regional Water Joint Stock Company“.
Je členom politickej rady strany Nová strana Azerbajdžanu.
Bol zvolený v druhom volebnom období Národného zhromaždenia Azerbajdžanu. 6. novembra 2005 bol znovuzvolený.
Je ženatý, má dve deti.

</doc>
<doc id="632905" url="https://sk.wikipedia.org/wiki?curid=632905" title="Svatý Kopeček (Olomouc)">
Svatý Kopeček (Olomouc)

Svatý Kopeček ("Heiligenberg" alebo "Mariendorf") je bývalá moravská obec, súčasná mestská štvrť, katastrálne územie štatutárneho mesta Olomouca a významné pútnické miesto, ktoré navštívil svätý Ján Pavol II. Nachádza sa na severovýchode štatutárneho mesta v nadmorskej výške 393 m.n.m, vzdialený 7 kilometrov od centra. V roku 2011 tu žilo 792 obyvateľov v 228 domoch.
Nachádza sa tu veľkolepá bazilika Navštívenia Panny Márie, dominanta okresu Olomouc, pri ktorej každoročne konajú veľké púte. Okrem pútnického miesta sa v katastri Svatého Kopečka náchádza aj Zoologická záhrada Olomouc. Slúži ako rekreačné miesto Olomoučanov.
Súčasťou Olomouca je od roku 1974.
Dejiny.
Vznik osady.
Ešte v 17. storočí bola oblasť Svatého Kopečka pokrytá lesom. Medzi rokmi 1629 a 1632 tu dal olomoucký mešťan a obchodník s vínom Jan Andrýsek postaviť mariánsku kaplnku, jej správy sa ujal kláštor Hradisko. Už v roku 1654 však bola kaplnka zničená švedskou armádou. Zásluhami kláštora bola ale vzápätí obnovená a v rokoch 1669 až 1679 prestavaná na väčší kostol, ku ktorému ešte boli po roku 1712 pristavané bočné krídla a ďalšie objekty. Už skôr tu bol aj špitál sv. Norberta alebo pútny dom, ten však 28. októbra 1705 vyhorel. Pri požiari zahynulo 121 pútnikov. Nad ich hrobom bola roku 1718 postavená kaplnka svätej Barbory. Chrám Navštívenia Panny Márie sa postupne stal cieľom procesií zo širokého okolia a okolo neho a susedného tu zriadeného hospodárskeho dvora vyrástla malá osada. Nemeckí osadníci ju nazývali "Heiligenberg" alebo "Mariendorf", Česi okrem Svatého Kopečka aj Svatá Hora.
Vzostup a pád.
Svatý Kopeček sa postupne stal strediskom celej oblasti, pretože tu roku 1784 vznika škola a o rok neskôr, roku 1785, bola zriadená nová farnosť. Farský obvod zahrňoval aj obce Droždín, Lošov, Radíkov a Samotišky. Po reformách Jozefa II. sa ale Svatý Kopeček dostal do krízy, púte boli zakázané, špitál bol zrušený a hospodársky dvor bol skonfiškovaný. Premonštráti sa sem zo Strahova vrátili až v roku 1846 a celý areál obnovili. Roku 1850 sa tunajšia osada, v ktorej vtedy žilo 487 prevažne českých obyvateľov, stala samostatnou politickou obcou. Zhruba polovica tunajších obyvateľov dochádzala za prácou do do tovární Kosmos v Hodolanoch a Moravia v Mariánskom údolí. Významná časť obyvateľstva sa ale živila obchodom, ktorý vďaka častým púťam prekvital. Zvláštne obchodíky zvané „"bódky"“ pri južnej strane kostola boli pre tento priestor vždy typické.
Zloženie obyvateľstva sa prejavilo aj v tom, že aj keď tu bola silná sociálna demokracia a pôsobila tu Robotnícka telocvičná jednota, voľby pravidelne vyhrávali ľudovci a svoju činnosť prevádzkovali spolky na nich naviazané, napríklad Orel, alebo Matice svatokopecká.
Františkánky tu otvorili opatrovňu malých detí a premonštrátky pod názvom "Norbertinum" sirotčinec, bola tu aj stredná škola pražských dominkánov a ďalšie cirkevné inštitúcie.
Diktatúra proletariátu.
Potom čo sa dostali k moci komunisti a nastolili v Česko-Slovensku totalitný režim, boli v roku 1950 miestni kňazi a rehoľné sestry odvezení do internačného tábora a cirkevné budovy prešli pod správu štátu a boli využívané inak: vznikol tu ústav pre deti s poruchami sluchu, škola pre zle hovoriacich, internátne a detské domovy atď. V roku 1952 bola otvorená Zoologická záhrada.
V roku 1959 bolo z názvu obce na čas odstránené slovo „Svatý“ a k 1. júlu 1974 bola obec pričlenená k Olomoucu ako nová mestská časť.
Ján Pavol II..
Pútny chrám Navštívenia Panny Márie bol pri návšteve dnes už svätého pápeža Jána Pavla II. a jeho stretnutí s moravskou mládežou dňa 21. mája 1995 svätým otcom prehlásený za baziliku minor. Dňa 17. mája 2015 bol pri spomienkovej svätej omši celebrovanej sekretárom Jána Pavla II., Stanislawom kardinálom Dziwiszom, uložený neďaleko hrobu sv. Viktora reliviár s krvou Jána Pavla II. Zhromaždenie pozdravil prostredníctvom televízneho prenosu z Ríma svätý otec pápež František pred obednou modlitbou Anjel Pána.
Súčasnosť.
Areál Svatého Kopečka je hojne navštevovaný ako miestnymi, tak aj turistami. V roku 2018 bol pútnícky areál zaradený medzi české národné kultúrne pamiatky.
Obyvateľstvo.
Podľa údajov sčítania ľudu, domov a bytov z roku 2011 žilo na Svatom Kopečku v tom roku v 228 domoch žilo 792 obyvateľov.
Osobnosti.
Svatý Kopeček je rodiskom Karla Svolinského (* 1896† 1986), národného umelca, maliara a grafika. Pobýval tu tiež Jiří Wolker, ktorý tu v roku 1921 napísal relatívne rozsiahlu lyricko-epickú báseň "Svatý Kopeček". Tvorili tu aj výtvarníci Bohumír Dvorský, Stanislav Menšík a Cyril Bouda, sochár Josef Stárek, spisovateľ Stanislav Krejčí a iní. 
Dňa 14. novembra 1955 tu zomrel maliar Jindřich Lenhart, na ktorého hrobe stojí: "„Zde zemřel malíř, jenž miloval tento kraj“." Dňa 20. augusta 1975 tu poslednýkrát vydýchol spisovateľ Oldřich Králík.
Doprava.
Na Svatý Kopeček jazdí autobusová linka 11 z hlavnej stanice a v lete aj rýchlospoj 111. Obe sú prevádzkované Dopravným podnikom mesta Olomouca. Dá sa tu ale dostať aj medzimestskou linkou číslo 891342 spoločnosti Arriva Morava.
Na území Svatého Kopečku sa nachádzajú tieto zastávky:

</doc>
<doc id="632913" url="https://sk.wikipedia.org/wiki?curid=632913" title="Topolany (Olomouc)">
Topolany (Olomouc)

Topolany sú bývalá moravská obec, súčasná mestská štvrť a katastrálne územie štatutárneho mesta Olomouca. Ležia na západe mesta. V roku 2011 tu žilo 357 obyvateľov, ktorí obývali 118 domov. 
Prvá písomná zmienka o obci pochádza z roku 1141. Obec je súčasťou Olomouca od začiatku roka 1975.
Geografia.
Mestská štvrť sa rozkladá v údolí sprašovej vypukliny zaberajúcej priestor medzi riekou Moravou a riečkou Blatou, na sútoku Stousky a Křelovského potoka. Väčšia časť štvrte sa nachádza v nadmorskej výške 240 metrov nad morom. 
Na západe štvrť hraničí s katastrom obce Ústín, na severe s obcou Křelov-Břuchotín, na východe s mestskými časťami Olomouca Neředín a Řepčín, na juhu s Hněvotínom. Od vlastného mesta je oddelená diaľnicou D35.
Doprava.
Štvrťou prechádza cesta II/448 a cesta III. triedy smerom na Hněvotín.
Zachádza tu linka MHD číslo 26. V zastávke "Olomouc, Topolany, Kríž" (vedľa kaplnky Božského srdca Ježišovho, na ceste II/448) zastavujú prímestské autobusy spoločnosti Arriva Morava, a.s. a dopravcu Vojtila Trans s.r.o. Okrajovo sú prímestskými autobusmi Vojtila Trans s.r.o. obsluhované aj dve zastávky vnútri štvrte: "Olomouc, Topolany, Bílkova" a zastávka MHD Olomouc, "Topolany".

</doc>
<doc id="632914" url="https://sk.wikipedia.org/wiki?curid=632914" title="Týneček">
Týneček

Týneček ("Teiniczek") je bývalá moravská obec, súčasná mestská štvrť a katastrálne územie štatutárneho mesta Olomouca. Nachádza sa na severe mesta. V roku 2011 tu žilo 472 obyvateľov v 147 domoch.
Prvá písomná zmienka o obci pochádza z roku 1263.
Obec je súčasťou Olomouca od 1. mája 1974.

</doc>
<doc id="632915" url="https://sk.wikipedia.org/wiki?curid=632915" title="Kostol svätej Barbory (Pacov)">
Kostol svätej Barbory (Pacov)

Cintorínsky kostol svätej Barbory je budova barokového rímskokatolíckeho kostola nachádzajúca sa na cintoríne na južnom okraji mesta Pacov v okrese Pelhřimov v kraji Vysočina v Česku. Má priznaný štatút kultúrnej pamiatky.
Dejiny a charakteristika.
Kostol bol pôvodne postavený ako osemboká baroková cintorínska kaplnka.
V rokoch 1681 - 1682 prešla stavba kompletnou prestavbou, kedy bola ku kaplnke pristavaná obdĺzniková loď a prezbytérium nad ktorým sa týči dvojposchodová veža. Sakristia sa nachádza na južnej strane kostola. Kostol je dlhý 19,25 metra a široký 9,1 metra. Prezbytérium má osemuholníkový pôdorys s priemerom 5,75 metra a dvojposchodová veža nad ním má taktiež tvar osembokého hranolu. Vo veźi sa nachádzajú elipsovité okná a je zakončená ihlanovitou strechou. Prestavaný bol na základe želania Johany Eusebie Barbory grófky zo Žďáru, vdove po Myslíkovi z Hiršova.
Budova kostola je pamiatkovo chránená od 3.5.1958. Chránená je nielen samotná budova kostola, ale aj cintorín s hrobmi významných pacovských rodákov.
V roku 1998 prebehla reštaurácia exteriéru budovy.
Vnútorný priestor kostola je strohý a bez výzdoby. Klenba je kupolovitá.
Hlavný oltár v kostole je barokový z roku 1681 a nachádza sa na ňom maľba svätej Barbory z roku 1899. Obraz svätej Barbory na hlavnom oltári namaľoval maliar Bedřich Kamaryt. Bočný oltár je rokokový a pochádza z polovice 18. storočia.
Organ v kostole pochádza z polovice 18. storočia.
V severnej stene kostola je osadených niekoľko náhrobkov. Tieto pochádzajú z rokov 1818 - 1840.
V kostole sa nachádzajú dva zvony a to zvon svätej Barbory a zvon svätého Vavrinca.

</doc>
<doc id="632917" url="https://sk.wikipedia.org/wiki?curid=632917" title="Slovenská hokejbalová extraliga mužov 2018/19">
Slovenská hokejbalová extraliga mužov 2018/19

Slovenská hokejbalová extraliga mužov v sezóne 2018/19 (alebo SHbE 2018/19) bol 29. ročník extraligy hokejbalistov, najvyššej hokejbalovej súťaže mužov na Slovensku, kontrolovanej Slovenskou hokejbalovou úniou (SHbÚ). V súťaži účinkovalo 12 družstiev, čo je o 2 účastníkov menej ako v minulej sezóne. Jej súčasťou bol opäť aj český tímHBC Enviform Třinec. Svoj druhý titul získalo družstvo HBK Hokejmarket Skalica, ktoré vo finálovej sérii zvíťazilo nad HBK PROTEF Považská Bystrica.
Systém súťaže.
Po základnej časti, v ktorej odohral každý s každým zápasy jedenkrát doma a vonku, nasledovalo play-off ôsmich najlepšie umiestnených tímov. Play-off sa hralo na 3 víťazné zápasy, v ktorých prvé 2 zápasy sa odohrali na ihrisku lepšie umiestneného tímu. Play-off o 3. miesto sa tradične nehralo, o bronzových medailách rozhodovalo lepšie umiestnenie porazených semifinalistov v základnej časti. Posledný celok odohral 2. kolo baráže o zotrvanie v extralige. Bodovanie:
V barážových zápasoch bol hrací čas 3 x 15 min a namiesto predĺženia sa hrali hneď samostatné nájazdy.
Baráž o extraligu.
Družstvá:
Z extraligy vypadol Třinec a na jeho úkor postúpili Košice.

</doc>
<doc id="632919" url="https://sk.wikipedia.org/wiki?curid=632919" title="Olomouc-město">
Olomouc-město

Olomouc-město je katastrálne územie a pod názvom Olomouc mestská štvrť štatutárneho mesta Olomouca tvorivšia centrum mesta. Na území o rozlohe 270,9 ha žilo v roku 2011 11 625 obyvateľov.
Mesto Olomouc bolo až do roku 1919, teda do vytvorenia Veľkého Olomouca tvorené len väčšou časťou územia tejto dnešnej centrálnej mestskej štvrti. Jej dejiny sú preto až do tej doby totožné s Olomoucom, svojho času hlavným mestom celej Moravy. Historické jadro je vyhlásené za mestskú pamiatkovú rezerváciu, v ktorej sa tiež nachádza väčšina slávnych olomouckých pamiatok, vrátane štyroch národných kultúrnych pamiatok: areál Přemyslovského hradu, kostol svätého Maurícia, vila Primavesi, súbor barokových fontán a stĺpov – Mariánskeho a Najsvätejšej Trojice. Stĺp Najsvätejšej Trojice bol dokonca zaradený medzi svetové dedičstvo UNESCO.

</doc>
<doc id="632922" url="https://sk.wikipedia.org/wiki?curid=632922" title="Trojvalcový vidlicový motor">
Trojvalcový vidlicový motor

Trojvalcový vidlicový motor (iné názvy: trojvalcový V-motor, V3, vidlicový trojvalec, trojvalcový motor/trojvalec do V, trojvalcový motor/trojvalec s valcami do V/s usporiadaním valcov do V/s usporiadaním do V) je zriedkavá konfigurácia vidlicového motora. Motor má dva rady valcov, pričom jedna obsahuje dva a druhá len jeden valec. Kľukový hriadeľ je spoločný. Táto konfigurácia sa používala len pre dvojtaktné závodné motocykle. 
V3 motor bol použitý firmou DKW v roku 1953. 
Neskôr tento koncept použila spoločnosť Honda v motocykloch: 
Spoločnosť Suzuki tiež vyrobila dvojtaktný V3 motor s názvom RP68, ktorý mal výkon 19 koní dosahoval až 20 000 otáčok za minútu. Taktiež motocykel značky BSL, ktorý štartoval na šampionáte Veľkej ceny 1999 a 2000, s objemom mal motor V3 s objemom 500 kubických centimetrov. 

</doc>
<doc id="632926" url="https://sk.wikipedia.org/wiki?curid=632926" title="Kostol svätej Barbory">
Kostol svätej Barbory

Kostol svätej Barbory môže byť:

</doc>
<doc id="632927" url="https://sk.wikipedia.org/wiki?curid=632927" title="Vrchný súd v Olomouci">
Vrchný súd v Olomouci

Vrchný súd v Olomouci je vrchný súd so sídlom v štatutárnom meste Olomouc s pôsobnosťou na území takmer celej Moravy a celého českého Sliezka. Pre Čechy je potom zriadený Vrchný súd v Prahe. Rozhoduje o odvolaniach proti rozhodnutiam krajských súdov ako súdov prvého stupňa (najzávažnejšie trestné činy, insolvenčné konania, spory vo veciach obchodných korporácií, hospodárskej súťaže, duševného vlastníctva, zmeniek, šekov a podobne).
Súd sa nachádza na Masarykovej triede 1 v Olomouci, v historickej budove bývalých zemobraneckých kasární.
Predsedom súdu je JUDr. Václav Čapka, podpredsedovia sú: JUDr. Martina Kouřilová Ph.D. (trestný úsek), Mgr. Diana Vebrová (insolvenčný úsek) a JUDr. Zdeňka Šindelářová (občianskoprávny úsek).
Súdny obvod.
Do obvodu Vrchného súdu v Olomouci patria súdne obvody týchto krajských súdov:

</doc>
<doc id="632928" url="https://sk.wikipedia.org/wiki?curid=632928" title="Vrchný súd v Prahe">
Vrchný súd v Prahe

Vrchný súd v Prahe je vrchný súd so sídlom v hlavnom meste Praha s pôsobnosťou najmä pre Čechy. Najmä pre Moravu a České Sliezko je zriadený Vrchný súd v Olomouci. Vznikol v súvislosti so zánikom Česko-Slovenska roku 1993 transormáciou vtedajšieho republikového Najvyššieho súdu Českej republiky.
Je odvolacím súdom pre krajské súdy a sídli spolu s Vrchným štátnym zastupiteľstvom v Prahe v justičnom paláci, ktorý tvorí dominantu námestia Hrdinov na Pankráci. Budova priamo nadväzuje na väznicu Pankrác a výrazne sa zapísala do histórie českého súdnictva.
Predsedom je Mgr. Luboš Dörfl, Ph.D.
Súdny obvod.
Súd je odvolacím súdom pre tieto krajské súdy:

</doc>
<doc id="632930" url="https://sk.wikipedia.org/wiki?curid=632930" title="Národné zhromaždenie Azerbajdžanu">
Národné zhromaždenie Azerbajdžanu



</doc>
<doc id="632932" url="https://sk.wikipedia.org/wiki?curid=632932" title="The Signpost">
The Signpost

The Signpost (predtým The Wikipedia Signpost) sú online noviny anglickej Wikipédie. Spravuje ich komunita Wikipédie a publikované sú online s príspevkami od editorov Wikipédie. Noviny prinášajú témy o komunite Wikipédie a udalostiach týkajúcich sa Wikipédie, vrátane rozsudkov Arbitrážneho výboru, problémov Nadácie Wikimedia a ostatných projektov Wikimedie.
Založené boli v januári 2005 wikipediánom Michaelom Snowom. Pôvodný názov "The Wikipedia Signpost" bol neskôr zmenený na "The Signpost". Snow pokračoval ako prispievateľ až do februára 2008, kedy sa stal členom .
Predošlý šéfredaktor The ed17 poznamenal, že počas jeho pôsobenia od roku 2012 do 2015 sa záber novín rozšíril a dnes už noviny neprinášajú správy len o anglickej Wikipédii a jej komunite, ale aj o wikimedickom hnutí. V januári 2015 editori Wikipédie Gamaliel a Go Phightins! nahradili The ed17 v pozícii šéfredaktora. V roku 2016 do kresla šéfredaktora zasadol Pete Forsyth a v roku 2017 Evad37. Po informovaní o zmenách v zákone o európskej slobode panorámy v júni 2015 odporučili "The Signpost" viaceré publikácie ako zdroj pre získanie dalších informácií.
"The Signpost" boli predmetom akademickej analýzy vo vedeckých žurnáloch "Sociological Forum","" "Interface" a "New Review of Academic Librarianship" a informácie o Wikipédii boli s novinami konzultované výskumníkmi z Los Alamos National Laboratory and Dartmouth College. Vo svojich článkoch sa im venovali "The New York Times", "The Register," "Nonprofit Quarterly" a "Heise Online". Kniha "Wikipedia: The Missing Manual" označila "The Signpost" za základné čítanie pre ambicióznych nových editorov Wikipédie.
História.
Online noviny boli prvýkrát vydané v roku 2005 pod názvom "The Wikipedia Signpost", neskôr bol názov zmenený na "The Signpost". Zakladateľom novín je Michael Snow, wikipedián a neskôr predseda Správnej rady Nadácie Wikimedia. Snahy o prinášanie správ boli aj pred založením novín: 20. novembra 2001 vytvoril Larry Sanger stránku "Wikipedia:Announcements", 14. novembra 2002 vznikli na Meta-Wiki "Wikimedia News" a na nemeckej Wikipédii začal 10. decembra 2003 vychádzať "Wikipedia-Kurier".
Snow v prvom vydaní napísal: „Dúfam, že toto bude hodnotným zdrojom správ pre ľudí zaujímajúcich sa, čo sa deje okolo komunity Wikimedie,“ a povedal, že meno "The Signpost" bolo inšpirované bežnou praxou na Wikipédii: digitálnym podpisovaním svojich príspevkoch na diskusných stránkach. Funkcie editora "The Signpost" sa vzdal v auguste 2005, no pre noviny písal až do februára 2008, kedy sa stal členom Správnej rady. Ral315 nahradil Snowa ako editora a vo svojom prvom príspevku napísal: „Osobne by som rád poďakoval Michaelovi za jeho prácu v "Signpost", bolo to skvelým nápadom, ktorý pomohol wikipediánom naučiť sa viac o dianiach na Wikipédii.“ V septembri 2007 urobil anketu pre "Signpost" na základe výsledkov ktorej odhadol týždenný počet čitateľov na 2800.
V júli 2008 redaktor Ral315 napísal pre "The Signpost" o transparentnosti, priznávajúc, že na základe požiadavky Nadácie Wikimedia sa noviny rozhodli nevydať článok o prebiehajúcom súdnom spore proti Nadácii. Ako editor napísal: „Cítim, že to bol veľmi nešťastný, no potrebný krok“, pretože z dôvodu pridruženia novín s Nadáciou Wikimedia by článok o súdnom spore „mohol mať vážny dopad na spor“. Ral315 vyjadril znepokojenie o budúcom dopade na rozsudok: „Stále som dosť znepokojený samotnou povahou tejto situácie, pretože to bolo po prvýkrát, kedy som cítil tlak zo strany Nadácie Wikimedia nenapísať alebo nevydať článok. Tiež nám to prináša nebezpečný precedens, ktorý sa dúfam, podarí udržať len v najzávažnejších prípadoch.“
Dvesté vydanie "The Signpost" vyšlo v novembri 2008. Publikovaných bolo 1731 článkov, ktoré napísali 181 prispievatelia. Ragesoss sa stal editorom novín vo februári 2009 vo vydaní, ktoré prinieslo novú grafickú úpravu. Ragesoss rezignoval ako editor v júni 2010 a HaeB túto rolu prevzal v čase, kedy prebiehala diskusia o zmene názvu z "The Wikipedia Signpost" na "The Signpost". V tom roku boli sesterskými publikáciami, ktoré spravovala komunita na Wikipédii, podcast "The Wikipedia Weekly" a prehľad správ "The Wikizine".
HaeB sa vzdal postu editora po tom, ako sa stal zamestancom Nadácie Wikimedia v júli 2011: „Bol by to príliš veľký konflikt záujmom, keby som pokračoval v robení finálnych editorských rozhodnutí pre publikáciu, ktorú spravuje komunita.“ Po troch dočasných šéfredaktoroch funkciu v máji 2012 prevzal redaktor The ed17 ako ôsmy editor "The Signpost". Predtým upravoval "The Bugle", publikáciu wikiprojektu zameraného na zlepšovanie článkov o vojenskej histórii. "International Business Times" v článku z roku 2013 spomenul, že investigatívna žurnalistika "The Signpost" odkryla prepojenie medzi firmou Wiki-PR a upravovaním na Wikipédii v konflikte záujmov.
Po informovaní o pravdepodobnosti zvýšenia obmedzení kvôli copyrightu v Európe týkajúcich sa slobody panorámy v júni 2015 konzultovali informácie s "The Signpost" publikácie v niekoľkých jazykoch, vrátane angličtiny, nemčiny, taliančiny, polštiny a ruštiny.
Redaktori Wikipédie Gamaliel a Go Phightins! sa stali šéfredaktormi "The Signpost" v januári 2015. The ed17 poznamenal, že počas jeho pôsobenia sa záber novín rozšíril z anglickej Wikipédie na širšie wikimedické hnutie. V januári 2015 v retrospektíve pri príležitosti desiateho výročia novín Gamaliel zdôraznil, že budúce vylepšenia záležia na spolupráci a zapojení komunity Wikipédie a pozval redaktorov, aby prispeli návrhmi a pridali sa do editačného tímu. V ich prvom vydaní novín ako šéfredaktorov Go Phightins! a Gamaliel napísali o jedinečnej roli "The Signpost": „Budeme sa usilovať udržať si náš hlas a postavenie ako nezávislej entity oddelenej od WMF, pobočiek Wikimedie, WikiEd a iných entít.“
V januári 2016 sa "Fortune" a "Ars Technica" spoľahli na "The Signpost" pri informovaní o hlasovaní o dôvere redaktorov Wikipédie proti tomu, aby sa Arnnon Geshuri stal členom Správnej rady Nadácie Wikimedia. Pri informovaní o kontroverzii a zmätku v Nadácii Wikimedia ohľadom zostatia výkonnej riaditeľky Lily Tretikovovej vo svojej funkcii vo februári 2016 "The Signpost" ilustrovali svoj článok fotkou čierneho dymu vychádzajúceho z komína v referencii ku konkláve, ktorá sa používa na vyberania pápeža. Podľa "Heise Online" fotka indikovala tlak na Radu, aby niečo urobila. Andreas Kolbe pre "The Signpost" napísal, že „vytvorenie úspešného vyhľadávacieho nástroja by premenilo dobrovoľníkov na 'neplatených škrečkov'.“
Obsah.
"The Signpost" publikujú správy ohľadom komunity Wikipédie, Nadácie Wikimedia a ostatných projetkov Wikimedie a sú zadarmo. Spravujú ich komunita Wikipédie. Od roku 2005 do roku 2016 vychádzali ako týždenník, v apríli 2016 sa periodicita zmenila na každé dva týždne kvôli nedostatku prispievateľov. V januári a februári 2017 vyšli len tri vydania a za marec, apríl a máj nevyšlo nič. Momentálne vychádza mesačne. Čitatelia si môžu vybrať možnosť byť upozornení o novom vydaní emailom alebo účtom Wikipédie na ich diskusnej stránke.
Noviny informujú editorov Wikipédie o prebiehajúcich kolabroatívnych projektoch na vylepšenia článkov a je miestom pre centralizované upozornenia o nedávnych akademických štúdiách o Wikipédii."The Signpost" obsahujú arbitrážnu správu, ktorá približuje súdne konania Arbitrážnej komisie.
Archívy "The Signpost" sú dostupné verejne a slúžia tak ako zdroj pre historické štúdiá o Wikipédii.
Analýza.
V článku z roku 2009 vo vedeckom časopise "Sociological Forum" Piotr Konieczny nazval "The Signpost" ako príklad subkomunity v rámci väčšej komunity Wikipédie. V časopise "Interface" o rok neskôr Konieczny označil "The Signpost" ako časť „komplexnosti a bohatosti týchto organizácií“ v ktorých jednotlivci môžu prispieť svojim časom na stránke.
Výskumníci z Los Alamos National Laboratory a Dartmouth College sa spoľahli na archívy "The Signpost" na sledovanie výpadkov úprav Wikipédie a svoje zistenia prezentovali na IEEEIWIC/ACM International Conference on Web Intelligence v roku 2011. Gemma Baylissová použila časovú os "The Signpost" na Twitteri na potvrdenie časovej postupnosti jej výskumu vo svojej štúdii z roku 2013 o Wikipédii a jej reputácii vo vyššom vzdelávaní.
Prijatie.
V roku 2007 "The New York Times" nazvali "The Signpost" „posmešnými novinami“ s retro štýlom charakteristickým pre Wikipédiu a „jej vlastnú špeciálnu značku gýča“. John Broughton vo svojej knihe z roku 2008, "Wikipedia: The Missing Manual", odporučil "The Signpost" ako základné čítanie pre wikipediánov: „Ak očakávate, že budete pokračovať v upravovaní na Wikipédii akúkoľvek dĺžku času, rozhodne odoberajte ... "The Wikipedia Signpost".“
"Fortune" označil "The Signpost" „vnútornými novinami Wikipédie“. V článku z roku 2016 výkonný editor "The Register" Andrew Orlowski opísal "The Signpost" ako „odvážny vlastný newsletter Wikipédie“. Podľa editora pre technickú politiku "Ars Technica" Joea Mullina dokumenty unikli pre (a boli publikované) "The Signpost" o grante Knowledge Engine nadácie Knight Foundation pre projekt vyhľadávacieho nástroja Nadácie Wikimedia vo februári 2016. Čo sa týka kontroverzie Knowledge Engine, šéfredaktor "Nonprofit Quarterly" Ruth McCambridge smeroval technicky zmýšľajúcich čitateľov na "The Signpost" „na lepšie pochopenie toho, čo bolo plánované“. Torsten Kleinz vo svojom článku pre nemecký magazín "Heise Online" napísal: „Keď sa oficiálna komunikácia zastavila, "The Signpost" skočil do prerušenia, priniesol nepoznané fakty na svetlo a inicioval informovanú diskusiu.“

</doc>
<doc id="632942" url="https://sk.wikipedia.org/wiki?curid=632942" title="Štefan Bátori">
Štefan Bátori

Štefan Bátori (maďarsko-latinský prídomok „"Báthory de Somlyó"“; ; ; ; * 27. september 1533, Șimleu Silvaniei† 12. december 1586, Grodno) bol vojvoda sedmohradský (1571 až 1576), knieža sedmohradské (1576 až 1586), od 1576 manžel kráľovnej Anny Jagelovskej a de iure volený kráľ Poľska a veľkovojvoda litovský (1576 až 1586).
Syn Štefana VIII. Bátoriho a člen uhorského šľachtického rodu Bátoriovcov bol knieža Sedmohradska a protivníkom iného uchádzača o tento titul Gáspára Bekesa. V 1576 sa stal poľským kráľom. Poľský kancelár Jan Zamojski bol jeho blízkym poradcom. Prvé roky jeho panovania boli zamerané na posilnenie moci, na obranu proti Maximiliánovi II., cisárovi Svätej ríše rímskej a potlačenie rebélií hlavne v oblasti Gdanska. Panoval len 10 rokov, no je považovaný za jedného z najúspešnejších kráľov v poľskej histórii. Dôležitým momentom jeho panovania bola víťazná vojenská kampaň v Litve proti Rusku v centrálnej časti tohto veľkovojvodstva, do ktorej podnikli inváziu ruské vojská. Štefan Bátori poistil vydobyté územie výhodnou mierovou zmluvou nazvanou Jam Zapolski mier.
Život.
Štefan Bátori sa narodil dňa 27. septembra roku 1533 na hrade Somlyó, tiež známom ako Szilágysomlyó, dnes Șimleu Silvaniei. Bol synom Štefana VIII. Bátoriho (†1534) zo šľachtického rodu Bátori, ktorého manželkou bola Katarína Telegdiová. Mal dvoch bratov a tri sestry.
O jeho detstve sa vie len málo. V rokoch 1549-1550 cestoval do Talianska a študoval na univerzite v Padove. Po návrate vstúpil do armády rímskeho cisára Ferdinanda I. a zúčastnil sa na vojenskom útoku proti Osmanom. Po roku 1553 bol Bátori zajatý Osmanmi. Potom, ako Ferdinand I. odmietol zaplatiť zaňho výkupné, pridal sa na opačnú stranu podporiac Jána Zápoľského v jeho boji o moc na východe Uhorska. Ako Zápoľského podporovateľ konal Bátori aj ako feudálny pán, vojenský veliteľ a diplomat. Počas jednej z ciest do Viedne mu bol udelený trest domáceho väzenia na dva roky. V tomto období upadol do nemilosti aj na Zápoľského dvore a jeho pozíciu v Sedmohradsku zaujal uhorský šľachtic Gáspár Bekes. Bátori sa stiahol z politiky ale zachoval si skutočný vplyv a považovali ho za možného následníka Zápoľského.
Po Zápoľského smrti v roku 1571 ho v Sedmohradsku zvolili za vojvodu sedmohradského. Bekeš podporovaný Habsburgovcami napadol túto voľbu, ale roku 1573 zvíťazil Bátori v občianskej vojne v Sedmohradsku a dal Bekeša vypovedať.
Volený kráľ.
V roku 1572 sa vyprázdnil poľsko-litovský trón, ktorý vládol jednému z najľudnatejších štátov Európy, keď zomrel Žigmund II. Poľský a nezanechal dediča. Poľský sejm mal moc voliť nového kráľa a z voľby v roku 1573 vzišiel volený kráľ Henri de Valois - vojvoda Anjouský, neskôr Henrich III . Tento bol tiež nástupcom francúzskeho trónu a čoskoro sa vrátil do Francúzska. Na novej voľbe sa rozhodol zúčastniť Bátori. Medzičasom porazil svojho rivala Bekesa v Sedmohradsku v bitke pri Sinpaule.
Dňa 12. decembra roku 1575 po jedenapolročnom bezvládí prímas Poľska Jakub Uchański predstavujúci prohabsburskú frakciu v sejme vyhlásil za kráľa Poľska cisára Maximiliána II., no kancelár Jan Zamojski a iní oponenti nasledovaní mnohými členmi šľachty žiadali ustanoviť člena rodu Piastovcov za poľského kráľa. Po dlhom vyjednávaní sa rozhodli pre Annu Jagelovskú, sestru kráľa Žigmunda II. Augusta, ktorá mala uzavrieť politické manželstvo so Štefanom Bátorim. V januári 1576 Bátori obliekol plášť vojvodu sedmohradského svojmu bratovi Krištofovi Bátorimu a odišiel do Poľska.
Dňa 1. mája roku 1576 sa Bátori oženil s Annou Jagelovskou a v ten istý deň ho korunovali za poľského kráľa a veľkovojvodu litovského. Potom ako bol zvolený, začal Bátori používať aj titul knieža sedmohradské.
Nastolenie moci.
Bátoriho pozícia bola však krajne ťaživá, aj kvôli domácim politickým odporcom nespokojným s voľbou kráľa. Cisár Maximilián zotrvával na svojom skoršom zvolení, živil domácu opozíciu a pripravoval posilnenie svojho nároku vojenskou akciou. Predovšetkým predstavitelia litovského veľkovojvodstva odmietali uznať Bátoriho ako veľkovojvodu a žiadali ústupky, aby vrátil majetky svojej manželky Anny do majetku Litvy. Poľský sejm mal dodržiavať dohody aj v Litovsku aj v Poľsku a udržiaval vládu v Litovsku pre Litovcov. Bátori prijal podmienky. V júni uznali Bátoriho za veľkoknieža litovské, vojvodu Zakarpatska a Žemaitije (časť Litvy).
Ďalší región, ktorý odmietal uznať Bátoriho zvolenie za kráľa bolo Prusko. Bátoriho situáciu zlepšila Maximiliánova smrť, ale mesto Gdansk stále odmietalo uznať voľbu bez jeho významných ústupkov. Liga hanzovných miest posilnená svojím veľkým bohatstvom, opevneniami a tajnou podporou Maximiliána podporila cisárove zvolenie a rozhodla sa Bátoriho ako legitímneho vodcu neuznať.
Následný konflikt je známy pod názvom Gdanská vzbura. Väčšina ozbrojenej koalície skolabovala, keď sa predlžovalo obliehanie Gdanska Bátoriho silami. Gdansk bol porazený v poľnej bitke 17. apríla 1577. No Bátori nebol schopný dobyť mesto, preto dohodol kompromis. Na výmenu za niektoré požiadavky Gdanska bol uznaný Bátori za vládcu Poľska a Litvy. Tzv. "hnilý kompromis" obsahoval výmenu dlžných daní korune od mesta Gdansk za oslobodenie od plnenia tzv. Karnkowského štatútov, proti ktorým vlastne vystupovali občania Gdanska a ktoré uzákonil ešte posledný Jagelovec.
Zjednotil pod jednotnú administráciu severné provincie, vo februári 1578 uznal Georga Fredericka ako vládcu vojvodstva Prusko a prijal jeho feudálny hold.
Politika.
Potom, ako si poľský kráľ Bátori zabezpečil svoju kontrolu nad provinciami, mal možnosť posilniť svoju moc, v čom mu pomáhal kancelár Jan Zamojski, ktorý sa rýchlo stal jedným z najdôveryhodnejších poradcov kráľa. Zamojski sa pod dohľadom kráľa Bátoriho rýchlo vypracoval do hodnosti hajtmana, keď získal maršalskú palicu pri obliehaní Pskova v roku 1581.
Bátori reorganizoval súdnictvo vytvorením „Kráľovského tribunálu“ v roku 1578 a „Litovského tribunálu“ v roku 1581. Ak niečo oslabovalo jeho kráľovskú pozíciu, málo sa ho dotýkalo, ak strata moci v krátkom období nebola významná. Viacej sa zaujímal o dedenie uhorského trónu.
Poľský sejm mu schválil zvýšenie daní a on sám spustil viaceré reformy posilňujúce armádu, vrátane založenia výberovej pechoty a jednotiek tvorených zo sedliakov. Mnohé jeho plány chceli modernizovať kráľovskú armádu. Reformoval ju podľa modelu uhorských jednotiek v Sedmohradsku. Tiež založil akadémiu vo Vilniuse, tretiu v poradí v kráľovstve, kvôli ktorej pretvoril na univerzitu Jezuitské kolégium. Založil viaceré iné jezuitské kolégiá a bol aktívny aj v propagovaní katolicizmu. Bol rešpektovaný pre svoju politiku náboženskej tolerancie v kráľovstve. Vydal väčší počet dekrétov, daroval v nich ochranu poľským Židom a odmietal akékoľvek náboženské násilie.
V zahraničných vzťahoch hľadal Bátori mier tvorbou silných aliancií. Kvôli pretrvávajúcej nedôvere Habsburgovcov založil tradíciu dobrých vzťahov kráľovstva s jeho západnými susedmi a potvrdil dovtedajšie zmluvy medzi poľsko-litovským kráľovstvom a Svätou ríšou rímskou diplomatickými misiami, ktoré prijal Maximiliánov následník Rudolf II.
Problémy na juhovýchodnej hranici s Osmanskou ríšou dočasne potlačil dojednaním prímerí v júli 1577 a apríli 1579. V januári 1578 presvedčoval Bátori sejm zasadajúci vo Varšave, aby udelil dotácie nevyhnutné pre vedenie vojny proti Moskve.
Veľa jeho dôverných poradcov boli Uhri a kráľ sa stále zaujímal o uhorskú politiku. Bátori si želal pretvoriť svoju rodnú krajinu na nezávislú, silnú mocnosť, ale nepríjemná medzinárodná situácia mu nedovoľovala významne napredovať vo všetkých jeho plánoch v tejto oblasti.
Bátori skladal dobré verše v latinčine a hovoril taliansky a nemecky. Nikdy sa však nenaučil poľský jazyk.
Čo sa týkalo jeho osobného života, opisovali ho ako šetrného vo výdavkoch a jeho obľúbeným trávením voľného času bol lov a čítanie.
Vojna proti Moskve.
Už pred zvolením Bátoriho na poľský trón začal cár menom Ivan IV. Hrozný zasahovať do sféry záujmov na severovýchode. Podnikol inváziu do Poľsko-litovského kráľovstva cez hranicu s Livónskom (dnešné územie Lotyšska a Estónska). Konflikt mal potenciál narásť a zasiahnuť väčší počet susedných mocností (Ruské cárstvo, Republika oboch národov, Švédske impérium a Dánsko-Nórsko). Každá z týchto krajín sa snažila prevziať kontrolu nad Livónskom a výsledný vojnový stret pretrvávajúci viacero rokov sa stal známym ako Livónska vojna.
Okolo 1577 kontroloval cár Ivan IV. Hrozný väčšinu otázneho územia, ale jeho dobyvačnosť mala krátke trvanie. Roku 1578 poľsko-litovské kráľovské sily zaznamenali viaceré víťazstvá v Livónsku a začali tlačiť Ivanovu armádu naspäť. Toto znamenalo bod obratu celej vojny. Bátori spolu s kancelárom Zamojskim viedol poľsko-litovskú armádu v sérii kampaní do Polocka v roku 1579 a do miesta Velikije Luki v roku 1580.
V roku 1581 sa Štefan Bátori prebil do Ruska a dňa 22. augusta viedol obliehanie mesta Pskov. Zatiaľ čo obliehal mesto, dňa 13. decembra roku 1581 začal cár Ivan IV. Hrozný rokovať, čo viedlo k prímeriu a k zmluve Jam-Zapolski mier zo dňa 15. januára roku 1582. Zmluva bola výhodná pre Poľsko-litovské kráľovstvo. Ivan Hrozný odstúpil Plock, Veliz a väčšinu Livónskeho vojvodstva na výmenu za Velikije Luki a Nevel.
Posledné roky.
V roku 1584 dovolil Bátori Zamojskému dať popraviť Samuela Zborowského, ktorého odsúdili na smrť za zradu a vraždu, čo zostávalo problémom skoro dekádu. Tento politický konflikt medzi Bátorim a Zborowského rodinou poznačil vzťah medzi monarchiou a šľachtou a bol najväčším sporom na vnútornej politickej scéne mnoho rokov. V zahraničnej politike Bátori zvažoval ďalšiu vojnu s Ruskom, ale jeho plány sa oneskorili kvôli nedostatku podpory zo strany sejmu, ktorý odmietol prekročiť požadované zvýšenie dane.
Bátoriho zdravie sa zhoršovalo už niekoľko rokov. Osobitná komisia krakovskej univerzity pri príležitosti 400. výročia jeho narodenia preskúmala jeho pozostatky a zistila, že jeho smrť spôsobilo zlyhanie obličiek. Zomrel 12. decembra 1586. Nemal nelegitímne deti, napriek vtedajším klebetám tvrdiacim, že by mal mať niekoľko nemanželských potomkov. Nič z týchto klebiet moderní historici nepotvrdili. Po jeho smrti nasledovalo niekoľkoročné bezvládie. Maximiliánov syn arcivojvoda Maximilián III. bol zvolený za kráľa, ale jeho voľbu napadol švédsky kráľ Žigmund III. Vasa, ktorý porazil Maximiliána pri Byczyne a vyhlásil sa za vládcu kráľovstva.
Odkaz v kultúre, umení a vojenstve.
Bátori aktívne podporoval svoju vlastnú legendu sponzorujúc viacero prác o svojom živote a úspechoch, od historických pojednaní po poéziu. Počas jeho života ho spomenuli v prácach Jan Kochanowski, Mikołaj Sęp Szarzyński a ďalší. V poľskej poézii a literatúre sa stal populárnou postavou, bol protagonista v poémach, románoch a drámach od autorov ako sú Jakub Jasiński, Józef Ignacy Kraszewski, Julian Ursyn Niemcewicz, Henryk Rzewuski a iní.
Tiež sa stal objektom malieb, počas života aj posmrtne. Medzi maliarov, ktorí ho maľovali patrili Jan Matejko a Stanisław Wyspiański. Sochu Bátoriho od Giovanni Ferrariho v Padove vztýčili v roku 1789, sponzoroval ju posledný kráľ Rzeczpospolitej Stanisław August Poniatowski. Sochy v Łazienki Palace od Andrzej Le Bruna a v Sniatyn boli inštalované v roku 1904, zničené v 1939. Bol patrónom Vilniuskej univerzity tiež známej ako "Univerzita Štefana Bátoriho" a viacerých jednotiek v poľskej armáde od 1919 do 1939. Jeho meno niesli dve dopravné lode Poľského obchodného námorníctva, MS Batory aTSS Stefan Batory. V modernom Poľsku je po ňom pomenovaná Batory Steelmill, neziskovky Stefan Batory Foundation, Poľská 9. brigáda obrnenej kavalérie, početné poľské ulice a školy. Jeden z okresov mesta Chorzów je pomenovaný tiež podľa neho.

</doc>
<doc id="632943" url="https://sk.wikipedia.org/wiki?curid=632943" title="Armáda Českej republiky">
Armáda Českej republiky

Armáda Českej republiky (AČR) predstavuje hlavnú zložku ozbrojených síl Českej republiky, ktoré ďalej tvorí Vojenská kancelária prezidenta republiky a Hradná stráž. Jej vrchným veliteľom je súčasný český prezident. V čele organizačnej štruktúry stojí generálny štáb, ktorého súčasným náčelníkom je od 1. júla 2022 generálporučík Karel Řehka. Civilné riadenie a demokratickú kontrolu armády zaisťuje Ministerstvo Obrany Českej republiky. Od 1. januára 2005 je česká armáda plne profesionalizovaná; dobrovoľníci slúžia v jednotkách aktívnych záloh (AZ).
Česká armáda je tvorená predovšetkým niekoľkýcmi druhmi síl. Základom pozemných síl sú dve mechanizované brigády a výsadkový pluk, ktoré sú spolu s ďalšími jednotkami pozemného vojska určené na plnenie úloh na území Česka aj mimo neho. Vzdušné sily zahrňujú vojenské letectvo a protivzdušnú obranu zabezpečujúcu suverenitu a obranyschopnosť vzdušného priestoru Česka v rámci NATINAMDS. Špeciálne sily sú od roku 2015 samostaným druhom síl určený pre špeciálne operácie. Kybernetické sily sú samostatným druhom síl pre kybernetické operácie od roku 2019. Od toho istého roku je samostatné aj Velitelstvo vojsk teritória majúcí na starosti jednotky aktívnych záloh.
Hlavné úlohy Armády Českej republiky stanovuje zákon č. 219/1999 Sb., o ozbrojených silách Českej republiky, ako obranu proti vonkajšiemu napadnutiu a plnení úloh na základe medzinárodných záväzkov týkajúcich sa spoločnej obrany alebo operácií na udržanie mieru a bezpečnosti. AČR sa primárne pripravuje na obranu územia štátu alebo spojencov v rámci kolektívnej obrany NATO v zmysle článku 5 Severoatlantickej zmluvy, prípadne spoločnú obrannú politiku Európskej únie. Zahraničné nasadenie AČR vychádza rovnako aj z členstva v OSN, OBSE alebo V4.
V súčasnej dobe nadväzuje tiež na tradiciu Českých legií 
Hodnosti.
Postavenie vojákov upravuje zákon o ozbrojených silách Českej republiky a na neho nadväzujíce zákony. Od 1. januára 2011 sa vojaci členia do hodnostných zborov podľa hodnosti nasledujúcim spôsobom:

</doc>
<doc id="632944" url="https://sk.wikipedia.org/wiki?curid=632944" title="Dvory I">
Dvory I



</doc>
<doc id="632945" url="https://sk.wikipedia.org/wiki?curid=632945" title="Dvory II">
Dvory II



</doc>
<doc id="632946" url="https://sk.wikipedia.org/wiki?curid=632946" title="Dvory III">
Dvory III



</doc>
<doc id="632947" url="https://sk.wikipedia.org/wiki?curid=632947" title="Dvory IV">
Dvory IV



</doc>
<doc id="632948" url="https://sk.wikipedia.org/wiki?curid=632948" title="Dvory V">
Dvory V



</doc>
<doc id="632949" url="https://sk.wikipedia.org/wiki?curid=632949" title="Dvory VI">
Dvory VI



</doc>
<doc id="632951" url="https://sk.wikipedia.org/wiki?curid=632951" title="AČR">
AČR



</doc>
<doc id="632952" url="https://sk.wikipedia.org/wiki?curid=632952" title="Lúky I">
Lúky I



</doc>
<doc id="632953" url="https://sk.wikipedia.org/wiki?curid=632953" title="Lúky II">
Lúky II



</doc>
<doc id="632954" url="https://sk.wikipedia.org/wiki?curid=632954" title="Lúky III">
Lúky III



</doc>
<doc id="632955" url="https://sk.wikipedia.org/wiki?curid=632955" title="Lúky IV">
Lúky IV



</doc>
<doc id="632956" url="https://sk.wikipedia.org/wiki?curid=632956" title="Lúky V">
Lúky V



</doc>
<doc id="632957" url="https://sk.wikipedia.org/wiki?curid=632957" title="Lúky VI">
Lúky VI



</doc>
<doc id="632958" url="https://sk.wikipedia.org/wiki?curid=632958" title="Lúky VII">
Lúky VII



</doc>
<doc id="632959" url="https://sk.wikipedia.org/wiki?curid=632959" title="Lúky VIII">
Lúky VIII



</doc>
<doc id="632961" url="https://sk.wikipedia.org/wiki?curid=632961" title="Flora Olomouc">
Flora Olomouc

Flora Olomouc je medzinárodná záhradnická výstava, ktorú v Olomouci každoročne usporadúva spoločnosť Výstavisko Flora Olomouc. Každý rok je výstava otvorená v troch termínochetapách: na jar, na konci leta a a na jeseň. Na výstave sa podieľa aj Český záhradkársky zväz, Zväz kvetinárov a floristov Českej republiky a Zväz škôlkarov Českej republiky.
Záhradnické výstavy pod názvom Flora Olomouc sa v Olomouci usporadúvajú od roku 1967. Pôvodne len v nepárnych rokoch, lebo v párnych ich usporadúvala Bratislava. Tradícia záhradníckych výstav v historickom centre Moravy však siaha až do roku 1958.

</doc>
<doc id="632962" url="https://sk.wikipedia.org/wiki?curid=632962" title="Pečňa">
Pečňa



</doc>
<doc id="632964" url="https://sk.wikipedia.org/wiki?curid=632964" title="Baroness">
Baroness

Baroness je progresívno-metalová hudobná skupina, ktorá bola založená v roku 2003 v meste Savannah v štáte Georgia.
História.
V roku 2004 a 2005 vydali dve EP "First" a "Second"; v roku 2007 nasledovalo ďalšie EP vydané ako split so skupinou Unpersons a názvom "A Grey Sigh in a Flower Husk". V septembri 2007 vyšlo prvé LP s názvom "Red Album" a získalo dobrú kritiku.
V máji 2009 začala skupina s nahrávaním nasledujúceho albumu "Blue Record", ktorý bol produkovaný Johnom Congletonom a vydaný v októbri 2009. Album dostal po prvýkrát skupinu Baroness do amerických albumových rebríčkov s umiestnením na mieste 117 v rebríčku Billboard 200. Album bol o niečo lepší ako debutový album. Po vydaní albumu začalo turné s podporou skupiny Mastodon.
V júli 2012 vyšiel dvojitý album "Yellow &amp; Green". Počas následného turné stratil vodič cestovného autobusu kontrolu v blízkosti anglického mesta Bath a vozidlo narazilo 9 metrov od mosta. Spevák John Baizley si zlomil ľavú ruku a nohu, bubeník Allen Blickle a basgitarista Matt Maggioni utrpeli zlomeniny chrbtice, na čo bolo turné zrušené. Ako výsledok tejto udalosti odišli v marci 2013 zo skupiny členovia Matt Maggioni a Allen Blickle. Po odchode ich nahradili Sebastian Thomson zo skupiny Trans Am a Nick Jost.
Dňa 18. decembra 2015 vydali štvrtý štúdiový album "Purple", ktorý bol nemeckým hudobným časopisom Visions vybraný za "Album roka 2015". Skladba „Shock Me“ bola nominovaná na cenu Grammy v kategórii "Najlepší metalový výkon". Cenu však získala skupina Megadeth.
Drobnosti.
Spevák a gitarista John Dyer Baizley navrhuje obaly albumov pre vlastnú kapelu, ako aj pre iné kapely ako Darkest Hour, Red Chord, Kvelertak, Skeletonwitch, Black Tusk, Kylesa a Flight of the Conchords.

</doc>
<doc id="632965" url="https://sk.wikipedia.org/wiki?curid=632965" title="Fizz buzz">
Fizz buzz

Fizz buzz je skupinová slovná hra pre deti, ktorej účelom je naučiť ich delenie čísel. Hráči postupne vymenúvajú čísla, pričom nahrádzajú každé číslo deliteľné tromi slovom "fizz" a každé číslo deliteľné piatimi slovom "buzz". 
Hra.
Hráči zvyčajne sedia v kruhu. Prvý hráč povie číslo "1" a každý ďalší hráč povie číslo o jedno vyššie od predošlého. Akékoľvek číslo deliteľné tromi musí hráč nahradiť slovom "fizz" a akékoľvek číslo deliteľné piatimi slovom "buzz." Čísla deliteľné oboma sa nahrádzajú slovami "fizz buzz". Hráč, ktorý zaváha alebo urobí chybu je vylúčený z hry. 
Typická hra fizz buzz môže začínať takto: 
Programovanie.
Fizz buzz (v tomto kontexte často nazývaný FizzBuzz) býva používaný pri vstupnom interview počítačových programátorov. Vytvorenie programu, ktorý vypíše výstup prvých 100 čísel hry FizzBuzz je triviálnym problémom pre každého potenciálneho programátora, takže zamestnávatelia môžu ľahko odhaliť tých, ktorí nie sú dostatočne schopní programátori. 

</doc>
<doc id="632966" url="https://sk.wikipedia.org/wiki?curid=632966" title="Ahegao">
Ahegao

Ahegao (), tiež O-Face , je termín v japonskej pornografii opisujúcí výraz tváre fiktívnej postavy pri sexe, občas užívaný v pornografických videohrách ( Erogu ), mange a anime ( Hentai ). 
Ahegao sa stalo módnym trendom pre erotických nadšencov v Japonsku . Existuje mnoho odevov, v ktorých anime a manga postavy robia Ahegao. 
História.
Podľa príspevkov na fóre Nicoricopedia sa termín Ahegao začal používať na začiatku 90. rokov. Pornografické časopisy používali Ahegao na opisu výrazu tváre ženskej herečky pri orgazme . V rovnakom kontexte bolo Ahegao používané v niektorých príspevkoch na 2channel a jej sesterské komunite pre obsah určený pre dospelých, BBSPINK, a v pornografických videách na dospeláckých E-komerčných platformách v raných dobách roku 2000. 
Medzi rokmi 2003 a 2005 tvorcovia pornografických mang a animácií začali používať extrémne prehnané vyobrazenia ženských tvárí v dôsledku nechceného pohlavného styku, hardcore BDSM, znásilnenia a iných sexuálnych útokov..V iných príspevkoch sa uvádza, že tvorca ero-guro mangy Suehiro Maru začal používať tento typ výrazu vo svojich prácach na začiatku 80. rokov. 
Uprostred roka 2000 termín Ahegao zaznamenal nárast a evolúcia tohto kresliaceho štýlu sa začali rozširovať k otaku . V roku 2008 bola vydaná prvá komická antológia "A-H-E" na tému Ahegao a v roku 2010 je hlavný vydavatelia používali. Tou dobou sa už Ahegao používalo v normálnych pornografických videách v priebehu popularizácia hentai fetiše v reálnom sexuálnom priemysle. 
"Poznámka: Ahegao a podobné ich derivácie sú niekedy v normálnych anime používané v nesexuálnom kontexte." 
Etymológia.
Druhá časť slova Gao, respektíve Kao (顔) je kanji a je to japonské slovo pre tvár, zatiaľ čo Ahe nemá príslušné kanji. V Katakana "Ahe" (アヘ) je skratka pre "Aheahe" (アヘアヘ), čo opisuje lapanie po dychu alebo vzdychanie. 
Ahegao nesmie byť zamenené za "Ahoge" (アホ毛), čo je "vlasová anténa," ktorá sa spopularizovala "v anime Love Hina" . Ďalší termín, ktorý je podobný s "Ahegaem," sa nazýva "Ikigao" (イキガオ), znamenajúcí "prichádzajúcá tvár" v japončine. Rozdiel medzi "Ahegaem" a "Ikigaem" je realistickejší kresliaci štýl k popísanie výrazu tváre, ktorý je viac používaný v mainstreame. 
Vyobrazenie.
Typickými charakteristikami sú vypúlené oči, vyplazený jazyk a červená líčka, a tiež niekedy hviezdicové alebo srdcové zreničky. Tvár postavy je v Ahegao scénach nakreslená deformovane. Výraz "Ahegaa" je niekedy nakreslený zámerne prehnane, aby bol vytvorený surrealistický efekt. Ahegao je určené pre vyobrazenie rôznych stupňov sexuálneho vzrušenia, či už v konsenzuálnom kontexte alebo častejšie inak. 
Kým Ahegao je občas používané v pornografických mangách, anime a videohrách, nie je exkluzívnym hentai termínom. Veľa prác pracuje s Ahegaem a niekedy ho aj paroduje. 
Internetový meme.
Vzhľadom k článku od kanadského vydavateľa hier pre dospelých, "Nutaku," Ahegao s kombináciou so znakom mieru sa stal memom v Japonsku, ktorý je známy pod prezývkou アヘ顔ダブルピース"(ahegao daburu pīsu)," čo znamená dvakrát mierové ahegao. 

</doc>
<doc id="632968" url="https://sk.wikipedia.org/wiki?curid=632968" title="Javornícka hornatina">
Javornícka hornatina

Javornícka hornatina je geomorfologická časť podcelku Vysoké Javorníky v pohorí Javorníky. Zaberá celú strednú a západnú časť pohoria, pozdĺž hranice s Českom.
Polohopis.
Územie sa nachádza v strednej a západnej časti podcelku a zaberá severozápadnú časť pohoria Javorníky. Leží v moravsko-slovenskom pohraničí a zaberá územie od údolia Rovnianky na severovýchode, až po údolie Bielej vody na juhozápade. Severozápadný okraj vymedzuje štátna hranica, západným smerom leží Lazianska vrchovina (časť Vysokých Javorníkov) a juhovýchodne nadväzuje Javornícka brázda (časť Nízkych Javorníkov). Východným smerom pokračujú Vysoké Javorníky časťou Rakovská hornatina a na severe susedí Turzovská vrchovina podcelkami Hornokysucké podolie a Zadné vrchy. 
Severozápadná časť Javorníkov patrí do povodia Váhu, kam juhovýchodným smerom tečú vodné toky. Medzi najvýznamnejšie patrí Marikovský potok, Papradnianka a Štiavnik. Na severnom okraji pramení rieka Kysuca, malé okrajové časti pohraničia odvádzajú vodu na moravskú stranu do Bečvy.
Severnou časťou vedie dôležitá cesta I/10 z Bytče na Moravu, regionálne významnou je tiež cesta II/541 cez Veľké Rovné.
Chránené územia.
Takmer celá táto časť Javorníkov patrí do Chránenej krajinnej oblasti Kysuce. Osobitne chránenými územiami sú Papajské sedlo, Čertov, Veľký Javorník a Hričovec.
Turizmus.
Najvyššia pohraničná časť Javorníkov patrí medzi turisticky atraktívne oblasti, kde sa nachádza niekoľko rekreačných oblastí s možnosťou ubytovania a rekondície (napr. Kohútka, "Portáš", "Kasárne" či Podjavorník). V v tu ležiacich osadách sa nachádza tiež množstvo chát a chalúp. Obcou Lazy pod Makytou vedie prístupová cesta do strediska na vrchu Kohútka (), obľúbené sú výstupy na neďalekú Makytu (), susedný "Portáš", či Malý a Veľký Javorník na Javorníckej magistrále.

</doc>
<doc id="632970" url="https://sk.wikipedia.org/wiki?curid=632970" title="Chorvátsky kanál">
Chorvátsky kanál



</doc>
<doc id="632971" url="https://sk.wikipedia.org/wiki?curid=632971" title="Bazilika Navštívenia Panny Márie (Svatý Kopeček)">
Bazilika Navštívenia Panny Márie (Svatý Kopeček)

Bazilika Navštívenia Panny Márie na Svatom Kopečku v Olomouci je pútnická baroková bazilika minor. Nachádza sa v areáli premonštrátskeho prepoštstva. Veľkolepá stavba je dominantou šatutárneho mesta i jeho okolia. V roku 2018 bol celý pútnický areál na Svatom Kopečku vyhlásený za národnú kultúrnu pamiatku Českej republiky.
Okolie.
Od kláštora Hradisko vedie k bazilike hisotrická pútna aleja doplnená kaplnkami a sochami. Jej súčasťou je aj kostol svätej Barbory v mestskej časti Chválkovice, súsošie pútnika a anjela s reliéfom Panny Márie Svatokopeckej, súbor šiestich stĺpov so sochami Krista a Panny Márie a sochy svätého Jána Nepomuckého a svätého Tadeáša. Aleja je chránená ako nehnuteľná národná kultúrna pamiatka Českej republiky.

</doc>
<doc id="632974" url="https://sk.wikipedia.org/wiki?curid=632974" title="Chrám svätého Mikuláša (Brašov)">
Chrám svätého Mikuláša (Brašov)

Chrám svätého Mikuláša (, ) v Brašove je stredoveký pravoslávny kostol, postavený v gotickom slohu, z konca15. storočia, nachádzajúci sa v miestnej časti Șchei v centrálnej časti mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky.
Charakteristika a dejiny.
Na mieste súčasnej budovy stál už v minulosti pravoslávny chrám čo dokladajú dokumenty z roku 1292. Ďalšia zmienka o pravoslávnom chráme v tejto oblasti je v bule vydanej pápežom Bonifácom IX. 15. decembra 1399.
Výstavba súčasnej budovy chrámu začala v roku 1495 s pomocou vtedajšieho sedmohradského panovníka Vlada Călugărua. Počas vlády Neagoea Basaraba, ktorý vládol v rokoch 1512 - 1521 bola budova rozšírená východným smerom. V roku 1538 bol chrám vymaľovaný a následne v rokoch 1575 - 1595 bol opäť rozšírený, pričom bola pristavaná aj predsieň a stĺporadie. V roku 1583 počas vlády Petrua Cercela bola ku chrámu pristavaná jeho západná veža. Chrám bol dostavaný v roku 1594, ale následne ešte prebiehali stavebné úpravy. V roku 1651 bol k budove chrámu pristavaný nartex a v roku 1751 bola vystavaná hodinová veža.
V 18. storočí medzi rokmi 1733 - 1752 boli v chrámovom areáli postavané dve kaplnky. V severnej časti areálu bola postavená Kaplnka Zvestovania a v južnej časti Kaplnka Vzkriesenia Pána.
V roku 1939 bol chrám vybavený novým ikonostasom a v tom istom roku sa začala aj reštaurácia budovy, ktorá trvala až do roku 1946.
Pri kostole bola postavená aj rumunská škola a areál sa tak stal významným centrom duchovného a kultúrneho života pre rumunských obyvateľov v brašovskom regióne. Prvá zmienka o rumunskej škole v areáli pochádza už z roku 1480. Pôvodná drevená stavba školy bola v roku 1597 nahradená kamennou stavbou. Táto bola v priebehu roku 1761 rozšírená. Samotná stavba školy je dvojposchodová budova s valcovými klenbami s priechodmi. V 17. storočí boli k budove pristavané aj verandy. V dnešnej dobe budova slúži ako múzeum.
Areál chrámu sa nachádza mimo hraníc stredovekého opevneného mesta na dolnom námestí v miestnej časti Șchei. V chrámovom areáli sa nachádza aj budova prvej rumunskej školy v Brašove a okolo kostola, ktorého areál je ohradený sa rozprestiera cintorín.
Samotná budova je jednoloďová s apsidou. Loď chrámu je veľmi dlhá a úzka a sú k nej pristavané dve kaplnky. Na západnej strane budovy nad oltárom sa nachádzajú dve koaxiálne veže s ostrým ihlanovitým zakončením, ktoré dávajú špecifický vzhľad celej budove. Vyššia západnějšia veža so štyrmi vežičkami pripomína svojím vzhľadom architektúru saských kostolov. Bočné fasády budovy sú lemované polkruhovými oknami. Klenba lode je závojová nesená dvojitými eliptickými oblúkmi. Celá stavba je zaujímavým prepojením pravoslávnych stavebných tradícií s niektorými vplyvmi architektúry kostolov západných vetví kresťanstva. Fresky v interiéri chrámu boli zhotovené známym umelcom Costinom Petrescuom.
Severozápadne položená Kaplnka Zvestovania je štvorcového pôdorysu s valcovou klenbou a kupolovitou vežou, ktorá sa týči nad centrálnou časťou kaplnky a na ktorej je vyobrazená freska Ježiša. Kaplnka je zvnútra aj zvonka bohato zdobená aj ďalšimi freskami, ktorých autorstvo sa prisudzuje maliarovi Grigoreovi Raniteovi.
Kaplnka Vzkriesenia Pána sa nachádza juhozápadnej časti chrámu. Je štvorcového pôdorysu s valcovými klenbami a polkruhovou apsidou.Nástenné maľby v tejto kaplnke vyhotovil majster Ioan Pugravul.

</doc>
<doc id="632976" url="https://sk.wikipedia.org/wiki?curid=632976" title="Včelínsky kanál">
Včelínsky kanál

Včelínsky Kanál je trvalo zavodnený, občasne tečúci vodný tok, melioračný kanál VII. rádu na Záhorí, v okrese Malacky pri obci Jakubov. Plocha povodia tohto toku je 0,442 km², plocha odtokových oblastí činí 0,264 km² a je dlhý 821 metrov. Vzniká prepadliskom do rúry pod „Dolečkovou“ cestou z Jakubova do Gajar, v blízkosti novovystavaných rodinných domov v obci Jakubov a ústi, severne od menovanej obce, v nadmorskej výške do Viničného kanála. Oblasť jeho vzniku sa nazýva Nad kadlúbkom.
Opis toku.
Vzniká v spomínanom prepadlisku pod „Dolečkovou“ cestou, smerom na Gajary, ktorú následne podteká, na severnej strane Jakubova v nadmorskej výške Pokračuje ako úsečka severozápadným smerom, (severnou stranou Jakubova), preteká za novými rodinnými domami, v dvojmetrovom hlbokom koryte, o šírke dna 1,2 metra. V koryte sa nachádza poväčšine vodná tráva a vŕby rakyty. 150 metrov od jeho ústia koryto stratí hlboký ráz a je hlboké už len 75 cm. Tu už nerastie tráva, ale tŕstie a vŕby, šírka koryta je stále rovnaká (1,2 metra). Napokon sa v nadmorskej výške vlieva do Viničného kanála. Dno je po celej dĺžke vydláždené betónovými tvárnicami.
História a výstavba kanála.
Bol vystavaný v priebehu tretej, najrozsiahlejšej etapy melioračných prác pri obci Jakubov, v roku 1962. Toto dielo si vyžiadalo finančný náklad 363 971 kčs.
Význam.
Vodný tok bol vystavaný kvôli odvodneniu zamokrenej pôdy, aby sa na nej dalo poľnohospodársky pestovať. Kánál odvodnil aj územie, kde dnes stoja rodinné domy.

</doc>
<doc id="632978" url="https://sk.wikipedia.org/wiki?curid=632978" title="Rada zamestnávateľov pre systém duálneho vzdelávania">
Rada zamestnávateľov pre systém duálneho vzdelávania

Rada zamestnávateľov pre systém duálneho vzdelávania (skr. RZ SDV alebo RZSDV) je organizáciou koordinujúcou postup pri výkone pôsobnosti stavovských organizácií a profesijných organizácií v systéme duálneho vzdelávania a príprave na povolanie. Rada zamestnávateľov pre systém duálneho vzdelávania bola vytvorená pod gesciou zamestnávateľov na základe reformy odborného vzdelávania a zákona č. 61/2015 Z. z. o odbornom vzdelávaní a príprave (OVP).&lt;ref name="61/2015zz"&gt;&lt;/ref&gt;
Členské organizácie.
Členskými organizáciami sú profesijné a stavovské organizácie:
Členovia rady a predseda.
Členské organizácie majú v rade zamestnávateľov pre systém duálneho vzdelávania svojich nominantov a rade predsedá jej predseda, ktorý je volený všetkými členmi rady prostredníctvom verejného hlasovania.
Predsedovia RZ SDV od jej vzniku:
Nominanti v RZ SDV podľa príslušnosti k profesijným a stavovským organizáciám:
Tajomník a zapisovateľ RZ SDV:
Cieľ.
Cieľom RZ SDV je spojenie reprezentatívnych stavovských a profesijných organizácií za účelom jednotného pôsobenia a zastupovania záujmov zamestnávateľov v oblasti odborného vzdelávania a prípravy na povolanie na celoštátnej a regionálnej úrovni, ktorého dôsledkom bude zabezpečenie funkčného systému odborného vzdelávania smerujúceho k príprave na povolanie podľa potrieb trhu práce.
Princíp.
Princípmi pre fungovanie RZ SDV sú reprezentatívnosť a jednotnosť v zastupovaní záujmov zamestnávateľov, pretože RZ SDV má ambíciu zastupovať všetkých zamestnávateľov. Otvorenosť pre spoluprácu so všetkými partnermi na odbornej úrovni. Odbornosť a koncepčný prístup pri zapájaní odborníkov. Spoločenská zodpovednosť pri zabezpečení konkurencieschopnosti Slovenska a budúceho vývoja slovenskej ekonomiky. Apolitickosť, pretože vzdelávanie musí byť apolitické a tvorené systémami nad rámec jedného volebného obdobia pre celé generácie.
Aktivity.
Najvýznamnejším cieľom aktivít Rady pre systém duálneho vzdelávania je facilitovať prepájanie škôl ako inštitúcií reprezentujúcich oblasť vzdelávania a odbornej výchovy s zamestnávateľmi a priemyslom, ktorí sú priamo závislí od kvality školského systému. Toto je v praxi presadzované častými návštevami zástupcov RZSDV na odborných školách, ktoré sa snažia presvedčiť o výhodách duálneho vzdelávania, kvalite tohto modelu odborného vzdelávania a výhodách, ktoré so sebou prináša prepojenie zamestnávateľa a školy.
Významnými aktivitami členov RZ SDV je účasť na odborných diskusných a pracovných fórach. Zber dát a skúseností priamo od konkrétnych zamestnávateľov umožňuje systém flexibilnejší a robiť ho viac atraktívny pre žiakov aj zamestnávateľov.

</doc>
<doc id="632982" url="https://sk.wikipedia.org/wiki?curid=632982" title="Vodnopólová extraliga mužov 2018/19">
Vodnopólová extraliga mužov 2018/19

Vodnopólová extraliga mužov v sezóne 2018/19 bol 27. ročník extraligy vodnopólistov, najvyššej vodnopólovej súťaže mužov na Slovensku, ktorú od roku 2017 kontroluje Slovenská plavecká federácia (SPF). Počet účastníkov sa oproti minulej sezóne znížil o 1 družstvo na 6 družstiev, ktoré opäť nastúpili od základnej časti súťaže. Titul získalo družstvo Slávia UK Bratislava, ktoré vo finálovej sérii zvíťazilo nad obhajcom prvenstva z ŠK Hornets Košice. Súťaž aj v tejto sezóne niesla mediálny názov "Pharma Group Extraliga mužov".
Systém súťaže.
Po odohraní základnej časti (ZČ) jedenkrát doma a vonku (10 kôl) nasledovala pre družstvá na 1. až 4. mieste po ZČ nadstavbová časť. Nadstavbová časť sa hrala jedenkrát doma a vonku, spolu 6 kôl, pričom družstvám sa započítavali aj výsledky dosiahnuté v ZČ. Všetky 4 družstvá nadstavbovej časti postúpili do play-off, ktorého duely sa hrali na 3 víťazné zápasy. Posledné 2 družstvá po základnej časti odohrali skupinu II. ligy (resp. o udržanie sa v extralige) s ďalšími dvoma družstvami formou 4 turnajov.
Účastníci.
Poznámka: Družstvo ESA Žilina, ktoré skončilo v minulej sezóne na 7. mieste, sa do tejto sezóny neprihlásilo.
II. liga mužov.
Družstvá:

</doc>
<doc id="632984" url="https://sk.wikipedia.org/wiki?curid=632984" title="Pharma Group vodnopólová extraliga mužov 2013/14">
Pharma Group vodnopólová extraliga mužov 2013/14



</doc>
<doc id="632985" url="https://sk.wikipedia.org/wiki?curid=632985" title="Lanárska bašta">
Lanárska bašta

Lanárska bašta (, , ) je veža v rámci systému opevnenia mesta z obdobia stredoveku nachádzajúca sa na úpätí kopca Tampa pri južnej hranici historického centra mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky.
Dejiny a charakteristika.
Prvá zmienka o budove bašty pochádza z roku 1416. Bašta sa nachádza na severnom úpätí pahorku Tâmpa a budova tak slúžila na obranu južnej časti stredovekého opevneného Brašova.
Budovu vážne poškodili požiare v rokoch 1461 a 1689, prićom po druhom požiari musela byť budova renovovaná. Po renovácii budova fungovala ako sklad materiálu. 
V roku 1894 bola stavba predaná za sumu 2000 florinov.
Stavba je kamenno-tehlová budova šesťuholníkového pôdorysu a jej výška dosahuje v závislosti od časti 10 - 12 metrov. Hrúbka stien dosahuje až 2 metre. Budova bola pôvodne celá postavená z kameňa, tehlové časti sú dôsledkom rekonštrukcie po požiari v roku 1689.
V areáli bašty sa nachádza aj obytná budova postavená v roku 1794, ktorá sa využíva dodnes.
V roku 2006 bola budova reštaurovaná.

</doc>
<doc id="632986" url="https://sk.wikipedia.org/wiki?curid=632986" title="Vedecká knižnica v Olomouci">
Vedecká knižnica v Olomouci

Vedecká knižnica v Olomouci je vedecká knižnica so sídlom v štatutárnom meste Olomouci. Radí sa medzi najvýznamnejšie knižnice na území Česka s unikátnym súborom historických fondov. Tento súbor tvorí 1 451 rukopisov, 1 700 prvotlač a takmer 80 000 zväzkov starých tlačí. Knižnica bola založená v roku 1566 a až do roku 1860 plnila funkciu akademickej knižnice olomouckej univerzity. 
Právo povinného výtlačku získala roku 1807 a od roku 1947 pre územie celého vtedajšieho Česko-Slovenska, dnes má toto právo na území celého Česka.
Svoje služby poskytuje odbornej i laickej verejnosti na mieste (ul. Bezručova 2) i pomocou on-line katalógu, ktorý obsahuje viac než 1 200 000 titulov. Dá sa v ňom vyhľadávať, registrovať sa, objednávať a využívať mnoho ďalších funkcií. Niektoré časti sú k dispozícii aj v zdigitalizovanej forme v digitálnej knižnici.

</doc>
<doc id="632990" url="https://sk.wikipedia.org/wiki?curid=632990" title="Nescafé Dolce Gusto">
Nescafé Dolce Gusto

Nescafé Dolce Gusto sú kávové kapsuly systém od firmy Nestlé. Kávovary vyrábajú výrobcovia hardvéru Arno from Næveru, Krups a De'Longhi.
Zariadenie.
Prvá séria kávovarov.
Prvá séria roku 2006 pozostávala z modelov KP2000 (čierny / strieborný), KP2006 (čierny / strieborný / červený) a KP2002 (čierny / strieborný / biely), všetky pracujú v štandardnom tlaku 14 barov. Samotné zariadenie sa skladá z nádrže na vodu, vnútorného vodného čerpadla a elektrického ohrievača. Dávkovač je v hornej časti, kde páka spúšťa dosku s jednou ihlou na držiaku kapsuly.
Stroje debutovali proprietárny kapsulový systém s názvom "smart capsule", s 8 g každý, a mohol pripraviť teplé alebo studené nápoje - kúrenie sa vykonáva interne, ale pre studené nápoje musí byť voda. ručne chladené v nádrži na vodu s ľadom.
Druhá séria kávovarov.
Koncom roku 2008 uviedla spoločnosť Nestlè na trh novú sériu KP21xx / Melody2 s novými farbami a ďalšími vylepšeniami:
Tretia séria kávovarov.
Od septembra 2010 je tu nová séria Creativa Melody2, ktorá má LCD displej. To umožňuje naprogramovanie a prispôsobenie stroja, napríklad jeho automatické zapnutie v danom čase a varenie kapsuly už v držiaku. Okrem toho môže byť výtok prispôsobený, aby sa získala rovnaká chuť bez ohľadu na použitý pohár. Existujú vopred naprogramované nastavenia pre rôzne druhy kapsúl, ktoré je možné ďalej prispôsobiť.
Circolo, Piccolo a Fontana.
V polovici roku 2009 Nestlé pridalo sériu Circolo. Tento stroj, ako už názov napovedá, športovo zaoblený dizajn, s rovnakými technickými špecifikáciami zariadení Melody2, ale s LED svetlom v nádrži na vodu.
V septembri 2010 boli predchádzajúce dve série doplnené o tri ďalšie. Okrem kreativy spomenutej vyššie existuje Piccolo (KP10xx), ktorá je určená pre zákazníkov s obmedzeným priestorom, pretože je menšia, s nádržou na vodu s objemom 600 ml. Okrem toho je technicky identický so strojmi Melody2.
Podobne, Fontana (KP30xx) má rovnaké základy, ale s dizajnom pripomínajúcim vodovodný kohútik (taliansky Fontana ').
Zariadenia pracujú v závislosti od série s tlakom 14 alebo 15 barov.
Podobné systémy.
Na rozdiel od systému Nespresso, ktorý vyrába aj spoločnosť Nestlé a Krups je jedným z najväčších dodávateľov hardvéru, kapsuly Dolce Gusto sú voľne dostupné v obchodoch - s Nespressom si ich môžete kúpiť iba online alebo v špeciálnom nespresso obchodov (avšak neoficiálne kapsuly kompatibilné s Nespresso sú k dispozícii u mnohých maloobchodníkov na ulici).
Kapsule.
Každé balenie obsahuje 16 kapsúl. Tieto sú dostatočné pre 8 alebo 16 šálok, v závislosti od typu nápoja. Takmer vo všetkých nápojoch s mliekom sú potrebné dve kapsuly: jedna kapsula s mliečnym práškom a druhá s inou zložkou (či už ide o kávu, čaj alebo čokoládu). Množstvo času prípravy pre každú z nich sa líši.
Vo vnútri každého balenia je vytlačené kódové číslo, tzv. Tie môžu byť uplatnené v online obchode Dolce Gusto (tzn. Balenie kávových kapsúl je k dispozícii za 220 bodov). K dispozícii sú aj zariadenia na prípravu kávy a čaju.
Odrody.
Rozmanitosť chutí sa líši podľa teritória. Nasledujúci zoznam poskytuje informácie o dostupných odrodách, ktoré sú v súčasnosti k dispozícii na zozname podľa územia: 

</doc>
<doc id="632992" url="https://sk.wikipedia.org/wiki?curid=632992" title="Slovanské gymnázium">
Slovanské gymnázium

Slovanské gymnázium v Olomouci (oficiálny názov: "Slovanské gymnázium, Olomouc, tř. Jiřího z Poděbrad 13") je najstaršia stredná škola s vyučovacím jazykom českým na strednej a severnej Morave. Štvorročné štúdium, vyššie triedy osemročného gymnázia (kvinta až oktáva) a riaditeľstvo sídlia v hlavnej budove na triede Jiřího z Poděbrad. Naopak a väčšina nižších tried osemročného gymnázia (príma až kvarta) a šesťročná česko-francúzska bilingválna sekcia sídlia v budove na Pasteurovej ulici.
Gymnázium je ocenené certifikátom "Label FrancÉducation".
Škola bola založená 1. októbra 1867 (prvé maturity prebehli v roku 1872 a bol pri nich prítomný cisár František Jozef I.) a po väčšinu svojho pôsobenia bola jedným z hlavných centier vzdelanosti na stredej Morave, nakoľko olomoucká univerzita (založená v roku 1573) bola roku 1860 zrušená a jej činnosť bola obnovená až v roku 1946. Možno aj toto napomohlo k zaradeniu Slovanského gymnázia medzi medzi desať najvýznamnejších českých stredných škôl.

</doc>
<doc id="633000" url="https://sk.wikipedia.org/wiki?curid=633000" title="Stovežatá">
Stovežatá



</doc>
<doc id="633001" url="https://sk.wikipedia.org/wiki?curid=633001" title="Primátor (Česko)">
Primátor (Česko)

Primátor je v Česku označenie pre starostu štatutárneho mesta alebo hlavného mesta Prahy.
Funkcia primátora bola prvý raz zavedená v roku 1920 v Prahe, vtedy musel primátora ešte potrvdiť prezident republiky. V roku 1969 bola zavedená aj v Brne, neskôr v tomtiež roku aj v Ostrave a v Plzni. Od roku 1990 je funkcia zavádzaná v mestách, ktoré zákon o obciach (a jeho novely) určia štatutárnymi.

</doc>
<doc id="633002" url="https://sk.wikipedia.org/wiki?curid=633002" title="1. vodnopólová liga žien 2018/19">
1. vodnopólová liga žien 2018/19

1. vodnopólová liga žien v sezóne 2018/19 bol 28. ročník ligy vodnopólistiek, vodnopólovej súťaže žien na Slovensku, ktorú kontroluje od roku 2017 Slovenská plavecká federácia (SPF), predtým Slovenský zväz vodného póla (SZVP). Súťaže sa zúčastnili iba 3 družstvá, čo je pokles o 1 družstvo oproti minulej sezóne. Titul obhájilo družstvo ŠK Olympia Košice.
Systém súťaže.
Hrala sa iba základná časť, a to turnajovým spôsobom. Turnajov bolo 6, každý účastník bol organizátorom dvoch turnajov.
Účastníci.
Poznámka: Družstvá KVP Kúpele Piešťany a Pirana SC Topoľčany, ktoré skončili v predchádzajúcej sezóne na 2., resp. 3. mieste, sa do tohoto ročníka neprihlásili.

</doc>
<doc id="633003" url="https://sk.wikipedia.org/wiki?curid=633003" title="Dramatická škola národného divadla">
Dramatická škola národného divadla



</doc>
<doc id="633005" url="https://sk.wikipedia.org/wiki?curid=633005" title="Južné Mesto">
Južné Mesto



</doc>
<doc id="633006" url="https://sk.wikipedia.org/wiki?curid=633006" title="Nové pole (rozlišovacia stránka)">
Nové pole (rozlišovacia stránka)

Nové pole môže byť:

</doc>
<doc id="633007" url="https://sk.wikipedia.org/wiki?curid=633007" title="Rakovská hornatina">
Rakovská hornatina

Rakovská hornatina je geomorfologická časť podcelku Vysoké Javorníky v pohorí Javorníky. Zaberá celú severnú časť pohoria, pozdĺž južného brehu rieky Kysuca. Najvyšším vrchom je vysoká Kazícka Kýčera.
Polohopis.
Územie sa nachádza vo východnej časti podcelku a zaberá severnú časť pohoria Javorníky. Leží na pravom (južnom) brehu Kysuce, od údolia Rovnianky na západe, po údolie Kysuce na okraji Čadce. Severný okraj vymedzuje Hornokysucké podolie (podcelok Turzovskej vrchoviny) s údolím Kysuce, západným smerom pokračujú Vysoké Javorníky časťou Javornícka hornatina a juhovýchodne nadväzujú časti Nízkych Javorníkov, Javornícka brázda a Ochodnická vrchovina. Na východnom okraji leží Krásňanská kotlina, podcelok Kysuckej vrchoviny. 
Severovýchodná časť Javorníkov patrí do povodia Váhu, sčasti do povodia Kysuce. Južné oblasti odvodňujú prítoky Váhu, severne orientované svahy a východnú polovicu odvodňujú prítoky Kysuce. Z významných vodných tokov možno spomenúť rieku Kysuca a potoky Dlhopoľka, Raková, Neslušanka, Rudinský potok a Rovnianka.
Východným okrajom vedie dôležitá cesta I/11 zo Žiliny do Ostravy, poblíž ktorej prechádza i železničná trať. Regionálne významnou je tiež cesta II/541 cez Veľké Rovné do Turzovky a cesta II/487, vedúca údolím Kysuce z Čadce na Makov, ktorú kopíruje lokálna železnica.
Chránené územia.
Táto časť Javorníkov nepatrí do Chránenej krajinnej oblasti Kysuce, ktorá sa dotýka západnej hranice. Osobitne chráneným územím sa tu nachádza len prírodná pamiatka Vojtovský prameň.
Turizmus.
Severovýchodná časť Javorníkov patrí medzi turisticky atraktívne oblasti, ktorá je známou chatárskou a chalupárskou oblasťou. Na vrchoch postupne pribúdajú rozhľadne, poskytujúce kruhové výhľady na široké okolie - napr. "Marťácky vrch", "Kamenité" či "Zarúbaná Kýčera". Oblasťou vedú mnohé stredne náročné turistické trasy.

</doc>
<doc id="633008" url="https://sk.wikipedia.org/wiki?curid=633008" title="Pečniansky les">
Pečniansky les

Pečniansky les je miestna časť v bratislavskej Petržalke, rozdelená na lokality Pečniansky les 1, Pečniansky les 2 a Pečniansky les 3.
Prevažnú väčšinu územia miestnej časti tvorí chránený areál Pečniansky les.

</doc>
<doc id="633009" url="https://sk.wikipedia.org/wiki?curid=633009" title="Kopčiansky nový majer">
Kopčiansky nový majer



</doc>
<doc id="633010" url="https://sk.wikipedia.org/wiki?curid=633010" title="Popperov majer">
Popperov majer



</doc>
<doc id="633011" url="https://sk.wikipedia.org/wiki?curid=633011" title="Új-major">
Új-major



</doc>
<doc id="633012" url="https://sk.wikipedia.org/wiki?curid=633012" title="Antónia-major">
Antónia-major



</doc>
<doc id="633013" url="https://sk.wikipedia.org/wiki?curid=633013" title="János major udvar">
János major udvar



</doc>
<doc id="633015" url="https://sk.wikipedia.org/wiki?curid=633015" title="Švédske impérium">
Švédske impérium

Švédske impérium alebo Švédska ríša („"obdobie veľkej moci"“) bolo obdobie 17. a počiatku 18. storočia, kedy bolo Švédske kráľovstvo () zásluhou svojej výbojnosti veľmi rozsiahle. Švédska armáda bojovala a dobývala územia na veľkej časti Európy. Za vznik impéria sa zvyčajne považuje začiatok vlády Gustáva II. Adolfa, ktorý nastúpil na trón roku 1611, zánik impéria sa datuje do roku 1721, súvisí s Veľkou severnou vojnou.
Švédska armáda.
V roku 1520 Švédsko povstalo proti Dánsku a pod vedením budúceho kráľa Gustáva Vasu získalo nezávislosť. Švédi obchodovali s Anglickom a Holandskom. V roku 1582 dobyli Estónsko, neskôr získali aj časť Fínska a Laponska. Roku 1594 sa narodil švédsky kráľ Gustáv II. Adolf, ktorý na trón zasadol v roku 1611. Bol to oddaný a vzdelaný protestant, dal prestavať švédske mestá, aby sa v nich rozvíjal priemysel. Do roku 1629 Švédsko porazilo Dánsko, Rusko a Poľsko. V roku 1631 v spojenectve so Saskom porazilo pri Breitenfelde neďaleko Lipska cisársku armádu a vojská Katolíckej ligy. V roku 1632 švédska armáda obsadila Mníchov a postupovala na Viedeň, hlavné mesto cisára Ferdinanda II. V bitke pri Lützene síce cisárska armáda ustúpila, no švédsky kráľ Gustáv II. Adolf padol. V rokoch 16971708 malo Švédsko niekoľko víťazstiev v Európe. V roku 1709 sa Švédi odvážili zaútočiť na Ukrajinu, ale Rusi ich porazili. V roku 1721 bolo Švédsko na ústupe a stratilo všetko čo získalo južne od Baltského mora a Ruska.

</doc>
<doc id="633027" url="https://sk.wikipedia.org/wiki?curid=633027" title="Spišské goralské nárečia">
Spišské goralské nárečia

Spišská goralská oblasť je najväčšou a najstaršou goralskou nárečovou oblasťou. Rozprestiera sa na veľkom území severného Spiša, kde leží 34 goralských obcí, ktoré patria do okresov Kežmarok, Poprad a Stará Ľubovňa a 14 poľských obcí, ktoré administratívne patria do powiatu Nový Targ. 
Delenie nárečia.
Spišské goralské nárečia sa delia na dve skupiny: na severnú časť, ktorá je na Zamagurí a južnú časť, ktorá je v poriečí Popradu.
Severnú hranicu goralských nárečí na Zamagurí tvorí rieka Dunajec a západnú rieka Biela voda. Na východe ju ohraničujú ukrajinské (rusínske) obce Veľký Lipník, Stráňany, Kamienka. Na juhu ju oddeľuje pohorie Spišská Magura. Okrem Zamaguria sa vyskytuje nárečie v osade Pilhov a Kače, ktorá je súčasťou obce Mníšek nad Popradom. 
Na rozdiel od Zamaguria, kde obce s goralskými nárečiami tvoria takmer súvislý celok, goralské nárečia v obciach okolo rieky Poprad, ktoré susedia s so slovenským, ukrajinskými, rusínskymi a nemeckými nárečiami, tvoria len malé enklávy. Ovplyvňovali ich kolonizačné prúdy v uplynulých storočiach. Preto neboli chránené pred inovačnými vplyvmi. Inak tomu bolo v Zamagurí, ktoré tvorilo, vďaka prírodným okolnostiam, uzavretú izolovanú oblasť, kde sa na ovplyvňovaní goralských nárečí nepodieľal alebo len veľmi málo slovenský, ukrajinský, nemecký, rusínsky a poľský živel. 
Poľský vplyv.
Goralské nárečia na Zamagurí ovplyvňoval poľský jazyk v období pred 15. storočím, kedy sa končil interný vývin poľských nárečí. Po 15. storočí sa začínajú formovať slovensko – poľské jazykové kontakty. Ich vplyvom prenikajú do goralských nárečí slovakizmy, čím sa začínajú odlišovať od poľských nárečí. Obyvatelia zamagurských obcí používali vo verejnom, ale aj v súkromnom styku, okrem goralských nárečí, aj slovenské nárečia a od uzákonenia slovenčiny v roku 1844 aj spisovný jazyk. Tam, kde boli podmienky pre kolektívny bilingvizmus, napríklad v obciach v okolí rieky Poprad alebo v tých goralských obciach, ktoré ležali v Liptove (Liptovská Teplička, Liptovská Lúžna, Malé Borové, Huty) alebo na Gemeri (Lom nad Rimavicou) alebo na Horehroní (Pohorelá) či na Kysuciach, je výskyt slovakizmov vyšší. 
U goralského obyvateľstva sa prejavuje slovenské národné povedomie v obciach, ktoré boli po úprave hraníc v roku 1920 pričlenené k Poľsku. Ide o obce na severnom Spiši a Orave, ktoré predstavujú jeden demografický celok. I keď goralské obyvateľstvo v týchto obciach má v dialekte viditeľný poľský základ. 

</doc>
<doc id="633028" url="https://sk.wikipedia.org/wiki?curid=633028" title="Južné mesto (rozlišovacia stránka)">
Južné mesto (rozlišovacia stránka)

Južné mesto (resp. v niektorých prípadoch Južné Mesto) môže byť:

</doc>
<doc id="633031" url="https://sk.wikipedia.org/wiki?curid=633031" title="Obchodný dom Dargov (Košice)">
Obchodný dom Dargov (Košice)

Obchodný dom Dargov (alebo skrátene OD Dargov) je obchodný dom nachádzajúci sa na Štúrovej ulici 1 v Košiciach. Obchodný dom situovaný v centre mesta na rohu Hlavnej a Štúrovej ulice v blízkosti Námestia osloboditeľov.
Plocha.
Obsahuje 29 510 m² obchodných, kancelárskych a skladových priestorov. Spolu má 4 podlažia. V suteréne je zásobovací dvor s rampami pre dovoz tovaru. Dovezený tovar zo zásobovacieho dvora sa do priestorov na 1. až 3. poschodia prepravuje štyrmi nákladnými výťahmi. Priestor pre zákazníkov je vybavený eskalátormi a osobným výťahom.
História.
Do začiatku 19. storočia na mieste kde je terajší obchodný dom, existovalo len predpolie košického opevnenia. Okolo roku 1820 na tomto mieste pribudla prvá prízemná budova s jedným uličným a jedným malým dvorným krídlom a susedila s priľahlými časťami hradieb. Časom za ňou, podľa zachovaného plánu z roku 1844, vznikli viaceré záhrady. V polovici 19. storočia tu vyrástli jednoposchodové meštianske domy. Dva južnejšie, na mieste kde sa dnes nachádza spomínaný Dargov, zbúrali.
Základný kameň bol položený 18. augusta 1980. Stavba sa začala v roku 1983 podľa projektu architekta Františka Antla. Náklady na stavbu sa vyšplhali na 158 207 000 československých korún. Jeho otvorenie sa konalo 23. februára 1987 za éry komunizmu. V tom čase to bol najväčší obchodný dom v Česko-slovensku. Pri slávnostnom prestrihávaní pásky preto nechýbal ani predseda "Východoslovenského Krajského výboru" Ján Pirč či minister obchodu SSR Jaroslav Zelko. Očakávalo sa, že sa v ňom budú predávať celkom dobré tovary, teda aspoň také, ktoré v bývalom režime neboli na pultoch predajní bežné. Štyri poschodia však Košičanom priniesli obchody ponúkajúce textil, odevy, domáce potreby, lahôdky ale aj kaderníctvo, poštu, bufet či zdravotné stredisko.
S obchodným domom Dargov sa už vtedy, spájali rôzne kauzy. Hovorilo sa, že sa mal pôvodne volať "Domino". Predpokladalo sa, že existujú dve možnosti, prečo sa tak nevolá. Prvá vravela o tom, že "Dominus" znamená po latinsky "Pán", a to by podľa komunistických ideológov pripomínalo náboženstvo, čo sa vtedy pokladalo za absolútne neprípustné. Druhá teória bola založená na tom, že obchodný reťazec "Domino" existoval už niekde na západe, a tak by šlo o narušenie autorských práv. Pôvodný názov "Domino" bol údajne vyvesený, ale asi len na jeden deň. Krátku dobu niesol obchodný dom aj názov "Otex".
Umelecké diela.
Ako takmer každá verejná budova či sídlisko, ktoré bolo postavené za socializmu, ani v OD Dargov nechýbajú rôzne umelecké diela. Napravo od vchodu do potravín Fajne je prvý reliéf od keramikára Imricha Vaneka a nad schodiskom do podzemia sa nachádza druhý, ktorý zobrazuje "roh hojnosti". Pri vchode zo Štúrovej ulice je umelecky stvárnená fontána od sochárky Márie Bartuszovej, ktorá nesie názov "Klíčenie".
Dnešná fasáda slúži na reklamné účely, no inak tento objekt na tú dobu nevyzeral zle. Je to dobrý príklad modernej architektúry 80. rokov. Pre jeho výstavbu museli zbúrať viaceré hodnotné historické budovy. V jednej dlhé roky sídlilo železiarstvo "Fleischer" a "Schirger" patriace Ľudovítovi Oelschlagerovi, v ďalšej bola banka. Z jednej z nich bol dobrý výhľad na protiľahlý bývalý Hotel Schalkház (dnes miesto Hotela DoubleTree by Hilton).

</doc>
<doc id="633041" url="https://sk.wikipedia.org/wiki?curid=633041" title="Kostol svätého Bartolomeja (Brašov)">
Kostol svätého Bartolomeja (Brašov)

Kostol svätého Bartolomeja (, , ) je gotický evanjelický kostol z obdobia stredoveku nachádzajúci sa na ulici Strada Lungă pri úpätí vrchu Sprenghi v centrálnej časti mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky a je najstaršou budovou v meste.
Názov.
Kostol niesol spočiatku názov Kostol troch sirôt (), ktoré sú údajne pochované pod oltárom.
Konfesia.
Kostol bol spočiatku rímskokatolícky. Protestanstským sa stal počas obdobia reformácie v roku 1543, kedy sa evanjelická viera medzi brašovskými Sasmi rýchlo šírila. Kostol nebol autokefálny, patril pod správu Čierneho kostola, ale po mnohých protestoch a žiadostiach veriacich získal v roku 1863 samostanosť.
Charakteristika a dejiny.
Kostol bol postavený pred rokom 1223, pravdepodobne okolo roku 1200, po tom čo sa v regióne usídlil Rád nemeckých rytierov a v čase výstavby išlo o jeden z najväčších kostolov postavaných na území Sedmohradska. Zakladateľom kostola bol Herman von Salza, ktorý bol v tom čase vodcom spomínaného rádu. Prvá zmienka v dokumentoch o kostole pochádza z roku 1223. Zakladateľom kostola bol Herman von Salza, ktorý bol v tom čase vodcom spomínaného rádu. Táto budova postavaná ako bazilika v románskom slohu bola takmer úplne zničená v roku 1241 počas mongolského nájazdu a následne musela byť renovovaná. Prvá zadokumentovaná zmienka o dnešnej rekonštruovanej budove pochádza z roku 1417. Kostol a jeho okolie boli následne poškodené pri tureckých nájazdoch v rokoch 1421 a 1438. V roku 1460 bol kostol poškodený pri nájazdoch vojsk Vlada Tepesa a v roku 1611 pri útoku vojska Gabriela Báthoryho bol vážne poškodený. 
Budova prešla reštauráciou v rokoch 1634 - 1663.
Veľký požiar, ktorý postihol Brašov v roku 1689 Kostol svätého Bartolomeja nezasiahol.
V roku 1822 postihlo Brašov zemetrasenie v dôsledku ktorého sa zrútila veža kostola, ktorá bola následne v roku 1842 zreštaurovaná a zvýšená. Veža je trojposchodová. Prvé poschodie pochádza ešte z bývalej budovy a má kruhovité okná. Druhé poschodie je vybavené neogotickými oknami a na tretom poschodí sa nachádza hodinový systém.
V roku 1923 boli do kostolnej veže nainštalované hodiny.
Pôvodná budova bola bazilika postavaná v románskom slohu. Súčasná budova kostola bola postavaná v gotickom slohu podľa predlohy, ktorou sa stal cisterciácky monastier Cârța. Kostol je trojloďová budova s masívnymi stenami a kamenným obranným múrom. V kostolnom areáli sa nachádza cinorín slúžiaci saským farníkom z brašovského regiónu. V kostole sa nachádzajú dve kaplnky, postavené ešte v románskom slohu. Dĺžka budovy dosahuje 55 metrov. Exteriér kostola je postavaný v typicky cisterciáckom výzore. Na južnej fasáde sa nachádzajú slnečné hodiny a na stenách sa zachovali, aj keď v zlom stave, niektoré maľby s vyobrazeniami zo životov svätého Bartolomeja a svätého Mikuláša.
Interiér je vyzdobený maľbamiv románskom a gotickom slohu.
Súčasný hlavný oltár v kostole pochádza z roku 1791, pred ním bol v budove hlavný oltár z roku 1683. Oltár bol po zemetrasení v roku 1822 upravený v klasicistickom slohu.
Organ, ktorý sa v súčasnosti v kostole nachádza je tam od roku 1923 a je kópiou organu z 18. storočia, ktorý sa nachádzal v budove predtým.
Budova prežila takmer neporušená niekoľko tureckých nájazdov ako aj veľký požiar Brašova v roku 1689 a útoky vojsk Vlada Tepesa v roku 1460, či Gabriela Báthoryho v roku 1611, aj keď pri týchto udalostiach boli poškodené časti kostola, ktoré museli byť neskôr renovované. Okolo kostola je postavený kamenný obranný múr, ktorý je okrem jeho východnej časti, ktorá bola zbúraná, tiež zachovaný v pôvodnej stredovekej forme. 
Dnes je kostol fungujúci a slúži miestnej evanjelickej komunite. Je okrem duchovného aj kultúrnym centrom, keďže sa ňom konajú cirkevné hudobné festivaly. V roku 2003 bolo v interiéri kostola zriadené a otvorené etnografické múzeum s viac ako 1500 exponátmi darovanými saskými emigrantami. Expozícia múzea tak predstavuje zariadenie typickej saskej domácnosti, ako aj tradičné saské remeslá.

</doc>
<doc id="633045" url="https://sk.wikipedia.org/wiki?curid=633045" title="Kresťanská a demokratická únia – Československá strana ľudová">
Kresťanská a demokratická únia – Československá strana ľudová



</doc>
<doc id="633051" url="https://sk.wikipedia.org/wiki?curid=633051" title="Kostol Kráľovnej pokoja (Košice)">
Kostol Kráľovnej pokoja (Košice)

Kostol Kráľovnej pokoja je kostol nachádzajúci sa v mestskej časti Juh v Košiciach na ulici Milosrdenstva. Je zasvätený Panne Márii kráľovnej pokoja a od roku 1963 je národnou kultúrnou pamiatkou SR.
Vzhľad.
Kostol bol postavený v krízových rokoch 1938 – 1939 v duchu funkcionalistickej moderny. Interiér aj exteriér kostola je zariadený pomerne jednoducho, je minimálne zdobený, zameraný na funkciu ktorú má plniť. Po druhom vatikánskom koncile, keď dochádzalo v kostoloch k zmenám liturgického priestoru, bol z tohto kostola odstránený pôvodný hlavný oltár a jeho funkciu začalo plniť predné vitrážové okno. Neskôr boli čiastočne prekryté aj dve postranné okná, aby hlavná vitráž vynikla. Jej autorom je významný maďarský sklársky výtvarník Palka József. Motívom tejto vitráže je Mária, kráľovná pokoja, ktorá je obklopená anjelmi, nad ňou je biela holubica ako symbol Ducha svätého.
Pod ňou sa nachádza nápis: 
Obsah tejto vitráže je vnímateľný len z interiéru kostola, pretože z exteriéru za ňou je osadené veľké okno so žlto-hnedým ornamentálnym sklom, ktoré skresľuje vnímanie reálnych farieb vitráže.

</doc>
<doc id="633052" url="https://sk.wikipedia.org/wiki?curid=633052" title="Pečeň (rozlišovacia stránka)">
Pečeň (rozlišovacia stránka)

Pečeň alebo pečienka môže byť :
Pečeň môže byť aj starší názov Pečnianskeho lesa, pozri Pečniansky les (chránený areál)

</doc>
<doc id="633053" url="https://sk.wikipedia.org/wiki?curid=633053" title="Pečienka">
Pečienka



</doc>
<doc id="633054" url="https://sk.wikipedia.org/wiki?curid=633054" title="ADiss">
ADiss

Adam Miščík (* 1. marec 1991, Bratislava), verejne známy pod umeleckým menom ADiss (používa tiež meno Deezy), je slovenský hudobník v oblasti modernej hudby, hip-hopu a R&amp;B. Člen zoskupenia umelcov a labelu OVERGROUNDart sa mimo tvorby hudobných podkladov, textov a spevu venuje výrobe hudobných videoklipov a grafickému dizajnu. Hudbe sa venuje od roku 2003 (od nahratia prvej skladby) a po množstve domácich/štúdiových nahrávok v roku 2014 vydal svoj prvý štúdiový album "Trištvrte na mňa" pod vydavateľstvom Beattuners Music. 1. marca 2017 vydal 2. štúdiový album "Redcard/Červená karta" už pod svojou značkou OVERGROUNDart podobne ako v máji 2018 dvojalbum "My", ktorý vznikol aj vďaka spolupráci s hudobným producentom menom Hoodini.
Začiatky, ranná tvorba a prvé úspechy (2003-2014).
Prvý impulz ADiss (vtedy MC ADi alebo ADi) dostal v roku 2003 po náhodnom vzhliadnutí repového vystúpenia. Vec a jeho vtedajšia skupina Trosky bol dostatočnou motiváciou začať počúvať slovenský rep a rovno ho aj skúšať tvoriť. Po následnom "naštudovaní" si obdobných umelcov ako H16, Názov stavby či Kontrafakt začal písať prvé texty a cez nekvalitnú techniku nahrávať skladby. Postupom času sa jeho domáca technika vylepšila na poloprofesionálne nahrávacie štúdio, v ktorom mu spoluprácu v tej dobe nahral aj Majk Spirit či TonoS. Kombináciou domácich nahrávok a nahrávok z profesionálnych štúdií sa ADissovi podarilo nazbierať nespočetné množstvo skladieb, ktoré medzičasom zoceľoval do podoby neoficiálnych albumov, či mixtape diskov pre verejnosť. Tieto zbierky skladieb niesli mená ako "Univerzal", "Emo mixtape 1" a "2", či taktiež dvojdielny "HPmixtape". V priebehu týchto 11 rokov mal možnosť spolupracovať okrem spomenutých aj s množstvom kvalitných interpretov ako DNA, Opak, Elpe, Plexo a mnoho ďaľších. Mimo jeho sólovej kariéry bol súčasťou viacerých zoskupení ako "Skratka" a "Zakilo..." Prvé živé vystúpenia datujeme od roku 2016, ktoré vznikali prevažne vďaka organizácii samotného interpreta.
Oficiálne albumy a kariéra (2014-súčasnosť).
Album "Trištvrte na mňa" 2014.
Počas viacročnej spolupráci s producentom meno Tretina pod vydavateľstvom Beattuners Music vydal ADiss som prvý štúdiový album, ktorý obsahuje 14 plnohodnotných skladieb so zvučnými menami ako Supa zo skupiny Moja reč, Kali, Cigo zo skupiny H16, Plexo či speváčka Layla. Najväčší úspech priniesla skladba "Blázon", ktorá bola zaradená do éteru rádií Európa2 a Rádio SiTy. Výraznejší zásah však mali aj skladby ako "Have no money", "V rukách" či "Nie." Album vznikol aj vďaka agentúre PPA.
Album "Redcard/Červená karta" 2017.
Na prelome oddelenia sa od Beattuners Music a založenia vlastnej značky OVERGROUNDart vzniká album obsahujúci 20 skladieb, ktorý bol vyrobený vo formáte USB karty, ale aj CD. Na albume nájdeme skladby ako "Femme fatale", "Daj mi chvíľu", "Bude fajn", "Pripravený zomrieť" a "Jazda". Už tak pestrofarebný album obohatili svojou spoluprácou umelci Majk spirit, Supa, Refew, Šorty, Andess, Nathael, Greezy a k úsmevnej skladbe "Nananananana" pridal svoj pôvab aj moderátor Matúš Krnčok. Pár týždňov pred vydaním albumu ADiss zadarmo zavesil na internet zadarmo "Overground mixtape" s obsahom 28 skladieb, ktoré zlepil z jeho najlepších spoluprác a nevydaných skladieb. Album podporili aj rádia Europa2, Rádio Sity a Funradio. Projekt vznikol aj vďaka vydavateľstvu Spirit Music Label, s ktorým má ADiss blízke a pozitívne vzťahy.
Dvojalbum "My" 2018.
Pod stopercentnou záštitou vlastnej značky OVERGROUNDart vzniká tretí štúdiový album, ktorý hudobne odprodukoval slovenský producent "Hoodini" pôvodom zo Zvolena. V priebehu 16-tich mesiacov sa tejto dvojici podarilo nahrať 26 plnohodnotných skladieb, ktoré tento nosič rozdeľujú na dva 13 stopové albumy v jednom. Celý album sa nahrával v OG štúdiu a o väčšinu videoklipov sa postaral Róbert "Abdul" Belej s ADissom. Na albume je možné počuť špičku československej hudobnej scény v podobe 16ich hostí. Svojim talentom prispel Separ, Dame, Dj Wich, Tina, Kali, Supa, Delik, Majself, Refew, Ronie, Andess, Šorty, Dj Mikroman, Puerto, Cigo a Veronika Strapková. Tento album vznikol aj vďaka partnerom Ruka Hore, Brands24, SneakAvenue a Bašavel garage.
Súkromný život.
Navštevoval 3 základné školy a má ukončené maturitné vzdelanie v obore Grafický dizajn.
Bol aktívne zamestnaný od 19teho roku života po 25ty. Mimo množstva rôznych zamestnaní, najdlhšie pracoval ako pokrový krupiér.
Od detstva hral na zobcovú flautu a chodil na hudobnú teóriu na základe zdravotných problémov, čo mu však do budúcnosti pridalo na skúsenostiach a znalostiach. Pochádza z talentovanej rodiny - matka spev/gitara, sestra spev/klavír a otec mal hudobnú kapelu.
Od malička inklinoval k adrenalínovým športom, aktívne jazdil na skateboarde od 6 do 16 rokov. Dnes jazdí rekreačne, stále v tom však nachádza vášeň.
Narodený v Bratislave, vyrastal v Petržalke a dni trávil tvorbou hudby, športovaním a s kamarátmi.
Z kinematografie má najradšej žáner komédie a dokumentaristiky. Je mierumilovná, cieľavedomá a citlivá osoba s dušou introverta, ktorá však dopraje aj ostatným.

</doc>
<doc id="633060" url="https://sk.wikipedia.org/wiki?curid=633060" title="Dunajský les">
Dunajský les



</doc>
<doc id="633061" url="https://sk.wikipedia.org/wiki?curid=633061" title="Dunajský háj">
Dunajský háj



</doc>
<doc id="633062" url="https://sk.wikipedia.org/wiki?curid=633062" title="Pečnianske rameno">
Pečnianske rameno



</doc>
<doc id="633063" url="https://sk.wikipedia.org/wiki?curid=633063" title="Rybárske rameno">
Rybárske rameno



</doc>
<doc id="633064" url="https://sk.wikipedia.org/wiki?curid=633064" title="Kapitulské rameno">
Kapitulské rameno



</doc>
<doc id="633065" url="https://sk.wikipedia.org/wiki?curid=633065" title="Pečniansky ostrov">
Pečniansky ostrov



</doc>
<doc id="633066" url="https://sk.wikipedia.org/wiki?curid=633066" title="Bešeň">
Bešeň



</doc>
<doc id="633067" url="https://sk.wikipedia.org/wiki?curid=633067" title="Pötschen">
Pötschen



</doc>
<doc id="633068" url="https://sk.wikipedia.org/wiki?curid=633068" title="Pečenský les">
Pečenský les



</doc>
<doc id="633069" url="https://sk.wikipedia.org/wiki?curid=633069" title="Pötschenský les">
Pötschenský les



</doc>
<doc id="633070" url="https://sk.wikipedia.org/wiki?curid=633070" title="Pečna">
Pečna



</doc>
<doc id="633071" url="https://sk.wikipedia.org/wiki?curid=633071" title="Bešeňovský sad">
Bešeňovský sad



</doc>
<doc id="633074" url="https://sk.wikipedia.org/wiki?curid=633074" title="Priehrada Desná">
Priehrada Desná

Priehrada Desná (známa tiež pod označením Pretrhnutá priehrada) bolo vodné dielo vybudované na Bielej Desnej v Jizerských horách. Impulzom pre jej výstavbu sa stali záplavy, ktoré postihovali oblasť podhorí týchto hôr v druhej polovici 19. storočia. Projekt na výstavbu priehrady spracoval pražský inžinier Wilhelm Plenkner, ktorý navrhol sústavu priehrad na Bielej a Čiernej Desnej, ktoré by spájala štôlňa umožňujúca presun vody z jednej priehrady do druhej. Obe spomínané priehrady boli navrhnuté ako zemné sypané. Ich výstavba prebiehala v rokoch 1912 až 1915 súčasne. Počas stavby však oblasť postihli intenzívne dažde, ktoré budované dielo poškodili, a navyše začala prvá svetová vojna, ktorá si vynútila úsporné opatrenia, ktoré sa premietli do kvality stavby.
Priehrada na Bielej Desnej, vrátane spojovacej štôlne, bola dokončená počas septembra 1915 a v novembri prebehla jej kolaudácia. O zhruba desať mesiacov neskôr zbadali dvaja lesní robotníci popoludní 18. septembra 1916 pramienok vytekajúci z telesa hrádze. O svojom náleze informovali hrádzneho a ten o situácii informoval správcu stavby, od ktorého dostal príkaz na okamžité otvorenie uzáverov v telese priehrady. Prameň vytekajúci z hrádze ale naberal na intenzite a robotníci otvárajúci uzávery sa báli o svoje životy. Miesto preto radšej opustili, kvôli čomu zostali uzávery otvorené len z časti. Sedemdesiat minút po spozorovaní pramienku sa celá hrádza priehrady pretrhla a z nádrže sa vyvalila nazhromaždená voda. Tá svojou intenzitou ničila domy stojace v údolí pod priehradou a vyžiadala si aj obete na ľudských životoch. Navyše, valiacej sa vode pomáhali ako baranidlo polená, ktoré pôvodne ležali uskladnené pri píle nad Desnou. Katastrofa si vyžiadala 65 ľudských životov, 33 zničených a 69 poškodených domov; 307 osôb zostalo bez prístrešia.
Za príčinu nešťastia sa považoval nevhodne zvolený materiál telesa hrádze spolu s jeho nedostatočným hutnením. Štúdia spracovaná roku 1996 avšak tieto príčiny vylúčila a ako príčinu pretrhnutia hrádze identifikovala priesak vody telesom priehrady, lebo jeho tesnenie nebolo projektantom navrhnuté dostatočne. Súdny proces vedený kvôli pretrhnutiu priehrady trval 17 rokov a skončil oslobodením obžalovaných s odôvodnením, že za príčinou katastrofy stála geologická porucha nachádzajúce sa v takej hĺbke, kde vtedy už nebolo vyžadované vykonávanie skúšobných sond.
Z pretrhnutej priehrady sa dochovala šupátkova veža spolu so štôlňou k Soušskej priehrade. V štôlni našli svoje zimovisko netopiere. Evidovaných ich tu bolo celkom jedenásť druhov. Vstup do štôlne je zakázaný a od roku 2005 je zimovisko vyhlásené za územie európskeho významu. Turistom je v okolí priehrady k dispozícii náučný chodník so šiestimi zastaveniami.
Lokalita.
Priehrada sa nachádzala v juhovýchodnej časti Jizerských hôr, severozápadne od miest Desná a Tanvald, v katastrálnom území Albrechtice v Jizerských horách. Juhozápadne od priehrady sa nachádza samota Mariánskohorské búdy, v ktorej bývali ubytovaní robotníci pracujúci v okolitých lesoch. Lokalita je súčasťou chránenej krajinnej oblasti Jizerské hory, pričom štôlňa spájajúca priehradu na Bielej Desnej so Soušskou nádržou je od roku 2005 z dôvodu tamojšieho zimovania netopierov zaradená medzi územia európskeho významu.
Oblasť je súčasťou Českého masívu, čím sa radí k najstarším častiam európskej pevniny. Tvorí ju žula a granodiority karbónového veku. Geomorfologicky patrí do Českej vysočiny, do jej Krkonošsko-jesenickej subprovincie, v ktorej je jedným z prvkov Krkonošskej oblasti. V jej rámci sa radí do Jizerskej hornatiny, jej podcelku Soušská hornatina, v ktorom je súčasťou Milířskej vrchoviny. Údolie, v ktorom sa priehrada nachádzala, vymedzuje zo severnej strany vrch Jizera (1122 m n. m.), na východe Zelený vrch (966 m n. m.) a zo západu vrchol Milíř (999 m  n. m. ).
Lokalita priehrady sa radí k úmoriu Severného mora a preteká tadiaľ Biela Desná, ktorá sa vlieva do Čiernej Desnej a tá do Kamenice, ktorá sa u Spálova vlieva do Jizery. Táto rieka je u Kúpeľov Toušeň pravostranným prítokom Labe. Z klimatického hľadiska je územie bývalej priehrady podľa Quittovej stupnice radené do chladnej oblasti označovanej kódom CH7 vyznačujúcej sa 120 až 140 dňami s teplotou aspoň 10° C. Priemerná januárová teplota sa v tejto oblasti pohybuje medzi -3 a -4° C, v apríli býva medzi 4 a 6° C, počas júla sa najčastejšie vyskytuje v rozmedzí od 15 do 16° C a v októbri je priemerná teplota udávaná medzi 6 a 7° C. Zvyčajne v 120 až 130 dňoch sa vyskytujú zrážky s celkovým úhrnom aspoň 1 mm na meter štvorcový. Počas 100 až 120 dní sa v oblasti vyskytuje snehová pokrývka.
História.
Dôvody výstavby.
V Jizerských horách dochádzalo počas druhej polovice 19. storočia k intenzívnym prívalovým dažďom, ktorých následkom na tunajších potokoch vznikali povodne. Najhoršia z nich sa udiala v júli 1897. Sedemnásteho toho mesiaca začalo výdatne pršať a o 12 dní neskôr - 29. júla 1897 - zaznamenala meteorologická stanica na Nové Lúke najvyšší denný úhrn zrážok, kedy za 24 hodín napadlo na plochu 1 m² celkom 345,1 litrov vody. Následkom týchto výdatných zrážok sa rozvodnili rieky a pod vodou sa ocitla aj časť Liberca. Na povodí Jizery a Nisy došlo k škodám vyčísleným na českej strane na 9,5 milióna rakúskych korún a v Sasku na 1,2 milióna. Povodeň si navyše len na českej strane vzala 120 ľudských životov.
Tieto udalosti si vyžiadali nutnosť výstavby protipovodňových opatrení. Roku 1899 sa v Liberci uskutočnila prednáška univerzitného profesora Dr. Ing. Otta Intzeho z nemeckého Aachenu na tému "Výstavba údolných priehrad a ich národohospodársky význam". Následne 25. septembra toho roku vzniklo "Vodné družstvo pre reguláciu tokov a výstavbu údolných priehrad v povodí Zhořeleckej Nisy pre mesto Liberec a zemské okresy Jablonec nad Nisou, Chrastava a Frýdlant ", ktorého členmi sa stali popri miestnych priemyselníkoch aj zástupcovia tunajších obcí a okresov. V polovici januára 1901 predniesol profesor Intze v libereckom múzeu ďalšiu prednášku, tentokrát o projekte priehrad v povodí Lužické Nisy a aj na základe tejto prednášky vzniklo nasledujúci rok "Vodné družstvo pre stavbu priehrady na Čiernej Desnej", ktorého predsedom bol zvolený priemyselník Wilhelm Riedel.
Družstvo spracovalo projekt priehrady, ale po jeho dokončení Zemská komisia pre reguláciu vodných tokov rozhodla, že je ho potrebné celý prepracovať alebo aspoň nechať posúdiť profesorom Intzom. To sa uskutočnilo na prelome septembra a októbra 1904, kedy profesor do Rakúska-Uhorska prišiel a zoznámil sa vtedy nielen s projektom, ale súčasne si tiež prezrel lokality na Souši a v povodí Bielej Desnej. Naviac ešte v hoteli Sklár v Dolnom Polubnon predniesol prednášku za účasti podnikateľov z okolia. Prítomní poslucháči začali následne do družstva vstupovať, a to potom zmenilo svoj názov na "Vodné družstvo pre reguláciu tokov a stavbu priehrad na Čiernej Desnej, Bielej Desnej a Kamenici v Dolnom Polubnom". Pri prehliadke Kamenice profesora v Hornom Tanvaldu postihla cievna mozgová príhoda a bol prevezený do miestnej nemocnice. Jeho zdravotný stav sa však už potom nezlepšil a po návrate späť do Nemeckej ríše 28. decembra 1904 vo veku 61 rokov v Aachene zomrel.
Ďalšie práce na priehrade družstvo zverilo Ing. Wilhelmovi Plenknerovi z Prahy. Ten v roku 1906 navrhol celú sústavu priehrad v povodí rieky Kamenice. Jedna mala vyrásť na Bielej Desnej, druhá na Čiernej Desnej a tieto dve priehrady mali byť prepojené štôlňou, ktorá by počas povodní zaisťovala prevod vody z jednej do druhej. Podobnú dvojicu vodných diel naplánoval tiež na Blatnom potoku a na Kamenici a aj tu ich mala spájať štôlňa. Počas rokovaní o technickom riešení a žiadostiach o subvencie sa nakoniec podarilo presadiť iba jednu dvojicu priehrad, a síce tú v povodí Desnej. Obe priehrady boli navrhnuté ako zemné sypané, pretože skalný masív, do ktorého by sa umiestnili základy gravitačnej hrádze, sa nachádzal príliš hlboko pod vrstvou sedimentov. Koruna hrádze na Bielej Desnej dosahovala dĺžku 172,8 metrov a šírku 5,5 (iné zdroje uvádzajú len 5,2) metrov. U päty dosahovala hrádza šírku 54 metrov. Výška koruny hrádze nad terénom činila 17,5 metra a rovnaká bola aj maximálna hĺbka vody. Objem nádrže predstavoval 400 000 kubických metrov vody a priehrada zatopila plochu o rozlohe 8,4 hektára.
Výstavba.
Vodné diela - ako na Bielej, tak na Čiernej Desnej - sa stavali súbežne. To na Bielej Desnej spolu s prepojovacou štôlňou budovala pražská firma Franz Schön a synovia, ktorá svoje práce začala 17. októbra 1912. Riadil ich Ing. Emil Gebauer a dozor vykonávali Ing. August Klammt spolu s Ing. Karlom Podhajským. V dne údolia bola vybudovaná betónová štôlňa, ktorá ležala na dvoch pozdĺžnych betónových pásoch založených na zarazených drevených pilótach. Ňou sa počas výstavby prevádzala cez stavenisko voda Bielej Desnej. Základy priehrady boli uložené v hĺbke až 5 metrov. Na výstavbu vlastnej sypanej hrádze sa používala zemina získaná zo zemníkov v plánovanom zatopenom území. Do miesta hrádze sa zemina nasypávala po štyridsaťcentimetrových vrstvách a následne sa zhutňovala trojtonovým valcom. Pri návodnom svahu, ktorý mal sklon 1:2, bol vybudovaný tesniaci plášť s kamennou dlažbou na povrchu. Korunu hrádze a vzdušný líc (majúce sklon 1:1,5) spevňovalo zatrávnenie. K prevádzaniu veľkých vôd počas povodní bol na pravom brehu priehrady postavený bezpečnostný prepad, na ktorý do údolia nadväzoval odtokový kanál s kaskádou stupňov. Hrana tohto bezpečnostného prelivu sa nachádzala o 40 centimetrov vyššie, než u druhého bezpečnostného prelivu, ktorý bol vybudovaný na ľavom úbočí. Jeho spadisko ústilo do spojovacej štôlne vedúcej k Čiernej Desnej.
Razenie tejto výpustnej štôlne, ktorá dosahuje dĺžku 1150 metrov a je vedená v nadmorskej výške 810 metrov, prebiehalo súbežne so stavbou priehrady. Štôlňa o priereze 3×3 metre je vyrazená v skale a iba v krátkych úsekoch je opatrená obmurovkou. Kanál je úplne priamy a mierne klesá v smere od západu na východ. Výpustná štôlňa spolu so šúpatkovou vežou bola uložená na betónovom rošte.
Výstavbu priehrady sprevádzali ťažkosti. V dňoch 18. až 20. augusta 1913 zasiahli oblasť intenzívne dažde, ich následkom došlo k poškodeniu rozostavaného diela. Približne v polovici letných prázdnin roka 1914 (26. júla) vypukla prvá svetová vojna, v rakúsko-uhorskej monarchii došlo k inflácii, ktorá si počas stavby vynútila úsporné opatrenia, ktoré sa následne premietli do kvality budovanej priehrady.
Stavba priehrady aj spojovacej štôlne bola dokončená počas septembra 1915, avšak už 1. júna toho roku došlo k jej prvému skúšobnému napusteniu, kedy zadržala vody z letných prívalových dažďov. Náklady na stavbu dosiahli 484 tisíc rakúskych korún. Dňa 18. novembra 1915 prebehla za nepriaznivého počasia kolaudácia priehrady komisiou vedenou Ing. Karlom Podhajským. V rovnaký deň prebehla aj kolaudácia priehrady na Čiernej Desnej.
Pretrhnutie.
Svojmu účelu slúžila skolaudovaná priehrada približne desať mesiacov, až do pondelka 18. septembra 1916. Vtedy bola nádrž asi z dvoch tretín naplnená vodou (nachádzalo sa v nej 260 000 m³ vody). Popoludní, v 15.30 hodín, si dvaja náhodne okoloidúci lesní robotníci všimli pramienok vody o hrúbke približne 2 centimetre, ktorý prýštil z telesa hrádze. Na svoj nález ihneď upozornili hrádzneho, ktorý, hoci stav priehrady pred chvíľu kontroloval, si ničoho neobvyklého nevšimol. Okamžite preto volal telefónom do kancelárie Vodného družstva v Dolnom Polubnom, aby ich informoval o situácii. Správca stavby Ing. Emil Gebauer nariadil na priehrade otvoriť oba uzávery. Tento príkaz sa pokúšal hrádzny splniť spolu s robotníkmi. Lenže už v 15.55 tryskala voda tak intenzívne, a zo stále sa zväčšujúceho otvoru metal tlak vody piesok a kamene, že robotníci v strachu o svoje životy miesto opustili, a uzáver tak zostal otvorený len z troch štvrtín.
O 16. hodine dostali poštové úrady obcí nachádzajúcich sa na toku potoka pod priehradou informáciu, aby odovzdali majiteľom hatí a náhonov upozornenie, že teraz "nejaký čas potečie korytom viac vody". Za ďalších 15 minút sa už začala prepadať dlažba na návodnej strane hrádze a do obcí pod priehradou prišlo hlásenie: "Alarmujte hasičov, hrádza sa pretrhla!" Za sedemdesiat minút po spozorovaní pryštiaceho pramienku robotníkmi, teda v čase 16.40 hodín, sa hrádza pretrhla a z priehrady sa otvorom o šírke 18 metrov začala naplno valiť voda. Krátko pred 17. hodinou sa už z lesa začalo ozývať temné dunenie, vrcholky stromov sa chveli a nad nimi sa vznášali oblaky prachu.
Prvým objektom, na ktorý masa vody narazila, bola panská píla s horárňou, pri ktorej sa nachádzali zložené zásoby spracovaného dreva. Objekt voda zmietla tak dokonale, že nebolo možné rozpoznať, kde domy stáli. Tu navyše živlu padol za obeť aj prvý človek, a síce dvanásťročná dcéra majiteľa, ktorá ako jediná zostala doma. Drevo zložené pri píle (o objeme 5 tisíc plnometrov ), ktoré vzala voda so sebou, následne pôsobilo ako baranidlo a spolu s balvanmi, ktoré voda unášala, likvidovalo všetko, čo im stálo v ceste. Ľudia zo svojich domov utekali na okolité stráne a v ohromení sledovali katastrofu. Tí, ktorí z domov neutiekli alebo sa ešte snažili zachrániť niečo zo svojho majetku, za svoju snahu zaplatili životom. Domy aj s ľuďmi sa totiž nárazom povodňovej vlny rúcali ako domčeky z kariet.
Železničná trať a viadukt v dolnej časti Desnej zachytávali časť pevného obsahu, ktorý voda priniesla, a miernili tak jej intenzitu. V Tanvalde (vzdialenom od priehrady približne 8,5 kilometra) už voda zaplavovala "iba" pivnice, odnášala kôlne a ničila vybavenie tunajších tovární. Pozemky blízko rieky zaplavovala voda ešte v Železnom Brode (vzdialenom asi 25 kilometrov) a v Mladej Boleslavi, ktorá je od priehrady vzdialená cca 80 kilometrov, stúpla hladina vody v Jizere o 20 centimetrov.
Po asi pol hodine, počas ktorej každú sekundou z priehrady do údolia vytekalo 150 kubických metrov vody, bola priehrada prázdna. Údolie Jizerských hôr, ktorým riečka pretekala, lemovali trosky budov, lúky i záhrady pokryli nánosmi piesku alebo kamenia a po stromoch viseli telá obetí či uhynutých zvierat. Okolo toho zmätene pobehovali ľudia, ktorí sa zháňali po svojich blízkych. Aj počas nasledujúcej noci sa medzi troskami pohybovali svetla sviečok a lampášov, ako ľudia stále pátrali po svojich známych. Nasledujúci deň (19. september) zdravotný oddiel prehľadával oblasť a hľadal obete, ktoré následne premiestňoval do márnice. Do postihnutého územia bol povolený vstup len držiteľom špeciálnych povoleniek. Ďalšieho dňa prišiel do Desnej oddiel 200 ženistov zo 44. maďarského pešieho regimentu, ktorí začali s budovaním nových ciest a mostov. Trosky zas odstraňovali ruskí vojnoví zajatci. Dvadsiateho prvého septembra o 14. hodine sa na miesto nešťastia prišiel pozrieť zemský miestodržiteľ gróf Max Julius Coudenhove, vyjadril postihnutým súcit a prisľúbil im finančnú pomoc. V sobotu 23. septembra 1916 sa od 15.30 konal na cintoríne v Desnej pohreb obetí katastrofy, ktorých bolo celkom 62 (podľa výskumov uskutočnených v 21. storočí kronikárkou z Desnej a uverejnených roku 2015 si však nešťastie vyžiadalo 65 obetí), a o deň neskôr, v nedeľu, sa v meste za účasti tisícov ľudí slúžili smútočné omše.
Následky.
Katastrofa popri 65 obetiach na ľudských životoch pripravila o všetok majetok 370 obyvateľov. Celkom 95 rodín zostalo bez prístrešia a 1020 osôb stratilo zamestnanie. Voda totiž úplne zničila 29 obytných domov a 11 brusiarní skla. Popri tom navyše ešte ďalších 69 domov vážne poškodila. Ľudia v celom štáte boli prekvapení mierou katastrofy, ktorá ešte zmnožila dovtedajšie vojnové útrapy obyvateľov, a postihnutým zasielali finančnú pomoc. Ďalšie príspevky prichádzali aj z tovární, od vlády i zo zahraničia. Keď sa o katastrofe dozvedel c. k. dvorný radca Ing. Karel Podhajský, prednosta technického oddelenia c. k. miestodržiteľstva, ktorý na stavbe priehrady vykonával vrchný štátny dozor, spáchal samovraždu zastrelením.
Po konci prvej svetovej vojny došlo kvôli obavám z opakovania katastrofy k vypusteniu Soušskej priehrady, ktorej stavba prebiehala rovnakým spôsobom. Zhodnotil sa stav vypusteného vodného diela a skúmalo sa aj jeho podložie. Technické oddelenie Zemského úradu v Prahe spracovalo projekt a podľa neho sa v rokoch 1924 až 1927 vykonala rekonštrukcia priehrady, počas ktorej sa zvýšila tesnosť zemného telesa aj podložia a zväčšil sa aj objem nádrže pre účinnejšie zachytávanie povodní.
Súdny proces trval 17 rokov a ukončil ho až oslobodzujúci rozsudok Okresného súdu v Tanvalde z 29. septembra 1932. Za príčinu katastrofy súdni znalci označili geologickú poruchu nachádzajúcu sa v takej hĺbke, kde vtedajšie normy už nevyžadovali vykonávať skúšobné sondy.
Dňa 10. októbra 1937 bol za hojnej účasti občanov v Desnej odhalený pamätník katastrofy. Má podobu pamätnej dosky osadenej do balvanu, ktorý sem doplavila voda po pretrhnutí priehrady. Na doske je nápis:
Priehrada nebola po katastrofe nikdy obnovená, hoci existovalo celkom päť návrhov riešiacich jej znovupostavenie. Z priehrady doteraz stoja pozostatky pretrhnutej hrádze spolu so šupátkovou vežou, ktorá sa nezrútila. Vody Bielej Desnej, ktoré pôvodne tiekli vpravo od tejto veže, si po katastrofe upravili svoje koryto a teraz vežu obtekajú zľava. Dňa 24. mája 1996 došlo k vyhlásenie lokality za kultúrnu pamiatku Českej republiky.
Nešťastie, ku ktorému na priehrade došlo, je považované za najväčšie nešťastie v histórii českého vodohospodárstva a viedlo k spomaleniu vývoja a stavby sypaných zemných hrádzí po celom svete.
Dôvody pretrhnutia.
Za príčinu pretrhnutia býva uvádzaných niekoľko faktorov. Vina sa dávala nevhodne zvolenému materiálu využitému pri sypaní hrádze a spochybňovala sa tiež dostatočnosť hutnenia tohto materiálu, pretože výška hutnených vrstiev (40 centimetrov) sa zdala s ohľadom na hmotnosť používaného hutniaceho valca (3 tony) príliš značná. Súdni znalci tiež vinili vodu, ktorá mala do telesa hrádze vnikať nedostatočne účinným tesnením na návodnom líci priehrady. Ďalší experti prisudzovali príčinu pretrhnutia hrádze podzemným vodám, o čom mali svedčiť nálezy dutín a kanálov vymletých týmito vodami.
Roku 1917 spracoval Ing. Antonín Smrčka analýzu príčin pretrhnutia priehrady, v ktorej identifikoval nedostatky ako v samotnom projekte vodného diela, tak aj počas jeho výstavby. Vedľa nedostatočného zhutňovania ukladaných vrstiev zeminy videl príčiny tiež v malej šírke hrádze v jej základni, ktorá tak umožňovala neprijateľnú rýchlosť presakovania vody v podloží. Problémom mal byť aj chybne zvolený materiál telesa hrádze, ktorý nemal vhodné tesniace parametre. Pochybenie videl tiež v umiestnení výpustného objektu, ktorý pretínal tesnenie hrádze pod vodnou hladinou na návodnej strane. Výpustnej štôlni vytýkal jej založenie na pilotovom rošte, ktorý podľa Smrčka umožňoval nerovnaké sadanie hrádze a výpustnej štôlne, čo zapríčinilo vznik priečnych trhlín v telese hrádze. Navyše, tesniaca štetová stena v návodnej päte hrádze podľa tejto analýzy nemohla byť vodotesná, pretože bola budovaná do kamenistého materiálu, ktorý sa v týchto miestach nachádzal. Za problematické označil tiež hĺbenie ryhy pre výpustnú štôlňu a baranenie pilot pri jej zakladaní, pri ktorom mohlo dôjsť k zvýšeniu priepustnosti zeminy v okolí.
Pri príležitosti 80 rokov od pretrhnutia (roku 1996) spracovala pražská spoločnosť "Stavební geologie – Geotechnika" štúdiu, v ktorej stanovila príčinu havárie priehrady. Vylúčila v nej ako príčinu pretrhnutia predtým uvádzané nedostatočné zhutňovanie nevhodného (príliš priepustného) materiálu použitého pri budovaní telesa hrádze. Naopak, za príčinu označila eróziu v podloží hrádze či na kontakte hrádze s podložím, a tiež eróziu vlastnej hrádze a výpustnej štôlne. Hutnenie materiálu síce nebolo úplne dokonalé, ale sadanie hrádze o 40 až 80 milimetrov nebolo pre hrádzu kritické. Aj priepustnosť (udávaná koeficientom filtrácie hodnotou 10-6 metrov za sekundu) nepredstavovala problém.
Zo štúdie vyplýva, že skalný podklad sa nachádzal v pomerne veľkej hĺbke pod základmi hrádze (minimálne 25 metrov). Priestor medzi hrádzou a touto skalou vyplňovali aluviálne náplavy a eluvia, ktoré sa prejavovali veľkou stlačiteľnosťou. V pozdĺžnej osi údolia ešte navyše prebieha tektonický zlom tvorený horninou majúcou horšie vlastnosti ako okolitý masív. To mohlo zapríčiniť rozdielne sadanie oboch častí hrádze oddelených týmto zlomom. Výpočty ukázali, že sadanie koruny hrádze (o zhruba 300 milimetrov) bolo zapríčinené z takmer 80% stlačením jej podložia. Najväčšie sadanie prebehlo pod šupátkovou vežou (veža s ventilmi) stojacou na výpustnej štôlni a štôlňa následkom toho popraskala. Táto skutočnosť by nemala na pretrhnutie priehrady významnejší vplyv, ak by telesom hrádze pozdĺž štôlne nepresakovala voda. S ohľadom na mocnosť stlačujúceho sa podložia hrádze preukázali výpočty neúčinnosť pilótového roštu, na ktorom bola štôlňa založená, pretože vinou priťaženia od hrádze sadal spolu s hrádzou aj tento rošt. Nemohlo teda dôjsť k odlišnému sadaniu častí hrádze a tým k vzniku trhlín v jej telese, ktoré by umožnili presakovaniu vody, ako sa do tej doby tvrdilo. Problematickým sa teda ukázalo presakovanie vody priepustným štrkovým podložím hrádze, ktoré bolo navyše veľmi úzke, takže sa voda rýchlo dostala z návodnej strany hrádze na vzdušný líc. Vplyvom tohto presakovanie sa už pri nízkych hladinách vody v nádrži začala trhlinami v betóne dostávať do štôlne voda. To viedlo k ešte výraznejšiemu skráteniu priesakovej dráhy vody. Projektantom navrhnuté tesnenie sa tak ukázalo ako nedostatočné a dlhodobo by pravdepodobne aj tak tlak presakujúcej vody nevydržalo.
Štúdia tiež odmieta tézu, že k pretrhnutiu hrádze došlo postupným presakovaním vody telesom hrádze vplyvom jeho nedostatočného zhutňovania počas výstavby. Ak by to tak skutočne bolo, potom by malo dochádzať k postupnému plošnému zamokreniu vzdušného lícu predovšetkým v jeho horných častiach, čo malo spôsobovať postupné zosúvanie podmáčanej zeminy vzdušného svahu, k čomu však v skutočnosti nedochádzalo. Príčinu havárie tak štúdia vidí v absencii dostatočného geotechnického prieskumu, čo malo za následok základné chyby v projekte neuvažujúcom mocnosť stláčanej vrstvy pod základom hrádze spolu s jej nevhodnou priepustnosťou.
Súčasnosť.
Zimovisko netopierov.
Prepúšťacia štôlňa medzi Soušskou a Pretrhnutou priehradou na Bielej Desnej je zimoviskom netopierov. V stenách štôlne sa vyskytujú vedľa hlbokých štrbín či dutín tiež otvory po vŕtacích tyčiach dosahujúcich rôzne dĺžky a priemeru 3 až 4 centimetrov, ktoré jedincom zaisťujú bezpečný a vhodný úkryt. Po katastrofe nebol kanál v prevádzke a prúdila ním iba priesaková voda. Medzi rokmi 1971 a 1973 prebiehali v štôlni opravy, ktoré do nej zaústili prívod vody zo vzdúvacej hate, ktorá sa vystavala nad zvyškami telesa hrádze pôvodnej priehrady. Voda, ktorá v prípade potreby štôlňou prúdi, tak nadlepšuje stav vody v Soušskej priehrade.
V lokalite bolo zistených celkovo jedenásť druhov týchto cicavcov. Najhojnejší z nich je netopier vodný "(Myotis daubentonii)," ďalej netopier veľký "(Myotis myotis)," netopier fúzatý "(Myotis mystacinus)," netopier svetlý "(Plecotus auritus)," netopier severný "(Eptesicus nilssonii)" a netopier nariasený "(Myotis nattereri)." Vzácnejšie možno pozorovať netopiera Brandtovho "(Myotis brandtii)," netopiera čierneho "(Barbastella barbastellus)," netopiera pestrého "(Vespertilio murinus)," netopiera velkouchého "(Myotis bechsteinii)" či netopiera pobrežného "(Myotis dasycneme)." Jedinci tu zimujú aj niekoľko rokov. Najdlhší pobyt bol zaznamenaný u jedinca netopiera Brandtova, ktorý na tejto lokalite strávil viac ako 29 rokov. Vzhľadom na tomu, že netopiere sú zákonom chránené, nie je do štôlne povolený prístup.
Turistika.
Priehrada bola po svojom pretrhnutí vyhľadávanou atrakciou, ku ktorej chodili na výlety turisti. U jej päty preto roka 1917 vznikla Krömerova búda, ktorá však bola po roku 1945 vypálená.
Miestom prechádza žltá turistická značka, na ktorej je rozcestník turistických trás pomenovaný "Protržená přehrada". Je tadiaľ tiež vedený náučný chodník vybudovaný pri osemdesiatom výročí pretrhnutia, v roku 1996. Je dlhý 1 kilometer a je na ňom zriadených celkom šesť zastavení osadených informačnými panelmi obsahujúcimi základné informácie o katastrofe doplnenými dobovými fotografiami. Pre záujemcov je dostupná aj turistická známka (číslo 1694) s motívom pretrhnutia priehrady. V marci 2005 došlo v blízkosti hrádze k umiestneniu geocachky označenej GCQE9B a pomenovanej "Protržená přehrada".
Pri príležitosti stého výročia katastrofy (v roku 2016) bolo v pláne miesto zvelebiť a urobiť z neho dôstojnú pripomienku nešťastia. Skupina miestnych nadšencov v spolupráci so starostami okolitých obcí a spoločnosťami Lesy Českej republiky a Povodie Labe chceli vyrúbať stromy rastúce na torze hrádze, opraviť informačné tabule, náučný chodník i chodníky zo smrekových guľatín. Uvažovali aj o vybudovaní mostíku cez Bielu Desnú a o postavení objektu s občerstvením. Finančné náklady na úpravu lokality sa mali podľa odhadov z roku 2013 pohybovať medzi tromi a piatimi miliónmi korún. S plánovanými úpravami sa započalo počas jari roku 2014, kedy drevorubači vyrúbali približne tristo smrekov, ktoré rástli v okolí pôvodnej priehrady a zakrývali tak pohľad na jej dochované torzo. Spolu s tým došlo k výstavbe nového mostíku cez Bielu Desnú a k vybudovaniu päťkilometrového náučného chodníka z Desnej až k priehrade, ktorý začína takmer štvormetrovou zvonicou vytvorenou z kmeňa stromu rezbárom Lukášom Rókom zo Smržovky, do ktorej je vsadený zvon od umeleckého kováča Jaroslava Zívala. Súčasne s tým sa plánovala obnova schátralých informačných tabúľ na náučnom chodníku okolo priehrady. Dňa 22. júna 2015 bola otvorená útulňa v miestach, kde predtým stávala Krömerova búda. Vybudovaný bol aj pamätník všetkým obetiam nešťastia, ktorého podobu navrhli študenti spolu so svojimi učiteľmi zo Strednej umeleckopriemyselnej školy v Jablonci nad Nisou. Tí tiež k výročiu pripravili pamätnú medailu, ktorej bolo vyrobených 200 kusov. V roku 2015 Jaroslav Zeman, starosta Albrechtíc v Jizerských horách, do ktorých katastra torzo priehrady patrí, odhadoval jej návštevnosť na tridsať až päťdesiat tisíc turistov ročne.
Z obcí Albrechtice a Desná vedú k Pretrhnutej priehrade dve zhodne dlhé cesty. Od roku 2016 ich dopĺňa dvanásť drevených sôch z niekoľkých ročníkov Dřevosochání v Desnej. Cestám ich venovalo sedem darcov, ktorí sochy pri akcii vydražili. Výťažok bol použitý na úpravy okolia niekdajšej priehrady. Prvú cestu, ktorá stúpa z Albrechtíc severným smerom k Mariánskohorským búdam, lemujú sochy nazvané "Smírčí kříž", "Kapr z Protržené přehrady", "Skřítek od Protržené přehrady", "Páv z Krömerovy boudy" alebo "Zjevení z Protržené přehrady." Druhú cestu vedúcu z Desnej lemujú sochy pomenované "Židle hrázného", "Ryba na suchu", "Ruka tonoucího" či "Úprk." K prístupovým cestám boli sochy umiestnené pri úpravách okolia priehrady pri príležitosti stého výročia jej pretrhnutia (2016). V tom istom roku zároveň pracovníci Výskumného ústavu vodohospodárskeho T. G. Masaryka spracovali stokrát zmenšený model priehrady na Bielej Desnej ešte pred jej pretrhnutím.
O rok neskôr, pri 101. výročí udalosti, sa uskutočnil Pochod proti prúdu, ktorý na miesto katastrofy priviedol pútnikov z rôznych miest Jizerských hôr a ich podhorí. Mal tri trasy, a síce z Albrechtíc v Jizerských horách, z Desnej a od turistickej chaty Smědava. Na záver pochodu potom u torza nádrže viedol vojenský kaplán Petr Šabaka spomienkovú bohoslužbu. Autori turistickej akcie, starostovia Albrechtíc Jaroslav Zeman a Frýdlante Dan Ramzer, takto chceli nadviazať a postupne utužovať priateľstvo medzi inak ťažko dostupnými miestami z rôznych strán hôr.
Odraz v kultúre.
Roku 2018 vydal Zdeněk Svěrák knihu "Strážce nádrže". Pri jej písaní sa nechal inšpirovať osudom dvoch jizerskohorských priehrad, Priehrady Desná a Souš, ktoré ale vo svojom diele pomenoval Magda a Hedviga. Knihu Svěrák koncipoval ako listy správcu nepretrhnutej priehrady Jiřího Smrčka, ktorý stráži existujúce vodné dielo, aby ho nestretol osud druhej priehrady. Jednotlivé listy Smrčka adresuje svojmu nadriadenému, riaditeľovi povodia.

</doc>
<doc id="633077" url="https://sk.wikipedia.org/wiki?curid=633077" title="Kráľ Milosrdenstva">
Kráľ Milosrdenstva

Kráľ Milosrdenstva alebo obraz Božieho milosrdenstva je názov pre zobrazenie zmŕtvychvstalého Ježiša Krista, tak ako sa zjavil svätej Faustíne Kowalskej dňa 22. februára 1931 v poľskej obci Kiekrz. 
Na obraze je zobrazený zmrtvýchvstalý Ježiš Kristus v bielom rúchu so stopami po ukrižovaní na rukách i nohách. Pravú ruku má zodvihnutú na požehnanie, druhou sa dotýka odevu na prsiach. Z poodhaleného miesta, ktorého sa Ježiš dotýka vyžarujú dva lúče, červený a svetlý, ich význam vysvetlil svätej sestre Faustíne sám Ježiš Kristus takto: „"Tie dva lúče znamenajú krv a vodu – svetlý lúč znamená vodu, ktorá ospravedlňuje duše, červený lúč znamená krv, ktorá je životom duší... Tieto dva lúče vyšli z hĺbky môjho milosrdenstva vtedy, keď moje zomierajúce srdce bolo na kríži prerazené kopijou. Tie lúče zakrývajú dušu pred hnevom môjho Otca. Šťastný, kto bude žiť v ich tieni, lebo spravodlivá Božia ruka ho nezasiahne"“. Podľa slov Ježiša je Jeho pohľad na obraze taký aký bol jeho pohľad pri ukrižovaní. V spodnej časti obrazu je umiestnený nápis: „"Ježišu, dôverujem v Teba"“, prípadne „"Ježišu, dôverujem Ti"“.
Tvorba obrazu.
Svätá sestra Faustína v svojom denníku uvádza, že večer 22. februára 1931 v obci Kiekrz, dnes časti Poznane uzrela vo svojej cele Ježiša Krista. Mal na sebe oblečené biele rúcho, jednu ruku mal pozdvihnutú na požehnanie, druhou sa dotýkal odevu na prsiach. Z poodhaleného rúcha mu vychádzali dva lúče, jeden červený a jeden svetlý. Mlčky zahľadela na Pána, po chvíli jej Ježiš povedal:
S týmto sa zverila svojmu spovedníkovi, on to pochopil ako podobenstvo a povedal jej nech maľuje Boží obraz vo svojej duši. Keď odišla zo spovednice začula hlas, ktorý pôvodný príkaz upresnil: „"Môj obraz v tvojej duši už je. Túžim, aby bol ustanovený Sviatok milosrdenstva. Chcem, aby obraz, ktorý namaľuješ štetcom, bol slávnostne posvätený v prvú nedeľu po Veľkej noci. Táto nedeľa nech je Sviatkom milosrdenstva. Túžim, aby kňazi ohlasovali toto moje veľké milosrdenstvo vo či hriešnym dušiam. Nech sa nebojí ku mne priblížiť žiaden hriešnik, Spaľujú ma plamene milosrdenstva, chcem ich vyliať na ľudské duše."“ Ježiš sa jej žaloval: „"Nedôvera duší mi ide roztrhnúť vnútro. Ešte viac ma bolí nedôvera vyvolenej duše, napriek mojej nevyčerpateľnej láske mi nedôverujú, ba ani moja smrť im nestačí. Beda duši, ktorá ich zneužije.“"
Svätá Faustína sa s tým zverila aj matke predstavenej, tá jej na to povedala, že Ježiš jej dá zreteľnejšie poznať cez iné znamenia. Nato začula hlas: „"Predstaveným dám poznať milosťami, ktoré udelím skrze tento obraz."“ Sestra sa však snažila vyhýbať týmto vnuknutiam, Boh jej však povedal, že od nej bude v deň súdu žiadať veľký počet duší. Zo všetkých ťažkostí spojených s tým obrazom bola už unavená a pevne sa rozhodla, že ešte pred večnými sľubmi poprosí otca Andrasza, aby ju oslobodil od všetkých vnuknutí a povinností namaľovať obraz. Ten to však zamietol a povedal jej, že sa týmto vnuknutiam nesmie vyhýbať a bezpodmienečne všetko musí hovoriť spovedníkovi inak sa dostane na scestie napriek tým veľkým Božím milostiam. Povedal, že musí mať stáleho spovedníka, duchovného poradcu Sestra však bola zarmútená, lebo ona nemala stáleho spovedníka. Prosila Ježiša, aby tieto milosti udelil niekomu inému, no on jej prisľúbil viditeľnú pomoc na zemi. Vo vnútornom videní jej ukázal jej budúceho spovedníka, Michala Sopočka: „Toto je pre teba viditeľná pomoc na zemi. On ti pomôže splniť moju vôľu na zemi.“ Inokedy o ňom povedal: „Hľadím na neho dňom i nocou. Toľko korún bude v jeho korune, koľko duší sa spasí skrze toto dielo“
Keď rehoľné predstavené preložili sestru Faustínu v máji 1933 do Vilniusu, kde bol spovedníkom sestier otec Sopočko, Faustína zakúsila posilu a istotu, že ak bude voči nemu úplne úprimná a poslušná, bude bezpečne napredovať v uskutočňovaní Božích zámerov.
Ježiš Kristus napomínal svätú sestru Faustínu: „"Pamätaj, že ak zanedbáš záležitosť s maľovaním toho obrazu a celé dielo milosrdenstva, budeš sa v deň súdu zodpovedať za veľký počet duší"“.
Keď to zopakovala v spovednici, spovedník si uvedomil, že musí vziať celú vec do svojich rúk. Poznal v susedstve maliara Eugenia Kazimirowského. Nepatril síce k najznámejším umelcom v meste, ktoré bolo v tom čase plné vynikajúcich maliarov. Eugeniusz Kazimirowski sa snažil maľovať presne podľa pokynov vizionárky, ktorá si pamätala každý detail videnia.
Eugeniusz Kazimirowski začal obraz maľovať dňa 2. januára 1934, sestra Faustína za ním do ateliéru chodila raz alebo dva razy za týždeň. Vždy ju doprevádzala matka predstavená, alebo iná sestra. Na týchto stretnutiach sa často zúčastňoval aj veľadôstojný pán Sopočko. Pózoval, keď maliar zachytával gestá rúk a záhyby rúcha. Sestra Faustína dbala o to, aby boli v obraze zobrazené všetky detaily, ale nebola spokojná, vo svojom denníku píše: „"Raz som bola u maliara, ktorý maľuje ten obraz. Videla som, že nie je taký pekný, ako Ježiš v skutočnosti je. Veľmi ma to zarmútilo, ale ukryla som to hlboko vo svojom srdci... Sama som sa vrátila domov. Hneď som sa vybrala do kaplnky a veľmi som plakala. Povedala som Pánovi: ,Kto ťa namaľuje takého pekného, aký si?‘ Vtom som počula slová: ,Veľkosť toho obrazu nespočíva v kráse farby, ani štetca, ale v mojej milosti."‘“
V istej chvíli tvorby obrazu prišla otázka, či je nápis na obraze skutočne nutný. Keď sestra Faustína prechádzala okolo Najsvätejšej sviatosti, Ježiš jej pripomenul, že od počiatku si prial, aby bol nápis „"Ježišu, dôverujem Ti"“ na obraze zreteľne napísaný: „D"ávam ľuďom nádobu, s ktorou majú prichádzať k prameňu milosrdenstva po milosti. Tou nádobou je tento obraz s nápisom: Ježišu, dôverujem Ti"“
Keď sa sestra Faustína pýtala na názov obrazu, spýtala sa či môže byť „"Ježiš, Kráľ milosrdenstva"“, Ježiš jej odpovedal: „"Som kráľom milosrdenstva".“ A nepovedal Kristus.
Obraz bol hotový. Ježišovou túžbou bolo, aby sa čo najskôr mohol prostredníctvom tohto obrazu prihovárať všetkým ľuďom. K verejnému uctievaniu obrazu v kostole bol potrebný arcibiskupov súhlas, otec Sopočko obraz dočasne umiestnil v krížovej chodbe kláštora sestier bernardínok pri kostole svätého Michala, kde pôsobil ako rektor. Ďalšie kroky nepodnikol.
Ježiš Kristus na jar 1935 opätovne dôrazne žiadal, aby bol obraz vystavený k verejnej úcte. Malo sa to stať počas Veľkonočného trojdnia a na Veľkonočnú nedeľu. Obraz mali vidieť všetci, ktorí sa modlili v Ostrej Bráne. Okolnosti boli priaznivé. Kustód Ostrej Brány požiadal otca Sopočka o cyklus prednášok počas sviatkov. On súhlasil s podmienkou, že zároveň bude vystavený obraz Kráľa milosrdenstva. Tak sa aj stalo. Sestra Faustína na Veľký piatok videla vo videní, ako Pán Ježiš z obrazu ožil a lúče vychádzajúce z jeho srdca prenikali do sŕdc ľudí. Keďže arcibiskup nepovolil verejnú úctu obrazu, po skončení musel byť opäť prenesený do kláštora bernardínok.
Úcta.
Romuald Jałbrzykowski, arcibiskup Vilniusu, váhal s rozhodnutím o povolení úcty k obrazu Kráľa Milosrdenstva. Nebol totiž presvedčený o hodnovernosti zjavení sestry Faustíny, ktoré ešte trvali. Pán Ježiš čoraz častejšie naliehal. Až po veľkom úsilí otca Sopočka obraz posvätili a umiestnili v kostole svätého Michala vo Vilniuse. To sa udialo na Veľkonočnú nedeľu 4. apríla 1937.
Svätá sestra Faustína vo svojom denníku píše: „"Prvú verejnú úctu vzdali obrazu zástupy na Druhú veľkonočnú nedeľu. Tri dni bol vystavovaný verejnosti a dostávalo sa mu verejnej úcty, pretože bol umiestnený v Ostrej Brame, na štíte okna. Bolo ho vidieť z veľkej diaľky. V Ostrej Brame sa počas tých troch dní slávilo zakončenie jubilea vykúpenia sveta1900 rokov od umučenia Spasiteľa. Teraz vidím, že dielo vykúpenia je spojené s dielom milosrdenstva, ktoré žiada Pán."“

</doc>
<doc id="633078" url="https://sk.wikipedia.org/wiki?curid=633078" title="Obraz Božieho milosrdenstva">
Obraz Božieho milosrdenstva



</doc>
<doc id="633079" url="https://sk.wikipedia.org/wiki?curid=633079" title="Švédska ríša">
Švédska ríša



</doc>
<doc id="633083" url="https://sk.wikipedia.org/wiki?curid=633083" title="Kazícka Kýčera">
Kazícka Kýčera

Kazícka Kýčera () je najvyšší vrch geomorfologickej časti Rakovská hornatina vo východnej časti pohoria Javorníky.
Polohopis.
Nachádza sa približne severovýchodne od Dlhého Poľa, na hranici katastrálneho územia tejto obce a obce Divina. Leží v južnej časti Rakovskej hornatiny, v juhovýchodnej časti podcelku Vysoké Javorníky. Vďaka značnej nadmorskej výške ponúka síce porastom obmedzené, no ďaleké výhľady na široké okolie.
Kazícka Kýčera leží v strede rozsiahleho masívu, ktorý je súčasťou horského hrebeňa, vedúceho od Dlhej nad Kysucou na severe, až po Svederník na juhu. Z vrcholov presahujúcich sú v susedstve severne ležiaca "Capová" (), južne ležiaca "Čierťaž" () a na juhovýchode aj "Ráztoka" (). Západne orientované svahy odvádzajú vodu horskými potokmi do Dlhopoľky a odtiaľ do Váhu, z východných svahov voda putuje Rudinským potokom do rieky Kysuca. 
Prístup.
Vrcholom Kazíckej Kýčery nevedie značkovaný chodník, no modro značená trasa vrchol traverzom obchádza východným smerom. Značený chodník vedie z Budatína cez "Sedlo pod Ráztokou" popod vrchol ďalej severným smerom do "Sedla pod Grapou", kde sa pripája na červeno značenú "Javornícku magistrálu". Najľahší prístup je po z osady "Mračkov" (Dlhá nad Kysucou), alebo z juhovýchodu po žltej a zo Sedla pod Ráztokou po modrej značke. Neznačenými chodníkmi je lesom možný prístup aj z osád Štefánkovci a Dobošovci.

</doc>
<doc id="633092" url="https://sk.wikipedia.org/wiki?curid=633092" title="Ortodoxná synagóga (Brašov)">
Ortodoxná synagóga (Brašov)

Ortodoxná synagóga (, , ) v Brašove je budova synagógy postavená v maurskom slohu z 20. rokov 20. storočia, nachádzajúca sa na ulici strada Castelului v historickom centre mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky.
Charakteristika a dejiny.
Budova bola postavená pre ortodoxnú židovskú komunitu v Brašove v roku 1924.
V roku 1941 v priebehu druhej svetovej vojny bola budova synagógy poničená príslušníkmi takzvanej Železnej gardy. Tí okrem poničenia synagógy kompletne zničili rituálne kúpele a židovský cintorín, ktoré sa nachádzali za budovou.
Budova bola postavená v maurskom slohu. Jedinečná je hlavná, predná fasáda na ktorej sa nachádza mozaika s motívmi kvetov a dvoma levmi. Mozaika na prednej fasáde je unikátom, najmä z dôvodu vyobrazenia dvoch levov, keďže zvieracie motívy nie sú na synagógach bežné. Zastavaná plocha synagógy dosahuje 365 m².
Budova je v súčasnosti nefunčná a bola dlho využívaná ako sklad. Stav budovy si Vyžaduje reštauráciu a interiér nie je prístupný.

</doc>
<doc id="633097" url="https://sk.wikipedia.org/wiki?curid=633097" title="Șcheiská brána">
Șcheiská brána

Șcheiská brána (, , ) je mestská brána postavená v prvej polovici 19. storočia na západnej hranici historického centra mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky.
Dejiny a charakteristika.
Brána bola postavená v rokoch 1827 - 1828 pri západnom okraji stredovekého opevneného Brašova v tesnej blízkosti Kataríninej brány ako jej náhrada, teda za účelom prepojenia historického centra Brašova s miestnou časťou Șchei. 
Po zemetrasení 4. marca 1977 bola brána vážne poškodená a mala byť zbúraná, nakoniec však bola zreštaurovaná. Posledná renovácia prebehla v roku 2004.
Brána je postavená z kameňov a tehál v tvare triumfálneho (víťazného) oblúka s tromi vchodmi a to jedným hlavným v strednej časti brány a dvoma menšími vchodmi pre peších po bokoch. Je postavaná v klasicistickom slohu, majstrom Josephom Janim.
Na bráne sa nachádza nápis v latinčine, ktorý vyznačuje roky v ktorých bola brána postavaná a oznamuje aj fakt, že brána bola postavaná desať rokov po návšteve rímskonemeckého cisára Františka II. v Brašove, ktorá sa uskutočnila v roku 1817.

</doc>
<doc id="633098" url="https://sk.wikipedia.org/wiki?curid=633098" title="Pevnosť mesta Olomouc">
Pevnosť mesta Olomouc

Pevnosť mesta Olomouc bola budovaná od založenia mesta, ale najviac sa rozvíjala najmä od 16. do 19. storočia. Vo svojej dobe šlo o modernú bastiónovú pevnosť. Zrušená bola v roku 1886.
Vývoj pevnosti.
Ako prvý vznikol v 11. storočí Olomoucký hrad s opevnením. Medzi rokmi 1239 až 1246 došlo k spájaniu jednotlivých kupeckých osád v jedno mesto, ktoré bolo postupne opevňované kamennými hradbami. Na prelome 13. a 14. storočia a už dá hovoriť o celistvom ranogotickom opevnení. K rozšíreniu hradieb došlo po roku 1526: do mestského obvodu bolo pridané územie Bělidel v severnej časti mesta (dnes Sokolská ulica).
Počas tridsaťročnej vojny bolo mesto okupované Švédmi (1642 až 1650). Švédska armáda podnikla rozsiahle opravy hradieb a novú výstavbu predovšetkým v severnej strane mesta. Pre lepšiu obranyschopnosť mesta boli vypálené všetky predmestia za hradbami. V tom čase boli funkčné len štyri mestské brány: Hradská, Blažejská, Střední a Rohelská. Roku 1655 bol Olomouc cisárom Ferdinandom III. prehlásený za pevnosť. Na Morave mali tento status ešte mestá Brno, Jihlava, Uherské Hradiště a hrad Helfštýn.
Písal sa rok 1658, keď maršal Louis Raduit de Souches navrhol plán zosilnenia vtedajšieho opevnenia a jeho doplnenia päťuholníkovými bastiónmi. Roku 1699 bol predložený nový návrh pevnostného systému podľa Vaubanovho systému a fortifikačný projekt z roku 1711, nadväzujúci na návrh z roku 1699, navrhoval úplnú sústavu bastiónov okolo celého mesta. Jeho autorom bol Louis de Rochetz.
Nakoniec bola úplná bastiónová pevnosť vybudovaná až z rozhodnutia cisárovnej Márie Terézie z roku 1742. Bastiónová pevnosť podľa plánov inžinera Petra Filipa Bechade de Rochepine bola vybudovaná do roku 1757. Olomouc sa stal veľmi modernou bastiónovou polygónnou pevnosťou s množstvom redút a predsunutých pevnôstok. Opevnené bolo aj Kláštorné Hradisko. Opevnenie bolo vystavané podľa francúzskej školy. Po strate Sliezka sa Olomouc stal strategickou hraničnou pevnosťou, ktorú v roku 1758 neúspešne po dobu piatich týždňov obliehali Prusi. Potom nasledovala výstavba fortov okolo celého mesta, išlo o veniec z 17, neskôr z 21, pevnôstok, ktoré boli umiestnené dookola mesta.
Počas napoleonských vojen bol v pevnosti väznený generál Lafayette a ubytovaný tu bol aj maršal Suvorov. Keď v roku 1850 vzrastalo napätie medzi Pruskom a Rakúskom, bol do Olomouca povolaný maršal Radecký. V tom čase tiež pevnosť a priľahlé novopostavené pevnôstky na západnej strane mesta niekoľkokrát navštívil cisár František Jozef I., stretol sa tu s ruským cárom Mikulášom I. Predpokladané dobývanie olomouckej pevnosti pri rakúsko-pruskej vojne sa v roku 1866 neuskutočnilo a pevnosť stratila svoj strategický význam. Ešte v rokoch 1870 až 1876 bola vystavaná posledná pevnôstka v Radíkove, ale už v roku 1886 došlo k zrušeniu pevnosti. V novembri toho tiež roku bolo do Olomouca doručené cisárske nariadenie z 9. marca 1886, ktorým bola olomoucká pevnosť zrušená a bol tak umožnený ďalší rozvoj mesta. Ešte pred cisárskym „posvätením“ bola v roku 1876 zbúraná Hradská brána vedúca na východ smerom k železničnej stanici. Na jej mieste vznikol súbor nájomných domov.
Architektúra pevnosti.
Pevnôstky (forty).
Forty boli dookola olomouckej pevnosti budované od konca 18. storočia, do roku 1866 bolo postavených 17 pevnôstok, v nasledujúcich rokoch boli potom pristavané ďalšie 4, najneskôr roku 1874 bola postavená Radíkovská pevnôstka. Najznámejšie sú:
Podľa dnešného pomenovania sú to tieto:
Medzi forty sa radia aj dve pevnosti (Fort Tabulový vrch a Fort Šibeniční vrch), ktoré ale de facto nie sú súčasťou fortovej pevnosti a vznikli ako rozšírenie staršieho systému opevnenia po úspešnom ukončení obliehania Olomouca roku 1758.
V 19. storočí bolo ale nutné kvôli vývoju delostrelectva vzdialiť obliehaciu líniu, preto sa objavil návrh na vybudovanie troch festov: na Babe, na Chlume a na Svatom Kopečku. Z nich bol vybudovaný len fort v Radíkove, súčasť festu Svatý Kopeček.
Niektoré forty sú zapísané v Ústrednom zozname kultúrnych pamiatok Českej republiky (ÚSKP), ktorý vedie Národný pamiatkový ústav (NPÚ). Niektoré forty prešli po roku 1989 do súkromného vlastníctva a nadšenci ich revitalizujú (napr. Občianske združenie Fortový veniec).

</doc>
<doc id="633099" url="https://sk.wikipedia.org/wiki?curid=633099" title="Pevnosť Olomouc">
Pevnosť Olomouc



</doc>
<doc id="633102" url="https://sk.wikipedia.org/wiki?curid=633102" title="František Kalesný (architekt)">
František Kalesný (architekt)

Doc. Ing. arch. František Kalesný, PhD. (* 23. február 1951, Bratislava) je slovenský architekt a stály pedagóg na Fakulte architektúry Slovenskej technickej univerzity v Bratislave.
Životopis.
Narodil sa 23. februára 1951 v Bratislave. V rokoch 1969 - 1975 študoval na Stavebnej fakulte Slovenskej vysokej školy technickej, odbor architektúra. Po úspešnom ukončení vysokoškolského štúdia najskôr pracoval v rokoch 1975 - 1987 v ŠPÚO Brno, neskôr, v rokoch 1987 - 1990 v ŠPTU Bratislava. V januári 1990 založil vlastný architektonický ateliér SUAD Studio. František Kalesný je autorizovaným architektom Slovenskej komory architekov. Od roku 2000 je stálym pedagógom Fakulty architektúry Slovenskej technickej univerzity v Bratislave v odbore architektúra. Na škole prednáša a aktívne vedie výučbu architektonických ateliérov. Od roku 2008 je docentom v odbore konštrukcie v architektúre.
Ako aktívny architekt spolupracoval na súťažiach s J. Chovancom, ale aj s J. M. Bahnom, M. Žitňanským či F. Milučkým. Je autorom niekoľkých významných realizácií, najmä obchodných domov. Je nositeľom ceny ZSA.

</doc>
<doc id="633103" url="https://sk.wikipedia.org/wiki?curid=633103" title="Kernos">
Kernos

Kernos () je typ starogréckej keramickej nádoby.
Kernos (mn. č. "kernoi"), malé misky alebo poháre ("kotyliskoi" s rôznym počtom, zvyčajne 8 a viac) pripojené k okraju jednej veľkej misy na podstavci, bola zložená váza rôznych tvarov (na Cypre sa našla aj figurálne zdobená), do ktorej sa dávali obetné dary bohom. Kernos sa v Grécku a tiež i v okolitých oblastiach (Itálie, Cypru, Blízkeho východu a inde) poprvýkrát objavuje v ranokykladskom období (3300 – 2000 pred Kr.) Najviac výnimočných nálezov a i najlepšie zachovaných pochádza z Kyklád. Boli už väčšinou vyrobené na hrnčiarskom kruhu a zdobili ich geometrické vzory, ktoré mali hrubú štruktúru. Do týchto nádob sa pravdepodobne vkladali rôzne druhy potravín a možno aj kvetov.
Starogrécky spisovateľ Athénaios cituje Polemónov opis a funkciu nádoby kernos: „"Po tom ako (pravdepodobne kňaz) vykoná obrad, vezme veci z komory a rozdá ich všetkým tým, ktorí prišli s kernami. Je to hlinená nádoba s mnohými malými pohárikmi, ktoré sú k nej pripojené. V nich sú biely mak, pšenica, jačmeň, hrach, strukoviny, okra, šošovica, bôb, ovos, drvený ovocný koláč, med, olej, víno, mlieko, nemytá ovčia vlna a iné. Ten, kto ho potom nesie a ochutnáva jeho obsah je liknoforos (člen sprievodného procesu, ktorý niesol túto nádobu)."„
V klasickom svete sa kernos používal hlavne pri slávnostných rituáloch súvisiacich s kultom bohýň Rheie, Démétry, Persefony a Kybely, počas ktorých ho prenášali veriaci v sprievode zvanom "kernoforia". Niektorými znalcami sú tiež spájané s rituálmi prevádzanými na slávnostiach eleusínskych mystérií, ktoré sa konali v mesiaci Boédromión.

</doc>
<doc id="633104" url="https://sk.wikipedia.org/wiki?curid=633104" title="Majstrovstvá Slovenska trojíc žien v petangu">
Majstrovstvá Slovenska trojíc žien v petangu

Majstrovstvá Slovenskej republiky trojíc žien v petangu sú organizované od roku 2002. Víťazi MSR získavajú prednostné právo na reprezentáciu Slovenska na ME a MS v petangu v danom roku. MSR sa môže zúčastniť ktorákoľvek licencovaná hráčka Slovenskej federácie pétanque, ktorá spĺňa všetky dané podmienky. Na MSR sa súťaží v 34 (jedna náhradníčka) členných tímoch. Každá hráčka môže pri hre používať iba gule licencované FIPJP.
Základné pravidlá.
Medzi najdôležitejšie pravidlá, ktoré odlišujú MSR od bežných turnajov organizovaných pod záštitou SFP sú:

</doc>
<doc id="633105" url="https://sk.wikipedia.org/wiki?curid=633105" title="Adnan Menderes">
Adnan Menderes

Ali Adnan Ertekin Menderes (* 1899, Koçarlı, provincia Aydın, Osmanská ríša - † 17. september 1961, İmralı, Turecko) bol turecký politik, v roku 1946 jeden zo zakladateľov Demokratickej strany (DP) a v rokoch 1950-1960 predseda vlády Turecka. V roku 1960 bol zosadený tureckou armádou pri prevrate a následne bol v roku 1961 popravený.
Mladosť a vojenská kariéra.
Adnan Menderes sa narodil v provincii Aydın niekedy v roku 1889, presný dátum narodenia nie je známy. Pochádzal z bohatej rodiny. Aj vďaka tomu mohol do roku 1916 študovať na vysokej škole American College v Izmire. V roku 1916 musel narukovať do osmanskej armády počas prvej svetovej vojny. Vo vojenskej kariére pokračoval po skončení svetovej vojny tiež počas Tureckej vojny za nezávislosť medzi rokmi 1920-1923. Po vyhlásení republiky sa stal jedným zo prvotných členov Republikánskej ľudovej strany (CHP). V roku 1930 založil krátko funkčnú Liberálnu republikánsku stranu (RCF). Po jej rozpustení ho osobne prezident Atatürk pozval späť do CHP. Za Atatürkovu stranu zastával od roku 1931 aj miesto poslanca za provinciu Aydın vo Veľkom národnom zhromaždení. Počas tohto obdobia tiež ukončil štúdium práva na Ankarskej univerzite.
Politická kariéra a úrad predsedu vlády.
V januári 1946 Menderes spolu s Celalom Bayarom, Fuatom Köprülüm a Refikom Koraltanom založil Demokratickú stranu (DP) (v tom čase ako jedinú opozičnú stranu voči vládnej kemalistickej CHP). Po parlamentných voľbách v roku 1950, ktoré s 52% vyhrala DP, sa Menderes stal predsedom vlády, zatiaľ čo jeho stranícky kolega Celal Bayar zastával úrad prezidenta. Vyhral aj parlamentné voľby v rokoch 1954 a 1957, teda prvé tri skutočne demokratické voľby v Turecku. Ako politik bol známy pre svoju výbušnosť, bol schopný spolupracovníkov vyhodiť len pre malú názorovú nezhodu. Medzi úspechy jeho vládnutia patrí dovtedy bezprecedentný ekonomický rast (v priemere 9% HDP ročne) a prístup Turecka do NATO v roku 1952. Kvôli plánovanému prístupu krajiny do NATO rozvinul Menderes zahraničnopolitickú spoluprácu s OSN a zaslúžil sa o tureckú účasť v kórejskej vojne. Okrem záväzku Turecka v OSN boli prioritou jeho zahraničnej politiky členstvo v Balkánskom a Bagdadskom pakte. Taktiež kládol význam na otázku Cypru, v tom čase britskej kolónie, a chcel Turecko prezentovať ako mediátora medzi Európou, Áziou a Amerikou za budovania dobrých vzťahov s USA a Spojeným kráľovstvom. Turecko bolo počas vlády DP zapojené do Marshallovho plánu.
Počas úradu premiéra bol tiež spájaný s neslávnym Istanbulským pogromom. V blízkosti tureckého konzulátu v Solúne, pôvodne rodného domu prezidenta Atatürka, vybuchla bomba. Hoci dom nebol významne poškodený, z útoku boli obvinení bez dôkazov Gréci. Turecké obyvateľstvo v Istanbule, podporované radikálnymi organizáciami, začalo odvetne útočiť na etnické grécke obyvateľstvo mesta. V dňoch 6.-7. septembra 1955 bolo zabitých v pogrome až 57 etnických Grékov, okrem toho boli zničené domy a obchody Grékov, ako aj ortodoxné chrámy. Reakcia vlády bola vlažná, nesnažila sa dementovať falošné správy o gréckej vine, hoci sa skoro zistilo, že za explóziou stál turecký vrátnik. V roku 1959 prežil pád lietadla Tureckých aerolínií v Spojenom kráľovstve blízko letiska Gatwick, keď cestoval ako premiér v čele tureckej delegácie na rokovania ohľadne Cypru s britskou, cyperskou a gréckou stranou.
Prevrat a poprava.
V roku 1960 sa postupne zvyšovalo napätie medzi tureckou vládou a opozíciou. Predmetom kritiky opozície sa stali islamistické reformy Demokratickej strany. Menderes a Bayar začali uvoľňovať prísne sekulárne pravidlá z doby prezidenta Atatürka - znovu otvorené boli tisícky mešít, bolo legalizované zvolávať na modlitby v arabčine miesto turečtiny a otvorili sa nové školy pre náboženských pracovníkov. Taktiež vláda skrátila dobu povinnej vojenskej služby. V rovnakom čase si vláda pohnevala opozíciu a liberálnu časť obyvateľstva zavádzaním zákonov cenzurujúcich tlač a občasne aj zamedzujúc kritickým novinám publikovať. Rastúce napätie donútilo Menderesovu vládu vyhlásiť stanné právo na jar roku 1960. 27. mája 1960 turecká armáda vystúpila z nečinnosti a zvrhla vládu. Prezident, premiér a viacerí ministri vlády boli zatknutí a rýchlo odsúdení. Menderes a lídri Demokratickej strany boli väznení a súdení vojenským súdom na ostrove Yassıada. Svoju popravu oddialil pokusom o samovraždu pri predávkovaní sa tabletami na spanie. 
O milosť pri plánovanej poprave žiadali viacerí štátnici vrátane vtedajšej vojenskej hlavy štátu, Cemala Gürsela, politického protivníka, bývalého prezidenta a predsedu vlády İsmeta İnönü, amerického prezidenta Johna F. Kennedyho či kráľovnej Alžbety II..
Menderes bol odsúdený na trest smrti a 17. septembra 1961 bol popravený obesením na ostrove İmralı v Marmarskom mori. Moc v krajine prebral generál Cemal Gürsel, ktorý vládol ako prezident aj premiér, čím začalo obdobie armádou-vedenej politiky, ktoré trvalo do roku 1965.
Puč a následná poprava stále rozdeľuje tureckú spoločnosť. Kým sekulárne orientovaní Turci a voliči Republikánskej ľudovej strany chápu akt armády ako opodstatnené konanie na záchranu demokracie, konzervatívnejšia časť spoločnosti a voliči Strany spravodlivosti a rozvoja na čele s prezidentom Erdoğanom prevrat odsudzujú ako porušenie podstaty demokracie.
Dedičstvo.
Menderes a ďalší lídri Demokratickej strany boli posmrtne rehabilitovaní v roku 1990, jeho pozostatky boli exhumované a presunuté do hrobky v Istanbule. Jeho mauzóleum sa nachádza v štvrti Zeytinburnu pred Theodosiánskymi hradbami, vedľa hrobu bývalého prezidenta Turguta Özala. Je spolu s Özalom a Atatürkom jediný turecký politik, ktorému bolo štátne mauzóleum vybudované. Po bývalom premiérovi bolo pomenované letisko Adnana Menderesa v Izmire, Univerzita Adnana Menderesa v Aydıne či mnohé ulice a verejné plochy v Turecku. Z iniciatívy prezidenta Erdoğana je ostrov Yassıada, na ktorom bol Menderes a jeho ministri, v procese prebudovávania na "Ostrov demokracie a slobôd", ako bol v roku 2015 premenovaný. Erdoğan v máji 2019 počas návštevy ostrova so svojou vládou vyzdvihol úlohu Menderesa, odsúdil vojenské prevraty v dejinách krajiny a vyhlásil, že projekt Ostrov demokracie a slobôd by mal byť hotový koncom roka 2019.

</doc>
<doc id="633106" url="https://sk.wikipedia.org/wiki?curid=633106" title="Kováčska bašta">
Kováčska bašta

Kováčska bašta (, , ) je obranná bašta v rámci systému opevnenia mesta z obdobia stredoveku nachádzajúca sa pri hranici historického centra mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky.
Dejiny a charakteristika.
Na mieste dnešnej budovy stála už predtým obranná veža, ktorá je prvýkrát zdokumentovaná v roku 1521 a v roku 1526 bola zničená povodňou. Zmienka o dnešnej budove sa prvýkrát objavuje v historických dokumentoch v roku 1529. Táto bola 30. júla 1667 tiež značne poničená povodňou a v roku 1668 bola kompletne zrenovovaná a vtedy nabrala dnešnú podobu. V roku 1689 bola bašta poničená pri veľkom požiari Brašova a musela byť opäť zreštaurovaná. V roku 1820 bola pri bašte na mieste bývalej veže architektom Josephom janim pristavaná malá brána, tá však bola neskôr v roku 1874 z dôvodu veľkej premávky v okolí bašty zbúraná. Zatiaľ posledná renovácia budovy prebehla v roku 1938.
Budova bola postavená na obranu severozápadnej časti opevneného stredovekého Brašova. Po tom čo bašta stratila svoj obranný zmyseľ, využívala sa ako skladisko obilia. Neskôr sa jej účel opäť zmenil a od roku 1923 až do dnešných dní budova slúži ako pobočka štátneho archívu, kde sa nachádzajú dokumenty z ktorých najstaršie sú z 16. storočia. Medzi najvzácnejšie patrí list od istého Neacsua adresovaný obchodníkovi z Câmpulung z roku 1521, ktorý je považovaný za najstarší list napísaný v rumunskom jazyku.
Budova má päťuholníkový pôdorys, je trojposchodová a vybavená strieľňami.

</doc>
<doc id="633108" url="https://sk.wikipedia.org/wiki?curid=633108" title="Ortodoxná synagóga">
Ortodoxná synagóga

Ortodoxná synagóga môže byť:

</doc>
<doc id="633109" url="https://sk.wikipedia.org/wiki?curid=633109" title="MOL Liga hádzanárok 2018/19">
MOL Liga hádzanárok 2018/19

MOL Liga hádzanárok v sezóne 2018/19 bol 17. ročník spoločnej slovensko-českej hádzanárskej súťaže žien, spravovanej Slovenským zväzom hádzanej a Českým zväzom hádzanej. Počet družstiev sa v porovnaní s minulou sezónou znížil o 1 tím. Titul majstra WHIL obhájilo družstvo IUVENTA Michalovce, ktoré následne obhájilo vo finále slovenského play-off proti ŠŠK Prešov aj titul majstra Slovenska.
Systém súťaže.
Systém súťaže bol rovnaký ako po minulé sezóny. Hrala sa iba základná časť, ktorá pozostávala z 26 kôl. Každý s každým sa stretol 2-krát, čo znamená, že každý tím odohral 22 zápasov. Po základnej časti nasledovalo národné play-off. Do slovenského postúpili 4 družstvá, v českej nasledovalo okrem play-off najlepších 4 tímov aj nadstavbová časť v skupine o 5.8. miesto, z ktorej vzišiel zostupujúci tím. Zo slovenskej strany nezostúpil nikto. Slovenské play-off sa hralo na 3 víťazné zápasy, okrem duelu o bronz, ktorý sa hral na 2 víťazné zápasy.
Účastníci.
Poznámka: 

</doc>
<doc id="633110" url="https://sk.wikipedia.org/wiki?curid=633110" title="Federico Colom">
Federico Colom

Federico Colom Artola, MBA je španielsky manažér, od mája 2019 je generálnym riaditeľom a predsedom predstavenstva telekomunikačnej spoločnosti Orange Slovensko. Na tejto pozícii nahradil po 20 rokoch Pavla Lančariča. 
Na univerzite vo Valencii vyštudoval ekonómiu, titul MBA získal na EOI - Manchester Business School. V rokoch 1999 až 2007 pôsobil v telekomunikačnej spoločnosti Vodafone na rôznych manažérskych pozíciách, primárne v oblasti financií, ale aj logistiky a zákazníckej podpory. V rokoch 2007 až 2016 zastával funkciu riaditeľa úseku financií v Orange Španielsko. Od roku 2016 pôsobil na pozícii výkonného viceprezidenta a riaditeľa pre finančný kontroling skupiny Orange. Od 1. mája 2019 sa stal generálnym riaditeľom a predsedom predstavenstva Orange Slovensko.

</doc>
<doc id="633114" url="https://sk.wikipedia.org/wiki?curid=633114" title="Wannabe">
Wannabe

Wannabe môže byť:
Wanna Be môže byť:

</doc>
<doc id="633115" url="https://sk.wikipedia.org/wiki?curid=633115" title="Wannabes">
Wannabes

Wannabes môže byť:
The Wannabes môže byť:

</doc>
<doc id="633116" url="https://sk.wikipedia.org/wiki?curid=633116" title="Wanna Be">
Wanna Be



</doc>
<doc id="633117" url="https://sk.wikipedia.org/wiki?curid=633117" title="Prvosienka jarná">
Prvosienka jarná

Prvosienka jarná ("Primula veris") je trváca rastlina z čeľade prvosienkovité.
Je rozšírená v Európe a Ázii. Podobá sa na prvosienku vyššiu ("P. elatior").
Má výšku 10 až 30 cm. Kvitne od apríla do júna. Na bezlistej stonke vytvára súkvetie s 5 až 20 žltými kvetmi. Listy sú v prízemnej ružici s dĺžkou do 12 cm. Rastie na chudobných pôdach a presvetlených stanoviskách pri okraji lesov a na lúkach.
Kvety obsahujú saponíny, flavonoidy, fenolové glykozidy a éterické oleje. Koreň obsahuje najmä saponíny, éterické oleje, kyselinu glukurónovú a i. Droga z rastliny má močopudný účinok, používa sa pri ochoreniach horných dýchacích ciest.

</doc>
<doc id="633118" url="https://sk.wikipedia.org/wiki?curid=633118" title="Primula veris">
Primula veris



</doc>
<doc id="633119" url="https://sk.wikipedia.org/wiki?curid=633119" title="Ovadovité">
Ovadovité

Ovadovité ("Tabanidae") je čeľaď múch. 
Existuje viac ako 3 000 druhov. Sú to často veľké muchy s dĺžkou 10 až 25 mm ("Tabanus, Hybomitra") ale aj menšie s dĺžkou 8 mm ("Chrysops, Silvius").
Sú to veľkí a agilní letci. Samice väčšiny druhov sajú krv zvieratám a ľuďom aby mali príjem bielkovín na produkciu vajíčok. Kožu rozrežú ústrojmi na ústach a cicajú krv špongiovým sosákom. Samce sa živia nektárom. Preferujú lietanie počas slnečného počasia, cez noc nelietajú. Majú veľké hlavy s veľkými očami a krátke tykadlá. Vajíčka kladú hromadne na vegetáciu pri vode alebo vlhkej pôde. Larvy žijú vo vode alebo vlhkom bahne kde lovia hmyz a červy. Kompletný životný cyklus trvá rok, pri veľkých druhoch aj tri roky.
Rozšírené sú po celom svete okrem polárnych oblastí a niektorých ostrovov (Havajské ostrovy, Grónsko, Island). Na Slovensku sú bežné napr. tieto druhy: ovad hovädzí ("Tabanus bovinus"), ovad bzučivý ("Tabanus bromius"), ovadík obyčajný ("Chrysops caecutiens"), ovadík dotieravý (Chrysops relictus) a bzikavka dažďová (Haematopota pluvialis). 
Prenášajú "Bacillus anthracis" (pôvodca antraxu) a "Francisella tularensis" (pôvodca tularémie), vírus infekčnej anémie koní, "Trypanosoma theileri" a iné.

</doc>
<doc id="633120" url="https://sk.wikipedia.org/wiki?curid=633120" title="Tabanidae">
Tabanidae



</doc>
<doc id="633121" url="https://sk.wikipedia.org/wiki?curid=633121" title="Topoľ">
Topoľ

Topoľ ("Populus") je rod opadavých listnatých stromov z čeľade vŕbovité ("Salicaceae"). Ide asi o 60 druhov, ktoré sa medzi sebou často krížia. Sú to veľké a rýchlo rastúce stromy.
V septembrovom vydaní časopisu Science roku 2016, oznámil Joint Genome Institute, že "Populus trichocarpa" bol prvým stromom, ktorého kód DNA bol sekvenovaný.
Topole sú citlivé na hubové ochorenie listov, nekrózu. Peľ je mierne alergénny.
Opis.
Rod má veľkú genetickú diverzitu. Druhy rastú do výšky 15 až 50 m, s obvodom kmeňa 2,5 m.
Kôra mladých jedincov je hladká, biela až zelená alebo tmavosivá a často má nápadné lenticely; staré stromy niektorých druhov zostávajú hladké, ale iné sa stávajú drsnými a hlbokými trhlinami. Výhonky sú silné, s (na rozdiel od príbuzných vŕb) je terminálny púčik prítomný. Listy sú špirálovito usporiadané a líšia sa tvarom od trojuholníkového po kruhový alebo (zriedka) lalokový s dlhou stopkou; u druhov v "Populus" časť "Aigeiros", sú stopky laterálne sploštené, takže už ľahký vietor spôsobuje, že listy sa knísajú a dávajú celému stromu „blikajúci“ vzhľad. Veľkosť listov je veľmi variabilná aj na jednom strome, typicky sú malé listy na bočných výhonkoch a veľmi veľké listy na silno rastúcich hlavných výhonkoch. Listy sa často menia na svetlozlaté až žlté pred opadaním na jeseň.
Kvety sú väčšinou dvojdomé (zriedka jednodomé) a objavujú sa skoro na jar pred listami. Visia na dlhých jahňadoch vytvorených z pukov v pazuchách listov z predchádzajúceho roka.
Klasifikácia.
Rod "Populus" je tradične rozdelený do šiestich častí na základe listov a kvetných charakteristík táto klasifikácia je uvedená nižšie. Súčasné genetické štúdie túto klasifikáciu vo väčšine podporujú. Potvrdzujú aj predtým predpokladanú evolúciu „sieťovú“ evolúciu s pomocou kríženia a introgresie medzi skupinami. Niektoré druhy (uvedené nižšie) majú odlišné vzťahy určené ich jadrovou DNA (zdedenou po otcovi) a plastidovou DNA (zdedenou po matke), dôkaz o hybridnom pôvode. Kríženie pokračovalo a stalo sa v rode bežným s niekoľkými krížencami medzi druhmi v rôznych známych častiach.

</doc>
<doc id="633122" url="https://sk.wikipedia.org/wiki?curid=633122" title="Štrkovisko Dolná tehelňa">
Štrkovisko Dolná tehelňa

Štrkovisko Dolná tehelňa je vodná plocha štrkoviska v meste Pezinok v lokalite Glejovka s rozlohou 4 hektáre. Nachádza sa na mieste zaniknutej tehelne, nazývanej Dolná tehelňa (predtým "Pálfiho tehelňa", neskôr továreň na výrobu gleja), podľa ktorej je pomenovaná.
Je určená na lov kaprov a je revírom číslo 1-0880-1-1 patriacim Miestnej organizácii Slovenského rybárskeho zväzu v Pezinku.
V okolí vodnej plochy sa nachádzajú sklady a výrobne, dva rodinné domy a rómska osada.

</doc>
<doc id="633125" url="https://sk.wikipedia.org/wiki?curid=633125" title="Liptovské nivy">
Liptovské nivy

Liptovské nivy sú geomorfologickou časťou Liptovskej kotliny. Zaberajú rozsiahle územie v okolí Váhu, Belej a ich prítokov v okresoch Ružomberok a Liptovský Mikuláš.
Polohopis.
Územie sa nachádza v západnej polovici Podtatranskej kotliny, v západnej a strednej časti podcelku Liptovská kotlina. Sleduje vodné toky Váh, Revúca a Belá a zaberá úzky pás ich pobrežia. Vo východnej časti sa vetví, a pokým niva Váhu končí pri sútoku zdrojníc Biely a Čierny Váh pri Kráľovej Lehote, severovýchodným smerom pokračuje niva Belej až pod úpätie Západných Tatier. 
Na západnom okraji susedí Šípska Fatra (podcelok Veľkej Fatry), severným smerom leží Chočské podhorie a Smrečianska pahorkatina (obe časti Liptovskej kotliny), krátkym úsekom Liptovské Tatry (časť Západných Tatier) a Tatranské podhorie, podcelok Podtatranskej kotliny. Východným smerom pokračuje kotlina časťou Hybianska pahorkatina, v južnej časti susedí Važecký chrbát, ktorý je podcelkom Kozích chrbtov. Južný okraj vymedzuje okraj Nízkych Tatier a ich časti Priehyba a Demänovské vrchy a následne opäť susedia časti Liptovskej kotliny, Galovianske háje a Ľubeľská pahorkatina.
Osou územia je rieka Váh, ktorá preteká Liptovskými nivami od Kráľovej Lehoty na východe po Ružomberok na západnom okraji celej Podtatranskej kotliny. V strednej časti sa nachádza vodná plocha Liptovskej Mary a jej vyrovnávacej nádrže Bešeňová. Pri Liptovskom Hrádku vybieha severovýchodným smerom rameno, kopírujúce rieku Belá.
Osídlenie.
Liptovské nivy patria medzi husto osídlené oblasti a na ich území ležia mestá Ružomberok, Liptovský Mikuláš a Liptovský Hrádok. Z obcí patria medzi najvýznamnejšie Lisková, Bešeňová, Kráľova Lehota a Pribylina.
Ochrana územia.
Južným okrajom vedie ochranné pásmo Národného parku Nízke Tatry, na severovýchode zasahuje ochranné pásmo Tatranského národného parku. Osobitne chránené lokality ležia prevažne v okrajových polohách, priamo na územie nív zasahuje prírodná rezervácia Ivachnovský luh, prírodná pamiatka Bešeňovské travertíny a Mašiansky balvan a chránený areál Ratkovo.
Doprava.
Západo-východný smer kotliny využívajú cestné i železničné komunikácie medzinárodného významu. Údolím Váhu vedie v trase diaľnice D1 Európska cesta 50 (Žilina – Košice), ktorú v Ružomberku križuje E 77, kopírujúca cestu I/59 (Dolný Kubín – Zvolen). Významné sú tiež cesta I/18 (Žilina – Poprad), ako aj I/72 (Podbrezová – Liptovský Hrádok), pre cestovný ruch je dôležitá cesta II/537, ktorá vedie z Liptovského Hrádku na Podbanské, kde začína tatranská magistrála, Cesta Slobody. Vážskym údolím vedie i železničná trať Žilina – Košice, ktorá je súčasťou najvýznamnejšieho železničného spojenia krajiny. 
Turizmus.
Rozmanité prostredie Liptovských nív poskytuje širokú škálu turistických atrakcií, od prírodných zaujímavostí, kultúrnych pamiatok, po rekreačné a oddychové zóny. Historické pamiatky ponúkajú tak mestá, ako aj obce, pričom jedinečnou je napríklad ruina hradu Liptovský Hrádok priamo v centre rovnomenného mesta. Veľkým lákadlom je okolie Liptovskej Mary, vrátane Vodného parku Bešeňová a Aquaparku Tatralandia. V tesnom susedstve územia sú archeologické náleziská v Liskovskej jaskyni či archeopark Havránok. Ľahko dostupné sú cenné územia Demänovskej a Jánskej doliny v Nízkych Tatrách a Tichej a Kôprovej doliny v Západných Tatrách.
Z miest a obcí vedú cesty a značené chodníky do dolín okolitých pohorí, vrátane Západných Tatier, Nízkych Tatier, Chočských vrchov či Veľkej Fatry. 

</doc>
<doc id="633127" url="https://sk.wikipedia.org/wiki?curid=633127" title="Relácia (vysielanie)">
Relácia (vysielanie)

Relácia je ucelená časť rozhlasového (rozhlasová relácia) alebo televízneho vysielania (televízna relácia), ktorá tvorí samostatnú položku rozhlasového, respektíve televízneho programu. Má svoj vlastný názov a zvyčajne má povahu samostatného diela. Medzi relácie nepatria napríklad reklamy, teleshopping, upútavky alebo predely medzi programami.

</doc>
<doc id="633129" url="https://sk.wikipedia.org/wiki?curid=633129" title="Horní náměstí (Olomouc)">
Horní náměstí (Olomouc)

Horní náměstí ("Horné námestie") je najvýznamnejšie námestie v štatutárnom meste Olomouci. Nachádza sa priamo v historickom jadre mesta, v miestnej časti Olomouc-město a je tak súčasťou olomouckej mestskej pamiatkovej rezervácie.
Nachádza sa tam 32,2 metra vysoký stĺp Najsvätejšej Trojice zapísaný medzi lokality svetového dedičtva UNESCO, radnica (magistrát) s orlojom, Edelmannov palác, Petrášov palác, Salmov palác, Moravské divadlo, Krajinská lekáreň, tri fontány a Dom U Čierneho psa a i.
História.
Horní náměstí je považované za pomyselný stred a centrum celého mesta. Námestie vzniklo vysušením pôvodného močiara na počiatku 13. storočia. Prvá písomná zmienka o námestí pochádza z roku 1261, keď kráľ Přemysl Otakar II. dal súhlas na vybudovanie trhoviska, na ktorého mieste bola neskôr postavená radnica. V časoch stredoveku si tu bohatí mešťania a šľachtici budovali domy, vďaka čomu význam námestia stúpal. V období baroka tu bol vybudovaný nie len majestátny stĺp Najvätejšej Trojice s kaplnkou od Václava Rendera, ktorý nemá obdoby nielen v českých krajinách, ale i vo svete, ale boli tu postavené aj tri cenné mestské fontány. Roku 1899 bola cez námestie postavená električková trať od hlavnej stanice na Novú Ulicu, ktorá bola mimo námestia presunutá v roku 1954.
V čase prvej Československej republiky a tesne po druhej svetovej vojne sa námestie nazývalo Masarykovo.
Zatiaľ posledná rekonštrukcia námestia prebehla medzi rokmi 1998 až 2001, keď bolo námestie predláždené, bol osadený nový mobiliár (t.j. lavičky, osvetlenie, koše), bola postavená nová Ariónova fotnána a pred orlojom bol umiestnený plastický model centra mesta Olomouca. Túto rekonštrukciu prijala časť obyvateľstva s rozpakmi, no odborníci sa k nej stavali väčšinou kladne.

</doc>
<doc id="633130" url="https://sk.wikipedia.org/wiki?curid=633130" title="Štadión Lokomotívy">
Štadión Lokomotívy

Štadión Lokomotíva je viacúčelový štadión v Košiciach. V súčasnosti sa používa hlavne na futbalové zápasy. Štadión má kapacitu 10 787 osôb a bol postavený v roku 1959. Intenzita osvetlenia štadióna je 1200 luxov. Leží v nadmorskej výške 219 m.n.m.
História.
Štadión sa nachádza v košickej časti mesta zvanej Čermeľ. Od jeho založenia sa prevažne využíva na futbalové zápasy. Na štadióne sa nachádza 10 787 (8 787 sediacich) miest pre divákov a bol otvorený 15. augusta 1959. Na štadióne pôsobili kluby ako FC Lokomotíva Košice (1970 – 1997), 1. FC Košice (1997 – 2004), FC VSS Košice (2005 – 2017). Od roku 2017 na štadióne pôsobý nový futbalový klub Košíc, pôsobiaci v Tipos III. Lige Východ, s názvom FC Košice. Na štadióne si pár zápasov zahralo aj Slovenské národné futbalové mužstvo. Štadión nespĺňa kritériá UEFA pre medzinárodné podujatia. Nový košický futbalový štadión sa momentálne stavia na mieste bývalého blšieho trhu Blšák.
Medzinárodné stretnutia.
Štadión Lokomotíva hostil len jeden priateľský a jeden súťažný zápas Slovenského národného futbalového mužstva.
Prvý bol proti Fínsku a uskutočnil sa 19. augusta 1998 skončil 0 – 0, rozhodcom bol Miroslav Liba a zápas videlo 3 220 divákov. V druhom si zmeralo slovenské mužstvo sily z Azerbajžanom a vyhralo 3 – 0. Zápas bol kvalifikáciou na UEFA Euro 2000, a uskutočnil sa 5. septembra 1998. Rozhodcom bol Ír Alan Snoddy a zápas si pozrelo 3 243 divákov.

</doc>
<doc id="633131" url="https://sk.wikipedia.org/wiki?curid=633131" title="Juraj Hilvert">
Juraj Hilvert

Ing. Juraj Hilvert (* 23. apríla 1937 , Bátovce) je slovenský motoristický publicista, novinár a pedagóg.
Zo života.
Rodina žila v Bátovciach do roku 1947. V roku 1947 sa presťahovali do Levíc. V Leviciach sa učil v meštianke. Po absolvovaní štúdia na meštianke začal študovať na Strednej priemyselnej škole strojníckej a elektrotechnickej v Komárne . Po absolvovaní štúdia v Komárne išiel študovať na Strojnícku fakultu SVŠT (Slovenská vysoká škola technická v Bratislave). Vysokú školu absolvoval ako diplomovaný inžinier v odbore so špecializáciou stavba lodí. Po ukončení štúdií išiel pracovať do Československej plavby dunajskej (ČSPD).
Na konci šesťdesiatych a začiatkom sedemdesiatych rokov pôsobil na Strednej priemyselnej škole strojníckej v Bratislave. Vyučoval odbor strojárstvo . Na tejto škole pôsobil sedem rokov. Okrem vyučovania tu viedol aj motoristický krúžok. Vyučoval aj na Strednej priemyselnej škole dopravnej v Bratislave .

</doc>
<doc id="633133" url="https://sk.wikipedia.org/wiki?curid=633133" title="1. liga hádzanárov 2018/19">
1. liga hádzanárov 2018/19

1. liga hádzanárov v sezóne 2018/19 bol 26. ročník 1. ligy hádzanárov, druhej najvyššej hádzanárskej súťaže mužov na Slovensku, ktorú kontroluje Slovenský zväz hádzanej (SZH). V súťaží účinkovalo, rovnako ako v minulej sezóne, 10 družstviev. Prvenstvo v súťaži získalo družstvo Košice Crows.
Systém súťaže.
Systém súťaže sa oproti minulej sezóne nezmenil. Opäť sa organizovali 2 regionálne skupiny základnej časti, po odohraní ktorej nasledovala nadstavbová časť. Tá bola rozdelená na 2 výkonnostné skupinyo 1. až 6. miesto a 7. až 10. miesto. Dva najlepšie umiestnené družstvá nadstavbovej skupiny o 1. až 6. miesto postúpili do baráže, kde sa stretli s dvoma účastníkmi najvyššej súťaže o postup do nasledujúceho ročníka extraligy.
Výsledky.
Nadstavbová časť.
Skupina o 1.5. miesto.
Pozn.: Družstvo Trebišova sa odhlásilo z nadstavbovej skupiny.

</doc>
<doc id="633134" url="https://sk.wikipedia.org/wiki?curid=633134" title="Havária vrtuľníka v Doline Olczyskiej">
Havária vrtuľníka v Doline Olczyskiej

Letecká katastrofa v Doline Olczyska v poľských Vysokých Tatrách 11. augusta 1994. Vrtuľník poľskej výroby PZL W-3 Sokół, SP-SXT, poľskej horskej záchranárskej organizácii TOPR sa zrútil počas záchrannej akcie.
Priebeh tragédie.
Vrtuľník vzlietol zo Zakopaného niekoľko minút pred 13:00 hod. smerom na Halu Gąsienicowu, kde o pomoc požiadali dve švédske turistky. Vo vrtuľníku bol pilot záchranár Bogusław Arendarczyk, pilot Janusz Rybicki, vtedajší šéf TOPRu Robert Janik, záchranári Janusz Kubica, Roman Kubin, Stanisław Mateja Torbiarz, Rafał Mikiewicz a Mieczysław Ziach.
Po prílete k zraneným turistom, keď sa vrtuľník vznášal približne 1 m nad zemou, Mieczysław Ziach začul zvuk akoby niekto vystrelil zo vzduchovky. Janusz Kubica, ktorý predtým vyskočil z vrtuľníka a bol neďaleko spadol na zem. Na hlave mal veľkú krvácajúcu ranu. Posádka sa rozhodla okamžite previesť Janusza Kubicu do nemocnice v Zakopanom.
Z Haly Gąsienicowej odleteli už len štyria. V krátkom čase stroj dosiahol rýchlosť 248 km/hod. Po prelete nad Wielkou Kopou Królowou pilot pomaly klesal do Doliny Olczyskej. Vtedy sa začal odvíjať tragický príbeh. Pravidelný zvuk motora sa zmenil na hlasné klepotanie pomaly pracujúceho rotora. Hlavné rotorové listy prestali poháňať vrtuľník, ktorý sa naklonil, začal rotovať. Odtrhla sa zadná časť s chvostovou vrtuľou a vrtuľník sa zrútil do terénu v okolí Wielkieho Kopieńca. Piloti a záchranári Bogusław Arendarczyk, Janusz Rybicki Stanisław, Mateja Torbiarz a Janusz Kubica zahynuli v priebehu 18 sekúnd.
Pohreb.
Stanisława Mateja Torbiarza a Janusza Kubicu pochovali 14. augusta 1994 na Cintoríne Zasłużonych na Pęksowom Brzyzku v Zakopanom. Bogusław Arendarczyk bol pochovaný na cintoríne Rakowicki v Krakove a Janusz Rybicki na cintoríne v Skarżysko-Kamiennej.
Na Symbolickom cintoríne pri Popradskom plese boli na ich pamiatku umiestnené pamätné tabule.
Závery vyšetrovania.
Nehoda bola dobre zdokumentovaná. Zachovali sa záznamy rozhovorov na magnetofónových páskach, dokonca niekto natočil haváriu. Komisia mala ľahšiu prácu, hoci rýchlo oznámila, že záležitosť je zložitá, lebo tzv. čierna skrinka bola poškodená ešte pred katastrofou. Čierna skrinka má dva záznamníky. Jeden zaznamenáva činnosť prístrojov a druhý zapisuje všetky rozhovory vo vnútri vrtuľníka. Obe zariadenia boli preskúmané vo Świdniku. Na záznamníku hovorov boli nájdené len záznamy rozhovorov medzi dvoma pilotmi z kontrolného letu po predchádzajúcej oprave vrtuľníka. Na druhom, ktorý zaznamenával chod prístrojov, bol záznam neporušený. Na tomto základe komisia usúdila, že vrtuľník vykonával let typickým spôsobom až do okamihu tragédie. Z Haly Gąsienicowej piloti odleteli vysokou rýchlosťou, v krátkom čase dosiahli rýchlosť 248 km/hod.
Podľa záverov vyšetrovacej komisie príčinou havárie bola delaminácia hlavného rotorového listu na jeho odtokovej hrane po jeho údere do Kubicovej hlavy, ktorý neopatrne vyskočil z vrtuľníka a prípad uzavrela. Kritici však namietali, že je nepravdepodobné, aby sa skúsený záchranár pohyboval blízko rotujúcej vrtule. Pravdepodobne ho zasiahol úlomok laminátu z už predtým poškodenej vrtule. A potom všetko šlo veľmi rýchlo. Podľa tejto hypotézy rozvrstvenie listov vrtule začalo dlho pred nehodou a jeho obeťou bol Janusz Kubica.
Závery vyšetrovacej komisie kritizovali aj iní nemenovaní experti, ktorí vyslovili názor, že takáto verzia chránila výrobcu vrtuľníkov Świdnik nielen pred kritikou, ale - čo je dôležitejšie - pred prijatím akejkoľvek zodpovednosti. V inom prípade by bolo napríklad potrebné zaplatiť odškodnenie rodinám obetí tragédie. Skutočnosť, že v samotnom výbore nebola jednomyseľnosť, svedčí o vyhlásení jedného z jej členov Jerzyho Śledzionyho. V septembri 1994 povedal novinárovi týždenníka Tygodnik Podhalański: „Nikto z nás nebol informovaný o príčine nehody. Myslím si, že príčiny havárie by sa mali hľadať vo Świdniku“.

</doc>
<doc id="633135" url="https://sk.wikipedia.org/wiki?curid=633135" title="Faustína Kowalská">
Faustína Kowalská

Svätá Faustína, rehoľným menom Maria Faustyna Kowalska, rod. Helena Kowalska (* 25. august 1905, Glogowiec† 5. október 1938, Krakov) bola poľská rehoľná sestra Kongregácie sestier Matky Božej Milosrdenstva, svätica katolíckej cirkvi.
Život.
Helena Kowalska sa narodila 25. augusta 1905 v malej dedine Glogowiec v Poľsku. Bola tretím dieťaťom z desiatich súrodencov. Keď mala sedem rokov, po prvý raz v srdci začula zvláštne volanie. Až po čase pochopila, že Pán Boh chcel, aby sa stala rehoľnou sestrou. Do školy začala chodiť až ako dvanásťročná. Keď mala takmer dvadsať rokov, vstúpila 1. augusta 1925 do Kongregácie sestier našej Panej Milosrdenstva. Členky tejto kongregácie sa venovali starostlivosti a výchove mladých problémových žien. Rok po vstupe do kláštora prijala rehoľný habit a meno „sestra Mária Faustína“. 
V tridsiatych rokoch dvadsiateho storočia dostala sestra Faustína od Boha milosť a posolstvo, aby rozšírila vieru a úctu k Božiemu milosrdenstvu. Mala hlásať plán Božieho milosrdenstva a záchrany pre celý svet. Nebola to ľahká úloha. Jej celý život spočíval v napodobňovaní Kristovej obety – bol to život žitý pre iných. Podľa Božej požiadavky ochotne ponúkala samu seba utrpeniu v spoločenstve s Bohom, aby tak odčinila hriechy iných. V každodennom živote sa stávala ženou milosrdenstva, prinášajúcou radosť a pokoj iným. Písala o Božom milosrdenstve a povzbudzovala iných k viere v Neho, a tak pripravovala svet na jeho opätovný príchod. Osobitná zbožnosť k Nepoškvrnenej Márii a k sviatostiam Eucharistie a zmierenia jej dala silu zniesť všetky jej trápenia, ktoré ponúkla Bohu za Cirkev a tých, ktorí to potrebovali. Osobitne sa modlila za veľkých hriešnikov a umierajúcich. Písala a trpela v tajnosti, iba jej duchovná nadriadená a pár zasvätených osôb vedelo, že v jej živote má miesto niečo nezvyčajné a významné. Po jej smrti na tuberkulózu v roku 1938 boli dokonca aj jej najbližší spoločníci ohromení, keď zistili, aké mala táto pokorná a vždy veselá sestra obrovské utrpenie a zároveň hlboké mystické zážitky. Vzala si hlboko k srdcu Božie evanjelium, ktoré nariaďuje „byť milosrdným, ako je milosrdný náš Nebeský Otec“, rovnako ako pokyny svojho spovedníka, aby konala takým spôsobom, aby každý, kto s ňou príde do kontaktu, odchádzal plný radosti. Správa o milosrdenstve, ktorú prijala sestra Faustína, sa teraz šíri do celého sveta. Jej denník „Božie milosrdenstvo v mojej duši“ sa stal príručkou oddanosti Božiemu milosrdenstvu.
Uctievanie.
Rímske martyrológium uvádza jej sviatok na 5. október.

</doc>
<doc id="633136" url="https://sk.wikipedia.org/wiki?curid=633136" title="1. liga hádzanárok 2018/19">
1. liga hádzanárok 2018/19

1. liga hádzanárok v sezóne 2018/19 bol 26. ročník 1. ligy hádzanárok, druhej najvyššej hádzanárskej súťaže žien na Slovensku, ktorú riadi Slovenský zväz hádzanej (SZH). V súťaži účinkovalo 12 tímov, rovnako ako v minulej sezóne. Jej víťazom sa stalo družstvo MŠK Dunajská Streda, ktoré malo právo postúpiť do MOL ligy.
Systém súťaže.
Systém súťaže pozostával iba z jednej časti, ktorá sa skladala z 22 kôl. Každý s každým sa stretol raz doma a raz vonku. Víťaz súťaže mal právo postúpiť do najvyššej súťaže. Naopak, posledné družstvo zostúpilo do 2. ligy.

</doc>
<doc id="633138" url="https://sk.wikipedia.org/wiki?curid=633138" title="Kostol svätého Mikuláša (Kožuchovce)">
Kostol svätého Mikuláša (Kožuchovce)

Kostol svätého Mikuláša je drevený gréckokatolícky kostol pochádzajúci z obce Kožuchovce, no v súčasnosti slúži ako expozícia vo Východoslovenskom múzeu v Košiciach.
História.
Drevený kostolík bol dokončený v roku 1741 a zasvätený svätému Mikulášovi biskupovi. Ako stavebný materiál zrubovej konštrukcie je použité jedľové drevo a škáry sú utesňované ľanovou kúdeľou. Rezbársky vyzdobené prvky ikonostasu sú zhotovené z lipového dreva. V roku 1875 bolo ľudovým umelecom vyzdobený celý interiér tohto sakrálneho objektu nástennými maľbami. Najbohatšiu maľovanú výzdobu má samotná loď kostola, kde maľba pokrývala všetky štyri steny aj kupolu.
Premiestnenie.
Tým, že je kostol z dreva má kratšiu životnosť, a preto bol kožuchovský kostolík už začiatkom 20. storočia tak schátralý, že sa prestal používať. Bol uzavretý a začala sa stavba nového, murovaného kostola. Väčšina cenností bola prenesená do nového kostola, ale ikonostas s pripevnenými ikonami ponechali na pôvodnom mieste. Rozpadávajúcemu sa kostolíku hrozilo zbúranie, ale vďaka zásahu "Referátu na ochranu pamiatok" sa demolácia neuskutočnila. V roku 1927 o kostol prejavil záujem vtedajší riaditeľ Východoslovenského múzea v Košiciach JUDr. Josef Pollák. Medzi obcou a prsíslušným farským úradom v Ladomírovej uzavrel dohodu, na základe ktorej bola obec ochotná za malú protihodnotu odovzdať kostol múzeu.
Onedlho na to sa konala jeho demontáž. Samotné rozobratie sa uskutočnilo v októbri 1927. Práce sa počas procesu zakresľovali, fotografovali, každý kus drevenej konštrukcie kostola sa očísloval a popísal. Drevené prvky boli zhromaždené v sklade, povozmi dopravili cez horu do Ladomírovej, kde boli naložené na nákladné autá. Cesta celej kolóny z Ladomírovej do Košíc trvala vyše osem hodín.
Za historickou budovou múzea poskladali označené drevené prvky na vopred pripravený kamenný sokel. Počas demontáže boli zdokumentované aj tie časti kostola, ktoré boli úplne zničené a bolo ich potrebné nahradiť novým kusom dreva. Pôvodnú rozpadávajúcu sa šindľovú krytinu nahradili novými šindľami, na základe vzoru pôvodných. Vnútornú maľovanú výzdobu reštauroval František Ženíšek mladší. Po ukončení týchto stavebných prác bol skompletizovaný pôvodný ikonostas a doplnené voľne zavesené ikony a kríž. V lodi je umiestnená jedna drevená lavica. Rekonštrukčné práce boli ukončené 12. augusta 1928 sa presťahovaný kostolík bol sprístupnený návštevníkom pri príležitosti osláv "Národopisného dňa" košického múzea. Jedinou chybou je to, že poloha kostolíka nezodpovedá pôvodne predpísanému smerovaniu svätyne k východu, pretože sa bolo nutné prispôsobiť úzkemu pozemku múzea, keďže Rada mesta Košice napriek opakovaným žiadostiam riaditeľa múzea nedovolila rozšíriť záhradu na časť chodníka medzi ukončením ulice a priemyselnou školou.
Drevený kostolík z Kožuchoviec sa stal expozíciou a v roku 1963 bol zapísaný do zoznamu nehnuteľných kultúrnych pamiatok Slovenska. Kostol má charakteristické členenie na tri časti – svätyňu, loď, babinec a tri kupole, tvoriace strechu. Každá kupola má mierne cibuľovitý tvar a je ukončená kovaným krížom. Svätyňa, orientovaná na juhovýchod, je priestorom pre oltár, oddeleným od lode ikonostasom. Loď kostola má dve okná na južnú stranu, vchod do kostolíka je cez západnú časť – babinec. Skromné zariadenie – maľovanú lavicu – bolo doplnené postupne ďalšími zbierkovými predmetmi z východoslovenskej oblasti.
V roku 1959 bola strecha pokrytá novými šindľami. Začiatkom 70. rokov 20. storočia bolo zrejmé, že je nevyhnutné kostol opäť reštaurovať. Ukázalo sa, že impregnačný prostriedok (karbolíneum), použitý na konzerváciu exteriérovej drevenej hmoty, zároveň poškodil polychrómované vrstvy v samotnom interiéri kostola. Do interiéru kostola sa nemohli znovu umiestniť polychrómované časti ikonostasu, maľované medailóny a ikony, pretože výpary s obsahom dechtu by spôsobili ich kompletný zánik. Všetky polychrómované časti a ikony sa preto premiestnili do umeleckohistorickej expozície múzea, kde sú vystavené v rámci exponátov východného obradu.
Výzdoba.
Na severnej strane je veľkolepá scéna Posledného súdu. Samotná scéna Krista, po bokoch s Pannou Máriou a svätým Jánom, skupinky anjelov s dušami spasených a čertov s hriešnikmi sú komponované podľa zaužívaného vzoru. Nad scénou Súdu sú dve skupinky – apoštoli a proroci. Celé dielo je zvýraznené orámovaním s rastlinným motívom.
Výzdoba južnej strany je obmedzená okienkom. No našli sme tu výjav Krst Krista v Jordáne, v západnej Vzkriesenie, oba výjavy boli zasadené do krajiny. Ostatné plochy boli zdobené rastlinným a geometrickým motívom. Východnú stenu lode tvoril ikonostas – v medailónoch cárskych dverí sú Matka Božia s dieťaťom a svätci. Štyri ikony pôvodne z 18. storočia boli umiestnené na ploche medzi tromi dverami – Matka Božia s dieťaťom, Kristus – učiteľ, sv. Mikuláš biskup ale aj ikona Pokrov. Horný pás bol zaplnený postavami dvanástich apoštolov, uprostred s Kristom. V kupole nad ikonostasom bol maľovaný výjav Kalvárie, doplnený o dve kľačiace postavy. Na ostatných troch plochách kupoly boli postavy anjelov s kvetovým festónom a rastlinným orámovaním. Čas vzniku malieb sa datuje do roku 1785. V záklope kupoly je maľba Svätej Trojice.
Na východnej stene kostola bola postava anjela a motív Hrob Krista Pána. Na severnej a južnej stene boli namaľované postavy štyroch cirkevných otcov, inak tu prevládala ornamentálna rastlinná výzdoba. Na stenách kostola bolo v minulosti zavesených niekoľko samostatných ikon, ktoré pravdepodobne nepatrili k pôvodnému zariadeniu.
Západná stena bola zdobená výjavom zo Starého zákona, navzájom oddeleným ornamentálnym rámovaním (Adam a Eva medzi zvieratami v raji, Adam a Eva pod stromom múdrosti s hadom, Vyhnanie Adama a Evy z raja) a výjavom roľníka, pracujúceho na poli. V severozápadnom rohu sa nachádza malý výjav z príbehu o "Márnotratnom synovi", umiestnený v barokovej záhrade.
Zvonica a brána.
Okrem kostolíka sú v záhrade za hlavnou budovou VSM, umiestnené tiež dve iné drevené stavby – zvonica a vyrezávaná brána. Zvonica pochádza z obce Mineraľnoje na Ukrajine a do záhrady múzea bola premiestnená v 20. rokoch 20. storočia. Vysoká drevená brána sa do múzejnej záhrady presťahovala z Moldavy nad Bodvou, no umiestnená tu bola len do roku 2013. Pri poslednej rekonštrukcii pribudla do areálu ku kostolíku zvonkohra.

</doc>
<doc id="633140" url="https://sk.wikipedia.org/wiki?curid=633140" title="Thalia Flora-Karavia">
Thalia Flora-Karavia



</doc>
<doc id="633142" url="https://sk.wikipedia.org/wiki?curid=633142" title="RZSDV">
RZSDV



</doc>
<doc id="633144" url="https://sk.wikipedia.org/wiki?curid=633144" title="RZ SDV">
RZ SDV



</doc>
<doc id="633147" url="https://sk.wikipedia.org/wiki?curid=633147" title="2. liga hádzanárok 2018/19">
2. liga hádzanárok 2018/19

2. liga hádzanárok v sezóne 2018/19 bol 26. ročník 2. ligy hádzanárok, tretej najvyššej hádzanárskej súťaže žien na Slovensku, kontrolovanej Slovenským zväzom hádzanej. V súťaži účinkovalo, rovnako ako v minulej sezóne, 6 družstiev. Súťaž vyhralo družstvo nováčika z TJ Záhoran Senica, ktoré tak malo právo štartovať v nasledujúcej sezóne v 1. lige.
Systém súťaže.
Systém súťaže pozostával iba z jednej časti, ktorá sa skladala z 10 kôl. Každý s každým sa stretol raz doma a raz vonku. Víťaz súťaže mal právo postúpiť do druhej najvyššej súťaže. Keďže 2. liga je najnižšou ženskou súťažou, žiadne družstvo z nej nezostúpilo.
Účastníci.
Poznámka: Družstvá SPORT CLUB Senec a HK 013 Revúca, ktoré skončili v minulej sezóne na 4., resp. 5. mieste, sa do tejto sezóny neprihlásili.

</doc>
<doc id="633148" url="https://sk.wikipedia.org/wiki?curid=633148" title="Faustyna Kowalska">
Faustyna Kowalska



</doc>
<doc id="633149" url="https://sk.wikipedia.org/wiki?curid=633149" title="Galovianske háje">
Galovianske háje

Galovianske háje sú geomorfologickou časťou Liptovskej kotliny. Zaberajú územie na juh od Liptovskej Mary, juhozápadne od Liptovského Mikuláša.
Polohopis.
Územie sa nachádza v západnej polovici Podtatranskej kotliny, rovnako tak v západnej časti podcelku Liptovská kotlina. Severný okraj kopíruje breh Liptovskej Mary a čiastočne aj vyrovnávacej nádrže Bešeňová a nachádzajú sa tu obce Galovany, Gôtovany, Malatíny a okrajovo i Vlachy. Severnú hranicu vymedzujú Liptovské nivy, západným, južným aj východným smerom nadväzuje Ľubeľská pahorkatina, obe geomorfologické časti Liptovskej kotliny. 
Z Nízkych Tatier tečú Galovianskymi hájmi do Liptovskej Mary resp. Váhu viaceré vodné toky, medzi nimi Malatínka, Kľačianka, Dúbravka a Palúdžanka. Južným okrajom vedie cesta I/18 (Ružomberok – Liptovský Mikuláš), severným prechádza v trase diaľnice D1 Európska cesta 50 (Žilina – Košice). V jej blízkosti je trasa železničnej trate Žilina – Košice, ktorá je významným spojením východu a západu krajiny. 
Ochrana územia.
Južnou časťou Galovianskych hájov vedie ochranné pásmo Národného parku Nízke Tatry, ktoré zaberá najmä východnú časť tohto územia. Maloplošné, osobitne chránené lokality sa v tejto časti Liptovskej kotliny nevyskytujú.
Turizmus.
Táto časť Liptovskej kotliny patrí medzi pokojnejšie a menej navštevované oblasti. Južné pobrežie Liptovskej Mary je využívané najmä milovníkmi rekreačného rybolovu a v lokalite "Dechtáre" je v blízkosti tradičnej reštaurácie malý prístav. Vzhľadom na odľahlosť územia od horských oblastí tu nie sú značené chodníky a jedinú výnimku tvorí červeno značený chodník, vedúci od železničnej zastávky Vlachy cez Archeopark Havránok na Liptovský hrad. 

</doc>
<doc id="633150" url="https://sk.wikipedia.org/wiki?curid=633150" title="Majstrovstvá sveta v ľadovom hokeji 2024">
Majstrovstvá sveta v ľadovom hokeji 2024

 
Majstrovstvá sveta v ľadovom hokeji 2024 boli 87. majstrovstvá sveta v ľadovom hokeji organizované Medzinárodnou hokejovou federáciou (IIHF). Tieto MS sa podľa dohody IIHF na Malte konali v Česku, čo bolo oficiálne oznámené 24. mája 2019 v Bratislave. Turnaj sa konal v Prahe a Ostrave, hoci pôvodne sa očakávalo, že sa turnaj odohrá v Prahe a Brne, kde mala vyrásť nová hokejová hala.
Predchádzajúce MS v roku 2023 sa konali v Lotyšsku a Fínsku a v roku 2025 sa budú konať vo Švédsku a Dánsku. Posledné MS v Česku sa konali v roku 2015, taktiež v Prahe a Ostrave.
Rovnako ako na predchádzajúcich MS platil zákaz štartu pre reprezentácie Ruska a Bieloruska.
Medaily s hmotnosťou 250 gramov z brúseného skla vyrobilo štúdio Kolektiv Ateliers v Novom Bore. Maskotmi sa stali rovnako ako pri MS 2015 králiky Bob a Bobek.







Súpisky.
Na súpiske každého tímu bolo najmenej 15 korčuliarov (útočníci a obrancovia) a 2 brankári, najviac 22 korčuliarov a 3 brankári. Všetkých 16 zúčastnených krajín muselo prostredníctvom potvrdení svojich národných zväzov predložiť „dlhý zoznam“ najneskôr dva týždne pred turnajom a konečnú súpisku do zasadnutia pasovej kontroly pred zahájením turnaja.
Nasadenie.
Tímy boli do základných skupín rozdelené podľa Rebríčka IIHF za rok 2023, použijúc tzv. serpentínový systém. Organizátori mali právo jednej výmeny tímov medzi skupinami a to aj využili, pretože Kanada mala byť pôvodne v skupine B a USA v skupine A.
Základné skupiny.
"Všetky časy sú miestne (Stredoeurópsky letný čas – UTC+2)."
Play-off.
Prvé štyri tímy z každej základnej skupiny hrali play-off. Tímy, ktoré postúpili do semifinále, boli znovanasadené podľa umiestnenia v tabuľke skupinovej fázy.
Tabuľka skupinovej fázy.
Kritériá:
Poradie:
Pavúk.
"Všetky časy sú miestne (Stredoeurópsky letný čas – UTC+2)."
Finále.
"Hlavný článok: Finále Majstrovstiev sveta v ľadovom hokeji 2024"

</doc>
<doc id="633151" url="https://sk.wikipedia.org/wiki?curid=633151" title="Majstrovstvá sveta v ľadovom hokeji 2025">
Majstrovstvá sveta v ľadovom hokeji 2025

 
Majstrovstvá sveta v ľadovom hokeji 2025 (IIHF) boli 88. majstrovstvá sveta v ľadovom hokeji. Rozhodnutie o konaní MS 2025 vo Švédsku padlo v roku 2018 na polročnom kongrese IIHF na Malte. Oficiálne oznámenie a zaradenie Dánska ako spoluhostiteľa bolo uskutočnené 24. mája 2019 v Bratislave.
Rovnako ako pri predchádzajúcich podujatiach platil zákaz účasti pre reprezentácie Bieloruska a Ruska.
Predchádzajúce MS v roku 2024 sa konali v Česku a v roku 2026 sa budú konať vo Švajčiarsku. Posledné MS vo Švédsku sa konali v roku 2013 a v Dánsku v roku 2018.
Majstrami sveta sa stali po 65 rokoch a celkovo po tretíkrát hokejisti USA.








Nasadenie.
Tímy boli do základných skupín rozdelené podľa Rebríčka IIHF za rok 2024, použijúc tzv. serpentínový systém. Organizátori mali právo jednej výmeny tímov medzi skupinami a to využili, pretože Fínsko malo byť pôvodne v skupine B a Švajčiarsko v skupine A. Taktiež bolo vymenené Švédsko so Spojenými štátmi, aby obaja usporiadatelia neboli v jednej skupine.
"V zátvorke je poradie v aktuálnom rebríčku IIHF."
Súpisky.
"Hlavný článok: Súpisky Majstrovstiev sveta v ľadovom hokeji 2025"
Súpiska každého tímu pozostáva z minimálne 15 korčuliarov (útočníkov a obrancov) a dvoch brankárov a maximálne 22 korčuliarov a troch brankárov. Všetkých 16 zúčastnených krajín muselo po potvrdení svojimi príslušnými národnými asociáciami predložiť „dlhý zoznam“ najneskôr dva týždne pred turnajom a konečný zoznam do stretnutia pasovej kontroly pred začiatkom turnaja.
Základné skupiny.
"Všetky časy sú miestne (Stredoeurópsky letný čas – UTC+2)."
Play-off.
Prvé štyri tímy z každej základnej skupiny hrali play-off. Tímy, ktoré postúpili do semifinále, boli znovanasadené podľa umiestnenia v tabuľke skupinovej fázy.
Tabuľka skupinovej fázy.
Kritériá:
Poradie:
Pavúk.
"Všetky časy sú miestne (Stredoeurópsky letný čas – UTC+2)."
Štatistiky turnaja.
Hetrik
"Hráči, ktorí skórovali aspoň trikrát v jednom zápase (dali tri góly za zápas)."
Shut-out
"Brankári, ktorí vychytali zápas s nulou (t. j. nedostali v zápase ani jeden gól)."

</doc>
<doc id="633153" url="https://sk.wikipedia.org/wiki?curid=633153" title="Park Moyzesova">
Park Moyzesova

Park Moyzesova je mestský park nachádzajúci sa v mestskej časti Staré Mesto a je súčasťou ochranného pásma Mestskej pamiatkovej rezervácie Košice. Svoju dispozíciu v podobe aleje od vzniku v 19. storočí má zachovanú do dnes. Tiahne sa pozdĺž celej ulice Moyzesova. Na južnom cípe park začína pri ulici Štúrova pri Dome Umenia, pokračuje popri Podnikovohospodárskej fakulte EUBA, Gymnáziu Šrobárovej, areáli UPJŠ, Hlavnej pošte, Malinovského kasárňach a končí na ulici Československej armády pri Angels Aréne a Radnici Starého Mesta.
Charakteristika.
Park na Moyzesovej meria na dĺžku takmer presne jeden kilometer. Takto bol park vymeraný podľa vzoru budapeštianskych bulvárov. Najprv mal pomenovanie "Promenáda" a od roku 1892 niesol názov "Rákócziho okružná". Spočiatku tu boli vysadené topole, neskôr bola uskutočnená ešte jedna úprava v roku 1910.
Súčasnú podobu dostal park v roku 2013, keď sa Košice stali európskym hlavným mestom kultúry. Park dostal nové a silnejšie osvetlenie, ktoré parku zvýšili bezpečnosť. Pribudol aj štvornásobný počet lavičiek na sedenie a odpadkové koše na recyklovanie. Je to prvý park s vodiacimi líniami na chodníku pre slepcov a je kompletne bezbariérový. Rekonštrukciou pribudol kilometer kvalitného cyklochodníka, ktorý slúži aj inline korčuliarom a vozičkárom.
Okrem cyklochodníka parkom spolu vedú aj dva chodníky, jeden má povrch pokrytý drobným štrkom a druhý zasa hladkým asfaltom. Po celej dĺžke parku je vysadený kilometrový pás kríkov, ktorý slúži na zamedzenie viditeľnosti áut z priľahlej ulice. Pri vstupe do areálu Univerzity Pavla Jozefa Šafárika je lavičiek najviac a pribudla tam aj decentná fontána. Park na Moyzesovej za socializmu slúžil aj na propagandistické nástenky, no od roku 2013 už slúži umeniu. Nájdeme tu aj "Kľúčovú sochu" od českého sochára Jiřího Davida, ktorá bola inštalovaná práve v roku, keď Košice mali titul Európske hlavné mesto kultúry. V parku ju osadená aj honosná socha Štefana Moyzesa, po ktorom je ulica aj park pomenovaný.

</doc>
<doc id="633161" url="https://sk.wikipedia.org/wiki?curid=633161" title="Obrateľ">
Obrateľ



</doc>
<doc id="633168" url="https://sk.wikipedia.org/wiki?curid=633168" title="Habera">
Habera

Habera môže byť:

</doc>
<doc id="633169" url="https://sk.wikipedia.org/wiki?curid=633169" title="Nové Ovsište">
Nové Ovsište



</doc>
<doc id="633170" url="https://sk.wikipedia.org/wiki?curid=633170" title="Habern">
Habern

Habern môže byť nemecký názov nasledujúcich sídiel: 

</doc>
<doc id="633171" url="https://sk.wikipedia.org/wiki?curid=633171" title="David Dobrik">
David Dobrik

David Dobrik (* 23. júl 1996, Košice) je slovenský youtuber a vloger žijúci v Spojených štátoch. Je známy tým, že je pomyselným lídrom populárnej skupiny ľudí na platforme YouTube s názvom "The Vlog Squad". Svoju kariéru začal na platforme Vine pred koncom roka 2014. Jeho videá, ktoré majú typ vlogov, často obsahujú jeho blízkych priateľov a kolegov, bývalých "vinerov" ako napríklad – Liza Koshy, Alex Ernst, Gabbie Hanna a Jason Nash. Jeho hlavný kanál na YouTube dosiahol viac ako 17 miliónov odberateľov.
Okrem internetovej zábavy, Dobrik nadaboval postavu "Axela" vo filme "Angry Birds vo filme 2", od novembra 2019 do 20. januára 2020 bol jedným z porotcov na Nickelodeon TV v relácii "America's Most Musical Family". Zároveň bol hosťom v špeciálnom diely Spongebob Squarepants s názvom – "The Stars of SpongeBob Fan Favorites Special". Od augusta 2020, hostil reality súťaž "Dodgeball ThunderDome" na Discovery Channel.
Život.
David sa narodil 23. júla 1996 v Košiciach. Jeho rodina sa presťahovala do Vernon Hills v Illinois na predmestie Chicaga, keď mal šesť rokov. Dobrik je chránený americkou imigrantskou politikou – "DACA", ktorá ho aj napriek tomu, že nie je Američan, oprávňuje zostať v USA, kedže do Ameriky prišiel ako dieťa. Toto nariadenie bolo založené Barackom Obamom, no hrozí mu zrušenie a kvôli tejto skutočnosti David nemôže opustiť územie Spojených štátov. Neskôr počas svojho štúdia sa presťahoval do Los Angeles, aby posilnil svoju kariéru na platforme Vine. David má troch súrodencov menom Ester, Sara a Toby.
Kariéra.
2013 – 2016: Začiatky na Vine a YouTube.
V roku 2013 David nahral svoje prvé krátke video na Vine. Na tvorení Vineoch spolupracoval aj s inými populárnymi Vinermi ako Liza Koshy, The Gabbie Show, Jason Nash a Zane &amp; Heath. Pred založením svojho vlastného kanála na YouTube bol David súčasťou skupiny zvanej "Second Class" (Druhá Trieda). Na konci pôsobenia tohto kanála v roku 2015, David a jeho spolutvorcovia získali viac ako 18 000 odoberateľov. Koniec kanála "Second Class" prišiel onedlho a David si založil svoj osobný kanál na YouTube s názvom "David Dobrik". Od založenia kanála videá pozostávali z komických vlogov založených na reálnych životných situáciách, v ktorých figurovalo mnoho z jeho bývalých "kolegov" z Vineu. V auguste 2016 si David vytvoril svoj druhý kanál, "David Dobrik Too", kde uverejňuje tzv. "bloopers" (krátke klipy, ktoré sa nedostali do jeho videí na hlavnom kanále) a videá s výzvami (ang. "challenge").
2017 – súčasnosť: YouTube a „"The Vlog Squad"“.
V posledných rokoch si David získal veľa fanúšikov vďaka svojim videám s veľkým nasadením a energiou, ktoré na YouTube pridával tri krát do týždňa (teraz dva krát). 
V roku 2017 Dobrik vyhral ocenenie "Vlogger roka" na 9. ročníku "Shorty Awards". V roku 2018 David vyhral ocenenie „"First Person"“ na 2018 "Streamy Awards", zatiaľ čo "The Vlog Squad" získala titul „"Best Ensemble Cast"“ pod názvom „"David's Vlog"“.
Spolu s Jasonom Nashom má svoj vlastný podcast s názvom „"VIEWS"“. V septembri 2018, si David vytvoril svoj tretí kanál na YouTube, ktorý nesie názov „"Views Podcast"“, kde uverejňuje videá z jeho podcastov.
The Vlog Squad.
Termín alebo názov "Vlog Squad" označuje skupinu priateľov, ktorá sa objavuje v Dobrikových vlogoch. Niekoľko členov prišlo aj odišlo, ale viaceré zdroje uvádzajú zoznam najčastejšie "vystupujúcich" členov tejto skupiny. David pôsobí ako "vodca" tejto skupiny, kedže samotná skupina je ním často poháňaná a združovaná. Medzi tých, ktorí sa vo vlogoch vyskytujú najčastejšie a sú považovaní za členov "Vlog Sqad" patria okrem iného – Josh Peck, Jason Nash, Scotty Sire, Zane Hijazi, Heath Hussar, Matt King, Alex Ernst, Toddy Smith, Corinna Kopf, Jeff Wittek, Carly Incontro, Erin Gilfoy, Jonah(Nick Antonyan),Natalie Mariduena,Joe Vulpis.
V jeho vlogoch sa objavilo aj mnoho celebrít, ako napríklad Drake Bell, John Stamos, Paris Hilton, Kylie Jenner, Kendall Jenner, Kaia Gerber, Lil Pump, Rob Riggle, Charlie Puth, Rebecca Black, Miranda Cosgrove a Howie Mandel. Vo videách sa často objavujú aj priatelia z mesta jeho detstva - Vernon Hills, vrátane jeho asistentky Natalie Mariduena.
Obvinenia zo sexuálneho napadnutia a šikanovania.
Vo februári 2021 Seth Francois, bývalý člen Vlog Squad, obvinil Dobrika zo sexuálneho napadnutia po tom, čo bol podvodom donútený k tomu, aby so zaviazanými očami pobozkal Jasona Nasha. Ako jediný černošský člen skupiny vlogov Francois uviedol, že sa tiež cítil „pod tlakom podieľať sa na kúskoch, ktoré boli kultúrne necitlivé.“ Bývalý člen skupiny vlogov Nik Keswani obvinil Dobrika zo šikanovania, pričom uviedol, že to bol dôvod, prečo opustil skupinu v roku 2018.
Dňa 16. marca 2021 Kat Tenbarge z Business Insider oznámila, že počas natáčania vlogu o skupinovom sexe z roku 2018 bola žena údajne znásilnená počas natáčania vtedajším členom Vlog Squad Domom Zeglaitisom, keď bola opitá a nebola schopná súhlasiť so sexuálnym aktom ktorý páchateľ vykonal. V ten istý deň Dobrik zverejnil krátke video s názvom „Let's talk“ („Poďme sa rozprávať“), v ktorom sa zaoberal niektorými nedávnymi kontroverziami, ktoré sa ho týkajú, konkrétne v súvislosti s bývalými členmi Vlog Squad. Osobitne sa nezaoberal obvineniami proti Zeglaitisovi zo začiatku toho dňa. Po obvineniach Dobrik stratil mnohých sponzorov a fanúšikov a tiež odstúpil zo svojej pozície v jeho spoločnosti s názvom "Dispo". Dňa 26. marca 2021 bolo hlásené, že YouTube v dôsledku incidentu dočasne demonetizoval kanály Dobrika a Zeglaitisa s odvolaním sa na porušenie svojich pravidiel o zodpovednosti autorov. Po trojmesačnej prestávke začal Dobrik opäť uverejňovať príspevky na svojom kanáli YouTube v júli 2021 a do decembra 2021 sa jeho kanál vrátil na pozíciu 20-teho najväčšieho kanálu na svete podľa počtu zhliadnutí na epizódu.
Dobrikovo zranenie Jeffa Witteka.
V apríli 2021 člen Vlog Squad Jeff Wittek zverejnil na svojom kanáli YouTube dokument s názvom "Don't Try This at Home" („Toto doma neskúšajte“), ktorý vysvetlil okolnosti nehody, ktorá sa stala v júni 2020, keď si Wittek zlomil lebku a tvár, čo vyžadovalo rozsiahlu operáciu. K incidentu došlo počas natáčania Dobrikovho comebackového vlogu, keď členovia Vlog Squadu skúšali wakeboarding na plytkom jazere tak, že ich Dobrik jednotlivo vozil zavesených lanom na lyžici bagra. Wittekov dokument obsahoval záznam, na ktorom možno vidieť, ako členka Vlog Squadu, Corinna Kopfová, zavesená na lane začína strácať rovnováhu a takmer spadne, čo ju prinútilo požiadať o zastavenie bagra, čo Dobrik okamžite neurobil, a preto ho obvinila, že „zachádza príliš ďaleko“. Keď prišiel rad na Witteka, Dobrik rozkrútil bager okolo vlastnej osi rýchlejšie ako pri predchádzajúcich členoch Vlog Squadu a následne ho prudko zastavil. Wittekova hybnosť spôsobila, že narazil do lyžice a spadol do plytkého jazera, zatiaľ čo bol stále pripojený k lanu.
Osobný život.
Dobrik má troch súrodencov – Ester, Saru a Tobyho. Od konca roka 2015 do začiatku roka 2018 chodil s youtuberkou Liza Koshy. Ich rozchod následne oznámili až v júni 2018. Odvtedy zostali priateľmi. David uviedol, že hovorí po slovensky a rozumie aj maďarsky, keďže jeho matka je Maďarka. V máji 2019 sa David legálne oženil s Lorraine Nashovou, matkou Jasona Nasha, kvôli časti jedného zo svojich vlogov. Dňa 12. júna 2019, Dobrik oznámil, že on a Nashová sa po jednom mesiaci rozhodli ukončiť svoje manželstvo. Dňa 22. novembra 2019 Dobrik prostredníctvom Instagramu uviedol, že má oficiálne podpísané rozvodové papiere a je oficiálne rozvedený.

</doc>
<doc id="633175" url="https://sk.wikipedia.org/wiki?curid=633175" title="Palác hornouhorského generálneho kapitanátu">
Palác hornouhorského generálneho kapitanátu

Palác hornouhorského generálneho kapitanátu je historická budova na Hlavnej ulici v Košiciach. Ako z názvu vyplýva, v minulosti bola sídlom Hornouhorského hlavného kapitanátu. Dnes tu sídli Slovenské technické múzeum. Palác bol postavený v rokoch 1876 - 1899 v secesnom štýle.

</doc>
<doc id="633177" url="https://sk.wikipedia.org/wiki?curid=633177" title="FK ATU Košice">
FK ATU Košice



</doc>
<doc id="633178" url="https://sk.wikipedia.org/wiki?curid=633178" title="VŠK FTVŠ Hurikán Bratislava">
VŠK FTVŠ Hurikán Bratislava



</doc>
<doc id="633179" url="https://sk.wikipedia.org/wiki?curid=633179" title="Veľvyslanectvo Poľskej republiky v Bratislave">
Veľvyslanectvo Poľskej republiky v Bratislave

Veľvyslanectvo Poľskej republiky v Bratislave (poľ. "Ambasada Rzeczypospolitej Polskiej w Bratysławie") je zastupiteľský úrad Poľska so sídlom na ul. Paulínyho 7 v Bratislave na Slovensku.
História.
Prvým zastupiteľským úradom Poľska v Bratislave bol konzulát otvorený v 1925, od 1938 generálny konzulát. V roku 1939 bol v Bratislave akreditovaný chargé d’affaires.
Po februárovom prevrate, v 1947, generálny konzulát bol znovuotvorený. Už po vzniku samostatnej Slovenskej republiky došlo v 1993 k premene konzulátu na veľvyslanectvo. Veľvyslanectvo spadá pod poľské Ministerstvo zahraničných vecí.
Prvým sídlom úrad bolo ul. Gunduličova 12. Od 1938 ul. Palisady 27. Od 2012 ul. Hummelova 4, a od 2 novembera 2015 súčasná adresa.

</doc>
<doc id="633181" url="https://sk.wikipedia.org/wiki?curid=633181" title="Slido">
Slido

Slido (štylizované ako sli.do) je slovenská technologická spoločnosť. Bola založená v roku 2012 so sídlom v Bratislave a ďalšími kanceláriami v Londýne, New York City, San Franciscu či Sydney, s celkovo viac než 130 zamestnancami. Jej produktom je interaktívna webová platforma, zameraná na publikum počas rôznych stretnutí či konferencií. Účastníci sa môžu zapojiť do ankiet, pýtať sa otázky či ponúkať nápady cez telefón, ktoré sa následne zobrazujú pre celé stretnutie. Ich platforma bola používaná aj technologickými gigantmi ako napríklad Netflix, Adobe či Airbnb. K prelomu rokov 2018 a 2019 bolo Slido použité na viac než 244 000 udalostiach vo vyše 100 krajinách. V decembri 2020 bolo Slido zakúpené spoločnosťou Cisco.
História.
Slido bolo založené v roku 2012 Petrom Komorníkom, Františkom Krivdom, Petrom Slivkom a Rastislavom Molnárom. Na trhu začali fungovať od roku 2013, potom ako vyhrali dve start-upové súťaže v Bratislave a vo Viedni. Čo pôvodne začalo ako jedna z vedľajších funkcií aplikácie (pýtanie sa otázok anonymne cez mobil), sa čoskoro stalo jej najdôležitejšou funkciou. V roku 2013 pridali integráciu s platformou na tvorbu prezentácií Prezi a v roku 2014 pridali Slido ako prvú aplikáciu pre moderátorov rôznych udalostí pre Google Glass.

</doc>
<doc id="633182" url="https://sk.wikipedia.org/wiki?curid=633182" title="Achondroplázia">
Achondroplázia

Achondroplázia je najbežnejšia forma dedičnej disproporčnosti postavy. Vyskytuje sa u jedného z 15 000 novorodencov, rôzne pramene uvádzajú rôzne čísla, bežne však v rozpätí od 10 000 do 40 000 živých novorodeniatok.
Achondroplázia je charakteristická abnormálnym rastom kostí, ktorý sa prejavuje malou postavou s disproporčne malými rukami a nohami, veľkou hlavou a charakteristickými črtami tváre so zaobleným čelom a nevyvinutým koreňom nosa. V detstve je typický nízky krvný tlak, vývin motoriky je často oneskorený. Inteligencia a dĺžka života sú zvyčajne normálne, i keď stlačená miecha a/alebo upchávanie horných dýchacích ciest zvyšujú riziko úmrtia v detstve. Priemerná výška u dospelých mužov s achondropláziou je 131 ± 5,6 cm; u žien je to 124 ± 5,9 cm.
Diagnóza a testovanie.
Achondroplázia môže byť diagnostikovaná charakteristickými klinickými a rádiografickými nálezmi u väčšiny jedincov. U jedincov príliš mladých na diagnostiku s istotou, alebo u jedincov s atypickými nálezmi, môže byť použité molekulárne genetické testovanie na zistenie mutácie génu FGFR3. Takéto testy zisťujú mutácie u 99 percent ovplyvnených jedincov. Pri deťoch s achondropláziou sa odporúča monitorovať výšku, váhu a obvod hlavy; váhu kvôli zamedzeniu obezity; MRI alebo CT kvôli vyhodnoteniu príznakov stlačenia miechy; chirurgické odstránenie adenoidov alebo tonzilov, CPAP, a tracheostómia pre nápravu prekážajúcej spánkovej apnoe; subokcipitálna punkcia ako je uvádzané na hyperreflexiu dolných končatín alebo trhavých kŕčov a obmedzenie dýchania a hypopnoe a podpora pri socializácii a prispôsobovaní v škole.
Genetické poradenstvo.
Achondroplázia má autozomálne – dominantný charakter. Okolo 80% jedincov s achondropláziou má rodičov normálnej postavy, a majú achondropláziu ako výsledok „de novo“ mutácie (nie je prítomné u rodičov). Takíto rodičia majú veľmi malú šancu na to, aby mali ďalšie dieťa s achondropláziou. Jedinec s achondropláziou, ktorý má partnera normálnej postavy, má 50% riziko že jeho dieťa bude mať achondropláziu (počas každého jedného tehotenstva). Ak majú achondropláziu obaja rodičia, riziko že budú mať zdravé dieťa je 25%, 50% je šanca že budú mať dieťa s achondropláziou, a 25% je šanca, že dieťa bude mať dominantne homozygótnu formu (tzv. letálna alela) achondroplázie. Dominantne homozygótna forma zapríčiňuje smrť intrauterinne alebo krátko po narodení.

</doc>
<doc id="633183" url="https://sk.wikipedia.org/wiki?curid=633183" title="Matiašovské háje">
Matiašovské háje

Matiašovské háje sú geomorfologickou časťou Liptovskej kotliny. Zaberajú neveľké územie na sever od Liptovskej Mary, severozápadne od Liptovského Mikuláša.
Polohopis.
Územie sa nachádza v západnej polovici Podtatranskej kotliny, na severnom okraji podcelku Liptovská kotlina. Severný okraj vymedzuje Sivý vrch, geomorfologická časť Tatier, severozápadne susedí Chočské podhorie a južne a východne leží Smrečianska pahorkatina, obe geomorfologické časti Liptovskej kotliny. 
Zo Západných Tatier tečú Matiašovskými hájmi do Liptovskej Mary viaceré vodné toky, z nich najvýznamnejšie sú Suchý potok a Stará voda. Na západnom okraji leží obec Liptovské Matiašovce, na južnom Liptovské Beharovce a na východnom Bobrovček. Západným okrajom vedie Liptovskými Matiašovcami cesta II/584 (Liptovský Mikuláš – Zuberec). 
Ochrana územia.
Veľká časť Matiašovských hájov leží na území ochranného pásma Tatranského národného parku. Vyňaté sú okrajové časti, ktoré sa využívajú na intenzívne poľnohospodárstvo. Maloplošné, osobitne chránené lokality sa v tejto časti Liptovskej kotliny nevyskytujú, na severnom okraji však leží národná prírodná rezervácia Suchá dolina.
Turizmus.
Táto časť Liptovskej kotliny patrí medzi pokojnejšie a menej navštevované oblasti. Turisticky atraktívne je okolie Liptovskej Mary, no prírodne bohaté je najmä územie Tatier. Okrajovou časťou vedie prístupová cesta na Oravu, turistické značené chodníky sa v tejto časti nevyskytujú. 

</doc>
<doc id="633184" url="https://sk.wikipedia.org/wiki?curid=633184" title="Prokurista">
Prokurista



</doc>
<doc id="633185" url="https://sk.wikipedia.org/wiki?curid=633185" title="Krstové kúpania">
Krstové kúpania

Krstové kúpania () sú ľudovou tradíciou 19. januára v pravoslávny sviatok krstu Pána (; podľa pravoslávneho kalendára to je 6. január), ktorá existuje v Rusku, na Ukrajine a v niektorých iných štátoch a je spojená s ponáraním sa a kúpaním v prierube ľadu nazývanej aj jordán (rus. иордани) alebo v otvorenej vode.
História.
Spisovateľ Apollon Korinfskij (rus. Аполлон Коринфский) vo svojej knihe "Ľudové Rusko. Legendy, povery, zvyky a príslovia ruského ľudu po celý rok" vydanej v roku 1901, uvádza:
„"Krstové mrazy v januári sa oprávnene považujú za najkrutejšie &lt;...&gt; Ale napriek chladu má ľud oddávna zvyk kúpať sa vtedy v ľadovej prierube. Kúpu sa aj tí, ktorí sa už počas Vianoc kajali a očistili sa od hriechov v svätenej vode; prosto sa kúpu - „pre zdravie“. To však v skutočnosti zďaleka neplatí vždy."“
V piatej kapitole románu Nikolaja Leskova "Duchovenstvo" (rus. Соборяне) je v „Jemnej knihe kňaza Tuberozova“ zmienka o kúpaní sa domovníčky Plodomasovej v prierube ľadu 6. januára 1838 na sviatok krstu Pána.
„"7. januára. Pani Plodomasová sa včera okúpala v prierube ľadu v tom, čo mala oblečené. Bol prekvapený! Spýtal sa: Robievate to stále? Povedala: Vždy. To je ale zvláštna guráž! Zdá sa, že ja by som z takého kúpeľa nevyšiel živý."“
Podľa oznámenia v petrozavodských novinách 10. januára 1870:
„"Na sviatok krstu Pána... tam bol poriadny mráz. &lt;...&gt; Veľa záujemcov sa po požehnaní vody vykúpalo v jordani&lt;...&gt; Tieto kúpania sa opakujú každý rok bez ohľadu na akýkoľvek mráz a tento zvyk je rozšírený po celej gubernii. Naši ľudia sú na to takí zvyknutí, že zimné kúpania nie sú už vôbec zvláštnosťou. Opakujú sa počas celej zimy každý týždeň."“
Kniha "Príručka pre cirkevných miništrantov (rus. Настольная книгa для священно-церковно-служителей) od S. V. Bulgakova z roku 1892 obsahuje priame odsúdenie takýchto kúpaní:
„"Na niektorých miestach je v tento deň zvykom kúpať sa v rieke (kúpu sa najmä tí, ktorí sa počas Vianoc príliš nesnažili, sporili sa atď., poverčivo pripisujúc takému kúpaniu očistnú silu pre zbavenie sa hriechov. Taký zvyk nemožno uznať ako napodobňovanie príkladu ponárania sa Spasiteľa do vody, ani príkladu palestínskych veriacich kúpajúcich sa odveky v rieke Jordán. Na východe je to pre veriacich bezpečné, pretože tam nie je taká zima a také mrazy, aké máme my u nás. Na prospech takého zvyku nemôže byť ani viera v ozdravnú a očistnú moc vody posvätenej cirkvou v deň krstu Spasiteľa, pretože kúpanie v zime znamená žiadať od Boha zázrak alebo úplné zanedbanie svojho života a zdravia!"“
Na krstové kúpania v rieke Sungari v medzivojnovom Charbine spomína kňaz Mikuláš Paderin:
„"Trochu stranou, v špeciálne vyrobenej prierube v ľade, sa desiatky ľudí - mladých aj starších – ponárajú do posvätenej vody s vierou v jej posilňujúci a hojivý účinok voči chorobám. Tento deň bol považovaný za skutočne celomestský sviatok a za svedectvo pravoslávnej oslavy viery."“
Krstové kúpania sa stali témou diskusie v Sovietskom zväze potom, čo bol 19. februára 1949 v novinách "Pravda" publikovaný fejtón "Saratovský kúpeľ" od Ivana Rjabova, kde charakterizuje masové krstové kúpanie veriacich 19. januára toho roku v Saratove ako „pornografický obrad“ (niektorí sa kúpali neoblečení), „výsmech ľudí“, „obrad diktovaný idiotizmom života v minulosti“ a vo fejtóne boli uvedené aj mená a priezviská „obetí“ obradu. Okrem toho boli zástupcovia miestnych úradov priamo obvinení z podpory „divokého obradu“: „Tak ako nebolo hanbou krajanov Černyševského ísť za fanatikom a tmárom, aby pomáhali zintenzívniť divokosť obradov jazyčníctva pre pohanského boha "Jarilu!" &lt;...&gt; Občania tohoto veľkého univerzitného a priemyselného mesta sú pobúrení tým, čo sa stalo na ľade rieky Volga v deň cirkevného sviatku.“ Docent ekonomickej univerzity I. F. Lomov pri diskusii o tomto fejtóne na schôdzi základnej organizácie strany uviedol: „V deň krstu Pána sa ľudia kúpali každý rok a nikdy sa o tom nepísalo a teraz je o tom celý článok v novinách "Pravda". Pravdepodobne sa začal meniť vzťah ľudí k náboženstvu.“ Kňaz Migunov z Romanovského rajónu povedal: „Aj u mňa sa v rieke kúpalo asi 20 ľudí, ale nikto neochorel. &lt;...&gt;. Osoby uvedené v článku sú falošné a tomu, že sa kúpalo aj trojročné dievčatko, neverím!“ Kniha "O žurnalistike a publicistoch" vydaná v roku 1964 uvádza, že „prípad, ktorý tvoril základ fejtónu Rjabova, je výnimočný“. Ako píše server "gazeta.ru": „masové vstupy do prierub začali kedysi v 80. rokoch 20. storočia, keď za oživil aj masový záujem o cirkev. A pritom to bolo akoby disidentské gesto, keď v sprievode kráčali do chrámu na Veľkú noc, do prieruby sa ponorili na sviatok "Zjavenia pána" — a aj takto sa vysmiali bezbožnému štátu. Podľa kňaza "Vladimíra Vigiljanského": „Ani v historickej literatúre o starom Rusku, ani v spomienkach na predrevolučné Rusko som nečítal, že niekde cez sviatok Zjavenia pána ľudia kdesi prerúbali ľad a kúpali sa tam.“
V januári 2016 pravoslávny duchovný Vitalij Šinkar z Moldavska povedal: „Dnes visia vo všetkých pútnických centrách a v kláštoroch reklamy, na ktorých je červeným napísané: „kúpanie v prameňoch“. Čo to znamená a aké výhody to prináša, nikto naozaj nevie, ale táto tradícia sa začína postupne šíriť aj mimo Ruska. Raz som videl, ako sa autobus plný ruských pútnikov zastavil pri prameni svätého Athanasiusa na hore Athos a všetci muži bežali, aby sa doňho ponorili nahí. Okolo prechádzali Gréci, pre ktorých to bola, samozrejme, zvláštna skúsenosť. A po zhliadnutí takejto ruskej reality sme aj u nás v Moldavsku a v ďalších krajinách tiež začali s tým ponáraním sa a kúpaním.“
Pri krstových kúpaniach v jordani (rus. иордани) v Kazachstane sa spolu so Slovanmi kúpu aj domorodé osoby vyznávajúce islam. 19. januára 2016 bol podľa niektorých správ počet Kazachov, ktorí sa kúpali v prierube v Astane, vyšší ako počet Slovanov.
V priebehu rokov sa stále viac a viac Rusov kúpe v prierube: ak sa v roku 2011 ešte nikdy nezúčastnilo tohto obradu 80 % respondentov, v roku 2018 to už bolo len 73 %. V tomto istom roku 15 % respondentov vyjadrilo svoju pripravenosť zúčastniť sa krstového kúpania. Prevládajú medzi nimi muži (24 %), mladí ľudia od 25 do 34 rokov (21 %), obyvatelia stredných a malých miest (20 %), ale aj ženy (9 %), ale respondenti vo veku 60 a viac rokov pre to prejavujú menšie nadšenie.
Kritika.
Biskup Melekeskij a čerdaklinský Diodorus (Isaev) nepožehnali veriacich diecézy, aby sa vykúpali v deň krstu Pána v prierube. Odsúdili tradíciu krstového kúpania ako život ohrozujúcu a bez vzťahu k cirkvi:
„"Po tom, ako prebehne krásne požehnanie vody, sa začína zvláštna udalosť: ľudia sa vyzliekajú a začnú sa náhliť do prieruby. Zodpovedne vyhlasujem: nikto z tých, čo sa ponárajú do prieruby, nezíska v žiadnom prípade nejaké odpustenie hriechov - aj keď to je posvätená voda. Ak by to tak bolo, bol by som prvý, kto by sa šiel okúpať do prieruby. Odpustenie hriechov dostávame od Pána pod podmienkou, že vyjadríme úprimné pokánie a zmeníme svoje životy. A nie zato, že niekto z vás vliezol do prieruby, potom z nej vyšiel a prípadne si aj hrkol vodku na oslávenie toho, že sa okúpal. Aké odpustenie hriechov? Odpusťte mi, ale k cirkvi nemá tento obrad žiadny vzťah."“
Podľa duchovného Georgija Mitrofanova: „"... pre drvivú väčšinu tých, ktorí prichádzajú do kostolov na vonkajší rituál zbožnosti, by som dokonca povedal, že krása je stále alfou a omegou cirkevného života. Načo sú napríklad tieto teologicky nezmyselné a morálne rúhavé krstové kúpania? V radoch týchto kúpajúcich sa nikoho takého nenájdete"“.
19. januára 2018 sa kyzylský a tuvinský biskup Feophan (Kim) ponoril do prieruby spolu s primátorom Tuvy Šolbanom Kara-oolom.
Svätenie vody.
Svätenie vody () je deň v ľudovom kalendári Slovanov pripadajúci na 6. (19.) január, ktorý je jedným z najväčších výročných sviatkov Slovanov. V tento deň sa končia Vianoce, prebieha svätenie vodných nádrží (napr. rybníkov), konajú sa ponárania a kúpania v prierube ľadu a začínajú sa prípravy na zimnú svadobnú sezónu.
Vo východoslovanskej tradícii sa jeho najdôležitejšou časťou javí večer pred samotným sviatkom. U južných Slovanov okrem tohto predvečera môžu byť sviatkami aj iné okolité dni, napr. deň Jána Krstiteľa pripadajúci na 7.(20.) január. Slovania verili, že sviatku dáva zvláštnu silu to, ak sú nádrže vody plné.
Najdôležitejšou udalosťou dňa sviatku je svätenie vody, preto sa v jednej z nádrží vody vyseká v ľade prieruba a kňaz vykoná svätenie vody. Na konci obradu sa ľudia modlia.

</doc>
<doc id="633189" url="https://sk.wikipedia.org/wiki?curid=633189" title="Starlink">
Starlink

Starlink je satelitná konštelácia pripravovaná spoločnosťou SpaceX. Mala by zahŕňať celkovo takmer 12 tisíc družíc, ktoré budú poskytovať širokopásmové pripojenie k internetu (satelitný internet). Celá konštelácia by mala byť dokončená do roku 2027.
Družice budú rozmiestnené na mnohých dráhach okolo Zeme v troch výškových pásmách. Rozmiestnené by mali byť takto: 7 518 vo výške asi 336 až , 1 584 vo výške asi a 2 825 satelitov vo výškach okolo . Pre pripojenie bude potrebný terminál asi o veľkosti škatule od pizze. SpaceX má zatiaľ u FCC podanú žiadosť o povolenie na prevádzku milióna týchto pozemných staníc.
FCC 19. decembra 2019 udelila súhlas na 72 obežných rovín vo výške 550 km s 22 satelitmi v každej.
SpaceX má v pláne ponúkať širokopásmové služby Starlink v USA a Kanade od polovice roku 2020 po vypustení 6 až 8 dávok satelitov a do konca budúceho roka celkom 24 štartov potrebných na dosiahnutie globálneho pokrytia.
Spoločnosť plánuje počas roka 2020 uskutočniť celkom 24 štartov, pričom produkuje priemerne 6 satelitov za deň. Taktiež plánuje satelity vynášať aj na vyvíjanej vesmírnej lodi Starship, ktorá je schopná naraz vyniesť až 400 satelitov.
Špecifikácie družíc.
Hmotnosť satelitu prvej dávky bola 227 kg. Satelity Starlink používajú ako pohon pre zvyšovanie obežnej dráhy a kontrolu polohy družice motor s Hallovým efektom s kryptónovým plynom. Motory Krypton Hall majú tendenciu vykazovať podstatne vyššiu eróziu trysky v porovnaní s podobným elektrickým pohonným systémom prevádzkovaným s xenónom, ale majú nižšie náklady na pohonné hmoty. 
Internetová prevádzka cez geostacionárny satelit má minimálnu teoretickú latenciu aspoň 477 ms (medzi užívateľskou a pozemnou bránou), ale v praxi majú súčasné satelity latencie 600 ms alebo viac. Satelity Starlink budú obiehať okolo 1/30 až 1/105 výšky geostacionárnej dráhy, a tak ponúkajú praktickejšiu latenciu Zem - satelit okolo 25 - 35 ms. Systém bude používať protokol peer-to-peer, ktorý sa považuje za „jednoduchší ako protokol IPv6“, ale bude tiež prirodzene zahŕňať šifrovanie typu end-to-end. 
Zoznam štartov.
22. februára 2018 14:17 GMT vyniesla SpaceX ako sekundárny náklad satelitu Paz dve skúšobné družice Tintin A a Tintin B.
Na 16. mája 2019 2:30 GMT bol pripravovaný let Starlink-0, počas ktorého mala byť vynesená prvá dávka 60 satelitov. Družice vyniesla raketa F9 Block 5 (B1049.3) z floridského Štartovacieho komplexu 40, pristátie prvého stupňa prebehlo na ASDS "Of Course I Still Love You". Štart bol najskôr odložený o deň kvôli počasiu, následne o ďalší týždeň kvôli aktualizácii softvéru vynášaných družíc. Družice boli úspešne vynesené 24. mája 2019 02:30 UTC, aj prvý stupeň opäť pristál. 
11. novembra 2019 14:56 UTC prebehol štart Falconu 9 B5 (B1048.4) Starlink-1 so 60 satelitmi verzia V1.0 o 260 kg hmotnosti zo Štartovacieho komplexu 40, pristátie prvého stupňa úspešne prebehlo na morskú plošinu "OCISLY". Satelity boli vynesené na orbitu vo výške 280 km. Odtiaľ vystúpili do výšky 350 km. 20 priamo pokračovalo do výšky 550 km. Po 40 dňoch ďalších 20 vystúpalo na 550 km, a po ďalších 40 dňoch posledných 20. Tým sa dostali do 3 navzájom pootočených rovín. Postaralo sa o to samovoľné stáčanie roviny obežnej dráhy okolo Zeme ((nodálna) precesia uzlov), ktoré je závislé od výšky.
7. januára 2020 02:19 UTC Falcon 9 B5 (B1049.4) úspešne vyniesol 60 satelitov misie Starlink-2 verzie V1.0 na obežnú dráhu. Prvý stupeň číslo B1049.4 úspešne pristál na morskej plošine "Of Course I Still Love You" v Atlantickom oceáne. Jeden satelit s názvom "DarkSat" je pokrytý experi bymentálnym náterom, ktorý by mal zredukovať množstvo odrazeného svetla na Zem, a tak eliminovať negatívny dopad na astronomické pozorovania. Avšak toto riešenie sa ukázalo ako nedostatočné.
29. januára 2020 14:06:49 UTC Falcon 9 B5 (B1051.3) úspešne vyniesol ďalších 60 satelitov misie Starlink-3 verzie V1.0 na obežnú dráhu. Prvý stupeň číslo B1051.3 úspešne pristál na morskej plošine "Of Course I Still Love You" v Atlantickom oceáne. Loď Ms. Tree zachytila ​​polovicu aerodynamického krytu. Lodi Ms. Chief sa polovicu krytu chytiť nepodarilo.
17. februára 2020 15:05 UTC raketa Falcon 9 B5 (B1056.4) z floridského Štartovacieho komplexu 40 opäť úspešne vyniesla 60 satelitov misie Starlink-4 verzie V1.0 na obežnú dráhu. Odtiaľ vystúpili do výšky 550 km. Prvý stupeň číslo B1056.4 úspešne pristál na morskej plošine "Of Course I Still Love You" v Atlantickom oceáne.
18. marca 2020 12:16:39 UTC raketa Falcon 9 B5 (B1048.5) z floridského Štartovacieho komplexu 39 úspešne vyniesla 60 satelitov misie Starlink-5 verzie V1.0 na obežnú dráhu. Odtiaľ vystúpili do výšky 550 km. Prvý stupeň číslo B1048.5 opäť úspešne pristál na morskej plošine "Of Course I Still Love You" v Atlantickom oceáne.
22. apríla 2020 19:30:30 UTC raketa Falcon 9 B5 (B1051.4) z floridského Štartovacieho komplexu 39 úspešne vyniesla 60 satelitov misie Starlink-6 verzie V1.0 na obežnú dráhu. Odtiaľ vystúpili do výšky 550 km. Prvý stupeň číslo B1051.4 úspešne pristál na morskej plošine "Of Course I Still Love You" v Atlantickom oceáne.
4. júna 2020 01:25 UTC raketa Falcon 9 B5 (B1049.5) z floridského Štartovacieho komplexu 40 úspešne vyniesla 60 satelitov misie Starlink-7 verzie V1.0 na obežnú dráhu. Prvý stupeň číslo B1049.5 úspešne pristál na morskej plošine "Just Read the Instructions" v Atlantickom oceáne. Jeden satelit je vybavený clonou ("VisorSat"), ktorá má znížiť množstvo odrazeného svetla na Zem. Tým sa otestuje, či takéto riešenie zníži negatívny dopad na astronomické pozorovania. 
13. júna 2020 09:21:18 UTC boli vynesené satelity misie Starlink-8. Ako prídavný náklad raketa niesla aj ďalšie 3 satelity (Planet Labs, SkySats 16-18), ktoré budú slúžiť na pozorovanie Zeme. 
7. augusta 2020 5:12:05 UTC boli vynesené satelity misie Starlink-9. Všetky sú vybavené clonou "(VisorSat)", ktorá bráni odrazu svetla na Zem. Ako prídavný náklad raketa niesla aj ďalšie 2 satelity (BlackSky, Global 5, Global 6), ktoré budú slúžiť na pozorovanie Zeme. 
V auguste 2020 boli vynesené aj satelity misie Starlink-10. Raketa Falcon 9 niesla aj ďalšie 3 satelity (Planet Labs, SkySats 19-21) ako prídavný náklad, ktoré slúžia na pozorovanie Zeme. 
Po štarte 27. februára 2023 bolo vypustených 21 nových satelitov. Podľa analýzy astronóma Jonathana McDowella, ktorý použil údaje spoločnosti SpaceX a amerických vesmírnych síl, sa tak celkový počet aktívnych satelitov Starlink zvýšil na 3 660, čo predstavuje približne 50 % z takmer 7 300 aktívnych satelitov na obežnej dráhe. 
Podľa dodatku k technickým informáciám z 30. augusta 2019 má byť vo výške 550 km 72 rovín s 22 satelitmi. FCC 19. decembra 2019 72 rovín odsúhlasila.

</doc>
<doc id="633190" url="https://sk.wikipedia.org/wiki?curid=633190" title="Eurowings">
Eurowings

Eurowings GmbH je nemecká nízkonákladová letecká spoločnosť so sídlom v Düsseldorfe. Je vlastnená skupinou Lufthansa. Základne má v mestách ako – Berlín, Kolín/Bonn, Düsseldorf, Hamburg, Viedeň, Hannover, Salzburg, Mníchov a Stuttgart. Obsluhuje najmä európske destinácie, no jej diaľkové linky vedú aj do Ázie a Severnej Ameriky. Spoločnosť bola založená 1. februára 1993 a jej prvý let sa konal presne o rok neskôr. "Germanwings" bola prvá európska nízkonákladová letecká spoločnosť v Európe, ktorá začala okrem priamych letov ponúkať aj prípoje (prestupy).
Spoločnosť bola do roku 2014 súčasťou skupiny "Lufthansa Regional". V tom čase začala spoločnosť pracovať pod menom "Germanwings". Na jar roku 2015 začala spoločnosť prevádzkovať diaľkové lety s Airbusom A330-200. V roku 2015 začalo aj postupné zlučovanie "Germanwings" so spoločnosťou Eurowings.
Pôsobenie na Slovensku.
Košice.
Spojenie s Düsseldorfom a Mníchovom bolo výsledkom internetového hlasovania súťaže spoločnosti Eurowings v rámci kampane "„Vote and Fly!“", ciže "„Hlasuj a leť!“". Do Düsseldorfu sa lietalo štyrikrát týždenne s odletom z Košíc v pondelok, stredu, piatok a nedeľu popoludní lietadlom typu Q400 s kapacitou 76 sedadiel.
Linka do Mníchova je prevádzkovaná dvakrát týždenne, a to v piatok a v nedeľu s odletom z Košíc vo večerných hodinách lietadlom typu Airbus A320 s kapacitou 150 sedadiel.
Z Košíc do Nemecka a späť sa nelieta od apríla do septembra 2019. Spoločnosť Eurowings nečakane zastavila prevádzku týchto liniek a vyradila ich z letného letového poriadku Letiska Košice. No po skončení leta si cestujúci už teraz vedia zakúpiť letenky v zimnom letovom poriadku 2019/2020.
Flotila.
Od mája 2019 flotila Eurowings pozostáva z týchto lietadiel.

</doc>
<doc id="633194" url="https://sk.wikipedia.org/wiki?curid=633194" title="Fortuna liga 2019/2020">
Fortuna liga 2019/2020

Fortuna liga 2019/2020 bol 27. ročník najvyššej futbalovej súťaže na Slovensku. Titul obhajoval ŠK Slovan Bratislava. Nováčikom bol FK Pohronie.
Víťazom sa stal úspešný obhajca titulu ŠK Slovan Bratislava, ktorý si tak vybojoval aj miestenku v predkolách Ligy majstrov. Miestenku v predkolách Európskej ligy si vybojovali MŠK Žilina, FC DAC 1904 Dunajská Streda a MFK Ružomberok. Baráž o udržanie si zahral FC Nitra s druholigovým FK Dubnica nad Váhom. Po prvom zápase bez gólov sa Nitre podarilo zachrániť, keď doma zdolala Dubnicu 3–0.
Nadstavbová časť.
Dopad pandémie koronavírusu na nadstavbovú časť.
Z dôvodu pandémie koronavírusu bola nadstavbová časť Fortuna ligy skrátená z 10-kolového formátu na 5 kôl. Zápasy sa odohrali v termínoch od 13. júna do 11. júla. Jediná zmena v tabuľke bola, že tím na poslednom mieste nezostúpil do 2. ligy, ale odohral barážové stretnutie (2 zápasy, doma/vonku) s víťazom 2. ligy. Víťaz baráže hral v budúcej sezóne Fortuna ligu, porazený 2. ligu.
Sponzori a televízne práva.
Sponzori.
Hlavným oficiálnym sponzorom Fortuna ligy počas sezóny 2019/20 bola stávková kancelária FORTUNA. Oficiálnym dodávateľom lôpt na zápasy bola spoločnosť Adidas.
Televízne práva.
Fortuna ligu počas sezóny 2019/20 vysielala verejnoprávna televízia RTVS a televízia od spoločnosti Orange, Orange Šport. Každý jeden zápas bolo zároveň možné zadarmo sledovať aj prostredníctvom internetovej televízie Huste.tv, patriacej pod televíziu JOJ.

</doc>
<doc id="633223" url="https://sk.wikipedia.org/wiki?curid=633223" title="ŠŠK Prešov">
ŠŠK Prešov

 
ŠŠK Prešov (celý názov: "Školský športový klub Prešov") je slovenský ženský hádzanársky klub z Prešova. Vznikol v roku 2005 ako oddiel hádzanej, ktorý neskôr prešiel niekoľkými názvami. ŠŠK je účastníkom najvyššej domácej súťaže, do ktorej vstúpil v roku 2014 po tom, čo bolo jeho zaradenie do druhej najvyššej slovenskej súťaže odmietnuté ostatnými prvoligovývi klubmi. Svoje zápasy hrá v športovej hale H.A. s kapacitou 1 455 divákov. Najväčší úspech dosiahol v sezóne 2018/19, keď sa stal vicemajstrom krajiny. Klub má okrem seniorského tímu aj dorastenecké, žiacke a prípravkárské oddiely.

</doc>
<doc id="633224" url="https://sk.wikipedia.org/wiki?curid=633224" title="Who They Are">
Who They Are

„Who They Are“ je tretia skladba z albumu "Beyond Hell / Above Heaven" dánskej heavy metalovej skupiny Volbeat. Bola vydaná 10. septembra 2010.
Je to jedna z metalových skladieb skupiny s veľmi temnými textami, ktoré sa ťažko vysvetľujú.
Text.
Táto skladba je o duchoch, ktorí v rýchlosti svetla navštevujú Zem a dávajú ľuďom náznak toho, o čo by sa mali starať, skôr než zničia všetko pred sebou.

</doc>
<doc id="633225" url="https://sk.wikipedia.org/wiki?curid=633225" title="Bemaco ŠŠK SLŠ Prešov">
Bemaco ŠŠK SLŠ Prešov



</doc>
<doc id="633227" url="https://sk.wikipedia.org/wiki?curid=633227" title="Vysílač Hády">
Vysílač Hády

Vysílač Hády alebo sa nachádza na 424 m vysokom vrchu rovnakého mena. Objekt zabezpečuje distribúciu rozhlasového a televízneho signálu pre mesto Brno a jeho blízke okolie a je využívaný ako dôležitý retranslačný uzol.
Polohopis.
Vrch sa nachádza na južnom výbežku Moravského krasu, nad mestskou časťou Brno-Líšeň, v katastrálnom území obce Kanice. Vrch s vysielačom je vzdialený cca severovýchodne od centra Brna a je viditeľný z veľkej časti juhomoravskej metropoly.
História.
Projekt železobetónovej veže pre účel šírenia televízneho signálu bol predstavený v roku 1961, samotná výstavba bola realizovaná národným podnikom „Pozemní stavby Brno“ v rokoch 1963-64. Veža s výškou 50 m je vybavená vnútorným schodišťom a bola dokončená a spustená do prevádzky 30. marca 1964, dlhé roky však išlo o vojenský objekt. Vo vrchnej časti je vybavená trojicou prstencových plošín, ktoré sú využívané na diaľkový prenos signálu retranslačnej siete, no i umiestnenie ďalších antén. Nosná konštrukcia antén je upevnená na veži, čím zvyšuje jej výšku na približne 80 metrov. K televíznemu pribudol časom i rozhlasový signál a o niečo neskôr začal vysielač šíriť aj signál digitálnej televízie.
Vysielanie.
V súčasnej dobe (2023) je možné z vysielača prijímať:
Digitálne rozhlasové vysielanie (DAB+).
Multiplex vysiela na frekvencii 12D s výkonom 5 kW, vďaka čomu pokrýva široké okolie s presahom na Slovensko.
Najbližšie vysielače.
Najbližšie okolité výkonné vysielače a vzdialenosť k nim:
Prístup.
K veži na vrch Hády vedie žltá turistická trasa z rázcestia na Veľkej Klajdovke na severnom okraji miestnej časti Brno-Líšeň. Prístup je možný aj po asfaltovej ceste, odbočujúcej z cesty Líšeň – Ochoz.

</doc>
<doc id="633229" url="https://sk.wikipedia.org/wiki?curid=633229" title="František Kalesný">
František Kalesný

František Kalesný môže byť:

</doc>
<doc id="633230" url="https://sk.wikipedia.org/wiki?curid=633230" title="Králiček">
Králiček

Králiček môže byť:

</doc>
<doc id="633233" url="https://sk.wikipedia.org/wiki?curid=633233" title="Zoznam europoslancov SR (2019 – 2024)">
Zoznam europoslancov SR (2019 – 2024)

Toto je zoznam slovenských europoslancov vo funkčnom období 2019 – 2024 zvolených vo voľbách do Európskeho parlamentu v roku 2019. 
Slovensko má v tomto funkčnom období 14 europoslancov. 14. kreslo bolo obsadené po odchode Spojeného kráľovstva z Európskej únie.
Výsledky volieb.
Voľby do Európskeho parlamentu sa konali v sobotu 25. mája 2019. 
Politická príslušnosť.
Zvolení poslanci a ich politická príslušnosť na Slovensku a v rámci politických skupín Európskom parlamente:
Monika Flašíková-Beňová je europoslankyňou kontinuálne už štvrté volebné obdobie od roku 2004, teda od vstupu Slovenska do EÚ.
Členstvo v predsedníctve.
Je zvykom, že Európsky parlament v polovici svojho funkčného obdobia mení svoje vedenie. Pri tejto príležitosti bol Michal Šimečka 18. januára 2022 zvolený do funkcie jedného zo štrnástich podpredsedov Európskeho parlamentu. Stal sa tak vôbec prvým Slovákom na tomto poste.
Po parlamentných voľbách v Slovenskej republike Michal Šimečka na post podpredsedu Európskeho parlamentu rezignoval. Svojej funkcie sa vzdal k 17. októbru 2023, keď svoju rezignáciu oznámil predsedníčke Európskeho parlamentu Roberte Metsolovej.
Za nového podpredsedu Európskeho parlamentu bol politickou frakciou Obnovme Európu ako jediný kandidát navrhnutý Martin Hojsík. V aklamačnej voľbe získal masívnu podporu naprieč politickým spektrom, keď ho podporilo celé plénum, nikto jeho zvolenie nenamietal. Od 18. októbra 2023 sa tak stal novým podpredsedom Európskeho parlamentu.
Monika Flašíková-Beňová bola v júli 2019 zvolená do funkcie kvestorky Európskeho parlamentu. 
Svoju funkciu obhájila aj v novej voľbe predsedníctva v polovici jeho funkčného obdobia.
Brexitový mandát.
V súvislosti s očakávaným vystúpením Spojeného kráľovstva z Európskej únie, pre ktorý sa vžil skrátený názov "brexit", poslanci Európskeho parlamentu rozhodli o prerozdelení časti uvoľnených mandátov po britských europoslancoch medzi ostatné členské krajiny. Slovensku bol týmto pridelený ešte jeden poslanecký mandát, čím stúpol ich celkový počet z 13 na 14. Na základe tejto zmeny si občania Slovenska vo voľbách do Európskeho parlamentu v roku 2019 priamo zvolili všetkých 14 europoslancov. Časový nesúlad medzi začiatkom plynutia mandátu v novom volebnom období a termínu brexitu bol na základe novely príslušného zákona vyriešený určením tkz. brexitového mandátu. Poslancovi, ktorý vo voľbách získal brexitový mandát, bol tento pridelený až bezprostredne po vystúpení Spojeného kráľovstva z Európskej únie. 
Komu zo zvolených europoslancov pripadne brexitový mandát je, podľa novely zákona predloženej ministerkou vnútra Denisou Sakovou, definovaný ako ten "„zvolený kandidát tej politickej strany alebo koalície, ktorá vykázala najmenší zostatok delenia“". Podľa platného zákona sa rozdelenie mandátov na základe získaných hlasov voličov uskutočňuje v dvoch kolách. Uplatnením tohto postupu pripadol brexitový mandát strane KDH, ktorá mala najmenší zvyšok po delení. Stalo sa tak napriek tomu, že KDH získalo vo voľbách väčšiu podporu voličov ako SaS. 
Politická strana KDH vnímala určenie ich druhého získaného mandátu za brexitový ako nespravodlivé, nakoľko strana SaS s nižším percentuálnym volebným ziskom nadobudla dva poslanecké mandáty ihneď. Podali preto sťažnosť na Ústavný súd. Europslankyňa Miriam Lexmann pociťuje aj osobné znevýhodnenie v tom, že dostala na výber iba z piatich výborov, v ktorých môže pôsobiť. Voľné miesto v podvýbore pre bezpečnosť, kde by sa chcela venovať problematike kybernetickej bezpečnosti, jej frakcii po brexite nepripadlo. 
Náhradníčka.
Katarína Roth Neveďalová získala mandát po zosnulom poslancovi Miroslavovi Čížovi. Podľa pravidiel europarlamentu mandát europoslanca po jeho smrti neprepadá. Na uprázdnené miesto nastupuje náhradník tej istej politickej strany alebo koalície podľa poradia, v akom bol uvedený na kandidátnej listine. Ak boli na hlasovacom lístku uplatnené prednostné hlasy, nastupuje kandidát, ktorý získal potrebný počet prednostných hlasov. Náhradník má právo mandát neprebrať, v takom prípade mandát prináleží ďalšiemu kandidátovi v poradí.

</doc>
<doc id="633244" url="https://sk.wikipedia.org/wiki?curid=633244" title="Emyháza">
Emyháza



</doc>
<doc id="633254" url="https://sk.wikipedia.org/wiki?curid=633254" title="Helský polostrov">
Helský polostrov

Helský polostrov (iné názvy: Polostrov Hel, Helská kosa, Hel; , ) je 35 kilometrov dlhý pieskový polostrov v severnom Poľsku oddeľujúci Puckú zátoku od otvoreného Baltiku. Nachádza sa v Puckom okrese v Pomoranskom vojvodstve.
Názov.
Meno polostrova pochádza pravdepodobne z starého poľského slova „hyl/hel“ znamenajúceho prázdne, vystavené miesto.
Geografia.
Šírka polostrova sa pohybuje od približne 300 m v blízkosti Juraty, cez 100 m v najužšej časti až po 3 km na špičke.
Dejiny.
Prvá zmienka o Helskom polostrove pochádza z dánskeho dokumentu okolo roku 1198.
Pokiaľ ide o mesto, dánske kroniky z roku 1219 rozprávajú o osade s mestskými výsadami podľa lübeckého práva za vlády pomoranského kniežaťa Świętopełka II. V roku 1308-1309 bol Hel obsadený rádom nemeckých rytierov. Nemeckí rytieri pravdepodobne zničili všetky dokumenty súvisiace s vlastníctvom Helu pomoranským vojvodom. V roku 1351 vzniklo Bratstvo sv. Kataríny. V 1378 veľmajster Rádu, Winrich von Kniprode, potvrdil mestu Hel mestské práva. V tom čase obyvatelia hlavne rybárčili a ostatné suroviny boli prinášané z neďalekých miest. V meste boli tiež krčmy, pretože rybári z rôznych miest navštevovali mesto. Oblasť bola výborným útočiskom pre rôzne druhy hrdlorezov. V roku 1417 bol v Novom Hele (nachádzajúci sa 1,5 kilometrov na východ od starého) postavený kostol sv. Petra, ochrancu rybárov.

</doc>
<doc id="633255" url="https://sk.wikipedia.org/wiki?curid=633255" title="J. Cole">
J. Cole

Jermaine Lamarr Cole (* 28. január 1985, Frankfurt nad Mohanom, Nemecko), známy pod umeleckým menom J. Cole, je americký reper, spevák, skladateľ a hudobný producent. Je zakladateľom hudobného vydavateľstva Dreamville Records.
Diskografia.
Štúdiové albumy
Turné.
Ako vedúci umelec
Ako spolu-umelec
Ako predskokan

</doc>
<doc id="633256" url="https://sk.wikipedia.org/wiki?curid=633256" title="Helská kosa">
Helská kosa



</doc>
<doc id="633259" url="https://sk.wikipedia.org/wiki?curid=633259" title="Baltik">
Baltik



</doc>
<doc id="633264" url="https://sk.wikipedia.org/wiki?curid=633264" title="Polostrov Hel">
Polostrov Hel



</doc>
<doc id="633271" url="https://sk.wikipedia.org/wiki?curid=633271" title="Voľby do Európskeho parlamentu v roku 2019">
Voľby do Európskeho parlamentu v roku 2019

Voľby do Európskeho parlamentu sa konali od 23. do 26. mája 2019. Boli 9. v poradí od roku 1979. Volilo sa 751 poslancov Európskeho parlamentu zastupujúcich 512 miliónov ľudí z 28 členských štátov Európskej únie. Stredo-ľavicové a stredo-pravicové strany utrpeli straty v mandátoch, pretože environmentálne, proeurópske liberálne a krajne pravicové strany boli viac volené.
Voľby v členských štátoch.
Slovensko.
Na Slovensku prebiehali voľby 25. mája 2019. Volebné miestnosti boli otvorené od 7:00 do 22:00. Slovensko si v roku 2019 vyberalo 14 europoslancov.

</doc>
<doc id="633272" url="https://sk.wikipedia.org/wiki?curid=633272" title="Letisko Londýn-Southend">
Letisko Londýn-Southend

Letisko Londýn-Southend (; IATA: SEN, ICAO: EGMC) je medzinárodné letisko v okrese Rochford v Essexe, Anglicko, približne 58 km od centra Londýna.
Od šesťdesiatych rokov až do konca sedemdesiatych rokov minulého storočia bol Southend londýnske tretie najrušnejšie letisko, no následne ho predbiehalo letisko v samotnom Londýne. Po jeho odkúpení spoločnosťou "Stobart Group" v roku 2008, program následného rozvoja letiska priniesol nový terminál a riadiacu vežu, rozšírenú dráhu, a pripojenie do centra Londýna prostredníctvom pravidelnej železničnej dopravy medzi "Liverpool Street Station" a letiskovou stanicou "Southend" na linke "Shenfield – Southend", pokračujúcej smerom k "Southend Victoria".
EasyJet začalo prevádzkovať služby otvorením základne v Southende v apríli 2012 a írsky dopravca Aer Lingus Regional začal pravidelné lety do Dublinu v máji, čo viedlo k rýchlemu nárastu počtu cestujúcich v priebehu roka 2012, s 721 661 pasažiermi využívajúcimi letisko v tomto roku, 969 912 v roku 2013 a 1 102 358 v roku 2014. V nasledujúcom roku došlo k poklesu na 900 648 a opäť na 874 549 v roku 2016, pričom v roku 2017 došlo k nárastu počtu cestujúcich o viac ako 25% na 1 095 914. Prevádzkovateľ letiska dúfa, že do roku 2020 zvýši počet cestujúcich na 2 milióny ročne. Letisko Southend zaznamenalo v roku 2018 nárast o takmer 400 000 cestujúcich v porovnaní s predchádzajúcim rokom, pričom letisko využilo až 1,4 milióna cestujúcich, čo je najvyšší ročný súčet.

</doc>
<doc id="633275" url="https://sk.wikipedia.org/wiki?curid=633275" title="HK Sokol RMK Bánovce nad Bebravou">
HK Sokol RMK Bánovce nad Bebravou

 
HK Sokol RMK Bánovce nad Bebravou (celý názov: "Hádzanársky klub Sokol RMK Bánovce nad Bebravou") je slovenský ženský hádzanársky klub z mesta Bánovce nad Bebravou. Vznikol v roku 1960 ako oddiel hádzanej v športovom klube TJ Iskra Zornica Bánovce nad Bebravou. Klub má okrem seniorského tímu aj dorastenecké, žiacke a prípravkárské oddiely. Družstvo žien je účastníkom najvyššej domácej súťaže, do ktorej vstúpil v roku 2017 ako víťaz 1.ligy. Jeho najväčší úspech je niekoľkonásobná kvalifikácia do najvyššej súťaže. 
V roku 2008 vznikol v meste nový hádzanársky klubBHK Gabor Bánovce nad Bebravou, do ktorého prešla väčšina hráčok vtedajšieho seniorského družstva i mládežnícke tímy. Klub však v roku 2011 ukončil činnosť a klub Sokola Gabor začal opäť hrať v súťaži žien až v sezóne 2012/13.
Sezóny.
Družstvo žien dosiahlo v 80. rokoch v "Slovenskej národnej lige" (najvyššia hádzanárska súťaž na Slovensku a druhá najvyššia v Česko-Slovensku) 5-krát umiestnenie do 3. miesta:

</doc>
<doc id="633277" url="https://sk.wikipedia.org/wiki?curid=633277" title="Jednota Sokol Gabor Bánovce nad Bebravou">
Jednota Sokol Gabor Bánovce nad Bebravou



</doc>
<doc id="633280" url="https://sk.wikipedia.org/wiki?curid=633280" title="Chočské podhorie">
Chočské podhorie

Chočské podhorie je geomorfologickou časťou Liptovskej kotliny. Zaberá pás územia na severozápad od Liptovskej Mary, severovýchodne od Ružomberka.
Polohopis.
Územie sa nachádza v západnej polovici Podtatranskej kotliny, na severozápadnom okraji podcelku Liptovská kotlina. Zjednodušene možno územie Chočského podhoria vymedziť údoliami Likavky na západe, Váhu na juhu a Kvačianky a Suchého potoka na východe. Na východe a juhu nadväzuje Liptovská kotlina časťami Matiašovské háje, Smrečianska pahorkatina a Liptovské nivy. V blízkosti Ružomberka susedí Šípska Fatra, podcelok Veľkej Fatry a severný okraj vymedzuje úpätie Chočských vrchov a ich častí Choč, Sielnické vrchy a Prosečné. Na severovýchode sa Chočského podhoria krátkym úsekom dotýka Sivý vrch, geomorfologická časť Tatier. 
Zo severne situovaných Západných Tatier a Chočských vrchov tečú do Liptovskej kotliny viaceré vodné toky, z nich najvýznamnejšie sú Likavka, Teplianka, Sestrč a Kvačianka. Všetky ústia do rieky Váh, ktorej povodiu toto územie patrí. Východným okrajom vedie cesta II/584 (Liptovský Mikuláš – Zuberec), juhozápadnou časťou sa buduje diaľnica D1.
Ochrana územia.
Severozápadná časť Liptovskej kotliny leží mimo ochranného pásma, či priamo územia Tatranského národného parku, ktorého okraj vedie hranicou časti Sivý vrch. Osobitne chránenými lokalitami sú chránený areál Sielnický borovicový háj, prírodná pamiatka Bešeňovské travertíny, Lúčanské travertíny a Skalná päsť, národná prírodná pamiatka Lúčanský vodopád a Liskovská jaskyňa, prírodná rezervácia Mohylky a Turícke dubiny. Severného okraja sa dotýka národná prírodná rezervácia Suchá dolina, Kvačianska dolina a Prosiecka dolina.
Turizmus.
Atraktivitu tejto časti Liptovskej kotliny dáva široká paleta prírodných i historických zaujímavostí, ako aj blízkosť pútavých turistických cieľov. Medzi najnavštevovanejšie lokality v Chočskom podhorí patrí Liptovský a Likavský hrad, Archeoskanzen Havránok či Liskovská jaskyňa. Z prírodných lákadiel dominuje okolie kúpeľov Lúčky a susedné tiesňavy Suchej, Kvačianskej a Prosieckej doliny. 

</doc>
<doc id="633281" url="https://sk.wikipedia.org/wiki?curid=633281" title="Havária vrtuľníka Mil Mi-8 v Bratislave">
Havária vrtuľníka Mil Mi-8 v Bratislave

Havária vrtuľníka Mil Mi-8 sa stala 20. októbra 1977 neďaleko letiska Bratislava – Ivánka. Zahynula trojčlenná posádka, lekár a manželka vtedajšieho československého prezidenta Gustáva Husáka Viera Husáková.
Predohra nehody.
Prezidentova manželka Viera Husáková si v Bardejovských kúpeľoch 20. októbra 1977 zlomila ruku. Požiadala bardejovských kúpeľných lekárov, aby informovali profesora MUDr. Pavla Nováka, lekára SANOPS Bratislava (štátne sanatórium pre komunistické nomenklatúrne kádre a ich rodinných príslušníkov), ktorý jej už podobné zranenie liečil. Ten sa rozhodol, že priletí do Bardejova prezidentovu manželku ošetriť. Rozbehlo sa rokovanie s letkou federálneho ministerstva vnútra v Bratislave. Krátko pred pol štvrtou popoludní odštartoval z bratislavského letiska vrtuľník Mil Mi-8 s jednou z najlepších posádok. Vo vrtuľníku bol aj profesor Novák. Okolo piatej popoludní pristal vrtuľník v Bardejove. Posádku tvorili kapitán letu Milan Fabík, druhý pilot František Mihalík a palubný mechanik Samuel Ďurč. Riaditeľ kúpeľov rátal s tým, že všetci tam prespia, a to aj v tom prípade, že nepresvedčí profesora, aby ošetril prominentnú pacientku priamo v bardejovskej nemocnici. Profesor Novák sa nedal presvedčiť a neústupne trval na prevoze do SANOPSu. Argumentoval, tým, že ráno má dôležité operácie a že nemá so sebou osobné potreby. „Hovoril som s majorom Fabíkom, ktorý bol prvým pilotom, či nemôžu odletieť až na druhý deň. Bola už tma. On však tvrdil, že musí letieť v každom prípade ešte dnes“, spomínal poručík Jozef Jaslovský, osobný strážca Viery Husákovej. Kapitán vrtuľníka, major Milan Fabík ho v zapätí požiadal, aby telefonicky oznámil na vojenské letisko v Košiciach plánovaný let jeho vrtuľníka do Popradu.
Od pristátia v Bardejove neuplynula ani pol hodina a vrtuľník bol opäť vo vzduchu. Viezol prominentnú osobu – manželku prezidenta. Letel aj napriek tomu, že počasie nebolo ideálne a po zotmení sa dalo letieť iba podľa prístrojov. Medzipristátie v Poprade bolo len na doplnenie paliva. Potom okamžite vrtuľník vzlietol a pokračoval do Bratislavy. Medzitým sa v Bratislave zhoršilo počasie. Dráhová dohľadnosť na letisku v Ivanke klesla na 50 metrov a vertikálna dokonca na 30 m. Všetky pravidelné lety boli zrušené a letisko nepovolilo žiadne štarty a pristátia. Aj preto tri linky ČSA, ktoré mali v tom čase pristáť v Bratislave boli odklonené na náhradné letiská. Posádka bola o nepriaznivých podmienkach informovaná. Odmietla však ponuku na pristátie v Piešťanoch. Riadiaci letovej prevádzky všetko nechal na rozhodnutie posádke vrtuľníka.
Situácia pred haváriou.
Zostup na letisko bol vedený podľa OSP (let na vzdialenú a blízku rádiostanicu). Pred pol ôsmou večer bolo počuť nad letiskom zvuk letiaceho stroja. V zapätí sa však stratil. Posádka opakovala priblíženie. Pilot nedodržal stanovený uhol zostupu. Nedodržal predpísanú výšku. Riadiaci pristávania upozorňoval posádku, ale len tak nezáväzne akoby o nič nešlo. V konečnom štádiu priblíženia mal vrtuľník rýchlosť 60 km/hod. Posádka žiadala stlmiť navádzacie svetlá. Boli stlmené. Vzápätí sa posádka ozvala: „To je veľa, to je veľa“. A potom celkom stíchla.
Spomienky svedka nehody.
Ivanský rodák Ing. Ladislav Roller pracoval v tom čase ako technik letky Ministerstva vnútra SSR a na udalosť si spomínal takto:
„Letcov, ktorí absolvovali spomínaný let, som veľmi dobre poznal. Veliteľ bol suverén, špičkový pilot, ktorý robil veci naplno a rád riskoval. Aj mi pri futbale zlomil palec... Bol expertom na lietanie v horách. Hovorilo sa o ňom, že keď sa zabije, tak v Tatrách, pretože tam predvádzal kúsky, ktoré iní nedokázali. Jeden vrtuľník Mi 8 dokonca v Nízkych Tatrách potopil, keď s ním sadol na zamrznuté Vrbické pleso a ľad sa preboril. Sovieti ho potom ťažkým vrtuľníkom vyťahovali...
V deň odletu na osudnú cestu som sledoval jeho odlet a večer v absolútnej hmle som s manželkou (bývali sme blízko dráhy) počul zvuk motorov, ktoré som vedel identifikovať ako zvuk Mi 8. Veľmi som sa čudoval, že niekto v takomto zlom počasí letí. Ráno po príchode do práce som sa dopočul o podrobnostiach. Službukonajúci technici po strate spojenia s vrtuľníkom nasadli do vozidla Škoda 1203 a pri stiahnutých oknách a vystrčených hlavách, aby vôbec videli okraje dráhy, ho išli hľadať. Asi po trištvrte hodiny pátrania zacítili zápach leteckého petroleja, proti vetru postupovali za ním a po 60 metroch od okraja dráhy prišli k troskám. Vzápätí sa začala záchranná akcia a vyšetrovanie.
V priebehu dňa sme identifikovali a označovali trosky, aby sa mohli zdokumentovať. Vrak následne previezli do hangára. Jedným z momentov vyšetrovania bola potreba fyzicky dokázať, kto vrtuľník riadil. Vyšetrovatelia odrezali páky ručného a nožného riadenia pre snímanie odtlačkov prstov. Ja som si pri odpájaní batérií všimol nad miestom hlavného pilota zachytené, vytrhnuté vlnené nite zo svetra. Podľa nich sa potvrdilo, že vrtuľník riadil veliteľ lietadla.“
Trosky boli nájdené 300 metrov pred prahom dráhy. Podľa účinku dotyku so zemou na drak je možné usúdiť, že vrtuľník mal vysokú rýchlosť. Posádka bola zo stroja katapultovaná. Našli ju až po 50 minútach.
Zo záverečnej správy o vyšetrovaní nehody.
Let vzhľadom ku geografickému západu slnka a poveternostným podmienkam, najmä spiatočný let s cieľovým letiskom Bratislava, nemal byť uskutočnený. Let v daných podmienkach bol motivovaný tým, že bol označovaný ako sanitárny na záchranu ľudského života váženej a významnej osoby. Na tomto základe sa veliteľ posádky na letisku v Poprade rozhodol pokračovať v lete do Bratislavy.
Na letisku v Bratislave boli v tej dobe tieto poveternostné podmienky: vietor 180°/lm/s, dráhová dohľadnosť 50 m, vertikálna dohľadnosť 30 m, teplota 4°C a rosný bod 4°C. S týmto postupom súhlasili i orgány letového riadenia ACC a APP Bratislava. Po dohovore s posádkou vrtuľníka urobili priblíženie na pristátie s pomocou OSP A RSP.
Príčina leteckej nehody bola v tom, že vrtuľník sa v zložitých poveternostných podmienkach pri pristávacom manévri v blízkosti letiska dostal do kukuričného poľa, kde sa vytvoril zo zvyškov kukurice a prachu mrak. Preto posádka stratila kontakt s navádzacími svetelnými bodmi a stratila priestorovú orientáciu. To pilot vrtuľníka nemohol predvídať. Na tomto základe došlo k havarijnej situácii, ktorú posádka nemohla úspešne vyriešiť. Spis o havárii bol odtajnený v roku 1999.
V hangári boli trosky asi rok, potom ich armáda odviezla na Záhorie, kde ich na osobnú žiadosť prezidenta Gustáva Husáka vo vykopanej jame zaliali napalmom, spálili a zahrabali.

</doc>
<doc id="633290" url="https://sk.wikipedia.org/wiki?curid=633290" title="Takar">
Takar



</doc>
<doc id="633291" url="https://sk.wikipedia.org/wiki?curid=633291" title="Africký mravenčiar">
Africký mravenčiar



</doc>
<doc id="633292" url="https://sk.wikipedia.org/wiki?curid=633292" title="Orycteropus afer">
Orycteropus afer



</doc>
<doc id="633295" url="https://sk.wikipedia.org/wiki?curid=633295" title="Sedadlo (automobil)">
Sedadlo (automobil)

Sedadlo (iné názvy: automobilové sedadlo, sedadlo automobilu, neformálne autosedadlo) je časť interiéru vozidla určená na sedenie (v užšom zmysle len jedného dospelého) cestujúceho; podopiera jeho telo a prenáša prevažnú časť tiaže v dôsledku hmotnosti jeho tela.
Väčšina sedadiel v automobiloch je vyrobená z odolného materiálu, aby vydržali dlhodobé používanie. Najbežnejším materiálom je polyester.
Druhy sedadiel automobilov.
Hlavné typy sedadiel automobilov sú:
Sklápacie sedadlá.
Rané cestovné automobily mali sklápacie pomocné sedadlá na zvýšenie kapacity pre cestujúcich. Niektoré automobily boli k dispozícii s vonkajším núdzovým sedadlom, ktoré po vyklopení malé podobu čalúneného sedadla pre jedného alebo dvoch cestujúcich. 
Niektoré sedany majú sklopné zadné sedadlá na získanie nákladného priestoru. Sklápacie sedadlo predného spolujazdca využíva napr. Chrysler PT Cruiser, čím umožňuje vytvoriť vo vnútri vozidla dlhšiu ložnú plochu. 
Ergonómia.
Nastaviteľné mechanizmy na sedadlách umožňujú užívateľovi zmeniť tvar i sklon operadla sedadla v bedrovej oblasti, prípadne upraviť výšku sedadla či hlavovej opierky. Moderné sedadlá sú koncipované tak, aby redukovali tlak na stavce chrbtice a nespôsobovali nadmerné zaťaženie posádky pri dlhších trasách. Zvýšenú ochranu poskytujú aj sedadlá s výrazným bočným vedení, (tzv. športové sedadlá, resp. „škrupinky“), ktoré však sťažujú nastupovanie a vystupovane z vozidla. Špeciálnu kategóriu tvoria detské zadržiavacie zariadenia, ktoré sa používajú pri preprave detí a do vozidla sa upevňujú pomocou bezpečnostných pásov.
Bezpečnosť.
Národný zákon o bezpečnosti dopravy a motorových vozidlách, prijatý v USA v roku 1966, zaviedol štandardy pevnosti automobilových sedadiel. Zahŕňali požiadavky na správne ukotvenie a konštrukciu zostáv sedadiel automobilov.
Bočné airbagy sa často montujú priamo do bočných častí sedadla, čím zvyšujú ochranu posádky najmä pri bočnom náraze.
Elektricky nastaviteľné sedadlá v automobiloch.
Postupným vývojom vznikli automobilové sedadlá, ovládané elektromotormi. Pasažier si pohodlne nastaví pomocou tlačidiel sklon opierky, výšku sedadla, ako aj prídavné funkcie ako tvrdosť sedadla, vyhrievanie, ventiláciu či aktiváciu masážnych prvkov sedacej časti. Ovládacie prvky sedadla sa najčastejšie nachádzajú na paneloch dverí, prípadne na boku sedadla. Súčasťou vo vozidlách vyšších tried sú individuálne nastavenia sedadla, ktoré sú často súčasťou komplexného nastavenia viacerých prvkov (poloha volantu, sedadla, zrkadiel, teploty či pruženia). K dispozícii má tak viacero používateľov rýchle nastavenie požadovaných parametrov, čím sa dosahuje vyšší komfort, no tiež zvýšenie bezpečnosti a úsporu času.
Ochrana sedadiel v automobiloch.
Sedadlá v automobiloch sú od výroby spravidla potiahnuté kvalitnou a odolnou textíliou, koženkou alebo kožou. Pri klasických sedadlách sa na ochranu často používajú autopoťahy, ktoré majú i dekoračnú funkciu. Zabraňujú opotrebeniu či znečisteniu povrchu sedadla a umožňujú jednoduché čistenie. Koženkou alebo kožou čalúnené sedadlá poťahy zvyčajne nepoužívajú. Poťahy tak pomáhajú zachovať hodnotu vozidla a maximalizovať pohodlie vodiča a cestujúcich.
Konštrukcia sedadla automobilu.
Časti sedadla automobilu.
Časti sedadla automobilu sú 

</doc>
<doc id="633296" url="https://sk.wikipedia.org/wiki?curid=633296" title="Prisťahovalectvo do Ruska">
Prisťahovalectvo do Ruska

Prisťahovalectvo (imigrácia) do Ruskej federácie je proces vstupu cudzincov pre trvalý pobyt na území Ruskej federácie . Podľa súčasného práva môžu prisťahovalci získať aj ruské občianstvo, a to po piatich rokoch pobytu a po preskúmaní znalosti ruského jazyka. Prisťahovalectvo do Ruska reguluje Hlavné riaditeľstvo pre migračné záležitosti. Prisťahovalectvo zohráva dôležitú úlohu v moderných ruských demografických procesoch, pretože je od roku 2011 príčinou nárastu počtu obyvateľstva.
Rusko používa jednu z najliberálnejších prisťahovaleckých politík na svete; občan, ktorý pracuje v Rusku päť rokov a plynule ovláda ruský jazyk, sa môže stať občanom za toho predpokladu, že nespáchal trestný čin a takmer každý, koho zamestnáva ruská firma, môže zostať v krajine a pracovať tam na dobu neurčitú. Odráža to zmenu politiky vlády Vladimíra Putina ako reakciu na klesajúcu pôrodnosť a na reštriktívnu politiku prijatú po páde Sovietskeho zväzu. Veľké neslovanské prisťahovalecké populácie, ktoré prichádzajú v reakcii na Putinovu liberálnu politiku, sa niekedy stretávajú s xenofóbiou; proti tomu ruský štát rozpustil rôzne združenia proti prisťahovalcom, a to podľa ruských zákonov o nenávistných prejavoch, ako je napríklad "Hnutie proti nelegálnemu prisťahovalectvu".
Počet prisťahovalcov do Ruska podľa štátu narodenia.
Občianstvo prisťahovalcov: 

</doc>
<doc id="633298" url="https://sk.wikipedia.org/wiki?curid=633298" title="Duna">
Duna

Duna alebo presyp (zastarano: priesyp) môže byť: 
Duna môže byť aj:

</doc>
<doc id="633299" url="https://sk.wikipedia.org/wiki?curid=633299" title="Piesková duna">
Piesková duna



</doc>
<doc id="633300" url="https://sk.wikipedia.org/wiki?curid=633300" title="Presyp">
Presyp



</doc>
<doc id="633301" url="https://sk.wikipedia.org/wiki?curid=633301" title="Priesyp">
Priesyp

Priesyp môže byť:

</doc>
<doc id="633302" url="https://sk.wikipedia.org/wiki?curid=633302" title="Piesočný presyp">
Piesočný presyp



</doc>
<doc id="633303" url="https://sk.wikipedia.org/wiki?curid=633303" title="Pieskový presyp">
Pieskový presyp



</doc>
<doc id="633306" url="https://sk.wikipedia.org/wiki?curid=633306" title="Vetromer">
Vetromer



</doc>
<doc id="633312" url="https://sk.wikipedia.org/wiki?curid=633312" title="Michal Šimečka">
Michal Šimečka

Michal Šimečka, DPhil. (* 10. máj 1984, Bratislava) je slovenský politik, politológ a bývalý novinár, ktorý pôsobí ako poslanec Národnej rady Slovenskej republiky. Politickú kariéru začal ako poslanec Európskeho parlamentu, do ktorého bol zvolený v roku 2019. 18. januára 2022 sa stal prvým slovenským podpredsedom Európskeho parlamentu. Je zakladajúcim členom a od mája 2022 predsedom sociálnoliberálneho politického hnutia Progresívne Slovensko.
Vzdelanie.
Bakalárske štúdium absolvoval na Fakulte sociálnych vied Karlovej Univerzity, kde medzi rokmi 20032006 študoval politológiu a medzinárodné vzťahy. Potom získal magisterský titul s vyznamenaním na University of Oxford, na ktorej v roku 2013 získal titul DPhil. v oblasti politických vied.
Kariéra.
Začínal ako novinár, keď medzi rokmi 2002 až 2004 písal pre slovenský denník SME a neskôr (20042006) pre Financial Times, Praha. Po štúdiu (20072010) pracoval ako analytik politického rizika, v Exclusive Analysis v Londýne a (2010, 2011) ako externý prednášajúci na Karlovej Univerzite a Univerzite Komenského.
V rokoch 20112014 pôsobil ako poradca pre zahraničnú politiku poslancov EP Borisa Zalu (SMER-SD) a Libora Roučka (ČSSD). Potom sa stal výskumným pracovníkom Ústavu medzinárodných vzťahov v Prahe, kde sa venoval problematike európskej integrácie a európskej bezpečnosti (20152017 ako vedúci výskumný pracovník). Zároveň pôsobil aj ako poradca českého ministra zahraničných vecí.
Politická kariéra.
Európsky parlament.
V európskych voľbách v máji 2019 bol lídrom kandidátky koalície Progresívne Slovensko a SPOLU – občianska demokracia, ktorá zvíťazila so ziskom 20,11 %. So ziskom 81 735 preferenčných hlasov bol zvolený za europoslanca. V novembri 2019 sa stal hlavným spravodajcom Európskeho parlamentu pre prípravu nového mechanizmu na ochranu demokracie a právneho štátu v členských krajinách Únie.
Vo februári 2020 bol zvolený za podpredsedu liberálnej frakcie Renew Europe. V tom istom roku sa 6. júna na sneme Progresívneho Slovenska stal podpredsedom strany. V októbri 2020 plénum Európskeho parlamentu schválilo tzv. „Šimečkovu správu“ väčšinou, 521 hlasov bolo za, 152 proti a 21 poslancov sa zdržalo. Správa navrhla komplexný nástroj pre monitoring dodržiavania právneho štátu a demokracie v členských krajinách EÚ.
Šimečka bol 18. januára 2022 zvolený za jedného zo 14 podpredsedov Európskeho parlamentu. Na funkciu ho navrhla jeho frakcia Obnovme Európu. V hlasovaní získal 494 hlasov a stal sa historicky prvým Slovákom v tejto funkcii. 7. mája 2022 bol na sneme strany zvolený za predsedu Progresívneho Slovenska, so ziskom 152 zo 156 hlasov delegátov, čím nahradil Irenu Bihariovú, ktorá na tento post znova nekandidovala . V roku 2023 bol spomedzi 705 europoslancov 14. najvplyvnejší na základe jeho legislatívnej aktivity, pôsobenia v riadiacich pozíciách, schopnosti spolupracovať a presadzovať politickú agendu do praxe.
Národná rada SR.
V parlamentných voľbách v roku 2023 bol na kandidátke Progresívneho Slovenska ako jeho predseda na prvom mieste, kde dostal 303 423 hlasov, čím bol tretí v absolútnom počte preferenčných hlasov, po predsedovi SMER-SD Robertovi Ficovi a predsedovi HLAS-SD Petrovi Pellergrinim. Progresívne Slovensko na čele so Šimečkom skončilo druhé so ziskom 17,96 %, čím získalo 32 mandátov. Prezidentka Zuzana Čaputová sa dva dni po voľbách, 2. októbra, stretla so Šimečkom ako predsedom druhej najsilnejšej strany. Šimečka viedol „neformálne diskusie“ s predsedami ostatných parlamentných strán o zostavení alternatívnej vlády bez Smeru, v zložení PS, HLAS – SD, SaS a KDH. Z povolebného prieskumu, ktorý vykonala agentúra SANEP, uskutočneného medzi 3. a 5. októbrom, vyplynulo, že väčšina ľudí (49,2 %) preferovala vznik koalície strán HLAS-SD, SMER-SD a SNS, iba 32,7 % ľudí by preferovalo koalíciu strán PS, HLAS-SD, SaS a KDH.
Po poverení Roberta Fica na zostavenie vlády sa začali formálne rokovania. Na rokovaniach Šimečku s predstaviteľmi Hlasu požadoval Hlas aj kreslo predsedu vlády, aj rezort Ministerstva vnútra. Progresívne Slovensko bolo ochotné pristúpiť na prvú podmienku, rezort vnútra však prenechať Hlasu odmietlo. Odpoveď na túto ponuku sa Šimečka dozvedel až z tlačovky Hlasu. 10. októbra 2023 Peter Pellegrini oznámil, že ukončuje rokovania so stranami PS, KDH a SaS. Na druhý deň podpísal s Robertom Ficom a Andrejom Dankom memorandum o porozumení, kde sa dohodli na podpise koaličnej zmluvy a prerozdelení pozícií. Týmto krokom sa Progresívne Slovensko dostalo do opozície, a Šimečka ako predseda najsilnejšej opozičnej strany povedal, že bude venovať všetok čas a energiu, aby boli aktívnou, odbornou a tvrdou opozíciou.
Po zvolení do Národnej rady Šimečka 17. októbra 2023 rezignoval na post podpredsedu Európskeho parlamentu. 25. októbra na ustanovujúcej schôdzi Národnej rady SR bol zvolený za podpredsedu parlamentu, spolu s Ľubošom Blahom, Petrom Žigom a Andrejom Dankom. V tajnom hlasovaní dostal 92 hlasov, proti hlasovalo 29 poslancov a 21 sa zdržali.
Koncom augusta 2024 premiér Robert Fico požadoval odvolanie Šimečku z postu podpredsedu NR SR, kedy Šimečku a jeho rodinu obvinil z profitovania z verejných zdrojov a jeho prepojenie na nadáciu Milana Šimečku. Šimečka obvinenia odmietol s tým, že jeho príbuzní pôsobiaci v kultúrnej a mimovládnej sfére sa oprávnene uchádzali o granty, ktoré nemohol nijako ovplyvniť, pretože Progresívne Slovensko nikdy nebolo súčasťou vlády. Navyše, veľká časť financií bola schválená za predchádzajúcich vlád Roberta Fica. Progresívne Slovensko zverejnilo zoznam desiatok koaličných poslancov, ktorých príbuzní poberali verejné dotácie, s odôvodnením, že ide o bežnú prax. Minister vnútra Matúš Šutaj Eštok priznal, že najväčším dôvodom na odvolanie Šimečku bol protest s účasťou 18-tisíc ľudí, ktorý opozícia zorganizovala proti ministerke kultúry Martine Šimkovičovej a ministrovi spravodlivosti Borisovi Suskovi. Šimečka bol 17. septembra 2024 odvolaný z postu s najmenšou možnou väčšinou 76 hlasov zo 77 prítomných poslancov NR SR. Stalo sa tak prvýkrát v histórii moderného Slovenska, že parlament odvolal opozičného politika z vedenia Národnej rady. Traja koaliční poslanci zo strany Hlas-SD nehlasovali spolu s koalíciou.
Šimečka po hlasovaní uviedol, že jeho odvolanie bola „čisto osobná pomsta Roberta Fica“.
Na odvolanie Šimečku reagovala francúzska europoslankyňa a predsedníčka frakcie Obnovme Európu Valerie Hayerová, ktorá v Európskom parlamente ostro odsúdila odvolanie Šimečku s tým, že „Režim Roberta Fica opäť raz podkopal demokratické piliere Slovenskej republiky.“
Politické názory.
LGBT.
Michal Šimečka aktívne podporuje LGBT komunitu, a garantuje liberálny smer Progresívneho Slovenska pod jeho vedením. Podporil kampaň Dúhová stužka, keďže „Až 77 % LGBT+ ľudí sa na verejnosti nedrží za ruky, pretože sa obávajú napadnutia. Aj preto som sa zapojil do kampane Dúhová stužka.“ Zároveň v roku 2021 vystúpil s príhovorom na festivale Dúhový PRIDE Bratislava.
Diskriminácia rómskych komunít v EÚ.
V apríli 2022 Šimečka vyzval Radu EÚ, aby po 6 rokoch od začatia infrindžmentov proti Česku, Slovensku a Maďarsku ráznejšie zakročila proti diskriminácii Rómov v členských štátoch, kedy akcentoval zlú sociálnu situáciu a diskrimináciu Rómov vo všetkých oblastiach života a potrebu vzdelávania na prelomenie generačnej chudoby.
Zákaz výroby čajových vrecúšok obsahujúcich plasty.
V decembri 2020 Šimečka v rámci skupiny europoslancov podal návrh uznesenia o zákaze výroby čajových vrecúšok obsahujúcich plasty. Návrh uznesenia nie je záväzný, ale vyjadruje názor väčšiny parlamentu a obsahuje nezáväznú výzvu Európskej komisii, aby konala.
Osobný život.
Je synom novinára Martina M. Šimečku a prekladateľky, tlmočníčky a novinárky Marty Šimečkovej (rod. Frišovej). Jeho starí rodičia boli filozof, spisovateľ a disident Milan Šimečka, prekladateľka a vysokoškolská pedagogička Eva Šimečková (rod. Lahodová), historik, publicista a politik Eduard Friš a prekladateľka, publicistka a propagátorka česko-slovenskej vzájomnosti Soňa Čechová (rod. Kňazovičová), ktorá pochádzala z významnej slovenskej národoveckej rodiny Bellovcov. Jeho prapradedom bol Matej Metod Bella, jeden z troch slovenských poslancov Uhorského snemu, neskôr signatár Martinskej deklarácie a po prvej svetovej vojne dlhoročný bratislavský župan. Jeho sestra Júlia Šimečková (* 1989) je molekulárna biologička.
S partnerkou Soňou Ferienčíkovou, tanečnicou a choreografkou, má dcéru Táňu (* 2020). Žije v Bratislave.

</doc>
<doc id="633313" url="https://sk.wikipedia.org/wiki?curid=633313" title="Monika Flašíková-Beňová">
Monika Flašíková-Beňová



</doc>
<doc id="633316" url="https://sk.wikipedia.org/wiki?curid=633316" title="Lekanis">
Lekanis

Lekanis () je typ starogréckej nádoby.
Lekanis, plytká misa na nižšom podstavci s dvomi vodorovnými uchami (aj v tvare pásky) a pokrievkou s vyšším okrúhlym držadlom v tvare malej misky, je na vázach zobrazovaný v súvislosti (napr. príprav na svadbu, jedna váza zobrazovala v ňom šperky, ktoré otec dal neveste) so ženami ako nádoba na predmety používané pri obliekaní (spony, ihlice, doplnky a iné), na kozmetiku, toaletné predmety alebo na iné drobné predmety (niť, ihla atď) 
Tvarovo sa podobá plytkému kylixu, ale líši sa v tom, že jeho horná časť má pomerne zvislé steny s konkávnym okrajom, tvarovaným tak, aby naň pokrievka dobre priliehala. Lekanis bol ideálny aj na podávanie jedál, jeho pokrievka sa po otočení dala použiť ako podnos na nôžke. Niektoré lekanidy však pokrievky nemajú. Lekanidy bez pokrievky sa v Aténach objavili na konci 7. stor. pred Kr. a boli zdobené najmä čiernofigúrovou technikou (geometrické výplňové doplnky už boli menej bežné). Lekanis sa zdá byť starovekým názvom tohto tvaru nádoby. Jeho názov sa niekedy zamieňa s názvom lekané, podobnej nádoby, ktorá sa ale väčšinou používala ako umývadlo pri stolovaní (nemala aj pokrievku).

</doc>
<doc id="633317" url="https://sk.wikipedia.org/wiki?curid=633317" title="HK Prešov">
HK Prešov

 
HK Prešov (predtým TJ ZVL Prešov) bol slovenský hádzanársky klub žien, ktorý sídlil v Prešove. Vznikol pod názvom "TJ ZVL Prešov" v roku 1973. Je to 4-násobný majster Česko-Slovenska z rokov 1984, 1986, 1987 a 1989. Niekoľkokrát účinkoval v európskych súťažiach, v ktorých sa najvýraznejšie zapísal postupom do semifinále Európskeho pohára majstrov. Klub zanikol v roku 2005.
História.
Hoci organizovaná ženská hádzaná pôsobila v Prešove už skôr, zásluhou klubu TJ Lokomotíva Agrostav Prešov (vznikol v roku 1957), úspešné roky začali až po fúzii prešovských klubov Lokomotíva a ZKL v roku 1977, keď Lokomotíva Prešov sezónu predtým postúpila do najvyššej súťaže zo Slovenskej národnej ligy (druhá najvyššia hádzanárska súťaž). Následné obsadenie 6. miesta a etablovanie sa v najvyššej česko-slovenskej súťaži podnietilo klubových funkcionárov vybudovať v Prešove hádzanársku halu na ulici Nábrežná. Od roku 1986 viedol družstvo známy hádzanársky tréner Martin Gregor, s ktorým získal ZKL Prešov dva tituly ČSSR a v roku 1987 sa s ním kvalifikoval do semifinále Európskeho pohára majstrov.
Po rozdelení Česko-Slovenska pôsobil klub niekoľko rokov v slovenskej extralige, po neúspešnej baráži a zostupe do 1. ligy v roku 1998 (už pod názvom HK Prešov) zotrval v druhej najvyššej súťaži až do svojho zániku v roku 2005. 
Úspechy.
Najvyššia česko-slovenská súťaž:
Najvyššia slovenská súťaž:
Slovenský pohár:

</doc>
<doc id="633318" url="https://sk.wikipedia.org/wiki?curid=633318" title="TJ ZVL Prešov">
TJ ZVL Prešov



</doc>
<doc id="633319" url="https://sk.wikipedia.org/wiki?curid=633319" title="Nedeľná škola">
Nedeľná škola

Nedeľná škola bol druh výchovno-vzdelávacieho zariadenia, ktorý fungoval v Uhorsku v 19. storočí. Jeho cieľom zvyšovať gramotnosť a vzdelanostnú úroveň ľudu, najmä chudobnejších sociálnych vrstiev. Existovali dva typynižší sa zameriaval na odstraňovanie negramotnosti, vyšší poskytoval už základné poznatky z prírodovedy, zdravotníctva, techniky, poľnohospodárstva, dejín a vyšších počtov. Nedeľné školy zakladali a viedli farári, učitelia či študenti a navštevovali ich predovšetkým dospelí, hlavne remeselníci, obchodníci a roľníci.
Prvú nedeľnú školu na území Slovenska založil rímskokatolícky farár Michal Rešetka v Hornej Súči v roku 1834. Veľkú pozornosť nedeľným školám venovali štúrovci (najmä Ľudovít Štúr a Jozef Miloslav Hurban), ktorí ich funkciu spájali so šírením slovenského národného hnutia (pozri formovanie moderného slovenského národa) a abstinentizmu (pozri spolok miernosti). Hlavne ich pričinením už v roku 1842 v slovenskom etnickom prostredí pôsobila široká sieť nedeľných škôl (Hlboké, Veľká Divina, Zemianske Podhradie, Pešť a i.). Počas revolúcie v rokoch 18481849 väčšina z nich zanikla a po revolúcii sa obnovila len malá časť. V tomto období sa vo sfére nedeľných škôl najviac angažovali Ivan Branislav Zoch, Samuel Ormis a Daniel Gabriel Lichard, ktorý sa snažil o rozvoj hospodárskych nedeľných škôl. Postupný zánik nedeľných škôl súvisel s tým, že štát na seba prevzal väčšie právomoci v oblasti vzdelávania.

</doc>
<doc id="633320" url="https://sk.wikipedia.org/wiki?curid=633320" title="EMP Merchandising">
EMP Merchandising

EMP Merchandising (iné názvy: EMP Merchandising Handelsgesellschaft mbH, Large Popmerchandising a Sweden Rock Shop) je hudobný zásielkový obchod založený v Nemecku. Spoločnosť distribuuje zákazníkom štvrťročný katalóg. V správe Osnabrückej obchodnej komory z roku 2003 bola spoločnosť považovaná za najväčší nemecký zásielkový obchod heavy metalovej a hard rockovej hudby. V septembri 2018 nadobudla spoločnosť Warner Music Group od spoločnosti Sycamore Partners spoločnosť EMP.
Spoločnosť bola založená v roku 1986 Frankom Janetzkym a Felixom Lethmatom v Dolnom Sasku v meste Lingen v Nemecku s pobočkami po celej Európe.
V roku 2007 bolo spoločnosťou zamestnaných 240 ľudí. Spoločnosť EMP distribuuje hudobné CD a ďalší tovar, vrátane tričiek a nášiviek rockových a heavy metalových skupín. Spoločnosť EMP distribuuje svoje tovary v Nemecku, Rakúsku, Švajčiarsku, Fínsku, Taliansku, Francúzsku, Španielsku, Poľsku, Spojenom kráľovstve, Holandsku (pod názvom Large Popmerchandising) a Švédsku (pod názvom Sweden Rock Shop).
V roku 2007 bola spoločnosť ocenená cenou Echo za "Trade Partner of the Year".

</doc>
<doc id="633321" url="https://sk.wikipedia.org/wiki?curid=633321" title="EMP">
EMP

EMP resp. Emp môže byť:

</doc>
<doc id="633322" url="https://sk.wikipedia.org/wiki?curid=633322" title="Slnečnice">
Slnečnice

Slnečnice sú:

</doc>
<doc id="633324" url="https://sk.wikipedia.org/wiki?curid=633324" title="Smrečianska pahorkatina">
Smrečianska pahorkatina

Smrečianska pahorkatina je geomorfologickou časťou Liptovskej kotliny. Zaberá pás územia na sever a severovýchod od Liptovskej Mary i mesta Liptovský Mikuláš.
Polohopis.
Územie sa nachádza v západnej polovici Podtatranskej kotliny, v severnej časti podcelku Liptovská kotlina. Zjednodušene možno územie Smrečianskej pahorkatiny vymedziť údolím Kvačianky a Suchého potoka na západe, údolím Váhu na juhu a údolím Belej a Račkovej na východe. Na severozápade susedí geomorfologická časť Matiašovské háje, západne leží Chočské podhorie a na juhu a východe nadväzujú Liptovské nivy, všetky patriace do Liptovskej kotliny. Severný okraj vymedzuje strmý nástup Západných Tatier a ich častí Liptovské Tatry a Sivý vrch. 
Zo severne situovaných Západných Tatier tečú do Liptovskej kotliny mnohé potoky, ktoré všetky odvádzajú vodu do rieky Váh. Najvýznamnejšie sú Kvačianka a Jalovčanka, ústiace do jazera Liptovskej Mary, východnejšie tečie Smrečianka a Trnovec. Na východnom okraji Liptovskej Mary na územie Smrečianskej pahorkatiny zasahuje okraj mesta Liptovský Mikuláš, z väčších sídiel sa v tejto časti Liptovskej kotliny nachádza Liptovský Trnovec, Liptovská Sielnica, Liptovský Peter a Bobrovec. 
Západným okrajom vedie cesta II/584 (Liptovský Mikuláš – Zuberec), juhovýchodný okraj lemuje cesta II/537 (Liptovský Hrádok – Starý Smokovec), od Podbanského nesúca názov Cesta Slobody. Najvýznamnejšou komunikáciou je medzinárodná cesta E 50, vedúca v trase diaľnice D1, prechádzajúca juhovýchodnou časťou územia pri Liptovskom Hrádku.
Ochrana územia.
Severná časť Liptovskej kotliny zasahuje do ochranného pásma Tatranského národného parku. Hranica národného parku kopíruje okraj geomorfologických častí Sivý vrch a Liptovské Tatry. Osobitne chránenými lokalitami sú Háje a prírodná rezervácia Švihrová.
Turizmus.
Severná časť Liptovskej kotliny patrí medzi atraktívne a vyhľadávané oblasti. V podhorí Tatier je vybudovaných viacero ubytovacích a rekreačných kapacít, napr. v ústí Račkovej, Jaloveckej, Trnovskej a Žiarskej doliny. Turisticky významnými lokalitami sú aj okolie Pribyliny a Liptovskej Mary s Aquaparkom Tatralandia.

</doc>
<doc id="633326" url="https://sk.wikipedia.org/wiki?curid=633326" title="Emp">
Emp



</doc>
<doc id="633328" url="https://sk.wikipedia.org/wiki?curid=633328" title="Pionieri-hrdinovia">
Pionieri-hrdinovia

 Pionieri-hrdinovia boli sovietski pionieri, ktorí v čase ustanovenia sovietskej moci a počas druhej svetovej vojny vykonávali hrdinské činy. Ich obrázky sa v Sovietskom zväze používali ako vzory vysoko morálneho správania. V roku 1954 bol vydaný oficiálny zoznam pionireov-hrdinov spolu s Knihou cti Všezväzovej pionierskej organizácie Vladimira [Iľjiča] Lenina. Dopĺňali ich knihy cti lokálnych organizácií pionierov.
Pionieri-hrdinovia pred 2. svetovou vojnou.
Prvá zmienka o pionieroch-hrdinoch pochádza z roku 1920. Noviny začali publikovať poznámky o využívaní mladých „bojovníkov proti triednemu nepriateľovi“, najmä o Pavlikovi Morozovovi. Na XII. zjazde Komsomolu bola v roku 1954 založená Kniha cti Všezväzovej pionierskej organizácie Vladimira Iľjiča Lenina. Pavlik Morozov bol v tejto knihe uvedený ako prvý oficiálne za to, že statočne odhaľoval zločiny kulakov proti Sovietskej moci a tí ho preto zabili. Ako druhý v poradí bol uvedený Kolja Mjagotin, ktorého tiež zabili triedni nepriatelia. Treba poznamenať, že niektoré popisy činov pionierov, napríklad Pavlika Morozova, Grišu Akopjana a ďalších uvedené v „Knihe cti Všezväzovej pionierskej organizácie Vladimira Iľjiča Lenina“ do roku 1941 nie sú pravdivé. Podľa Jurija Družnikova [cit.?] Morozov nikdy nebol pionierom, ako ani ďalší hrdinovia 30. rokov 20. storočia zavraždení triednym nepriateľom: Koľa Mjagotin či Griša Akopjan (ktorý je úplne románovou postavou).

</doc>
<doc id="633331" url="https://sk.wikipedia.org/wiki?curid=633331" title="Koleso od voza">
Koleso od voza



</doc>
<doc id="633335" url="https://sk.wikipedia.org/wiki?curid=633335" title="Samsung Galaxy S6 Edge">
Samsung Galaxy S6 Edge



</doc>
<doc id="633336" url="https://sk.wikipedia.org/wiki?curid=633336" title="Samsung Galaxy S6">
Samsung Galaxy S6

Samsung Galaxy S6 je rad smartfónov vyrobených spoločnosťou Samsung Electronics. Na rozdiel od svojho predchodcu, Samsung Galaxy S5, nebol vydaný ako jediný model, ale boli vydané modely dva - Galaxy S6 a Galaxy S6 Edge. Tieto dva modely sa od seba líšia tým, že S6 Edge má displej zaguľatený po stranách zariadenia. S6 a S6 Edge boli uvedené 1. marca 2015 na konferencii Samsung Unpacked konajúcej sa pri príležitosti MWC Barcelona. Neskôr bol spoločne s Samsung Galaxy Note 5 tiež uvedený tretí model, Galaxy S6 Edge+.
Celkový dizajn Galaxy S6 vychádza z dizajnu predchádzajúcich modelov. Celková konštrukcia bola však upravená tak, že sa teraz využíva kovový unibody rám a sklenený zadný kryt miesto plastového. Mimo vonkajších zmien Samsung taktiež vyzdvihol vylepšený fotoaparát, zjednodušené užívateľské rozhranie, podporu hlavných štandardov pre bezdrôtové nabíjanie a podporu mobilných platieb vďaka možnosti emulovať magnetickú pásku kreditných kariet.
Telefón dostal prevažne kladné recenzie. Kritici na ňom ocenili vylepšenú kvalitu konštrukcie, displeja, zlepšenie výkonu, fotoaparátu a pod. Naopak ale rozhodnutie Samsungu odobrať možnosť rozšírenia úložiska a výmeny batérie, bolo prijaté dosť negatívne. Cena modelu S6 Edge bola pri vydaní tiež kritizovaná, podľa kritikov model dostatočne nevyužíval svoj zaoblený displej.
Špecifikácia.
Hardware.
Rad Galaxy S6 využíva 64-bitový Exynos 7 Octa 7420, ktorý sa skladá zo štyroch jadier 2.1 GHz Cortex-A57 a štyroch jadier 1.5 GHz Cortex-A53. Samsung Galaxy S6 a S6 Edge majú 3 GB LPDDR4 RAM, zatiaľ čo S6 Edge+ má 4 GB. Tento procesor je prvý procesor od Samsungu, ktorý využíva 14 nm FinFET výrobný proces, ktorý by mal podľa spoločnosti zlepšiť energetickú účinnosť. Je dostupný vo verziách s úložiskom o veľkosti 32, 64 a 128 GB, ktoré využíva štandardy Universal Flash Storage 2.0. Galaxy S6 a S6 Edge majú 5,1 palcový Super AMOLED displej s rozlíšením 1440p, zatiaľ čo S6 Edge+ má displej s veľkosťou 5,7 palcov. Displej u S6 Edge a S6 Edge+ je mierne zahnutý pozdĺž oboch dlhších strán telefónu.
Ako svoj zadný fotoaparát využíva Galaxy S6 rovnaký senzor s optickou stabilizáciou obrazu ako Galaxy Note 4. Na rozdiel od tohto modelu však bola clona zmenená na f/1.9. Tiež pribudla možnosť sledovania objektov cez autofokus, real-time HDR a začal byť využívaný senzor srdcového tepu k vypočítavaniu vyváženia bielej. Predný fotoaparát bol upgradovaný na 5 megapixelov s podobnou clonou.

</doc>
<doc id="633337" url="https://sk.wikipedia.org/wiki?curid=633337" title="Samsung Galaxy S7">
Samsung Galaxy S7

Samsung Galaxy S7, Samsung Galaxy S7 Edge a Samsung Galaxy S7 Active sú smartfóny so systémom Android, ktoré vyrába a predáva spoločnosť Samsung Electronics. Séria S7 slúži ako nástupca Galaxy S6, S6 Edge, S6 Edge + a S6 Active vydaného v roku 2015. S7 a S7 Edge boli oficiálne predstavené 21. februára 2016 na tlačovej konferencii Samsung na mobilnom svetovom kongrese (Mobile World Congress). Vydanie zo severnej Ameriky 11. marca 2016. S7 Active bola predstavená 4. júna 2016 a vydaná dňa 10. júna 2016 v USA.
Galaxy S7 je vývojom modelu predchádzajúceho roka s modernizovaným hardvérom, vylepšeniami dizajnu a obnovou vlastností odstránených z modelu Galaxy S6, ako je certifikácia IP pre odolnosť voči vode a prachu, ako aj rozšíriteľná pamäť. Po S6 a S6 Edge + sa model S7 vyrába v štandardnom modeli s veľkosťou displeja 5,1 palca (130 mm), ako aj s Edge variantom, ktorého displej je zakrivený pozdĺž širokých strán obrazovky a má tiež väčší displej s uhlopriečkou 5,5 palca (140 mm). S7 Active má hrubší a robustnejší rám a zvýšenú kapacitu batérie. Galaxy S7 a S7 Edge sú posledné dva telefóny v sérii Samsung Galaxy S, ktoré majú fyzické domáce tlačidlo s predným snímačom odtlačkov prstov zabudovaným v tlačidle (S7 Active je posledný v sérii Active, ktorý má tri fyzické tlačidlá) a posledných telefónov Samsung Galaxy S na nabíjanie MicroUSB.
Špecifikácia S7.
Základ prístroja tvorí dotykový 5,1" displej s rozlíšením 2560 x 1440 pixelov. Osem-jadrový procesor Samsung Exynos 8890 Octa, s frekvenciou 2,3 GHz, sa stará o rýchly chod prístroja, zatiaľ čo jeho činnosť a správu aplikácií zaisťuje systém Android 6. Pre užívateľské dáta je k dispozícii 32 GB vnútorná pamäť, ktorú je možné rozšíriť cez pamäťovú kartu microSD. Veľmi široké možnosti pripojenia môžu byť realizované pomocou konektoru microUSB (USB 2.0), alebo bezdrátovo pomocou Bluetooth 4.2, NFC a WiFi.
Technické parametre.
Dizajn
Displej
Fotoaparáty
Hardware
Batéria
Siete
Konektivita
Samsung Galaxy S7 Edge.
Samsung Galaxy S7 edge je smartfón od spoločnosti Samsung s praktickými zaoblenými rohmi, ktorý prináša nové funkcie. Dizajn predchodcu bol doplnený o certifikát odolnosti. 
Technické parametre.
Dizajn
Displej
Fotoaparáty
Hardware
Batéria
Siete
Konektivita
Ostatné vlastnosti

</doc>
<doc id="633338" url="https://sk.wikipedia.org/wiki?curid=633338" title="Samsung Galaxy S8">
Samsung Galaxy S8

Samsung Galaxy S8, Samsung Galaxy S8+ a Samsung Galaxy S8 Active sú smartfóny so systémom Android (s telefónom S8+, ktorý je phabletovým smartfónom), ktoré vyrába spoločnosť Samsung Electronics ako ôsmu generáciu série Samsung Galaxy S. S8 a S8+ boli predstavené 29. marca 2017 a priamo nasledovali po Samsung Galaxy S7 a S7, s vydaním v Severnej Amerike 21. apríla 2017 a medzinárodným nasadením v priebehu apríla a mája. S8 Active bol oznámený 8. augusta 2017 a je exkluzívny pre niektorých mobilných operátorov v USA.
S8 a S8+ obsahujú vylepšený hardvér a hlavné zmeny dizajnu ako v rade S7, vrátane väčších obrazoviek s vyšším pomerom strán a zakrivených strán na menších aj väčších modeloch, rozpoznávania dúhovky a tváre, novej sady funkcií virtuálneho asistenta známej ako Bixby (spolu s novým vyhradeným fyzickým tlačidlom na spustenie asistenta), prechodom z nabíjania MicroUSB na nabíjanie USB-C a doplnkom dokovacej stanice Samsung DeX, ktorý umožňuje používanie telefónov s rozhraním pracovnej plochy s podporou klávesnice a myši. S8 Active obsahuje tvrdšie materiály určené na ochranu pred nárazmi, rozbitím, vodou a prachom, s kovovým rámom a pevnou textúrou pre lepšie uchopenie, vďaka ktorému má model S8 Active robustný dizajn. Obrazovka Active má rovnakú veľkosť ako štandardný model S8, ale stráca zakrivené hrany v prospech kovového rámu.
S8 a S8+ získali prevažne pozitívne hodnotenia. Ich dizajn a form factor dostali chválu, tiež sa páčil aktualizovaný softvér a optimalizácia kamery. Dostali kritiku za duplicitné softvérové ​​aplikácie, nevýrazné funkcie Bixby pri spustení, za umiestnenie snímača odtlačkov prstov na zadnej strane fotoaparátu. Po vydaní telefónov sa ukázalo, že skenery tváre a dúhovky zariadenia môžu byť zmätené vhodnými fotografiami používateľa.
S8 a S8+ boli vo vysokej miere kupované. Počas predpredaju bolo v Južnej Kórei rezervovaných rekordných milión kusov a celkové predajné čísla boli o 30% vyššie ako Galaxy S7. Následné správy v máji však oznámili predaj viac ako päť miliónov kusov, čo je výrazne nižšie číslo v porovnaní s predchádzajúcimi modelmi série Galaxy S.
Dňa 11. marca 2018, Samsung spustil nástupcu S8, Samsung Galaxy S9.

</doc>
<doc id="633339" url="https://sk.wikipedia.org/wiki?curid=633339" title="Samsung Galaxy séria S">
Samsung Galaxy séria S

Séria Samsung Galaxy S je radom špičkových mobilných zariadení so systémom Android, ktoré vyrába spoločnosť Samsung Electronics.
Séria pôvodne pozostávala zo smartfónov a prvé zariadenie, Samsung Galaxy S, bolo oznámené v marci 2010 a vydané na predaj v júni toho roku. Od uvedenia Samsung Galaxy Note v roku 2011 existovala línia Galaxy S s líniou Galaxy Note ako vlajková loď Samsungu.
Samsung neskôr rozšíril linku Galaxy S na tabletové počítače s oznámením Galaxy Tab S v júni 2014 a vydal budúci mesiac. Od roku 2025 sú najnovšími smartfónmi série Galaxy S Samsung Galaxy S25, Samsung Galaxy S25+ a Samsung Galaxy S25 Ultra, všetky vydané 3. februára 2025. Najnovšími tabletmi sú Samsung Galaxy Tab S10+ a S10 Ultra, vydané 3. októbra 2024.

</doc>
<doc id="633340" url="https://sk.wikipedia.org/wiki?curid=633340" title="Pepucha">
Pepucha

Pepucha (ženský variant: Pepuchová) je slovenské a české priezvisko so zaznamenaným výskytom na Slovensku a v Česku.
Na Slovensku sa v roku 1995 vyskytovalo 71-krát. Najčastejšie sa vyskytovalo v lokalitách ako Vavrečka, okres Dolný Kubín (od roku 1996 Námestovo) (17); Beňadovo, okres Dolný Kubín (od roku 1996 Námestovo) (12); Námestovo, okres Dolný Kubín (od roku 1996 Námestovo) (9); Bešeňová, okres Liptovský Mikuláš (od roku 1996 Ružomberok) (7); Mútne, okres Dolný Kubín (od roku 1996 Námestovo) (6); Oravská Jasenica, okres Dolný Kubín (od roku 1996 Námestovo) (5); Partizánska Ľupča, okres Liptovský Mikuláš (5);
Vrútky, okres Martin (6) a Záturčie (obec Martin), okres Martin (4).
V Česku sa v roku 2016 vyskytovalo 5-krát. Najčastejšie sa vyskytovalo v lokalite Karviná (5).

</doc>
<doc id="633341" url="https://sk.wikipedia.org/wiki?curid=633341" title="Pepuchová">
Pepuchová



</doc>
<doc id="633342" url="https://sk.wikipedia.org/wiki?curid=633342" title="2002 VE68">
2002 VE68



</doc>
<doc id="633344" url="https://sk.wikipedia.org/wiki?curid=633344" title="Samsung Galaxy S9">
Samsung Galaxy S9

Samsung Galaxy S9 a Samsung Galaxy S9+ sú smartfóny so systémom Android, ktoré vyrába spoločnosť Samsung Electronics ako súčasť série Samsung Galaxy S. Zariadenia boli odhalené na Mobile World Congress v Barcelone 25. februára 2018 ako nástupcovia Samsung Galaxy S8 a S8+.
Galaxy S9 a S9+ majú takmer identické vlastnosti ako S8, s rovnakou veľkosťou zobrazenia a pomerom strán, rovnako ako ich predchodca. Jednou z vysoko hodnotených zmien na rozlíšenie medzi modelmi je umiestnenie snímača odtlačkov prstov. Kým S8 sa nachádza vedľa fotoaparátu, S9 je priamo pod ním. Najvýraznejšie je však rad S9 vybavený niekoľkými vylepšeniami fotoaparátu oproti S8.
Telefón obdržal všeobecne priaznivé recenzie, pričom kritici väčšinou zaznamenali vylepšený fotoaparát a lepšie umiestnený snímač odtlačkov prstov. Kritici však stále kritizujú nedostatok zlepšenia iných funkcií v porovnaní s jeho predchodcom.

</doc>
<doc id="633347" url="https://sk.wikipedia.org/wiki?curid=633347" title="Samsung Galaxy S10">
Samsung Galaxy S10

Samsung Galaxy S10 je rad smartfónov so systémom Android vyrábaných spoločnosťou Samsung Electronics. Séria Galaxy S10 je slávnostná séria - 10. výročie linky vlajkovej lode Samsung Galaxy S. Spoločnosť Samsung Galaxy Unpacked, ktorá bola predstavená počas tlačového podujatia, 20. februára 2019, začala expedovať 8. marca 2019 a v niektorých oblastiach, ako napríklad v Austrálii a Spojených štátoch, začala lodná doprava 6. marca 2019. Je to desiata generácia telefónov Galaxy S.
Rovnako ako v prípade Galaxy S9, Samsung predstavil vlajkovú loď Galaxy S10 a Galaxy S10+, diferencované predovšetkým veľkosťou obrazovky a prídavnou kamerou na čelnej strane S10+. Okrem toho, Samsung tiež predstavil menší model známy ako Galaxy S10e, rovnako ako väčšiu, 5G-kompatibilnú verziu, Galaxy S10 5G.
Ceny Galaxy S10e, S10 a S10+ začali na úrovni 749 USD, 899 USD a 999 USD, zatiaľ čo cena S10 5G je 1299 USD. Čo zodpovedá aj cenám v eurách na Slovensku.

</doc>
<doc id="633350" url="https://sk.wikipedia.org/wiki?curid=633350" title="Α Men">
Α Men



</doc>
<doc id="633354" url="https://sk.wikipedia.org/wiki?curid=633354" title="Hrabiny">
Hrabiny

Hrabiny môže byť:

</doc>
<doc id="633357" url="https://sk.wikipedia.org/wiki?curid=633357" title="Ovsiny">
Ovsiny

Ovsiny môže byť:

</doc>
<doc id="633358" url="https://sk.wikipedia.org/wiki?curid=633358" title="Ovsené">
Ovsené



</doc>
<doc id="633360" url="https://sk.wikipedia.org/wiki?curid=633360" title="Svätenie vody">
Svätenie vody

Svätenie vody () je deň v ľudovom kalendári Slovanov pripadajúci na 6. (19.) január, jeden z najväčších výročných sviatkov Slovanov. V tento deň sa končia Vianoce, prebieha svätenie vody vo vodojemoch (jazerá, rybníky a pod.) alebo v riekach, konajú sa krstové kúpania a začínajú sa prípravy na zimnú svadobnú sezónu ("malá svadba").
Iné názvy sviatku.
V tento deň sa u pravoslávnych Slovanov slávi krst Pána a Zjavenie Pána, katolíci v ten deň slávia sviatok Troch kráľov.
Tradície.
Vo východoslovanskej tradícii je najvýznamnejším predvečer tohoto sviatku - epifánny večer. Medzi južnými Slovanmi na východnom Balkáne môže byť sviatkom aj niektorý okolitý deň - napríklad sviatok Jána Krstiteľa (7 / 20. januára) alebo Deň žien (8 / 21. januára).
Hlavnou udalosťou dňa svätenia vody je jej požehnanie, preto sa vo vodnej nádrži alebo v rieke vyreže v ľade prieruba a po slávnostnom pochode s krížom sa ľudia modlia. Po nej sa ľudia v prierube kúpu: chorí preto, aby sa vyliečili a zdraví pre očistenie sa od hriechov. Ruské zimné kúpanie vzniklo z tohoto starovekého pohanského zvyku rituálnej očisty vodou.
Sviatok svätenia vody a koniec fašiangov () vymedzujú čas vhodný na svadby.
V Bulharsku, Severnom Macedónsku a v Grécku sa po vysvätení vody konajú slávnostné procesie ku vodnej nádrži s nesením obrazov svätých (rus. хоругвя]) a je zvykom hodiť potom drevený kríž do vody a potápať sa pre neho. Vylovenie kríža z vody je považované za česť.

</doc>
<doc id="633361" url="https://sk.wikipedia.org/wiki?curid=633361" title="Električky KPS série 6 – 7 (Brno)">
Električky KPS série 6 – 7 (Brno)

Električky KPS série 6 – 7 sú dvojnápravové obojsmerné električky, vyrobené podnikom Brünn-Königsfelder Maschinenfabrik v Kráľovom Poli v roku 1904 pre Společnost brněnských pouličních drah elektrických. Táto séria dvoch vozňov vychádzala z predchádzajúcich dodaných královopolských električiek série 1 – 5 z roku 1903.
Historické pozadie.
V dôsledku realizácie pripraveného projektu rozšírenia električkovej dopravy v Brne sa v rokoch 1900 – 1906 postupne stavali nové električkové trate. S tým prišla potreba nových vozňov, pretože staršie vozne boli iba vlečné, prevzaté z parnej (1884 – 1900) a II. konskej dráhy (1876 – 1880), a staré parné lokomotívy už neboli vhodné pre osobnú dopravu z dôvodov značného znečistenia ovzdušia v meste.
Na prelome 19. a 20. storočia prebehla elektrifikácia tratí parnej dráhy a staré parné lokomotívy zostali iba v nákladnej doprave. Do roku 1903 sa vo vozovom parku postupne objavili nové motorové vozne série 1 – 41 (z Grazu) a séria 1 – 5 (z Kráľovho Pola). Trate sa ďalej rozrastali, a tak sa s nimi rozrastal aj celý vozňový park. Vozne série 6 – 7 sa stali pokračovaním dodávky električiek z roku 1903.
Konštrukcia.
Skriňa električiek série 6 – 7 bola prakticky prevzatá z vozňov série 1 – 5, ktoré boli dodané do Brna v roku 1903, ale mala niekoľko odlišností. Vozňová skriňa mala rošt z valcovaných oceľových profilov a drevenú kostru, zvonku oplechovanú, pričom v spodnej časti bočníc sa nachádzali aj drevené peřejky. Strecha bola vyrobená z drevených paluboviek pokrytých plátnom. Sedadlá bola latková v priečnom usporiadaní 2+1. Pojazd tvoril dvojnápravový podvozok s motormi typu GE 58 s výkonom 25,74 kW (35 k).
Kontroléry B 6-8 mali 9 jazdných stupňov a 7 stupňov pre elektrodynamickú brzdu. Odpory boli umiestnené pod podlahou vozidla. Osvetlenie bolo elektrické, vrátane čelných signalizačných svietidiel. Vozne boli dodané pôvodne s tyčovým zberačom s kladkou, ktorý bol v 30. rokoch 20. storočia nahradený lýrovým zberačom. Električky pôvodne niesli tmavo hnedý náter, ktorý bol niekedy medzi rokmi 1906 a 1910 zmenený na bielo–červený.
Oproti vozňom z roku 1903 sa líšili uzavretými čelami (v dôsledku toho aj vyššou hmotnosťou) a odlišným usporiadaním okien v bočniciach. Elektrická výzbroj a podvozok boli zhodné s predchádzajúcimi vozňami.
Dodávky električiek.
V roku 1904 boli vyrobené celkovo 2 vozne tohto typu.
Prevádzka.
Pre brniansku električkovú dopravu znamenali tieto električky zvýšenie komfortu prepravy a zníženie znečistenia ovzdušia, rovnako ako v prípade predchádzajúcich vozňov série 1 – 5. Dvojica vozňov č. 6 a 7, dodaná v roku 1904, tiež znamenala pre Brno posledné rozšírenie vozňového parku v úplných počiatkoch elektrickej prevádzky; ďalšie nové električky boli dodané až roku 1911. Vozne č. 6 a 7 mali podobný osud ako séria 1 – 5. Královopolské vozidlá zostali v prevádzke do 20. rokov 20. storočia, kedy ich začala obmedzovať ich nižšia prepravná kapacita a začal sa prejavovať ich vek. Po roku 1930 zostal v osobnej prevádzke iba vozeň č. 7. Vozeň č. 6 bol preradený medzi služobné. Začiatkom druhej svetovej vojny však začala voziť cestujúcich i električka č. 6. Táto dvojica vozňov, spolu so sériou 1 – 5, obsluhovala za vojny predovšetkým linku 5. V apríli 1945 bol pri požiari vozovne Pisárky zničený vozeň č. 7. Električka č. 6 ďalej jazdila v osobnej doprave, v roku 1950 získala pri hromadnom prečíslovaniu nové číslo 3 a k jej definitívnemu vyradeniu došlo v roku 1954.
Skriňa vozidla č. 6 bola po vyradeniu električky predaná do Náměšťa nad Oslavou, kde najprv slúžila ako chatka a odkiaľ sa následne dostala do areálu Uhoľných skladov v Třebíči. Počas príprav na 100. výročie mestskej hromadnej dopravy v Brne, ktoré sa chystalo na rok 1969, bola skriňa električky nájdená pracovníkom Dopravného podniku mesta Brna (DPMB), ktorý ju tiež získal. Počas prvej polovice roka 1969 bola električka v Ústredných dielňach DPMB zrenovovaná do stavu zodpovedajúceho prevádzku v 30. a 40. rokoch 20. storočia. Podvozok bol získaný zo služobného vozidla č. 802 (pôvodne královopolská vozeň č. 5). Vozeň č. 6 bol, spoločne s ostatnými do tej doby renovovanými električkami, odovzdaný v roku 1971 Technickému múzeu v Brne, ktoré ho zaradilo do svojej vznikajúcej zbierky vozidiel MHD.

</doc>
<doc id="633362" url="https://sk.wikipedia.org/wiki?curid=633362" title="Nová rakúska tunelovacia metóda">
Nová rakúska tunelovacia metóda

Nová rakúska tunelovacia metóda (skratka NRTM; po anglicky "New Austrian Tunneling Method" - skr. "NATM", po nemecky "Neue Österreichische Tunnelbaumethode" [alebo staršie "...Tunnelbauweise"]- skr. "NÖT" alebo "NÖTM") je jedna z metód razenia tunela. Nerazí sa celý profil tunelovej rúry v celku, ale prebieha po častiach. Vďaka tomu tak možno jednak postupovať rýchlejšie, jednak využiť horninu a jej tlak ako nosný (spevňujúci) prvok celej stavby. 
Ostenie sa skladá z primárneho a sekundárneho ostenia. Primárne ostenie sa vykonáva ihneď po raziacich prácach. K výrubu sa priloží výstuž (napr. betonárska) a na ňu sa nastrieka betón prípadne drátkobeton. Primárne ostenie zaisťuje stabilitu výrubu ako dočasný prvok po krátku dobu - rádovo týždne až mesiace. Ako definitívne ostenie podzemného diela sa buduje tzv. sekundárne ostenie, väčšinou ako železobetónová škrupina, ojedinele iba z prostého betónu, nezriedka za použitia tzv. tubingov (prefabrikovaných dielcov). Sekundárne ostenie sa lícuje s primárnym s hydroizolačnou vložkou, ktorá ochraňuje sekundárne ostenie proti pôsobeniu vody počas celej životnosti diela. 
Táto metóda vznikla spojením a vývojom niekoľkých predchádzajúcich v 50. a 60. rokoch 20. storočia. Presne kodifikovaná bola v Salzburgu v roku 1962. Spočiatku k nej panoval odpor, neskôr sa však ukázala ako efektívna. V súčasnosti sa vo svete okolo 50 % tunelov razí touto metódou. Na Slovensku boli touto technológiou budované napríklad tunely Prešov a Višňové. 

</doc>
<doc id="633364" url="https://sk.wikipedia.org/wiki?curid=633364" title="Klepsatel">
Klepsatel

Klepsatel (ženský variant: Klepsatelová) je slovenské a české priezvisko so zaznamenaným výskytom na Slovensku a v Česku.
Na Slovensku sa v roku 1995 vyskytovalo 13-krát. Najčastejšie sa vyskytovalo v lokalitách ako Bernolákovo, okres Bratislava-vidiek (od r. 1996 Senec) (7) a Prešov, okres Prešov (6).
V Česku sa v roku 2016 vyskytovalo 8-krát. Najčastejšie sa vyskytovalo v lokalite České Budějovice (8).

</doc>
<doc id="633365" url="https://sk.wikipedia.org/wiki?curid=633365" title="Klepsatelová">
Klepsatelová



</doc>
<doc id="633366" url="https://sk.wikipedia.org/wiki?curid=633366" title="Marian Grześczak">
Marian Grześczak

Marian Grześczak (* 22. marec 1934, Nochowo, Poľsko – † 27. január 2010, Varšava, Poľsko) bol poľský básnik, diplomat, publicista a prekladateľ.
Životopis.
Študoval českú a poľskú filológiu na univerzite v Poznani. 
Okrem písania vlastných textov, prekladateľom slovenských, českých, chorvátských, ruských a izraelských kníh, napr. Františka Halasa, Vladimíra Holana, Miroslava Holuba, Jana Pilařa a Jaroslava Seiferta. Používal pseudonymy „Jerzy Bernasowski”, „Marek Konarz”, „Mariusz Rudin”.
V rokoch 1965–1983 bol členem Poľskej zjednotenej robotníckej strany. Člen Zväzu poľských spisovateľov (1960–1983). Bol zakladateľom Združenia poľských spisovateľov (1989), a v rokoch 1996–1999 prezidentem. Člen Poľského PEN klubu (1989–2010).
Pôsobil ako riaditeľ Poľského inštitútu v Bratislave a kultúrny radca Poľského veľvyslanectva na Slovensku v rokoch 1990–1996.

</doc>
<doc id="633368" url="https://sk.wikipedia.org/wiki?curid=633368" title="Košice Crows">
Košice Crows

 
Košice Crows je slovenský mužský hádzanársky klub sídliaci v Košiciach. Vznikol v roku 2016 na popud hrajúceho hádzanára Filipa Fabišíka, neskôr prezidenta samotného klubu. Košice Crows je účastníkom najvyššej hádzanárskej súťažeSlovnaft Handball Extraligy. Klub začínal v 1. lige, do ktorej vstúpil v sezóne 2017/18. Najväčší úspech dosiahol v sezóne 2018/19, keď vyhral 1. ligu a po úspešnej baráži postúpil do extraligy. Svoje zápasy hráva v aréne Hádzanárska hala Slavomíra Šipoša, ktorá je od roku 2018 pomenovaná po významnom hádzanárskom trénerovi Slavomírovi Šipošovi.

</doc>
<doc id="633370" url="https://sk.wikipedia.org/wiki?curid=633370" title="Juraj Vančík">
Juraj Vančík

Juraj Vančík môže byť:

</doc>
<doc id="633371" url="https://sk.wikipedia.org/wiki?curid=633371" title="Juraj Vančík (lekár)">
Juraj Vančík (lekár)

MUDr. Juraj Vančík, CSc., MBA (* 2. mája 1950, Svidník) je slovenský lekár, kardiológ, hudobník, spevák, manažér, podnikateľ a moderátor.
Zo života.
Keď mal šesť rokov naučil sa hrať na harmonike. Od desiatich rokov hrá na gitare.
Medzi rokmi 1968 - 1974 študoval na Lekárskej fakulte UPJŠ v Košiciach. V roku 1969 absolvoval mesačnú študentskú prax v Anglicku . V tom istom roku sa zúčastnil súťaže Košický zlatý poklad s autorskou pesničkou Klietka šťastia. Túto súťaž vyhral.
Po absolvovaní štúdia začal pracovať ako lekár vo Fakultnej nemocnici Louisa Pasteura na internej klinike.
Pracoval tu do roku 1980. Medzi rokmi 1980 - 1982 vykonával expertíznu prácu v Líbyi.
V období rokov 1982 do roku 1995 pracoval vo Fakultnej nemocnici Louisa Pasteura v Košiciach. Od roku 1995 až 1997 sa stal riaditeľom medicínskeho centra v Košiciach.
Od roku 1997 viedol 1. súkromnú nemocnicu, Košice-Šaca a.s., kde bol riaditeľom. Nemocnica je 1. súkromnou nemocnicou na Slovensku. V 1. súkromnej nemocnicu, Košice-Šaca a.s. bol členom predstavenstva, spoluzakladateľom. Nemocnicu viedol osemnásť rokov. Po zmene väčšinového vlastníka v nemocnici, došlo k zmene nového riaditeľa v nemocnici.
Naďalej vykonáva lekársku prax. So skupinou Vabank vystupujú na koncertoch a hudobných podujatiach. Pravidelne sa zúčastňuje ako porotca pesničkovej súťaže Košický zlatý poklad, napr. v roku 2018, 2017, 2015, 2014, 2010 atď .
S manželkou Ľudkou majú dcéru Denisu a syna Martina.
Médiá.
Moderovanie.
V rádiu zameranom na šport - Rádio Šport moderuje reláciu "Športové puzzle s Jurajom Vančíkom" .

</doc>
<doc id="633374" url="https://sk.wikipedia.org/wiki?curid=633374" title="Samsung Galaxy S7 Edge">
Samsung Galaxy S7 Edge



</doc>
<doc id="633375" url="https://sk.wikipedia.org/wiki?curid=633375" title="Ľubeľská pahorkatina">
Ľubeľská pahorkatina

Ľubeľská pahorkatina je geomorfologickou časťou Liptovskej kotliny. Zaberá pás územia v juhozápadnej časti, východne od Ružomberka.
Polohopis.
Územie sa nachádza v západnej polovici Podtatranskej kotliny, v juhozápadnej časti podcelku Liptovská kotlina. Zaberá pás územia od Ružomberka po Liptovský Ján, pričom z významnejších sídiel tu leží Ľubeľa, Liptovské Sliače, Partizánska Ľupča a Závažná Poruba. Južný okraj vymedzuje ostrý nástup Nízkych Tatier s geomorfologickými časťami Demänovské vrchy a Salatíny, na západe leží Veľká Fatra s podcelkami Revúcke podolie a Šípska Fatra. Severne pokračuje Liptovská kotlina časťami Liptovské nivy a Galovianske háje. 
Z juhu na sever pretekajú územím Ľubeľskej pahorkatiny mnohé potoky, smerujúce z Nízkych Tatier do rieky Váh, resp. vodnej nádrže Liptovská Mara. Najvýznamnejšie z nich sú Revúca, Ľupčianka, Demänovka a Štiavnica. 
Z dopravného hľadiska prechádzajú okrajovými časťami medzinárodne významné komunikácie, konkrétne na západnom okraji je to E 77, vedúca v trase cesty I/59 (Dolný Kubín – Ružomberok – Zvolen), na severnom okraji E 50, vedúca v trase diaľnice D1 (Žilina – Poprad). Regionálne významné sú aj cesty I/18 (Ružomberok – Poprad) a cesta II/584 (Liptovský Mikuláš – Jasná). Okrajom územia údolím Váhu prechádza i železničná trať Žilina – Košice.
Ochrana územia.
Celá juhozápadná časť Liptovskej kotliny zasahuje do ochranného pásma Národného parku Nízke Tatry. Hranica samotného národného parku kopíruje okraj geomorfologickej časti Demänovské vrchy. Osobitne chránenými lokalitami je tu chránený areál Bodický rybník, prírodná rezervácia Jelšie a Sliačske travertíny.
Turizmus.
Južná časť Liptovskej kotliny patrí vďaka polohe v podhorí Nízkych Tatier k zaujímavým lokalitám. Tvorí zázemie veľmi atraktívnej centrálnej časti pohoria so strediskom Jasná, no vyhľadávané je tiež okolie obce Liptovský Ján, či mesta Ružomberok. Z menších lokalít je vyhľadávaná tiež bobová dráha v Pavčinej Lehote, v zime využívaná ako lyžiarske stredisko. Ďalšie zimné strediská sú v Liptovskom Jáne, Závažnej Porube, či v okolí Ružomberka. Zaujímavosťou je Aerodrome Jasna, umožňujúci malým lietadlám prepravovať turistov priamo pod úpätie Nízkych Tatier.

</doc>
<doc id="633388" url="https://sk.wikipedia.org/wiki?curid=633388" title="O2 Universum">
O2 Universum

O2 Universum je multifunkčné kultúrno-kongresové centrum v hlavnom meste Česka Praha v mestskej štvrti Libeň napojené na O2 Arenu, ktoré bolo otvorené v septembri 2019. Na mieste hrubej stavby pôvodne plánovanej „malej arény“ ho od októbra 2017 budovali firmy Metrostav a Syner. Hrubá stavba, ktorá bola pôvodne určená na malú arénu s hokejovou tréningovou plochou, bola v roku 2004 zakonzervovaná.
Komplex má rozlohu takmer 50 000 m2 a štyri poschodia. Obsahuje 21 sál rôznych veľkostí s kapacitou 10 000 návštevníkov. Najväčšia sála s kapacitou 4 500 ľudí je vhodná aj na usporiadanie stredne veľkých koncertov a športových zápasov. Tribúny sú zaťahovacie a výška sály 12,5 metrov umožňuje usporiadať napríklad tenisové, basketbalové, florbalové nebo volejbalové zápasy.
Prvou akciou v O2 Universum bolo hovorené slovo v spojení predstavenia autobiografie Bruca Dickinsona z Iron Maiden s názvom "What Does That Button Do?". Nasledujúcou akciou bol koncert dánskej hudobnej skupiny Volbeat spolu so skupinami Baroness a Danko Jones. Prvým potvrdeným medzinárodným kongresom bol 17. svetový kongres anesteziológov WFSA od 5. do 9. septembra 2020.

</doc>
<doc id="633390" url="https://sk.wikipedia.org/wiki?curid=633390" title="Hrušov (územie európskeho významu)">
Hrušov (územie európskeho významu)

Hrušov (SKUEV0270) je územie európskeho významu v Bratislavskom kraji na území obcí Hamuliakovo, Kalinkovo, Nové Košariská a Podunajské Biskupice. Má rozlohu 494,854 ha a jeho správcom je Správa CHKO Dunajské luhy. 
Predmetom ochrany sú biotopy: "Prirodzené eutrofné a mezotrofné stojaté vody s vegetáciou plávajúcich a/alebo ponorených cievnatých rastlín typu Magnopotamion alebo Hydrocharition".
Predmetom ochrany sú druhy:
Gymnocephalus schraetzer, Microtus oeconomus mehelyi,
Bobor vodný (Castor fiber),
Boleň dravý (Aspius aspius),
Hlaváč bieloplutvý (Cottus gobio),
Hrebenačka vysoká (Gymnocephalus baloni),
Hrúz Kesslerov (Gobio kessleri),
Hrúz Vladykov (Gobio albipinnatus),
Hrúz vladykov (bieloplutvý) (Gobio albipinnatus),
Kolok vretenovitý (Zingel streber),
Kunka červenobruchá (Bombina bombina),
Lopatka dúhová (Rhodeus sericeus amarus),
Plotica lesklá (Rutilus pigus),
Pĺž zlatistý (Sabanejewia aurata),
Roháč obyčajný (Lucanus cervus a Šabľa krivočiara (Pelecus cultratus).

</doc>
<doc id="633391" url="https://sk.wikipedia.org/wiki?curid=633391" title="Homoľské Karpaty">
Homoľské Karpaty

Homoľské Karpaty (SKUEV0104) sú územie európskeho významu v Bratislavskom kraji na území obcí Borinka, Grinava, Limbach, Lozorno, Neštich, Pezinok, Rača, Stupava, Svätý Jur, Turecký vrch, Vajnory, Záhorská Bystrica. Má rozlohu 5182,636 ha a jeho správcom je Správa CHKO Malé Karpaty. 
Predmetom ochrany sú biotopy:
Predmetom ochrany sú druhy:

</doc>
<doc id="633397" url="https://sk.wikipedia.org/wiki?curid=633397" title="Tatra 500 HB">
Tatra 500 HB

Tatra 500 HB (označovaný tiež ako Karosa T 500 HB; HB znamená "horský bus") je československý trojnápravový autobus, ktorý bol vyrábaný v 50. rokoch 20. storočia.
Konštrukcia.
Tatra 500 HB je trojnápravový autobus, určený pre prevádzku v náročných podmienkach horských oblastí. Konštrukčne bol navrhnutý už v roku 1948, kedy Karosa Vysoké Mýto (výrobca karosérie) spoločne s Tatrou Kopřivnice (dodávateľ podvozka a pohonného ústrojenstva) predložila prvý projekt tohto vozidla. Samonosná karoséria, ktorej spodný rošt tvoril základ autobusu, bola na vtedajšiu dobu prelomová, pretože do tej doby sa v Česko-Slovensku karosérie tejto konštrukcie nevyrábali. K roštu karosérie boli prichytené výkyvné polonápravy tatrováckej koncepcie, perá, riadenie vozidla a vidlicový, vzduchom chladený osemvalec umiestnený vzadu. Po skúškach v roku 1954 však bolo rozhodnuté opustiť variant s polonápravami a začali sa vyrábať autobusy s klasickými tuhými nápravami.
Karoséria mala iba jediné, dvojkrídlové dvere, umiestnené pred prednou nápravou. Sedačky pre cestujúcich boli v rozmiestnení 2 + 2 so strednou uličkou. Podľa pôvodných požiadaviek na väčšie rozšírenie verejnej autobusovej dopravy do všetkých častí republiky, bol určený na prepravu až šesťdesiatich cestujúcich. Vozidlo malo mať menšie rozmery, veľkú stúpavosť a tiež dobré jazdné vlastnosti pre zlé povojnové cesty. 
Výroba a prevádzka.
Prvý prototyp vozidla 500 HB vznikol na prelome rokov 1949 a 1950, pričom na vývoji sa podieľali konštruktéri oboch firiem. Podvozok bol s výkyvnými polonápravami, neskôr boli boli vyrobené ďalšie tri prototypy aj s tuhými nápravami. Sériová výroba prebiehala v rokoch 1954 až 1957 a celkovo bolo vyrobených okolo 500 týchto autobusov.
Prevádzkovo sa však autobusy 500 HB kvôli poruchovosti a zlým jazdným vlastnostiam príliš neosvedčili. Mohutná technika (sčasti z nákladných automobilov), ktorá mala byť v náročnom teréne zlých ciest výhodou, stala sa nevýhodou a dopravcovia začali uprednostňovať ľahšie a technicky menej zložité autobusy. Väčšina týchto autobusov tak bola vyradená už v prvej polovici 60. rokov.

</doc>
<doc id="633399" url="https://sk.wikipedia.org/wiki?curid=633399" title="Starý háj (rozlišovacia stránka)">
Starý háj (rozlišovacia stránka)

Starý háj môže byť:

</doc>
<doc id="633401" url="https://sk.wikipedia.org/wiki?curid=633401" title="Premenné hviezdy typu RR Lyrae">
Premenné hviezdy typu RR Lyrae



</doc>
<doc id="633402" url="https://sk.wikipedia.org/wiki?curid=633402" title="Α Tel">
Α Tel



</doc>
<doc id="633406" url="https://sk.wikipedia.org/wiki?curid=633406" title="Električky Graz série 50 – 55 (Brno)">
Električky Graz série 50 – 55 (Brno)

Električky Graz série 50 – 55 sú dvojnápravové obojsmerné električky, vyrobené v roku 1911 podnikom Grazer Waggon- &amp; Maschinen-Fabriks-Aktiengesellschaft vorm. Joh. Weitzer v Grazi pre Společnost brněnských pouličních drah elektrických.
Konštrukcia.
Skriňa vozňa mala podobnú konštrukciu ako predtým dodané vozne ev. č. 1 – 41 z rokov 1899 – 1900, bola však podstatne širšia ( oproti u série 1 – 41). Líši sa tiež úplne uzavretými plošinami. Skriňa vozňa teda mala základňu v podobe oceľového roštu a drevenú kostru, vonku oplechovanú. Strecha bola tvorená z drevených paluboviek pokrytých plátnom. Vstupy na plošiny boli zaistené posuvnými dverami. Samotný salón pre cestujúcich bol od plošín oddelený pomocou drevených prepážok s posuvnými dverami. Rovnaká prepážka tiež rozdeľovala salón pre cestujúcich na dve rovnaké časti. V interiéri sa nachádzali priečne lavice s usporiadaním 2+2, nad nimi police na batožinu. Vetranie zaisťovali malé výklopné okienka v hornej časti okenných otvorov. Okná boli pomerne malé, v každej bočnici ich bolo osem. Ďalšou odlišnosťou od predtým dodaných vozňov bol pojazd. Ten nemal klasický podvozok, ale skladal sa zo samostatných náprav. Elektrickú výzbroj dodala firma AEG. Rozjazdový a brzdový odporník sa nachádzal pod podlahou. Kontroléry typu B6-30 mali deväť jazdných stupňov (päť pre sériové a štyri pre paralelné zapojenie motorov) a šesť stupňov elektrodynamickej brzdy. Vozne boli ako jediné v Brne vybavené tlakovzdušnú priebežnú brzdou. Odber prúdu zaisťoval tyčový zberač s kladkou. Osvetlenie bolo žiarovkové, vždy s piatimi 120voltovými žiarovkami zapojenými do série.
V priebehu prevádzky boli vozne upravené. V rokoch 1925 – 1928 boli motory typu U 104 s výkonom 29,5 kW z dôvodu nízkeho výkonu pri brzdení vymenené za typ DU 158 s výkonom 40,5 kW. Tyčový zberač bol v 30. rokoch vymenený za lýru, a tá po druhej svetovej vojne za pantograf. V druhej polovici 50. rokov 20. storočia boli malé bočné okná nahradené väčšími, v každej bočnici tak boli štyri namiesto pôvodných ôsmich.
Dodávky električiek.
V roku 1911 bolo vyrobených celkom 6 vozňov tohto typu.
Prevádzka.
Električky č. 50 – 55 tvorili prvé rozšírenie brnianského vozňového parku od roku 1904. Šestica vozňov bola vyrobená v roku 1911 a do Brna dodaná začiatkom roka 1912. Oproti všetkým predchádzajúcim električkám mali podstatne väčšiu šírku, takže mohli byť nasadzované výlučne na linku 1 (Královo pole – Pisárky), ktorá bola prispôsobená pre nákladnú prevádzku so širokými železničnými vagónmi. V 30. rokoch 20. storočia bolo využitie týchto električiek nízke, dôvodom boli rozsiahle dodávky nových vozňov. Séria 50 – 55 bola využívaná na vložené vlaky liniek 1 a 6, prípadne aj pri zvýšenom počte cestujúcich. Za druhej svetovej vojny jazdili tieto vozidlá prevažne na linke B a na vložených vlakoch. Vozne boli prevádzkovane do roku 1945, kedy s výnimkou vozidla č. 52 všetky zhoreli pri požiari vozovne Pisárky. Vozeň č. 52 zostal aj po vojne v osobnej doprave, v roku 1950 pri hromadnom prečíslovaniu získal č. 13 a jazdil na kyvadlovej linke od Ústredného cintorína do Horných Heršpic. V roku 1964 prešiel do služobného stavu. Roku 1967 bol vyradený a jeho skriňa bola predaná súkromníkovi.
Od roku 1945 bol vozeň č. 52 jediným existujúcim zástupcom svojej série. Pri vytváraní zbierky vozidiel MHD bola jeho skriňa nájdená na poli v blízkosti obce Přízřenice. Po dohode s majiteľkou ju v roku 1971 získalo Technické múzeum v Brne, ktoré na miesto priviezlo skriňu inej električky. Vozeň č. 52 bol následne počas roka 1972 zrenovovaný v Ústredných dielňach Dopravného podniku mesta Brna do stavu po vyrobení. Výnimkou je lýrový zberač (osadený až v 30. rokoch) a absencia tlakovzdušnej brzdy (odstránenej v 20. rokoch). Súčasti vozňa a trakčné motory boli získané z vozňa č. 1.

</doc>
<doc id="633408" url="https://sk.wikipedia.org/wiki?curid=633408" title="Bratislava-mestská časť Petržalka">
Bratislava-mestská časť Petržalka



</doc>
<doc id="633409" url="https://sk.wikipedia.org/wiki?curid=633409" title="Lola Montezová">
Lola Montezová



</doc>
<doc id="633410" url="https://sk.wikipedia.org/wiki?curid=633410" title="LIAZ 200">
LIAZ 200

LIAZ 200 bol rad nákladných automobilov, vyrábaný spoločnosťou LIAZ. Medzi rokmi 1991 až 1994 bolo vyrobených len niekoľko sto kusov.
Rad LIAZ 200 je faktickou modernizáciou typového radu LIAZ 100 a vzhľadovo sa líši od svojho predchodcu len minimálne. Bol zmenený hlavne po technickej stránke, prebehli zmeny na motore, napr. bola znížená jeho hlučnosť a uloženie (stojatý motor namiesto doterajšieho šikmého), kabína bola kvôli tomu posadená o 4 cm vyššie a v medzere nad nárazníkom sa preto objavili pomocné kryty, ktoré sú najvýraznejším vzhľadovým odlíšením oproti radu 100. V novších modeloch bola osadená aj nová prevodovka.

</doc>
<doc id="633411" url="https://sk.wikipedia.org/wiki?curid=633411" title="LIAZ 300">
LIAZ 300

LIAZ 300 bol rad nákladných automobilov, vyrábaný vo firme LIAZ. Vychádza z predchádzajúcich radov 100 a 200. Oproti predchádzajúcim radám má vyššie položenú kabínu, plastové lišty pod nárazníkmi, iné predné blatníky, novú prevodovku, viac možných náprav, motorov a veľkostí kabín. Výroba modelu prebiehala v rokoch 1993 až 2003 a čo do počtu rôznych variantov, išlo o najrozmanitejšiu radu z produkcie LIAZ.
Závodné autá radu 300.
LIAZ 13.50 PA/J AWS bol špeciálny automobil, vyrobený pre Majstrovstvá Európy v truck-triale. Mal poháňané obidve nápravy, ktoré boli aj riaditeľné. Motor bol uložený nezvyčajne vzadu na ráme. Tento automobil štartoval v Majstrovstvách Európy v rokoch 1995, 1996 a tiež v niekoľkých závodoch v roku 1997. Pre sezónu 1998 bol osadený kabínou rady 400.
Najväčším úspechom vozidla 13.50 PA/J AWS bolo 1. miesto v seriáli Majstrovstiev Európy v truck-triale 1995.
LIAZ 300.471 sa zúčastnil seriálu Európskeho pohára ťahačov v rokoch 1996 a 1997. Jeho predchodcom bol typ 250.471. Najväčším úspechom vozidla 300.471 bolo 3. miesto v seriáli Európskeho pohára ťahačov 1997.

</doc>
<doc id="633412" url="https://sk.wikipedia.org/wiki?curid=633412" title="Škoda Xena">
Škoda Xena



</doc>
<doc id="633413" url="https://sk.wikipedia.org/wiki?curid=633413" title="Škoda Fox">
Škoda Fox



</doc>
<doc id="633415" url="https://sk.wikipedia.org/wiki?curid=633415" title="LIAZ 400">
LIAZ 400

LIAZ 400 bol rad nákladných automobilov, vyrábaných vo firme LIAZ v rokoch 1996 až 2000. Existujú dva typy – ťahač Xena a nákladné vozidlo Fox. 
Konštrukcia.
Vývoj začal v 90. rokoch, neskôr mali prísť do výroby aj iné typy a tak postupne nahradiť zastaranú radu 300. Veľké množstvo súčiastok je prevzatých z predchádzajúcej rady, ale podvozok, motor a kabína sú nové. Hliníková kabína Škoda Liaz SKL (Stavebnicová Konštrukcia Liaz) je postavená "stavebnicovým" systémom, aby sa dali jednoducho vyrábať jej dlhšie alebo kratšie prevedenia. Rám je rebrinový, vzadu zúžený. 
Konštruktéri LIAZu mali rozpracované rôzne varianty typovej rady 400, aby bolo možné pokryť širokú paletu potrieb zákazníkov a plne nahradiť typovú radu LIAZ 300 (ťahače, valníky, sklápače, komunálne a autobusové podvozky) s charakterom podvozku 4 × 2 až 8 × 4. Nosnosť je v rozmedzí 10 až 44 ton, použité sú motory LIAZ, Deutz, Detroit, Cummins a i. s výkonom až do 400 kW a osadené sú variabilnými kabínami troch rôznych šírok, dvoch rôznych dĺžok a dvoch rôznych výšok. Silnejúce finančné problémy výrobcu a jeho rastúce zadlženie už ale nedovolili postaviť ďalšie funkčné vzorky či prototypy. Naviac dodávateľ motorov Detroit Diesel nebol schopný zabezpečiť ich homologizáciu na novú emisnú normu Euro 3 a LIAZ nebol schopný zafinancovať homologizáciu vlastných motorov na túto normu. Rozsiahly test Xeny nemeckým časopisom "Trucker Fernfahrer Magazin" tak bol v lete 1999 už len faktickou labuťou piesňou. Veľmi priaznivo bol hodnotený nielen dizajn, ale aj pohodlie pre posádku, kritiku naopak zožala ergonómia niektorých ovládacích prvkov, riadenie a dostupnosť dôležitých kontrolných prvkov motora len po odklopení kabíny.
Xena.
Prvý typ radu je ťahač Xena, ktorej projekt bol publikovaný 30. novembra 1995 a prototyp predstavený už v júli 1996. Výstavnú premiéru na autosalóne v Hannoveri absolvoval v septembri toho roku, širokej verejnosti bol predstavený v júni 1997 na výstave Autotec v Brne. 
Prvý vyrobený automobil z roku 1996 niesol typové označenie 19.41 TBV/400 a od neskorších kusov sa líšil najmä zástavbou motora LIAZ M1.2C M640 Euro 2, naladeným na výkon 302 kW (410 k), a unikátnym systémom zakrývania výklopných kabínových schodíkov. Ďalšie štyri prototypy z roku 1997, rovnako ako tridsaťkusová overovacia séria z roku 1998, niesli typové označenie 19.47 TBV/DD a mali motor Detroit Diesel S 6067 GK Euro 2 s výkonom 321 kW (430 k), resp. 351 kW (470 k) v režime tempomat. Tieto vozidlá už mali nezakryté schodíky a niekoľko ďalších odlišností oproti prototypu. Všetky boli vyrobené vo verzii 4 × 2, mali prevodovku Eaton RTSO 17 316A, prednú nápravu Škoda LIAZ (niektoré s kotúčovými brzdami) a zadnú nápravu Rába (výnimkou bol druhý prototyp so zadnou nápravou Rockwell). Všetky vozidlá boli vybavené kabínou 255M (najširšou, dlhou, so spacou nadstavbou).
Ťahačov Xena bolo vyrobených iba 37 kusov, z toho dva boli rozobrané pred dodaním zákazníkovi (jeden čoby prototyp, druhý kvôli nehode), fyzicky teda existovalo nakoniec len 35 kusov. Niektoré vozidlá Xena boli neskôr prestavané z ťahačov 4 × 2 na valníky 6 × 2 alebo sklápače 6 × 2.
Fox.
Komunálny podvozok Škoda Fox bol vyrábaný v rokoch 1999-2001. Existoval jednak v prevedení s pohonom oboch náprav (4 × 4) 19.29 SA/L (motor LIAZ M1.2C 640FE 290 kW) alebo 19.33 SA/L (motor LIAZ M1.2C 640SE 330 kW), tak aj vo verziách bez predného pohonu (4 × 2) v zodpovedajúcich variantoch 19.29 SB/L a 19.33 SB/L. Všetkých variantov vozidla Fox bolo postavených iba 19 kusov.
Niekoľko rokov po ukončení produkcie bola výroba obnovená spoločnosťou TEDOM, ktorá začala vyrábať vozidlá Tedom Fox D a Tedom Fox G, s konfiguráciami 4 × 2, 4 × 4 a 6 × 4. Nebolo však zmontovaných viac ako 30 kusov, z toho niektoré boli len prestavbou starších vozidiel typových radov 150 a 300.
Pretekárske vozidlá rady 400.
Škoda Xena Race truck:
Pretekárske vozidlo pre Európsky pohár ťahačov riadil v sezónach 1997 a 1998 český pretekár František Vojtíšek. V oboch ročníkoch doviedol Xenu k štvrtému miestu v záverečnom hodnotení.
Škoda Fox 13.50 PA/J AWS:
Automobil vznikol prestavbou trialového špeciálu 13.50 PA/J AWS radu 300. Fox sa prvýkrát zúčastnil Majstrovstiev Európy v truck-triale v sezóne 1998 a súťažil nepretržite až do roku 2002. Vždy vybojoval druhé miesto v konečnom hodnotení.
TEDOM Fox Dakar:
Pretekársky kamión bol pripravovaný pre Rallye Dakar 2008. Keďže kabína Fox neprešla pred pretekmi homologizáciou, musel byť podvozok osadený staršou kabínou LIAZ. Vozidlo sa stalo majetkom Czech Dakar Teamu. 

</doc>
<doc id="633418" url="https://sk.wikipedia.org/wiki?curid=633418" title="Muránska planina – Stolica">
Muránska planina – Stolica

Muránska planina – Stolica je chránené vtáčie územie v Banskobystrickom kraji v katastrálnych územiach Čierna Lehota, Heľpa, Chyžné, Klenovec, Mokrá Lúka, Muráň, Muránska Huta, Muránska Zdychava, Pohorelá, Pohronská Polhora, Polomka, Rejdová, Revúčka, Šumiac, Telgárt, Tisovec, Vaľkovňa a Závadka nad Hronom.
Rozloha územia je 25796,460 ha a správcom územia je NP Muránska Planina.
Predmetom ochrany sú druhy Aegolius funereus, Aquila chrysaetos, Bonasa bonasia, Bubo bubo, Caprimulgus europaeus, Ciconia nigra, Dendrocopos leucotos, Dryocopus martius, Falco peregrinus, Ficedula albicollis, Ficedula parva, Glaucidium passerinum, Pernis apivorus, Phoenicurus phoenicurus, Picoides tridactylus, Picus canus, Strix uralensis, Tetrao tetrix a Tetrao urogallus.

</doc>
<doc id="633419" url="https://sk.wikipedia.org/wiki?curid=633419" title="Cerová vrchovina – Porimavie">
Cerová vrchovina – Porimavie

Chránené vtáčie územie Cerová vrchovina – Porimavie vzniklo s cieľom zachovať biotopy pre európsky významné druhy vtákov a biotopy sťahovavých druhov vtáctva, aby boli zabezpečené podmienky ich prežitia a reprodukcie. Je to jeden z typov chráneného územia členskej krajiny Európskej únie s názvom NATURA 2000.
Územie bolo vyhlásené vládou Slovenskej republiky dňa 1. februára 2008 nadobudla účinnosť vyhláška Ministerstva životného prostredia Slovenskej republiky č. 30/2008 Z.z. .Nachádza sa na území okresov Lučenec, Revúca, Rimavská Sobota v katastrálnych územiach Abovce, Bátka, Belina, Blhovce, Bottovo, Čakanovce, Čamovce, Číž, Dražice, Drňa, Dubno, Dubovec, Gemer, Gemerské Dechtáre, Gemerské Michalovce, Gemerský Jablonec, Gortva (aj časti Bizovo, Čenice, Hajnáčka, Hodejov, Hodejovec, Hostice, Chanava, Chrámec, Janice, Jesenské, Jestice, Kaloša, Kráľ, Lenartovce, Martinová, Nižná Pokoradz, Nová Bašta, Orávka, Padarovce, Petrovce, Radzovce, Rakytník, Riečka, Rimavská Seč, Rimavská Sobota (aj časť Bakta, Rumince, Stará Bašta, Šiatorská Bukovinka, Šimonovce, Širkovce, Štrkovec, Šurice, Tachty, Tomášovce, Tornaľa, Uzovská Panica, Včelince, Večelkov, Veľký Blh (Nižný Blh), Vlkyňa, Vyšná Pokoradz a Zacharovce.
Rozloha územia je 30187,700 ha a správcom územia je CHKO Cerová vrchovina.
Dôvod ochrany.
Predmetom ochrany sú nasledujúce druhy vtákov:

</doc>
<doc id="633420" url="https://sk.wikipedia.org/wiki?curid=633420" title="Špačinsko-nižnianske polia">
Špačinsko-nižnianske polia

Špačinsko-nižnianske polia sú chránené vtáčie územie v Trnavskom kraji v katastrálnych územiach Bohdanovce nad Trnavou, Bohunice, Bučany, Dolná Krupá, Dolné Dubovany, Dolné Dubové, Dolné Lovčice, Dolný Lopašov, Horné Dubovany, Horné Dubové, Horné Lovčice, Chtelnica, Jaslovce, Kátlovce, Lančár, Malé Brestovany, Malženice, Nižná, Paderovce, Radošovce, Rakovice, Špačince, Ťapkové, Trnava, Veľké Brestovany, Veľké Kostoľany a Veselé. 
Rozloha územia je 12155,660 ha a správcom územia je CHKO Malé Karpaty.
Predmetom ochrany je druh Falco cherrug.

</doc>
<doc id="633422" url="https://sk.wikipedia.org/wiki?curid=633422" title="Zoznam biotopov Slovenska">
Zoznam biotopov Slovenska

Toto je zoznam a spoločenská hodnota biotopov národného významu, biotopov európskeho významu a prioritných biotopov Slovenskej republiky.

</doc>
<doc id="633424" url="https://sk.wikipedia.org/wiki?curid=633424" title="Alexander Petržalský">
Alexander Petržalský

Alexander Hazucha (* 17. máj 1980, Bratislava – † 24. február 2019 Iquitos, Peru), známy pod umeleckým menom Alexander Petržalský alebo Šaniel (kedysi Anine), bol slovenský raper, producent, DJ, promotér a člen hudobnej dvojice ŠANIEL &amp; SUE. Bol distribútorom limonádových nápojov Club-Mate, Bombilla drink a Wostok pre Slovensko.
Hudobná kariéra.
V roku 2010 vydal svoj prvý sólový album s názvom Neštantandardný občan. V roku 2012 vydal pod labelom Štúdio Konečná soundsystem album DHZ – Misia sveta.
V roku 2014 vydal a pokrstil album Šaniel a Sue na festivale Uprising 2014. Album bol sprístupnený pre verejnosť k stiahnutiu zadarmo. So svojou show vystupovali na popredných akciách a festivaloch po celom Slovensku.
Ako DJ sa venoval štýlom ako REGGAE, RUBADUB, BALKAN, ELEKTRO BALKAN, E SWING, SWING, DANCEHALL, LATINO, ELEKTRO MUSIC, CUMBIA, LOUNGE BAR MUSIC.
Úmrtie.
Alexander Hazucha zomrel ako 38-ročný počas pobytu v Peru v meste Iquitos dna 24.2.2019. O jeho smrti informovali oficiálne pátracie zložky ako aj internetové média Večerník Bratislava, Uprising Bratislava, Uprising Festival alebo Bajkonur. Rovnako aj jeho najbližšia rodina a priatelia. Na jeho rozlúčku zorganizovali slovenský raperi a jeho priatelia 21.3.2019 o 17:00 spomienkový koncert s názvom Pocta Alexandrovi Petržalskému – Koncert, ktorý sa konal v Bratislavskom klube – HPK – Hopkirk Club. Zúčastnilo sa ho viacero známych slovenských mien z rapovej scény ako Vec a Škrupo, Supa, Tono S, Čis T, Opak, Zverina, Haf a Zetka, GR Team, Rišo zo Žužulety, Bio, Kelso, Zuzana Sue Kráľová, Campana Batucada, Pozostatok Štúdio Konečná Sound system, DJ Reverend. Výťažok z koncertu bol podľa informácií venovaný rodine.

</doc>
<doc id="633425" url="https://sk.wikipedia.org/wiki?curid=633425" title="Tatra 81">
Tatra 81

Tatra 81 bol ťažký nákladný automobil, vyrábaný podnikom Ringhoffer-Tatra Werke AG v Kopřivnici (vtedy Nesselsdorf). Medzi rokmi 1940 až 42 bolo vyrobených asi 220 vozidiel, vrátane verzií H a Hb s pohonom na drevoplyn. Bol to posledný automobil značky, poháňaný kvapalinou chladeným motorom vlastnej konštrukcie. Ďalším vývojom Tatry 81 vznikla preslávená Tatra 111.
História.
Vývoj ťažkého nákladného automobilu Tatra 81 začal v roku 1939, v čase, keď sa automobilka Tatra nachádzala v odtrhnutých Sudetoch, v Nemeckej ríši. Po začiatku vojny bol vývoj vozidla urýchlený, pretože sa počítalo s jeho využitím na vojenské účely. Prvý prototyp vznikol v roku 1940 a išlo o vozidlo klasickej tatrováckej koncepcie, s chrbtovým rámom a nezávislým zavesením kolies. Poháňal ho vznetový vidlicový osemvalec, chladený vodou. Tatra 81 bola posledným typom značky, v ktorom bol použitý motor s kvapalinovým chladením, ďalšie automobily Tatra už boli vybavované vzduchom chladenými motormi.
Sériová výroba bola začatá ešte v roku 1940 a v roku 1942 sa objavil variant, upravený na pohon drevoplynom, vybavený generátorom Imbert. Tento typ niesol označenie Tatra 81 H (od nemeckého "Holzgas") a bol určený predovšetkým pre civilnú prevádzku. Touto úpravou však došlo k značnému poklesu výkonu, čo sa konštruktéri snažili u ďalších sérií vyriešiť zväčšením objemu motora prevŕtaním valcov. Takto upravené vozidlá boli označené Tatra 81 Hb.
Celkom bolo v rokoch 1940 – 1942 vyrobených asi 220 vozidiel všetkých variantov. Väčšinu z nich prevzali nemecké ozbrojené zložky. Poznatky a skúsenosti, získané s vozidlom Tatra 81, boli uplatnené pri vývoji jeho následníka, Tatry 111.
Technické údaje.
Motor a prevodovka.
Tatru 81 poháňa vidlicový, vodou chladený vznetový osemvalec s rozvodom OHV. Rady valcov zvierajú uhol 90°, bloky valcov a kľuková skriňa sú odliate vcelku zo šedej liatiny. Vahadlá ventilov každého valca majú samostatné kryty. Umiestnenie motora je vpredu, pozdĺžne pred prednou nápravou.
Motor Tatry 81 má zdvihový objem (vŕtanie valcov , zdvih ), ktorý dosahuje najvyšší výkon 118 kW (160 k). Verzia Tatra 81 Hb má motor so zdvihovým objemom (vŕtanie valcov , zdvih ). Dosahuje najvyšší výkon 110 kW (150 k), trvalý len 88 kW (120 k).
Elektrická sústava pracuje s napätím 12 V, iba štartér motora je na 24 V. Vozidlo je vybavené 12 V dynamom s výkonom 300 W a dvoma 12 V akumulátormi po 150 Ah.
Za motorom je umiestnená suchá dvojlamelová spojka. Za ňou potom nadväzuje štvorstupňová nesynchronizovaná prevodovka s dvojstupňovou redukčnou skriňou.
Podvozok.
Základ podvozka tvorí oceľová chrbticová rúra, vpredu opatrená prírubou pre blok motora a prevodovky. Vzadu sú dve hnacie nápravy s výkyvnými polosami. Tie sú odpružené pozdĺžnymi poleliptickými listovými perami, upevnenými na priečnom nosníku, ktorý je umiestnený na medzikuse medzi nápravami. V každej náprave je samostatná rozvodovka a mechanicky uzatvárateľný diferenciál. Nepoháňaná predná náprava má nezávislé zavesenie, tvorené spodnými trojuholníkovými ramenami. Tie sa spájajú s priečkou rámu pomocou pružín, vinutých z pásovej ocele obdĺžnikového prierezu. Rozchod predných kolies je , zadných . Rázvor náprav je 3 950 + a svetlá výška pod nápravami je .
Vozidlo je vybavené vzduchovou brzdovou sústavou podľa licencie Knorr. Tlakový vzduch vyrábaný dvojvalcovým kompresorom je skladovaný v dvoch vzduchojemoch, umiestnených na pravej strane chrbticovej rúry. Ručná brzda pôsobí na rozvodovky zadných náprav. Kolesá sú dvadsaťpalcové, s lisovanými oceľovými diskami rozmeru 8 × 20" a pneumatikami rozmeru 9,75 × 20", na zadnej náprave v dvojmontáži.
Kabína.
Kabína vozidla je zmiešanej konštrukcie s drevenou kostrou, potiahnutou oceľovým plechom. Na streche sa nachádza sklopný trojuholník, pre signalizáciu jazdy s vlekom. Čelné okno je dvojdielne šípové, vybavené dvoma elektricky poháňanými stieračmi. Dvere kabíny sú uchytené vpredu.

</doc>
<doc id="633426" url="https://sk.wikipedia.org/wiki?curid=633426" title="Stará škola slovenská">
Stará škola slovenská

Stará škola slovenská alebo len Stará škola môže byť:

</doc>
<doc id="633428" url="https://sk.wikipedia.org/wiki?curid=633428" title="Alexander Rosa">
Alexander Rosa

Dr. h. c. prof. RNDr. Alexander Rosa, CSc. (* 26. január 1937, Bratislava) je slovensko-kanadský matematik. Pracuje najmä v oblasti kombinatoriky, teórii grafov a Steinerových trojíc. Je jedným z najväčších svetových odborníkov v takzvanej design theory. Celkový počet jeho matematických prác je viac ako 200, čím sa zaraďuje medzi najproduktívnejších slovenských matematikov. Je spoluzakladateľom bratislavského semináru z teórie grafov, ktorý funguje na Fakulte matematiky, fyziky a informatiky Univerzity Komenského už viac ako 50 rokov. Je členom Kanadskej matematickej spoločnosti, Americkej matematickej spoločnosti a tiež spoločnosti SIAM. Je jedným zo zakladajúcich členov medzinárodnej vedeckej organizácie Institute of Combinatorics and Applications. Jeho Erdősovo číslo je 1.
Životopis.
Pochádza z Bratislavy kde vyštudoval Prírodovedeckú fakultu Univerzity Komenského. v roku 1960 začal pracovať v Matematickom ústave SAV, kde ukončil ašpirantúru pričom jeho školiteľom bol významný slovenský matematik prof. Anton Kotzig. V roku 1961 stál spolu s prof. Antonon Kotzigom, prof. Štefanom Známom a dr. Jurajom Bosákom pri založení matematického semináru z oblasti teórie grafov, ktorý funguje dodnes.
V roku 1968 odišiel do Kanady, kde začal od 1. októbra 1968 pracovať ako asistent profesor na McMaster University v Hamiltone. Už po roku mu ponúkli miesto tzv. Associate professor, čo je približne rovné vedecko-akademickej hodnosti docenta na Slovensku. 1. júla 1969 sa stal riadnym profesorom. Od roku 1974 úzko spolupracoval s Curtom Lindnerom, ale aj ďalšími kanadskými renomovanými matematikmi. Napriek komunistickému režimu, ktorý v tej dobe nedovoľoval udržiavať žiadny kontakt s emigrantmi, sa profesor Rosa usiloval udržiavať kontakt so slovenskými matematikmi na Slovensku a pozýval ich na významné zahraničné konferencie. Učí takmer všetky oblasti matematiky, od diferenciálnych rovníc až po teóriu grafov. Popri pedagogickej činnosti sa venoval rozsiahlej vedeckej práci. Vychoval viacero doktorandov, prednášal na mnohých popredných konferenciách na celom svete. Za svoju prácu a vplyv na slovenskú matematiku získal viacero významných ocenení, napr. cenu SAV za rok 2007. Na jeho počesť bola pri príležitosti jeho 70. narodenín organizovaná medzinárodná konferencia venovaná teórii grafov na Matematickom ústave SAV v Bratislave v dňoch 2.6. júla 2007, kde prišli poprední svetoví odborníci z oblasti teórie grafov z celého sveta. K jeho 50. a 65. narodeninám vyšli špeciálne čísla v "Annals of Discrete Mathematics" a "Discrete Mathematics".
V súčasnosti žije v Montreale kde pracuje na McMaster University.
Dielo.
V teórii grafov začal systematicky pracovať už od roku 1963 kedy napísal prácu s názvom "A note on a certain problem in the theory of graphs", teda v preklade "Poznámka k istému problému v teórii grafo"v. V práci sa zaoberá použitím grafov v riešení tzv. Kirkmanoveho problému. V ten istý rok pokračoval v napísaní ďalšej práce ktorú už v preklade pomenoval „"Využitie grafov na riešenie Kirkmanovho problému"“. V tomto čase napísal aj článok o tzv. "Steiner triple systems". Až do roku 1968 pracoval na rôznych problémoch z oblasti teórie grafov a publikoval 12 prác – niektoré samostatne, iné v spolupráci s inými poprednými slovenskými grafarmi najmä prof. Kotzigom, prof. Zámom a Dr. Bosákom. Po jeho odchode do Kanady v roku 1968 prestáva spolupracovať so slovenskými matematikmi, keďže komunistický systém nedovoľoval kontaktovať ľudí, ktorí odišli do zahraničia a začína viac spolupracovať s kanadskými matematikmi. Výnimkou bola len spolupráca s Dr. Bosákom a svetoznámym matematikom Paulom Erdősom, ktorá bola publikovaná v roku 1971, teda 3 roky potom, čo prof. Rosa odišiel do Kanady. Jeho blízkym spolupracovníkom v Kanade bol prof. Kotzig, s ktorým spolupracoval naďalej, keďže tiež emigroval do Kanady o rok neskôr ako prof. Rosa. Spolu napísali ešte mnoho prác a spolupracovali na mnohých problémoch. Po jeho odchode do Kanady publikoval viac ako 200 prác. Od roku 1968 ostáva veľmi aktívny v mnohých oblastiach matematiky dodnes.

</doc>
<doc id="633430" url="https://sk.wikipedia.org/wiki?curid=633430" title="Mirida">
Mirida



</doc>
<doc id="633431" url="https://sk.wikipedia.org/wiki?curid=633431" title="Slagelse">
Slagelse

Slagelse (IPA: [ˈslæːˀjəlsə]) je najväčšie mesto v Západnom Sjællande v Dánsku. Leží na hlavnom ostrove Dánska, Sjællande, a v rovnomennom dánskom regióne.
Geografia.
Slagelse leží v Západnom Sjælande, asi 30 až 50 metrov nad hladinou mora. Geologicky sa mesto nachádza na ľadovo-zemno-morénnom vidieku, ktorý zaberá veľké časti Dánska. Mesto stále patrí do spádovej oblasti hlavného mesta Kodaň, preto tu žije veľa dochádzajúcich.
História.
História mesta je úzko spätá s neďalekým vikingským hradom Trelleborg, ktorý bol postavený okolo roku 981 a je teda prvým osídlením v tejto oblasti.
Slagelse sa prvýkrát spomína v kronikách mesta Roskilde, keď od roku 1074 do roku 1088 bol nórskym biskupom Svenom postavený prvý kostol v meste zasvätený svätému Michalovi. Kostol bol dokončený v roku 1150 s kostolom svätého Petra a 1164 s kláštorom Antvorskov.
Dňa 13. decembra 1288 udelil kráľ Erik Menved osade mestské práva. Do roku 1233 bol postavený tretí kostol svätého Michala, ktorý existuje do dnešného dňa. Kláštor bol známy liečivými silami mníchov, ktorí v ňom žijú, a preto ho navštívilo veľa ľudí, čo malo za následok bohatý obchod.
V nasledujúcich niekoľkých storočiach mesto získalo, okrem iného, ​​malomocenstvo, ale aj veľa kostolov. V roku 1300 zasiahla mesto epidémia, pri ktorej zomrela viac ako štvrtina obyvateľov.
V roku 1500 prišiel ako mních do mesta teológ Hans Tausen, ktorý mal po svojom návrate z Wittenbergu a konca zajatia v Nyborgu prvú protestantskú kázeň v roku 1525 v mestskom kláštornom kostole. V dôsledku toho sa obyvatelia mesta obrátili na evanjelickú vieru. Poslední mnísi opustili kláštor Antvorskov v roku 1580, ktorý bol neskôr prestavaný na hrad Antvorskov a neskôr na zámok Antvorskov. V tomto zámku zomrel v roku 1585Frederik II. Hrad existoval až do roku 1840.
V rokoch 1515 až 1804 sa v meste vyskytlo niekoľko veľkých požiarov. To viedlo k úbytku obyvateľstva a strate stredovekého centra mesta.
V rokoch 1600 až 1800 bola v meste založená latinská škola, ktorú navštevovali niektorí najväčší dánski spisovatelia, ako napríklad S. Ingemann, J. S. Baggesen a H. C. Andersen.
V roku 1856 mesto získalo vlakové spojenie na trase (Kodaň)-Roskilde-Korsør, ale stanica sa nachádzala niekoľko kilometrov od mesta. Stanica bola premiestnená do mesta až v roku 1892. V roku 1909 bola v meste postavená elektráreň, ktorá bola v roku 1995 prestavaná na hudobný dom Slagelse.
Obyvateľstvo.
Podľa mestskej reformy z 1. januára 2007, stará obec Slagelse (1970 – 2006; ) bola s obcami Hashøj Kommune Hashøj, Korsør aSkælskør spojená tak, že vytvorila nový Slagelse Kommune, teraz majú spolu rozlohu a ku 1. januáru 2018 tu žije 78 968 obyvateľov.
Vývoj počtu obyvateľov obce „(každý od 1. januára)“:
Kultúra a pamiatky.
Šport.
V Slagelse sa nachádzajú tri hlavné športové kluby. Medzinárodne úspešný hádzanársky klub Slagelse FH, futbalový klub FC Vestsjælland hrajúci v druhej dánskej futbalovej lige (Superliga) a Slagelse Hockey Club, ktorý získal niekoľko európskych titulov podtriedy.
Hospodárstvo a infraštruktúra.
Doprava.
Slagelse má dobré dopravné prepojenie. Cez Storebælt Bridge a súvisiace rozšírenie Europastraße 20 a København-Fredericia je Slagelse dopravným uzlom.
Vzdelanie.
Selandia - Center for Erhvervsrettet Uddannelse, centrum odborného vzdelávania, je jedným z najväčších vzdelávacích centier v Dánsku s približne 15 000 žiakmi, študentmi a účastníkmi kurzu. V Slagelse sa tiež nachádza aj kampus Syddanskej univerzity (SDU) s 2100 študentmi.
Partnerské mestá.
Nasledujúce mestá sú oficiálnymi partnerskými mestami mesta Slagelse:

</doc>
<doc id="633437" url="https://sk.wikipedia.org/wiki?curid=633437" title="Lionel Kieseritzky">
Lionel Kieseritzky

Lionel Adalbert Bagration Felix Kieseritzky (* 1. január 1806, Dorpat (dnes Tartu), Estónsko† 18. máj 1853, Paríž, Francúzsko) bol nemecký šachový majster 19. storočia, známy predovšetkým ako protihráč Adolfa Anderssena v nesmrteľnej partii (Immortal Game), v ktorej ho Anderssen po kaskáde obetí nakoniec porazil.
Lionel Kieseritzky sa narodil ako občan Ruskej ríše v meste Dorpat, (rusky "Jurjev", teraz Tartu v Estónsku), ale pochádzal z rodiny pobaltských Nemcov. V rokoch 1825 až 1829 študoval na miestnej univerzite a potom sa stal učiteľom matematiky. Roku 1839 sa usadil natrvalo v Paríži, kde ho La Bourdonnais uvítal ako druhého šachistu Francúzska, a v tomto roku porazil v parížskej šachovej kaviarni "Café de la Régence" Eugèna Rousseaua v tzv. zápase o sto partiách. Po La Bourdonnaisovej smrti nemal Kieseritzky v "Café de la Régence" okrem Saint-Amanta konkurenciu. V roku 1842 tu remizoval s významným talianskym hráčom Ignaziem Calvim (1797 – 1872) 7:7 (=1) a v roku 1846 zvíťazil v Londýne nad Bernhardom Horwitzom 7:4 (=1). V roku 1848 však nad ním v Paríži zvíťazil anglický šachista Henry Thomas Buckle v pomere 3:2 (=3).
Kieseritzky potom neuspel ani na prvom medzinárodnom turnaji v roku 1851 v Londýne, kde podľahol už v prvom kole neskoršiemu víťazovi turnaja Adolfovi Anderssenovi 0:2 (=1). Počas turnaja potom zohral s Anderssenom ešte niekoľko voľných partií (tj. partií mimo súťaž), pričom jedna z nich sa preslávila ako nesmrteľná partia. Jej priebeh vychádza z vtedajších názorov na šachové umenie. Je romantický a s nádhernou kaskádou obetí: biely hráč (Anderssen) obetoval skoro všetok materiál a Kieseritzkyho porazil.
Je po ňom pomenovaný Kieseritzkého gambit (1.e4 e5 2.f4 exf4 3.Jf3 g5 4.h4 g4 5.Je5)

</doc>
<doc id="633438" url="https://sk.wikipedia.org/wiki?curid=633438" title="Gothabilly">
Gothabilly

Gothabilly (niekedy uvádzaný aj ako hellbilly) je odnož psychobilly ovplyvneného gotickou subkultúrou. Názov je kombináciou slov "gothic" a "rockabilly" a bol prvý krát použitý skupinou The Cramps na konci 70. rokov, aby popísal temnú zmes rockabilly a punk rocku. Odvtedy popisuje žáner módny štýl ovplyvnený gotickou módou, ako je vidieť v jeho využití s čiernymi hodvábmi, saténmi, čipkami a zamatom, korzetmi, cylindrami, antickými šperkami, PVC a kožou.
História.
Termín gothabilly nebol popularizovaný až do série medzinárodných gothabilly kompilačných albumov vydaných vydavateľstvom Skully Records v polovici deväťdesiatych rokov.
Skupina The Cramps je príležitostne spájaná s gothic rockom, primárne kvôli používaniu fetiš odevu a bizarného make-upu, vrátane ťažkých, tmavých očných liniek mužských a ženských členov skupiny, ktoré sú populárne v gotickej subkultúre. Skupina The Cramps sa rovnako domnieva, že má vplyvy žánru psychobilly.
Gothabilly je čiastočne aktívny v západnej časti USA, s viacerými skupinami pochádzajúcimi z Kalifornie.

</doc>
<doc id="633439" url="https://sk.wikipedia.org/wiki?curid=633439" title="Hellbilly">
Hellbilly



</doc>
<doc id="633441" url="https://sk.wikipedia.org/wiki?curid=633441" title="Juraj Klačanský">
Juraj Klačanský

Prof. MUDr. Juraj Klačanský, CSc. (* 29. máj 1950, Bratislava), je slovenský lekár, otorinolaryngológ, popredný ušný chirurg.
Životopis.
Je synom prof. MUDr. Ivana Klačanského, CSc. , detského otorinolaryngológa a Kataríny Klačanskej, rod. Martvoňovej , hlásateľky, moderátorky a redaktorky strihu v Slovenskej televízii.
Venuje sa operáciam stredného ucha. Doteraz urobil takmer 11 000 operácii.
Vyštudoval všeobecné lekárstvo Lekársku fakultu Univerzity Komenského v roku 1974, docentúru získal v roku 1982, profesorom v odbore ORL sa stal v roku 1995 už ako 45 ročný, a teda jeden z najmladších v chirurgickom odbore na Slovensku.
V rokoch 1990-1994 bol prednostom I. ORL kliniky LF UK v Bratislave .
Následne v rokoch 1995 až 2005 prednostom ORL kliniky Lekárskej fakulty Univerzity Palackého v Olomouci, kde sa venoval hlavne stredoušnej chirurgii, inicioval výrobu stredoušných protéz a fibrínového tkanivového lepidla, navrhol originálny typ myringoplastiky s ostrovčekovitým alebo s prstencovitým chrupkovitým transplantátom.. ORL klinika v Olomouci sa stala pod jeho vedením českým centrom pre chirurgiu stredného ucha, kde bolo vykonaných až 600 operácií ucha za rok. Doteraz urobil takmer 11 000 operácii ucha.
Na pozvanie hlavnej vojenskej nemocnice v UAE (United Arab Emirates) viedol niekoľko rokov ORL oddelenie v Abu Dhabi v Spojených Arabských Emirátoch .. Prednášal a operoval vo viacerých krajinách (Nemecko, Taliansko, UAE, Líbya, Jemen...).
Je členom predsedníctva Slovenskej spoločnosti pre choroby hlavy a krku, čestným členom Českej spoločnosti pre otorinolaryngológiu a chirurgiu hlavy a krku, členom Slovenskej a Českej lekárskej komory. Bol zakladateľom odborného časopisu Choroby hlavy a krku (Head and Neck Diseases) .
Prof. MUDr. Juraj Klačanský je lektorom kurzov ušnej chirurgie, jeho meno nesú stredoušné protézy (Klačanského protéza ), ktoré vyrába česká firma zameraná na zdravotnú techniku a sú vystavené v IQLandii, modernom science centre v českom Liberci. Je spoluautorom viacerých kníh, napr. "Špeciálna chirurgia 4, Chirurgia krku a hlavy" (1995), a autorom vyše 120 článkov v domácich a zahraničných odborných a vedeckých časopisoch. Člen mnohých domácich a zahraničných odborných spoločností.
Bol ocenený striebornou medailou Univerzity Palackého a Striebornou medailou Slovenskej lekárskej spoločnosti.
Je ženatý, jeho manželka Renáta Klačanská je novinárka. Spolu majú dvoch synov Juraja a Martina.

</doc>
<doc id="633443" url="https://sk.wikipedia.org/wiki?curid=633443" title="Videoherný engine">
Videoherný engine



</doc>
<doc id="633444" url="https://sk.wikipedia.org/wiki?curid=633444" title="Graceland (sídlo)">
Graceland (sídlo)

Graceland je rozľahlé vidiecke sídlo s bielym čelným stĺporadím, rozprestierajúce sa na ploche 5,5 hektára. Postavené je v neokoloniálnom architektonickom slohu a nachádza sa v Memphise v štáte Tennessee. Bolo domovom speváka Elvisa Presleyho, čo odráža aj adresa Elvis Presley Boulevard 3764. „Kráľ Rock 'n' Rollu“ sídlo kúpil v roku 1957 a žil v ňom ďalších dvadsať rokov, až do svojej smrti. Zomrel v tamojšej kúpeľni 16. augusta 1977. Pochovaný je v záhrade, označovanej ako „Záhrada rozijímania“, spoločne s rodičmi Gladys a Vernonom Presleyovými a babičkou. Nachádza sa tu tiež aj náhrobný kameň jeho mŕtvo narodeného dvojčaťa Jesseho Garona.
Charakteristika.
Usadlosť je súčasťou rozľahlej obce Whitehaven. Leží asi 14,5 km od jej centra a menej ako 6 km severne od hraníc so štátom Mississippi.
Slúži ako múzeum, ktoré bolo otvorené 7. júna 1982. Do zoznamu Národného registra historických miest (angl. "National Register of Historic Places") bolo zapísané 7. novembra 1991. Zaradenie medzi Národné historické pamätihodnosti (angl. "National Historic Landmark") sa uskutočnilo 27. marca 2006. Najvýraznejšou atrakciou je vstupná brána v tvare roztvorených listov partitúry so zelenými notami a siluetou Elvisa hrajúceho na gitaru. Navrhol a vytvoril ju Abe Sauer.
Farmu Graceland pôvodne vlastnil S.C. Toof, zakladateľ memphiskej tlačiarne Toof Building. Pozemok bol nazvaný po jeho dcére Grace, ktorá farmu zdedila. Krátko po tom, čo jej časť získala dnešné pomenovanie Graceland, prešla na synovca a neter Grace. Vidiecke sídlo tu v neokoloniálnom slohu postavila roku 1939 jej neter Ruth Mooreová s manželom, doktorom Thomasom Moorom.
Stavba je konštruovaná z nahnedlého vápenca a obsahuje dvadsaťtri miestností, vrátane ôsmich spální a kúpeľní. Vstupný portikus má štyri biele korintské stĺpy. Pred stĺporadím, po oboch stranách prístupového chodníka, sa nachádza skulptúra bieleho leva.
Turistická atrakcia.
Graceland sa stal jedným z najnavštevovanejších súkromných domov na území Spojených štátov s viac ako 600 000 turistami za rok, čo ho zaraďuje na tretie miesto za Biely dom a severokarolínsky Biltmore Estate.
Medzi významných návštevníkov sa zaradil aj americký hudobník Paul Simon, ktorý následne zložil rovnomennú skladbu, ktorá sa stala titulnou skladbou štúdiového albumu "Graceland". Americký prezident George W. Bush predstavil usadlosť japonskému premiérovi Džuničiróvi Koizumimovi 30. júna 2006. Monacké knieža Albert II. sa tu zastavil so snúbenicou Charlene Wittstockovou 6. augusta 2010 počas prázdninovej cesty. Britský hudobník Paul McCartney potom 26. mája 2013 zanechal na Presleyho hrobe vybrané brnkadlo so slovami, „"… aby si Elvis mohol zahrať v nebi"“.
Britskí princovia William a Henry, ktorí sa zúčastnili svadby priateľa v Memphise, prišli do Gracelandu 2. mája 2014. Na súkromnú prehliadku sa k nim pripojili princezné z Yorku, Beatrice s Eugeniou.

</doc>
<doc id="633447" url="https://sk.wikipedia.org/wiki?curid=633447" title="Paket (technika)">
Paket (technika)

Paket je balík, príp. zväzok kusového materiálu ovinutý páskou či obalený fóliou (napr. tehál) alebo kompaktný blok odpadu (napr. papierového odpadu, kovových triesok a odstrižkov plechov) zlisovaného paketovacím lisom, spravidla do tvaru kvádru. V hutníctve sa pakety kovového odpadu používajú na ďalšie spracovanie v peciach. Technologický proces vytvárania paketov sa nazýva paketovanie alebo paketizácia.

</doc>
<doc id="633448" url="https://sk.wikipedia.org/wiki?curid=633448" title="Ringsted">
Ringsted

Ringsted je mesto v regióne Sjælland na ostrove Sjælland na východe Dánska, zhruba 60 km od hlavného mesta Kodane. Mesto je významným dopravným uzlom a jedno z najstarších miest v Dánsku.
História.
Dejiny mesta siahajú do stredoveku, kedy bolo panovníckym sídlom a kedy bol založený miestny benediktínsky kláštor. Romansko-gotický kostol sv. Benedikta je z 12. storočia a našlo tu posledný odpočinok veľa dánskych panovníkov.
Zaujímavosti.
V roku 1991 tu bola založená death metalová skupina Dominus, ktorá sa rozpadla medzi rokmi 2000 a 2001.

</doc>
<doc id="633449" url="https://sk.wikipedia.org/wiki?curid=633449" title="Paketizácia">
Paketizácia

Paketizácia môže byť:

</doc>
<doc id="633450" url="https://sk.wikipedia.org/wiki?curid=633450" title="Grazer Waggon- &amp; Maschinen-Fabriks-Aktiengesellschaft">
Grazer Waggon- &amp; Maschinen-Fabriks-Aktiengesellschaft

Grazer Waggon- &amp; Maschinen-Fabriks-Aktiengesellschaft vorm. Joh. Weitzer bol rakúsky podnik z Grazu zaoberajúci sa strojárstvom, predovšetkým dopravným. Spoločnosť vyrábala nákladné železničné vozne, elektrické vozne a električky.
Dejiny.
V roku 1854 založil Johann Weitzer v Grazi s tromi spoločníkmi vlastnú firmu, ktorá podnikala v oblastiach kováčstvo, zámočníctvo, tesárstvo a natieračstvo. V roku 1861 postavil novú továreň so zlievárňou, ktorá fungovala pod názvom "Wagen- und Waggonfabrik, Eisen und Metallgießerei Joh. Weitzer". Dodávala jednak železné tovary, jednak tiež fungovala ako vagónka. O deväť rokov neskôr bol podnik transformovaný na akciovú spoločnosť, ktorá sa od roku 1879 volala "k.k. priv. Wagen- und Waggonfabrik", od roku 1895 "Grazer Wagen- und Waggonfabrik AG vorm. Joh. Weitzer" a približne od roku 1900 niesla názov "Grazer Waggon- &amp; Maschinen-Fabriks-Aktiengesellschaft vorm. Joh. Weitzer". Sám Weitzer zomrel v roku 1902.
Vagónka sa v roku 1934 stala súčasťou vagónky v Simmeringu. V roku 1939 bol názov spoločnosti zmenený na "Grazer Maschinen- und Waggonbau-Aktiengesellschaft" a v roku 1941 sa vagónka spojila so simmeringskou do spoločnosti Simmering-Graz-Pauker.

</doc>
<doc id="633453" url="https://sk.wikipedia.org/wiki?curid=633453" title="Dubový kanál">
Dubový kanál

Dubový kanál alebo nárečovo Dybov kanál je občasný vodný tok VII. rádu na Záhorí, v okrese Malacky, pri obci Jakubov. Vzniká v nadmorskej výške , na juhu oblasti Prostredné pole (), ako protiklad k Vavrincovmu kanálu, ktorý leží z jeho severnej strany.
Pod Hromovým vŕškom () ústi do Viničného kanála, v nadmorskej výške , ako jeho pravostranný prítok. Je dlhý 590 metrov, plocha jeho povodia činí 0,497 km² a plocha odtokovej oblasti zaberá 0,319 km².
Opis toku.
Jeho koryto počína na južnom svahu poľa, ktoré sa nazýva Prostredné pole, v nadmorskej výške , v tráve a tŕstí. Pokračuje južným smerom, preteká pomedzi stromy, predovšetkým topole a trávu. Koryto má šírku dna 1 - 1,2 metra, bahnitý charakter s nevydláždeným dnom a obostiera ho z každej strany orná pôda. Do Viničného kanála sa vlieva v nadmorskej výške , v malom lesíku 165 metrov od hlavnej cesty E503 Záhorská Ves - Malacky.
História a výstavba kanála.
Kanál bol vystavaný v priebehu druhej etapy melioračných prác pri obci Jakubov, v roku 1961, kupodivu skôr ako Viničný kanál, do ktorého ústi. Výstavba tejto vodnej stavby si vyžiadala 309 142 kčs.

</doc>
<doc id="633454" url="https://sk.wikipedia.org/wiki?curid=633454" title="Jurovčík">
Jurovčík

Jurovčík (ženský variant: Jurovčíková) je slovenské a české priezvisko so zaznamenaným rozšírením na Slovensku a v Česku.
Na Slovensku sa v roku 1995 nachádzalo 105-krát. Najčastejšie sa vyskytovalo v lokalitách ako Vaňovka (obec Hruštín), okres Dolný Kubín (od roku 1996 Námestovo) (30); Hruštín, okres Dolný Kubín (od r. 1996 Námestovo) (20); Dolná Lehota za Vodou (obec Oravský Podzámok), okres Dolný Kubín (8); Pezinok, okres Bratislava-vidiek (od roku 1996 Pezinok) (8); Cabaj (obec Cabaj-Čápor), okres Nitra (7); Vasiľov, okres Dolný Kubín (od roku 1996 Námestovo) (7); Dolný Kubín, Dolný Kubín (6); Dolná Lehota (obec Oravský Podzámok), okres Dolný Kubín (5); Nižná, okres Dolný Kubín (od roku 1996 Tvrdošín) (4); Horná Lehota, okres Dolný Kubín (4); Púchov, okres Považská Bystrica (od roku 1996 Púchov) (3) a Veča (obec Šaľa), okres Galanta (od roku 1996 Šaľa) (3).
V Česku sa v roku 2016 nachádzalo 24-krát. Najčastejšie sa vyskytovalo v lokalitách ako Praha (6), Kyjov (6), Milevsko (3), Písek (3), Hodonín (3), Teplice (2) a Liberec (2).

</doc>
<doc id="633455" url="https://sk.wikipedia.org/wiki?curid=633455" title="Jurovčíková">
Jurovčíková



</doc>
<doc id="633457" url="https://sk.wikipedia.org/wiki?curid=633457" title="Hybianska pahorkatina">
Hybianska pahorkatina

Hybianska pahorkatina je geomorfologickou časťou Liptovskej kotliny. Zaberá rozsiahle územie na sever od Váhu, severovýchodne od Liptovského Hrádku.
Polohopis.
Územie sa nachádza v strednej časti Podtatranskej kotliny, vo východnej časti podcelku Liptovská kotlina. Západný okraj vymedzujú Liptovské nivy, geomorfologická časť Liptovskej kotliny, severne nadväzuje Tatranské podhorie, podcelok Podtatranskej kotliny a východným smerom leží Štrbská pahorkatina, časť Popradskej kotliny. Južným smerom strmo stúpa Važecký chrbát, podcelok Kozích chrbtov. 
Z Tatier tečú Hybianskou pahorkatinou juhozápadným smerom do Bieleho Váhu viaceré vodné toky, z nich najvýznamnejšie sú Hybica, Dovalovec, Beliansky potok, Mlyničná voda a Lúčny potok. V južnej časti leží trojica sídiel Hybianskej pahorkatiny, a to od západu Hybe, Východná a Važec. Obcami vedie cesta I/18 (Liptovský Hrádok – Poprad), no hlavnou tepnou je Európska cesta 50, vedúca v trase diaľnice D1 (Žilina – Košice). Bielovážskym údolím vedie železničná trať Žilina – Košice, ktorá je súčasťou najvýznamnejšieho železničného spojenia krajiny, na ktorú sa v Tatranskej Štrbe pripája ozubnicová železnica na Štrbské Pleso. 
Ochrana územia.
Veľká časť Hybianskej pahorkatiny leží na území ochranného pásma Tatranského národného parku v severnej a Národného parku Nízke Tatry v južnej časti. Z maloplošných, osobitne chránených lokalít v tejto časti Liptovskej kotliny leží Važecká jaskyňa, prírodná pamiatka Hybická tiesňava, prírodná rezervácia Blatá a Pastierske.
Turizmus.
Východná časť Liptovskej kotliny patrí medzi pokojnejšie a menej navštevované oblasti, no sčasti tvorí zázemie atraktívnym Tatrám. Turisticky atraktívny je amfiteáter s výhliadkovou vežou a blízkym kempingom vo Východnej, Važecká jaskyňa či vojenský cintorín vo Važci. Značené turistické trasy vedú zo železničnej stanice Východná k vodnej nádrži Čierny Váh ( modrá značka) a zo stanice Važec do lokality "Brezová, horáreň" v Čiernovážskej doline ( zelená značka). 

</doc>
<doc id="633461" url="https://sk.wikipedia.org/wiki?curid=633461" title="Regina Caeli">
Regina Caeli

Regina Caeli alebo Regina Coeli ("Raduj sa, nebies Kráľovná") je jedna zo štryoch mariánskych antifón spievaných na konci kompletória. Vo veľkonočnom období tiež nahrádza modlitbu Anjel Pána. Autorstvo je neznáme, pochádza pravdepodobne z 12. storočia a najprv sa uchytila v prostredí františkánskeho rádu, do breviára ju zaradil až pápež Mikuláš III. Bola niekoľkokrát zhudobnená, len Wolfgang Amadeus Mozart ju zhudobnil tri razy. Oslavuje Pannu Máriu a Ježišovo vzkriesenie. Ide o nepravidelne rýmované štvorveršie, ktorého každý verš končí zvolaním „Aleluja“.

</doc>
<doc id="633462" url="https://sk.wikipedia.org/wiki?curid=633462" title="Regina Coeli">
Regina Coeli



</doc>
<doc id="633463" url="https://sk.wikipedia.org/wiki?curid=633463" title="Raduj sa, nebies Kráľovná">
Raduj sa, nebies Kráľovná



</doc>
<doc id="633464" url="https://sk.wikipedia.org/wiki?curid=633464" title="Tyčový zberač prúdu">
Tyčový zberač prúdu

Tyčový zberač prúdu je zariadenie pre odber prúdu z vrchného (trolejového) vedenia. Historicky bol používaný predovšetkým u električiek a trolejbusov ako zariadenie na odber jednosmerného prúdu, ďalej u niektorých manipulačných zariadeniach ako sú mostové žeriavy. U trolejbusov je doposiaľ najrozšírenejším spôsobom odberu prúdu.
Vznik.
Jedným z predchodcov tyčového zberača bol v prvých trolejbusoch vozík, ktorý bol usadený zvrchu na trolejových drôtoch a pohyboval po nich. Vozík bol káblom prepojený s vozidlom. V niektorých konštrukciách mal vozík vlastný pohon elektromotorom, neskôr prevládla jednoduchšia konštrukcia, pri ktorej boli elektrické káble pripevnené k pomocnému lanku. Vozidlo tiahlo pomocou lanka trolejový vozík za sebou. Využitím tyčového zberača prúdu s odberom z vrchného vedenia zaveseného v osi jazdnej cesty sa zaoberal americký podnikateľ a vynálezca Frank J. Sprague. Využil tento typ zberača pri vozidlách pre električkách sprevádzkovaných vo februári 1888 v Richmonde vo Virgínii. V rovnakom čase riešil rovnaký problém iný americký vynálezca Charles Joseph Van Depoele. Ten predviedol funkčnú vzorku na dráhe v Toronte na jeseň 1885. V Európe v rovnakom čase hľadal Werner von Siemens patentovo čisté riešenie k odberu prúdu z vrchného vedenia. Výsledkom bola konštrukcia lýry. Zatiaľ čo u trolejbusov zostal tyčový zberač najvýznamnejším typom zberača, u električiek boli postupne ako tyčový, tak lýrový zberač nahradené pantografom. Súbežná prevádzka vozidiel s odlišnými druhmi zberačov pod rovnakým trolejovým vedením nie je bezproblémová.
Technický popis.
Základ koncepcie.
Základom tyčového zberača je tyč premenlivého prierezu upevnená pohyblivo na streche vozidla. V prevádzkovej polohe smeruje tyč šikmo nahor. Tyč je zakončená zberným ústrojenstvom, ktoré pritláča zospodu na trolejový drôt. Zberač je trolejovým drôtom smerovo vedený. V miestach rozvetvenia a kríženia mušou byť na vedeniu umiestnené vzdušné výhybky ovládane napríklad diaľkovo vodičom vozidla. Polarita napätia v električkovej troleje sa volí tak, aby bludné prúdy unikajúci prípadne z koľajníc tvoriacich druhý pól sústavy čo najmenej ovplyvňovali kovové konštrukcie v zemi. V električkových prevádzkach v Česku je v troleji kladný pól, v koľajniciach záporný. Pri súbehu električkovej a trolejbusovej siete sa užívajú spoločné nosné prvky.
Umiestnenie zberača na vozidle.
U obojsmerných električkových vozov bola základňa tyčového zberača umiestnená uprostred dĺžky vozidla. Na konečných, kde nebolo obratiska, bolo nutné celý zberač otočiť do správneho smeru. Pri dlhších vozidlách, akými boli najstaršie električky PCC, bol by zberač neprimerane dlhý a tak boli u niektorých vozidiel namontované dva zberače, pre každý smer jazdy jeden.
Zberacie ústrojenstvo.
Najstaršie prevedenie tyčových zberačov bolo zakončené mosadzným alebo bronzovým kolieskom s drážkou po obvode, tzv. kladkou. Koliesko bolo uložené v grafitových ložiskách a za prevádzky sa otáčalo veľkými otáčkami. Kladka sa rýchlo opotrebovala, životnosť bola len niekoľko dní prevádzky. Uchytenie kladky neumožňovalo natočenia voči trolejovému drôtu. Predovšetkým pre trolejbusy bola vyvinutá zberacia hlavica klzného typu s vymeniteľnou vložkou z kompozitných materiálov. Táto hlavica je uchytená otočne okolo zvislej osi. Spolupráca otočnej hlavice a otočnej základnej tyče na streche vozidla dovoľuje pružné sledovanie trolejového drôtu a odchýlku vozidlá až niekoľko metrov od ideálnej stopy. Dobré skúsenosti s touto konštrukciou zberacieho ústrojenstva viedli k jeho zavedeniu aj v električkových prevádzkach. Bežne užívané vložky sú výlisky z práškového grafitu s prídavkom parafínu, sú samomazné. Existujú aj iné typy vložiek, napríklad zo zmesi práškovej medi a grafitu. Zloženie materiálu vložiek ovplyvňuje opotrebenie trolejového drôtu. V dobe používania kladiek na tyčových zberačoch sa hľadala cesta, ako zabezpečiť spoľahlivý kontakt kladky a trolejového drôtu. Jedným zo spôsobov bolo mazanie trolejového drôtu zmesou loja a grafitu. V električkovej prevádzke v Prahe jazdila niekoľko desaťročí upravená električka, ktorá mala tyčový zberač s prívodom mazacie zmesi a počas nočných jázd nanášala mazadlo na trolejový drôt. Táto mazacia električka zostala v prevádzke aj v čase, keď pražské električky už boli vybavené pantografy s hliníkovou lištou. Mazanie malo obmedziť opotrebenie trolejového drôtu.
Sťahováky.
Sťahováky sú pomocné zariadenia na kontrolu kontaktu tyčového zberača k trolejovým vedeniam. Na voľnom hornom konci zberača je pripevnené lano, ktorého druhý koniec je navinutý na cievke sťahováka. Cievka je pripevnená k pružine, ktorá pri prudkom uvoľneniu lana (vypadnutie zberača z drôtov) navinie lano a strhne tak tyčový zberač do vodorovnej polohy. Zabráni sa poškodeniu trolejového vedenia aj zberača. Lano slúži aj k manipulácii so zberačom pri nasadzovaniu na trolej. Pri zavádzaniu moderných trolejbusov v Česko-Slovensku v roku 1936 boli ešte prototypy Tatra T86 a Škoda 1Tr bez sťahovákov a s kladkou. K nasadzovaniu zberačov na trolejové vedenie slúžila skladacia tyč z izolačného materiálu, ktorú trolejbus vozil so sebou. Už po krátkej prevádzke boli na oba vozy dosadené sťahováky.

</doc>
<doc id="633469" url="https://sk.wikipedia.org/wiki?curid=633469" title="Kyjevské námestie">
Kyjevské námestie

Kyjevské námestie je námestie v banskobystrickej mestskej časti Fončorda.
V auguste 2018 mesto predstavilo návrh revitalizácie vnútrobloku Tulská – Kyjevské námestie – Moskovská.

</doc>
<doc id="633470" url="https://sk.wikipedia.org/wiki?curid=633470" title="Parná električka">
Parná električka

Parná električka je električka poháňaná parným strojom. V prevádzke existovali dva základné typy: parným strojom bol vybavený priamo električkový vozeň, alebo bola v súprave zaradená špeciálna parná lokomotíva a za ňou vlečné vozne.
Za predchodcu parnej električky možno považovať americké "steam dummy", čo boli železničné lokomotívy opatrené dreveným ochranným rámom, ktorý umožňoval ich relatívne bezpečnú prevádzku v uliciach. Populárna boli približne v období od 30. rokov 19. storočia do americkej občianskej vojny.
V Európe sa parná električka vyvinula z konskej električky. Vývoj parného stroja umožnil v 70. rokoch 19. storočia stavbu malých ľahkých električkových lokomotív. Parná električka bola používaná zhruba do druhého desaťročia 20. storočia, pričom už od konca 19. storočia sa mohutne začala presadzovať elektrická električka.

</doc>
<doc id="633473" url="https://sk.wikipedia.org/wiki?curid=633473" title="Silvia Petöová">
Silvia Petöová

Silvia Petöová (* 2. september 1968† 30. máj 2019) bola slovenská herečka, moderátorka a dabérka.
Životopis.
Vyštudovala Vysokú školu múzických umení v Bratislave. Pôsobila ako hosťujúca herečka v Slovenskom národnom divadle, tiež v Divadle Astorka - Korzo ´90, na Novej scéne v Bratislave a v Trnavskom divadle.
Hrala tiež v seriáloch, kde napríklad stvárnila menšiu rolu v seriáli "Susedia" a v seriáli "Ordinácia v ružovej záhrade". Venovala sa aj dabovaniu, svoj hlas prepožičala Judith Harperovej v seriáli "Dva a pol chlapa". V TV Markíza uvádzala eroticky ladenú reláciu "Láskanie" a spoločne so speváčkou Máriou Čírovou sa objavili ako moderátorky v televíznom projekte "L.O.V.E".
Silvia Petöová zomrela vo štvrtok, 30. mája 2019 po dlhodobom boji s rakovinou prsníka.

</doc>
<doc id="633488" url="https://sk.wikipedia.org/wiki?curid=633488" title="Modernizmus (literatúra)">
Modernizmus (literatúra)

Modernizmus v literatúre je smer, ktorý sa začal presadzovať na konci 19. storočia a začiatku 20. storočia, hlavne v Európe (tam hlavne v próze) a Spojených štátoch (skôr v poézii). V próze je charakterizovaný rozbitím klasickej formy realistického rozprávania, v poézii dôrazom na subjekt a jeho sebavyjadrenie. 
Významnou témou je izolácia jednotlivca a hranice reality a sna. Veľký vplyv na rozvoj literárneho modernizmu mala psychoanalýza a učenie filozofov ako Henri Bergson a Friedrich Nietzsche.
Predstavitelia a smery.
Za klasikov modernizmu v literatúre sú považovaní prozaici Franz Kafka (Proces, Zámek), James Joyce (Odysseus), Virginia Woolfová (Pani Dallowayová), Marcel Proust (Hľadanie strateného času), Robert Musil (Muž bez vlastností) a Jaroslav Hašek (Osudy dobrého vojaka Švejka počas svetovej vojny).
V dráme vynikli Samuel Beckett (Čakanie na Godota), Luigi Pirandello (Šesť postáv hľadá autora), Friedrich Dürrenmatt (Návšteva starej dámy), Eugène Ionesco (Plešatá speváčka) a Bertold Brecht (Matka guráž a jej deti).
V poézii sa stali významnými Ezra Pound, Walt Whitman, Rainer Maria Rilke a Thomas Stearns Eliot. 
Na modernizmus nadväzuje avantgarda, ktorá je niekedy vnímaná ako jeho súčasť, inokedy skôr ako samostatný fenomén. Pojem modernizmus má vysokú mieru všeobecnosti a rozpadá sa na veľa smerov, napríklad expresionizmus, impresionizmus, symbolizmus, dekadencia, absurdná dráma či civilizmus, v širšom poňatí aj dadaizmus, futurizmus a surrealizmus.
Za neskorý modernizmus sú niekedy označovaní predstavitelia francúzskeho nového románu. Za predchodcov modernizmu, teda predstaviteľov starších smerov, ktorí určitými aspektami svojho diela naznačovali modernistické experimentovanie a subjektivizmus, bývajú označovaní Anton Pavlovič Čechov, August Strindberg, Henrik Ibsen, Fjodor Michajlovič Dostojevskij, Gustave Flaubert, Guy de Maupassant, Charles Baudelaire, Stéphane Mallarmé, Maurice Maeterlinck či Arthur Rimbaud.            
U niektorých autorov je však hranica neostrá. Proti modernizmu sa programovo vymedzuje literárna postmoderna, ktorá sa tvrdohlavo vracia k niektorým klasickým rozprávacím modelom, ale zároveň odmieta klasickú realistickú schému a dilemu formy často reflektuje priamo v texte (Umberto Eco, Milan Kundera a i.).
Česká literatúra.
V dejinách českej literatúry je pojem modernizmus zviazaný predovšetkým so signatármi Manifestu českej moderny Josef Svatopluk Machar, Antonín Sova, Otakar Březina), tzv. anarchistickými buričmi (Viktor Dyk, Fráňa Šrámek, Petr Bezruč), dekadentmi (Arnošt Procházka, Jiří Karásek ze Lvovic, Karel Hlaváček) a katolíckou modernou (Xaver Dvořák, neskôr Jakub Deml). Všetci títo autori sú však prepojení skôr generačne než štýlom či témou. 
Ďalší autori spájaní s modernizmom.
Guillaume Apollinaire, Tadeusz Borowski, André Breton, Michail Bulgakov, Joseph Conrad, Alfred Döblin, Edward Morgan Forster, William Faulkner, André Gide, Knut Hamsun, Ernest Hemingway, Hermann Hesse, Arthur Koestler, David Herbert Lawrence, Thomas Mann, Katherine Mansfieldová, Filippo Tommaso Marinetti, Gertrude Steinová, Italo Svevo, Anna Achmatovová, Wystan Hugh Auden, Konstantinos Kavafis, Blaise Cendrars, Robert Desnos, Paul Éluard, Odysseas Elytis, Stefan George, Max Jacob, Federico García Lorca, Wilfred Owen, Octavio Paz, Giorgos Seferis, Wallace Stevens, Dylan Thomas, Tristan Tzara, Paul Valéry, William Carlos Williams, William Butler Yeats, Edward Albee, Jean Anouilh, Antonin Artaud, Jean Genet, Alfred Jarry, Vladimir Majakovskij, Arthur Miller, Seán O'Casey, Eugene O'Neill, John Osborne, Erwin Piscator, George Bernard Shaw, John Millington Synge, Ernst Toller, Frank Wedekind, Thornton Wilder, Stanisław Ignacy Witkiewicz.

</doc>
<doc id="633491" url="https://sk.wikipedia.org/wiki?curid=633491" title="Cigánsky kanál">
Cigánsky kanál

Cigánsky kanál je umelo vybudovaný, trvalo zavodnený, občasne tečúci vodný kanál, tok VI. rádu na Záhorí, v okrese Malacky, pri obci Jakubov. Jeho dĺžka predstavuje 791 metrov, plocha povodia činí 0,490 km² a plocha odtokových oblastí 0,179 km². Vzniká výtokom rúry spod novovystavaných rodinných domov, v oblasti, ktorej sa medzi Jakubovčanmi hovorí „Pri cigáňoch“ (), v nadmorskej výške 144 m. Ústi do Lúčneho kanála, z ľavej strany, ako jeho jediný prítok, vo výške Miesto sútoku sa nazýva „Pri Starom mlyne“ (), odvodený od miestnej časti obce "Starý mlyn".
Opis toku.
Vzniká výtokom z rúry, ktorá môže mať dĺžku 50 metrov a nahradila koryto kanála, pretože dnes sú tam vystavané rodinné domy, t.j. kanál v rúre podteká rodinné domy. Výtok sa nachádza na juhu obce Jakubov, neďaleko koryta Maliny. Pokračuje na západ a o dĺžke 65 metrov priberá svoj jediný prítok, ľavostranné staré koryto spomínanej rieky a hneď za sútokom je premostený mostom so sprašným povrchom. Jeho koryto je široké 1 meter, pravdepodobne je dno vydláždené, ale je zanesené bahnom, rastú v ňom vodné rastliny a v jeho okolí tŕstie. Tečie ďalej na západ, v trsťovom močiari, preteká pomedzi stromy, predovšetkým vŕby a následne sa stáča na juh. Tu je premostený, pokračuje ešte 50 metrov na juh a vzápätí sa vlieva do Lúčneho kanála.
História a výstavba kanála.
Cigánsky kanál bol vybudovaný v priebehu tretej etapy melioračných prác pri obci Jakubov v roku 1962. Finančný náklad jeho stavby činil 355 855 Kčs.

</doc>
<doc id="633492" url="https://sk.wikipedia.org/wiki?curid=633492" title="Štrbská pahorkatina">
Štrbská pahorkatina

Štrbská pahorkatina je geomorfologickou časťou Popradskej kotliny. Nachádza sa v západnej časti územia, na rozhraní Liptova a Spiša, západne od mesta Svit.
Polohopis.
Územie sa nachádza v strednej časti Podtatranskej kotliny, vo východnej časti podcelku Popradská kotlina. Leží na pomedzí regiónov Liptov a Spiš, na rozvodí Baltského a Čierneho mora. V rámci Podtatranskej kotliny susedí na západe Hybianska pahorkatina (geomorfologická časť Liptovskej kotliny), na severe leží podcelok Tatranské podhorie a východným smerom nadväzujú Lomnická pahorkatina a Popradská rovina, obe časti Popradskej kotliny. Juhovýchodný okraj vymedzuje Dúbrava a južný Važecký chrbát, oba podcelky pohoria Kozie chrbty. 
Vysoko položená pahorkatina je v západnej časti pramennou oblasťou menších potokov, severovýchodnou pretekajú horské bystriny, prameniace v neďalekých Tatrách. Mimo Šuňavského potoka a jeho prítokov, ktoré sú súčasťou povodia Váhu, smerujú všetky ostatné vodné toky zo Štrbskej pahorkatiny východným smerom do rieky Poprad a Baltského mora. Najvýznamnejšie sú Poprad, Mlynica, Lopušná, Háganský a Štrbský potok. 
Zo sídiel sa v tejto časti Popradskej kotliny nachádza Štrba, Šuňava a Lučivná. Strednou časťou prechádza Európska cesta 50, vedúca v trase diaľnice D1 (Žilina – Košice), severnejšie, cez Tatranskú Štrbu (odbočka II/538 na Štrbské Pleso) prechádza cesta I/18 (Liptovský Hrádok – Poprad). Touto podtatranskou osadou a následne okolo Štrby vedie železničná trať Žilina – Košice, ktorá je súčasťou najvýznamnejšieho železničného spojenia krajiny. Práve v Tatranskej Štrbe sa na túto trať pripája ozubnicová železnica na Štrbské Pleso.
Ochrana územia.
Severná časť Štrbskej pahorkatiny leží na území ochranného pásma Tatranského národného parku, ktorý na toto územie priamo zasahuje malou časťou v blízkosti Tatranskej Štrby. Z maloplošných, osobitne chránených lokalít v tejto časti Popradskej kotliny leží prírodná rezervácia Jelšina, východného okraja sa dotýka aj prírodná rezervácia Bôrik a Baba.
Turizmus.
Západná časť Popradskej kotliny patrí medzi obľúbené oblasti, nakoľko miestne časti obce Štrba – Tatranská Štrba a Štrbské Pleso, ležia už v atraktívnej časti Tatier. Z Tatranskej Štrby, ktorá je už samotná turistickou destináciou, vedú prístupové komunikácie priamo na Štrbské Pleso, ktoré je jedným z klenotov pohoria. V blízkosti Lučivnej sú lyžiarske areály, milovníkov histórie zaujme zaniknutá stredoveká osada Šoldov, spomínaná už v 10. storočí a zničená počas mongolského vpádu do Uhorska v roku 1241.
Územím vedie modrá značka z lokality "Kolesárky" v Čiernovážskej doline cez Šuňavu, Štrbu a Tatranskú Štrbu na Štrbské Pleso. Z Lučivnej vedie žlto značený chodník Lopušnou dolinou do Vikartoviec. 

</doc>
<doc id="633497" url="https://sk.wikipedia.org/wiki?curid=633497" title="Pneumatická električka">
Pneumatická električka

Pneumatická električka, poháňaná stlačeným vzduchom zo zásobníkov doplňovaných v plniacich staniciach na trati, jazdila na prelome 19. a 20. storočia. Za vynálezcu električky na stlačený vzduch sa považuje francúzsky inžinier poľského pôvodu Louis Mékarski (v poľštine uvádzaný ako Ludwik Mękarski, žil v rokoch 1843 – 1923), ktorý vyšiel z už skôr využívaného systému akumulačnej parnej lokomotívy. Vzduchový motor fungoval na podobnom princípe ako parný, ale namiesto pary v ňom pôsobil stlačený vzduch. Ten bol v motore ohrievaný koksovým kúrením, ktoré vyrovnávalo schladenie spôsobené expanziou. Nádoby na stlačený vzduch o sile steny až 13, boli uložené v podvozku, vzduch bol stlačený až na 50 barov.
Uplatnenie.
Skúšobná prevádzka začala v roku 1876, linka v Nantes začala fungovať 12. februára 1879 a Mékarski sa stal riaditeľom tamojšieho električkového podniku. Pneumatické električky boli prevádzkované napríklad v Paríži, na trati od Louvru do miest Saint Cloud, Sèvres a Versailles. Prevádzkovateľom bola spoločnosť Compagnie générale des omnibus (CGO). Hoci prvá elektrifikovaná parížska električková trať bola sprevádzkovaná už v roku 1881, s elektrifikáciou existujúcich tratí sa neponáhľalo, napríklad prevádzka konskej električky bola ukončená až 12. januára 1913.
Systém Mékarski bol použitý na týchto električkových tratiach a systémoch:
Pneumatický pohon našiel uplatnenie aj na mnohých banských dráhach: výhodou oproti spaľovacím pohonom bolo napríklad zníženie rizika výbuchu metánu. Podľa niektorých zmienok bol pneumatický pohon používaný aj na niektorých električkových tratiach v USA. O využitiu tohto pohonu sa uvažovalo aj v projektoch metra v Paríži a v New Yorku, ale k realizácii nedošlo. V dnešnej dobe, v súvislosti s hľadaním alternatívnych pohonov, sa k úvahám o pneumatickom pohonu (ale pre automobily) vracia napríklad kórejská firma PHEV alebo francúzska MDI.

</doc>
<doc id="633498" url="https://sk.wikipedia.org/wiki?curid=633498" title="Železničná stanica Šalková">
Železničná stanica Šalková

Železničná stanica Šalková je železničná stanica v banskobystrickej mestskej časti Šalková. Leží na trati 172 Banská Bystrica – Červená Skala. Nie je elektrifikovaná. Je kategorizovaná ako nákladisko.
Doprava.
Stanica je nákladiskom obsluhovanými vlečkovými vlakmi zo stanici Banská Bystrica. Je tiež zastávkou osobných vlakov. Na stanici je nástupište v dĺžke 202 metrov.
Stanica nemá pokladňu ZSSK.

</doc>
<doc id="633500" url="https://sk.wikipedia.org/wiki?curid=633500" title="Systémový administrátor">
Systémový administrátor

Systémový administrátor (iné názvy: administrátor, hovorovo admin, sysadmin) je správca počítačovej siete, teda osoba, ktorá zodpovedá za prevádzku a udržiavanie počítačovej siete. Do jej pracovnej náplne a kompetencií spadá pripojovanie hardvérových zariadení do počítačovej siete, zaisťovanie technickej údržby servera a pracovných staníc, prispôsobovanie siete užívateľom (prideľovanie hesiel a práv atď.), inštalovanie softvéru na serveri, realizovanie archivácie dát a bezpečnostných opatrení (antivírovej kontroly a ochrany atď.) a sledovanie vyťaženia siete.

</doc>
<doc id="633507" url="https://sk.wikipedia.org/wiki?curid=633507" title="Elektrická konštanta">
Elektrická konštanta



</doc>
<doc id="633508" url="https://sk.wikipedia.org/wiki?curid=633508" title="Permitivita voľného priestoru">
Permitivita voľného priestoru



</doc>
<doc id="633509" url="https://sk.wikipedia.org/wiki?curid=633509" title="Influenčná konštanta">
Influenčná konštanta



</doc>
<doc id="633510" url="https://sk.wikipedia.org/wiki?curid=633510" title="Dielektrická konštanta vákua">
Dielektrická konštanta vákua



</doc>
<doc id="633516" url="https://sk.wikipedia.org/wiki?curid=633516" title="Konstal 4N">
Konstal 4N

Konstal 4N je dvojnápravová električka, ktorá bola v rokoch 1956 – 1962 vyrábaná v podniku Konstal v poľskom meste Chorzów pre poľský trh ako nástupca električiek Konstal N. Úzkorozchodná verzia bola označená ako 5N.
Konštrukcia.
4N vychádza koncepčne zo svojho predchodcu, električky N. Ide o dvojsmerný dvojnápravový motorový električkový vozeň so štyrmi dverami, vždy dvoma na jednej strane vozňovej skrine. Podlaha sa v električke 4N nachádza vo výške nad temenom koľajnice. Každú nápravu poháňa jeden trakčný motor LT-31 s výkonom 60 kW. Prúd je z trolejového vedenia odoberaný pantografom. Do tohto typu električky je možné montovať podvozky ako pre normálny rozchod koľaje , tak aj pre rozchod .
Dodávky električiek.
Električky 4N a 5N boli určené výhradne pre Poľsko (Bielsko-Biała, Bydgoszcz, Čenstochová, Elbląg, Gdansk, Grudziądz, Gorzów Wlkp., Katovice a priľahlý región GOP, Inowrocław, Jelenia Góra, Krakov, Legnica, Lodž, Olsztyn, Poznaň, Słupsk, Štetín, Toruň, Varšava, Vroclav a Wałbrzych).

</doc>
<doc id="633518" url="https://sk.wikipedia.org/wiki?curid=633518" title="Talianska hra">
Talianska hra

Talianska hra je jedno z najstarších otvorení v šachu. Pomenovanie nesie po talianskych majstroch, ktorí ho ako prví analyzovali už v 16. storočí. Toto otvorenie vzniká po ťahoch (zápis v algebraickej notácii):
Myšlienka talianskej hry je pomerne jednoduchá - strelci oboch strán pôsobia na body f2 a f7, ktoré sa ľahko môžu stať predmetom útoku. Biely v tomto otvorení často prechádza do útoku jazdcom, kedy jazdec z poľa g5 pôsobí na pole f7 čím zdvojnásobuje svoj útok. Čierny má podobne vyhliadky pre svoj útok ako biely a celkovo toto otvorenie patrí medzi najvyrovnanejšie a najkorektnejšie otvorenia pre obe strany. Šachová teória tohto otvorenia je na veľmi vysokej úrovni, niektoré varianty sú prebádané až do 20. ťahu. Z uvedených dôvodov je Talianska hra spolu so Španielskou hrou veľmi vhodná pre úplných začiatočníkov, no z rovnakých dôvodov sa len zriedka vyskytuje na najvyššej úrovni. Toto otvorenie patrí medzi otvorené hry.
Hra po štvrtom ťahu.
V tejto pozícii biely väčšinou pokračuje prirodzeným ťahom 4. Jc3, na čo čierny odpovedá ťahom 4. ... Jf6. Biely má na výber niekoľko dobrých ťahov, môže pokračovať prirodzeným ťahom 5. d3 čím vytvára svojmu čiernopoľnemu strelcovi možnosť zapojiť sa v budúcnosti do hry. Čierny môže pokračovať 5. ... Sb4. Ak by sa teraz biely rozhodol pre malú rošádu, čierny by v nasledujúcom ťahu mohol zobrať bielemu jazdca na c3 a po výmene by vznikla pozícia, v ktorej by síce biely mal dvojpešiaka, ale bol by oproti čiernemu ďalej vo vývine. Hra je ďalej vyrovnaná a obe strany majú možnosti na zvrat hry vo svoj prospech.
Evansov gambit.
Evansov gambit vzniká ak biely v štvrtom ťahu zahrá 4. b4! a čierny túto obetu príjme ťahom 4. ... Sxb4. Pre čierneho je najlepšia odpoveď tento gambit prijať, no musí poznať teóriu, pretože ide o korektný a silný gambit a ak biely hrá správne, môže ľahko získať prevahu.

</doc>
<doc id="633520" url="https://sk.wikipedia.org/wiki?curid=633520" title="Dzeržinsk">
Dzeržinsk

Dzeržinsk () je mesto v Nižnonovgorodskej oblasti v Rusku. Leží na rieke Oke a pri sčítaní ľudu v roku 2017 malo približne 232 tisíc obyvateľov.
Dejiny.
Prvá zmienka o dedine menom Rasťapino (Растя́пино) je z roku 1606. Rozvoj sa začína v roku 1862 kedy tu bola postavená železničná stanica. V roku 1916 bol v mete vybudovaný závod na výrobu výbušnín, ktorý evakuovali z Petrohradu. Už v roku 1917 bol v plnej prevádzke (v súčasnosti je to továreň FKP - "Zavod im. Ja. M. Sverdlova").
V roku 1929 bolo sídlo premenované na Dzeržinsk na počesť Felixa Edmundoviča Dzeržinského, zakladateľa Čeky. V roku 1930 sa Dzeržinsk stal mestom.
Dzeržinsk bol zapísaný v Guinnessovej knihe rekordov ako najznečistenejšie mesto na svete kvôli tunajšiemu chemickému priemyslu.
Podnebie.
Podnebie je mierne kontinentálne s pomerne chladnou zimou (od začiatku novembra do začiatku apríla) a teplým letom (od polovice mája do začiatku septembra). Častý prechod cyklónov od Atlantiku a niekedy od Stredomoria podmieňuje zvýšenú oblačnosť. Priemerné teploty dosahujú v januári okolo -10,9°C a v júli +19,2°C. Priemerný ročný úhrn zrážok predstavuje 569 mm.
Životné prostredie.
V Dzeržinsku jestvujú 3 stále stanovištia sledujúce znečistenie vzduchu. Vážnou hrozbou pre životné prostredie v meste ostávajú hĺbkové úložiská nebezpečných odpadov a jazero nazývané „Biele more“, v ktorom sa nachádza odpad z chemickej výroby. Tieto objekty sú pod neustálym dozorom ekológov a sú vybavené nevyhnutným zariadením. Neriešená otázka so spracovaním priemyselného odpadu modernými spôsobmi vytvára citeľné obmedzenia v rozvití investičného potenciálu mesta. Odstránenie dlhodobého poškodenia životného prostredia si žiada výraznú peňažnú čiastku, a teda nie je možné tento problém vyriešiť len z finančných prostriedkov rozpočtu mesta a subjektov spravujúcich továrne.
Podľa vedcov pracujúcich vo švajčiarskom Medzinárodnom Zelenom kríži a v americkom Inštitúte Blacksmitha, Dzeržinsk je jedným z najznečistenejších miest na Zemi.

</doc>
<doc id="633522" url="https://sk.wikipedia.org/wiki?curid=633522" title="Šendorf">
Šendorf



</doc>
<doc id="633523" url="https://sk.wikipedia.org/wiki?curid=633523" title="Giovanni Ferrari (sochár)">
Giovanni Ferrari (sochár)

Giovanni Ferrarri, zvaný Torretto (* 5. jún 1744, Crespano del Grappa, Taliansko† 2. november 1826, Benátky) je taliansky sochár tvoriaci na konci 18. storočia a na začiatku 19. storočia, tzn. na konci obdobia klasicizmu a jeho premeny na neoklasicizmus. 
Život.
Otec Giovanniho, Gaetano, bol kamenár a obchodník. Jeho matka bola Domenica Tedesca. Je posledným dobre známym umelcom z dynastie Torretti, do ktorej patrili jeho prastrýko Giuseppe Torretto a jeho strýko Giuseppe Bernardi. V roku 1755 sa presťahoval do Benátok do ateliéru svojho strýka Giuseppe Bernardiho. Po jeho smrti v roku 1773 zdedil jeho ateliér.
Ferrari dokončil zdedené práce svojho predchodcu, pričom mu pomáhal Antonio Canova, ktorý s ním pracoval od 1774. Ale v 1777 Ferrari zatvoril ateliér a presťahoval sa do Mantovy, Modeny a nakoniec do Bologne. Na začiatku 1779 sa už nachádzal v Ríme v ateliéri Lorenza Cardelliho a neskôr spolupracoval s Francescom Antoniom Franzonim. Potom sa vrátil do Benátok, kde pracoval do roku 1796 na 22 sochách pre námestie Prato della Valle v Padove.
Pre divadlo „La Fenice“, ktoré otvorili v 1792, Ferrari urobil dve sochy Melpomené a Terpsichoré na jeho fasádu a pomáhal Giovannimu Antoniovi Moschinimu skompletizovať basreliéfy v interiéri, z ktorých zostali po požiari v 1837 len dva. Chvíľu po tejto monumentálnej práci vytvoril monumentálnu sochu admirála Angela Ema dielo, ktoré považujú za jeho chef-d'œuvre.
V roku 1804 bol menovaný ako pridelenec v Akadémii krásnych umení v Benátkach.
Na konci svojej kariéry začal pracovať pre rodinu Savorgnan (sochár nazýval grófa Giulia „môj mecenáš“). Vzťah sa stal napätým z dôvodu chýbajúcich platieb, čo priviedlo Ferrariho pred tribunál.
Jeho syn Gaetano († 1847) sa stal tiež sochárom. Učil sa u Rinalda Rinaldiho a pracoval s Antonio Canova. Býval a pracoval v Benátkach, kde zomrel ešte pred rokom 1847.

</doc>
<doc id="633524" url="https://sk.wikipedia.org/wiki?curid=633524" title="Széplak">
Széplak

Széplak (v stredoveku v niektorých prípadoch aj "Z(e)eplak", "Zeplack", "Ciplok" a pod.) je častý maďarský názov lokality, napr.:

</doc>
<doc id="633525" url="https://sk.wikipedia.org/wiki?curid=633525" title="Vyvažovanie piestových spaľovacích motorov">
Vyvažovanie piestových spaľovacích motorov

Vyvažovanie piestových spaľovacích motorov, v užšom zmysle vyvažovanie kľukového mechanizmu, je súhrn konštrukčných opatrení, ktoré eliminujú alebo znižujú účinky zotrvačných síl a momentov vznikajúcich pri práci piestového spaľovacieho motora s priamočiarym vratným pohybom piesta. Medzi tieto opatrenia patria napríklad:
Zotrvačné sily a momenty a ich účinky.
Kľukový mechanizmus piestového spaľovacieho motora má nepravidelný tvar a jeho jednotlivé časti vykonávajú pohyby, ktoré sa navonok prejavujú silovým pôsobením. Ide hlavne o zrýchlený priamočiary vratný pohyb piestovej skupiny, kývavý pohyb ojnice a rotačný pohyb nesymetrického zalomenia kľukového hriadeľa. Pri viacvalcových motoroch sily od jednotlivých kľukových mechanizmov (zalomení kľukového hriadeľa) vytvárajú aj momenty voči ťažisku motora. Tieto účinky sú tým väčšie čím sú väčšie hmotnosti pohybujúcich sa častí a vyššie otáčky motora. Môžu sa prejavovať ako "vonkajšie" "(voľné)" a "vnútorné".
Vnútorné sily a momenty.
Vnútorné sily a momenty sa navonok neprejavujú. Zachytávajú sa vnútri motora v hlavných ložiskách kľukového hriadeľa. Pritom ale spôsobujú deformácie kľukového hriadeľa, zvyšujú zaťaženie ložísk a vplývajú tak na životnosť a spoľahlivosť motora a opotrebovanie jednotlivých častí.
Vonkajšie sily a momenty.
Vonkajšie (voľné) sily a momenty sa navonok prejavujú kmitaním a otrasmi pracujúceho motora. Tieto sa prenášajú, podľa typu motora: do základov, príruby poháňaných strojov, rámu vozidla, trupu lode, konštrukcie lietadla a podobne. Zaťažujú tak vibráciami ďalšie konštrukčné časti a v prípade dopravných prostriedkov pôsobia aj na posádku.
Zotrvačné sily jednovalcového motora.
Pri vyvažovaní motorov sa uvažuje len so zotrvačnými silami. Ide o sily od rotačných hmôt (zalomenie kľukového hriadeľa a podiel hmotnosti ojnice redukovanej na kľukový čap) a sily od posuvných hmôt (piestová skupina a podiel hmotnosti ojnice redukovanej na piestový čap). Sily od tlaku plynov sa nevyvažujú.
 formula_1   ;  formula_2
Sila od rotačných hmôt.
kde:
Sila od posuvných hmôt.
Pri uvažovaní konštantných otáčok je priebeh síl periodický, kľukový mechanizmus sa dostane do rovnakého stavu (polohy, rýchlosti, zrýchlenia) raz za každú otáčku. Preto je možné Priebeh nahradiť Eulerovým-MacLaurinovým radom a s dostatočnou presnosťou uvažovať jeho prvé dva členy.
 formula_3   ;  formula_4
resp.
formula_5
kde:
Z vyššie uvedeného vzťahu vyplýva, že účinok posuvných hmôt má pri uvedenom zjednodušení dve zložky:
Pri presnejšom výpočte je potrebné uvažovať aj so silami vyšších rádov. Tieto zložky však rýchlo konvergujú k nule, pre bežné prípady sa do úvahy neberú.
Zotrvačné sily radového motora.
Viacvalcové spaľovacie motory, vrátane radových, sú konštruované väčšinou tak, aby boli vyhotovenia ústrojenstva jednotlivých valcov rovnaké, čo sa týka rozmerov aj hmotností. Preto sa pri výpočte predpokladá, že zotrvačné sily od jednotlivých valcov majú rovnaké amplitúdy a charakter priebehu. Rozdiel bude vo fázovom posunutí, ktoré určuje tvar kľukového hriadeľa. Výsledné silové pôsobenie sa určí súčtom týchto síl so zohľadnením ich posunutia.
Sily od rotačných hmôt.
Sily od rotačných hmôt sú rovnaké a pôsobia v smere svojich kľúk. Po posunutí síl do ťažiskovej roviny motora a pohľade v osi kľukového hriadeľa je zrejmé, že ak je kľuková hviezdica pravidelná a na každý uhol zalomenia pripadne rovnaký počet valcov, grafický obrazec síl je uzavretý a teda výslednica nulová. Príkladom takéhoto riešenia je šesťvalcový radový motor so 6-krát zalomeným kľukovým hriadeľom po 120° (pozri obrázok). Ak podmienka symetrie splnená nie je, sily od rotačných hmôt by sa prejavili a bolo by potrebné ich vyváženie. 
Sily od posuvných hmôt I. rádu.
Sily od posuvných hmôt ležia v rovine valcov. Z praktických dôvodov je pri viacvalcových motoroch výhodnejšie posudzovať zložky síl od posuvných hmôt samostatne podľa ich rádu. Výslednica síl prvého rádu je daná súčtom síl od jednotlivých valcov so zohľadnením ich posunutia daným geometriou kľukového mechanizmu:
formula_6
kde:
Pre posúdenie výslednice je výhodné využiť poznatky z grafického riešenia skladania síl a tvaru kľukovej hviezdice orientovanej zalomením prvého valca do osi valcov (α=0). Ak by sme uvažovali maximálne amplitúdy síl pôsobiacich v smere kľúk, ich priemety do roviny osí valcov budú zodpovedať jednotlivým zložkám formula_7. Takto aj bez výpočtu možno konštatovať, že vektorový obrazec súčtu síl bude uzavretý a teda výslednica zotrvačných síl prvého rádu bude nulová, ak sú mechanizmy jednotlivých valcov rovnaké, kľuky hriadeľa tvoria pravidelnú hviezdicu a na každý uhol zalomenia pripadne rovnaký počet valcov. Ak podmienka symetrie nie je splnená, potom zložka výslednice premietnutá do roviny valcov udáva okamžitú nevyváženú zotrvačnú silu prvého rádu pri danej polohe kľúk.
formula_8
Sily od posuvných hmôt II. rádu.
kde:
Pre posúdenie výslednice je možné využiť rovnaký grafický postup, ak sa uvažuje myslený kľukový hriadeľ, ktorý má uhly kľúk posunuté o dvojnásobok uhla kľúk skutočného kľukového hriadeľa. Takýto kľukový hriadeľ sa nazýva aj "kľukový hriadeľ II. rádu". Vektorový obrazec súčtu síl druhého rádu bude uzavretý a teda výslednica zotrvačných síl druhého rádu bude nulová, ak sú mechanizmy jednotlivých valcov rovnaké, kľuky hriadeľa druhého rádu tvoria pravidelnú hviezdicu a na každý uhol zalomenia pripadne rovnaký počet valcov. Ak podmienka symetrie nie je splnená, potom zložka výslednice premietnutá do roviny valcov udáva okamžitú nevyváženú zotrvačnú silu druhého rádu pri danej polohe kľúk.
Zotrvačné momenty radového motora.
Pri radovom t.j. viacvalcovom motore pôsobia na kľukový hriadeľ sily od každého valca, ktoré neležia na spoločnej nositeľke. Vznikajú tak pozdĺžne momenty, ktoré pôsobia v rovine radu valcov a snažia sa motor naklopiť okolo ťažiska. Opäť je výhodné posudzovať účinky jednotlivých zložiek samostatne.
Momenty od rotačných hmôt.
Momenty od rotačných hmôt majú pri konštantných otáčkach kľukového hriadeľa konštantnú veľkosť a rovina ich pôsobenia sa otáča spolu s hriadeľom. Môžu sa prejavovať ako "voľné", pri motoroch s nepárnym počtom valcov, alebo motoroch s kľukovým hriadeľom nesúmerným k ťažisku, alebo "vnútorné" pri motoroch s párnym počtom valcov a pravidelným zapaľovaním.
Momenty od posuvných hmôt.
Sily od posuvných hmôt I. rádu vyvolávajú momenty I. rádu a sily od posuvných hmôt II. rádu vyvolávajú momenty II. rádu voči ťažisku kľukového hriadeľa. Ich výslednice v rovine radu valcov sú:
formula_9   ;   formula_10
kde:
Zotrvačné sily a momenty viacradového motora.
Pri analýze viacradových motorov, napríklad vidlicových, sa postupuje tak, že sa najskôr zistia výslednice síl a momentov pre jednotlivé rady samostatne a tie sa potom spočítajú s prihliadnutím na vzájomnú polohu radov valcov.
Vyvažovanie síl (statické vyvažovanie).
Vyváženie zotrvačnej sily rotačných hmôt.
Zotrvačná sila rotačných hmôt jedného valca sa dá vždy úplne vyvážiť vývažkom na protiľahlom ramene kľuky. Poloha a hmotnosť vývažku sa zvolí tak, aby platilo:
formula_11
kde
Vyváženie zotrvačnej sily posuvných hmôt I.rádu.
Zotrvačná sila posuvných hmôt I. rádu jedného valca sa dá usmerniť dvoma spôsobmi. 
V prvom prípade sa použije vývažok, na protiľahlom ramene kľuky, pre ktorý by platilo: 
formula_12
kde
Zložka rotujúcej sily od vývažku premietnutá do osi valca (formula_13) bude rovnaká ako veľkosť sily od posuvných hmôt ale v opačnom smere, tieto sily sa teda navzájom zrušia. Vznikne však prídavná sila v smere kolmom na os valca, ktorú vytvorí sínusová zložka rotujúcej sily od vývažku. Takéto riešenie teda len prenesie nevyváženosť zo smeru osi valca do kolmého smeru.
V druhom prípade sa použijú dva vývažky o polovičnej veľkosti, z ktorých jeden sa otáča v rovnakom zmysle ako kľukový hriadeľ na protiľahlom ramene kľuky a druhý na rovnakom polomere zrkadlovo súmerne opačným smerom. 
formula_14   ;   formula_15
kde
Súčet zložiek rotujúcich síl od vývažkov premietnutý do osi valca (formula_13) bude v tomto prípade tiež rovnaký ako veľkosť sily od posuvných hmôt ale v opačnom smere, tieto sily sa teda navzájom zrušia. Sínusové zložky rotujúcich síl od vývažkov, kolmé na os valca sa v každom okamihu navzájom zrušia. Takýmto spôsobom je možné úplne vyvážiť sily od posuvných hmôt prvého rádu. Na tomto princípe sú navrhnuté "vyvažovacie hriadele".
Vyváženie zotrvačnej sily posuvných hmôt II.rádu.
Zotrvačná sila posuvných hmôt II. rádu jedného valca sa vyvažuje na podobnom princípe ako zotrvačné sily posuvných hmôt II. rádu. Dve rovnaké závažia (vývažky) sa umiestnia tak, by rotovali navzájom opačne dvojnásobnou rýchlosťou, ako sa otáča kľukový hriadeľ.
formula_17   ;   formula_18
kde
Znova platí, že súčet zložiek rotujúcich síl od vývažkov premietnutý do osi valca (formula_13) sa bude rušiť so zotrvačnou silou posuvných hmôt II. rádu a sínusové zložky rotujúcich síl od vývažkov, kolmé na os valca sa v každom okamihu navzájom zrušia. 
Vyvažovanie momentov (dynamické vyvažovanie).
Vyváženie momentu od rotačných hmôt.
Ako bolo uvedené v texte vyššie, pri viacvalcových motoroch vytvárajú nevyvážené sily momenty v rovine valcov. Tieto je možné vyvážiť dvoma prístupmi.
Vyváženie momentu od posuvných síl I. a II. rádu.
Ak pri konkrétnej konštrukcii motora vzniknú momenty od posuvných sil, nedajú sa vyvážiť jednoduchým spôsobom. 
Vyvažovanie motorov v praxi.
Problémy spojené s vyvažovaním.
Úplné vyváženie síl od posuvných hmôt by sa dosiahlo vytvorením mechanizmu, v ktorom by sa po rovnakej osi pohybovali rovnaké hmotnosti v opačnom smere tak, aby ťažisko sústavy nemenilo polohu. Takéto riešenie však nie je pre vozidlové motory reálne. Použitie vývažkov pridáva hmotnosť na teleso kľukového hriadeľa, čo sa prejaví znížením vlastných frekvencií torzného kmitania hriadeľa, zhoršením torzného spektra celého motora a zvýšením namáhania kľukového mechanizmu. 
Preto sa pre praktické riešenia používajú kompromisné, alebo čiastkové riešenia. Miera a spôsob vyváženia závisí prevádzkových otáčok, konštrukcie a účelu použitia konkrétneho motora. Pri vyvažovaní sa prednostne vyvažujú účinky rotačných hmôt pred posuvnými a účinky I. rádu pre účinkami II. a vyšších rádov.
Technologická nevyváženosť.
Všetky diely kľukového mechanizmu sa vyrábajú len s konečnou presnosťou. Tzv. "technologickú nevyváženosť" spôsobujú odchýlky v celkovej hmotnosti dielov, ale aj odchýlky v rozložení hmotnosti okolo oka ojnice/piestneho čapu. Pri rýchlobežných a zvlášť pretekárskych motoroch je potrebné uvažovať aj s týmito odchýlkami a jednotlivé diely pri montáži konkrétneho motora vyberať zo sád, ktoré majú v rámci tolerančného rozsahu hodnoty blízko pri sebe.
Všeobecné pravidlá vyvažovania.
Za predpokladu ideálneho neohybného vláknového hriadeľa plati: 

</doc>
<doc id="633526" url="https://sk.wikipedia.org/wiki?curid=633526" title="Ciplok">
Ciplok



</doc>
<doc id="633527" url="https://sk.wikipedia.org/wiki?curid=633527" title="Škótska hra">
Škótska hra

Škótska hra vzniká po ťahoch:
a patrí medzi otvorené hry. Ide o veľmi obľúbené otvorenie medzi začiatočníkmi, keďže po výmene na poli d4 je možné pozíciu rýchlo zjednodušiť ale tiež sa teší obľube na vyššej úrovni.
História.
Zahájenie bolo pomenované podľa korešpondenčnej partie Edinburgh – Londýn 1824–6. Škótski šachisti hrali čiernymi kameňmi. Zahájenie sa objavovalo zriedka až do doby, keď ho dvakrát použil vtedajší majster sveta Garri Kasparov v zápase o majstra sveta s Anatolijom Karpovom, v roku 1990, kde s ním jednu partiu remizoval a druhu vyhral. Od tej doby sa zahájenie stalo po Španielskej hre druhou najčastejšou odpoveďou bieleho v otvorených hrách a objavuje sa aj na najvyššej úrovni, hrávajú ho napríklad Alexandr Morozevič a Tejmur Radžabov. Dnes sa už používa veľmi málo a je pre súpera prekvapením.
Škótsky gambit.
1. e4 e5 2. Jf3 Jc6 3. d4 exd4 4. Sc4
Miesesov variant.
1. e4 e5 2. Jf3 Jc6 3. d4 exd4 4. Jxd4 Jf6 5. Jxc6 (5. Jc3 – Hra štyroch jazdcov) 5… bxc6 6. e5! De7! 7. De2 Jd5

</doc>
<doc id="633531" url="https://sk.wikipedia.org/wiki?curid=633531" title="Regina caeli">
Regina caeli



</doc>
<doc id="633534" url="https://sk.wikipedia.org/wiki?curid=633534" title="Kladkostroj">
Kladkostroj



</doc>
<doc id="633535" url="https://sk.wikipedia.org/wiki?curid=633535" title="Giovanni Ferrari">
Giovanni Ferrari

Giovanni Ferrari môže byť:

</doc>
<doc id="633539" url="https://sk.wikipedia.org/wiki?curid=633539" title="Inaugurácia Zuzany Čaputovej">
Inaugurácia Zuzany Čaputovej

Inaugurácia prezidentky Zuzany Čaputovej sa uskutočnila v Bratislave v sobotu 15. júna 2019 so začiatkom od 11.45, keď v budove Slovenskej filharmónie slávnostne zasadla Národná rada Slovenskej republiky. Zuzana Čaputová oficiálne vstúpila do funkcie prezidentky Slovenskej republiky zložením sľubu do rúk predsedu Ústavného súdu Slovenskej republiky Ivana Fiačana.
Zuzana Čaputová zložila do rúk predsedu Ústavného súdu SR sľub presne o 12.07. V čase, keď mala prezidentka Čaputová skladať sľub sa zhromaždeniu prihováral predseda Andrej Danko, ktorého prejav nebol avizovaný.
Inaugurácia v Redute.
Slávnostná ceremónia tradične prebiehala v budove Slovenskej filharmónie zvanej "Reduta" nachádzajúcej sa na námestí Eugena Suchoňa 1 v Bratislave, hlavnom meste Slovenska. Slávnostne tam zasadla Národná rada Slovenskej republiky na čele s jej predsedom Andrejom Dankom a Zuzana Čaputová pred zrakom zúčastnených poslancov, členov vlády Slovenskej republiky, europoslancov a ďalších významných hostí v zmysle Ústavy Slovenskej republiky zložila sľub do rúk predsedu Ústavného súdu Slovenskej republiky, Ivana Fiačana.
Sľub zvolenej prezidentky je presne stanovený Ústavou Slovenskej republiky (čl. 104, ods. 1) a znie:
Základný zákon štátu ďalej hovorí, že odmietnutie sľubu alebo sľub s výhradou má za následok neplatnosť voľby prezidenta. Prezidentka potom text sľubu podpísala. Potom čo predseda Ústavného súdu SR osvedčil, že všetko prebehlo v súlade s právnymi predpismi, prehlásil, že sa Zuzana Čaputová stáva na obdobie piatich rokov prezidentkou Slovenskej republiky a udelil jej najvyššie štátne vyznamenania. Zaznela spievaná verzia štátnej hymny a súčasne s ňou bolo z nábrežia Dunaja vypálených 20 delostreleckých sálv a na Prezidentskom paláci znova začala viať štandarda prezidenta SR na znak toho, že sa nová prezidentka ujala funkcie. Po zložení sľubu prezidentka predniesla prejav. Schôdza sa skončila o 12.37.
Inauguračný prejav.
Po zložení sľubu predniesla nová prezidentka svoj prvý prejav v úrade. Vyhlásila, že sa bude usilovať byť prezidentkou všetkých občanov. Povedala, že ponúka odbornosť, cit a zdravý aktivistický záujem, teda ponúkam rozum, srdce a ruky. Azda najviac vo verejnom priestore zarezonovali tieto slová:
Vyhlásila, že preberá zodpovednosť nielen za riadny a ústavne súladný výkon právomocí, ale aj zodpovednosť za dôveru v politikov, v inštitúcie, v platnosť pravidiel pre všetkých rovnako, v Slovensko, v domov. Verejne sľúbila, že sa bude tak, ako doposiaľ, snažiť povzniesť nad osobné útoky. V prejave tiež zaznelo: „"Svoj mandát budem vykonávať slobodne. Bez podliehania príkazom od kohokoľvek. Jediné príkazy, ktoré ako hlava štátu chcem a budem rešpektovať, mi vyplývajú z ústavy, diktuje mi ich sľub vernosti republike".“
Podľa novej prezidentky si Slovensko zaslúži, aby každý, kto je v štátnej službe pracoval pre občanov a neslúžil žiadnemu bočnému záujmu. Inak sa nepodarí dosiahnuť, aby sa Slovensko z toho, akým je, stalo krajinou, akou môže byť. Akou chceme, aby bolo.
Zuzana Čaputová si myslí, že Európa by sa mala stať dlhodobým lídrom pri odvrátení viacerých geopolitických hrozieb, napríklad klimatickej zmeny.
Slováci majú možnosť stať sa skutočnými vlastencami, ak zásadne zmenia prístup k svojej prírode.
O senioroch a mladých sa vyjadrila takto: „"Rešpektujme múdrosť a životné skúsenosti našich seniorov, ale aj slobodu a chuť spoznávať u našich mladých ľudí. A tiež kultúru a tvorbu, ktorá k tejto slobode patrí, a ktorá je originálnym prejavom každej jednej generácie. Nepodceňujme jej význam. Tak, ako potrebujú seniori náš záujem, našu pozornosť a naše pochopenie, mladí ľudia potrebujú dostať kvalitné vzdelanie na kvalitných školách a potrebujú dostať príležitosti pre kreativitu, cestovanie a uplatnenie. Je našou povinnosťou dať im ju."“
Vyhlásila, že je potrebné prekonať priepasti, ktoré boli vytvorené v spoločnosti za uplynulé roky.
Povedala, že postoj k inakosti, inej tradícii, inej skúsenosti a inému názoru s dá vyjadriť aj bez toho, aby sa siahlo na slobodu a dôstojnosť iných. Stačí pri tom nezabudnúť na to, že spoločne sme súčasťou celku, súčasťou ľudskej rodiny.
Prezidentka Čaputová povedala, že ju tešia prospešné aktivity: „"Teším sa z každej spontánnej aktivity v prospech svojho susedstva, v prospech mesta, v prospech spoločenstva. Teším sa z návratu každého občana a občianky domov na Slovensko, aj z každej iniciatívy, ktorá o to usiluje."“
Záverom poďakovala rôznymi jazykmi: „"Ďakujem. Köszönöm. Paľikerav. Ďakuju šumňi. Děkuji."“
Chvála Slovenska.
Vo svojom prívete vyzdvihla:
Kritika Slovenska.
Podľa Zuzany Čaputovej Slovensku bránia stať sa lepším tieto skutočnosti:
Záväzky.
Zuzana Čaputová vyhlásila, že:
Po zložení sľubu.
Vojenská prehliadka.
Keďže sa zložením sľubu Zuzana Čaputová stala aj vrchnou veliteľkou Ozbrojených síl Slovenskej republiky, po skončení inaugurácie, o 12.56, absolvovala svoju prvú čestnú vojenskú prehliadku s generalitou vedenou náčelníkom Generálneho štábu Ozbrojených síl Slovenskej republiky. Za zvuku vojenského pochodu s názvom "Príchod veliteľa" Zuzana Čaputová prešla okolo jednotiek nastúpených pred budovou Slovenského národného divadla na Hviezdoslavovom námestí. Potom na zvolanie prezidentky: „"Sláva vlasti, vojaci!"“ nastúpené jednotky odpovedali: „"Sláva!"“ Celkovo sa inaugurácie zúčastnilo viac ako 200 príslušníkov Ozbrojených síl. Oslavné salvy vypálil Samohybný delostrelecký oddiel z Michaloviec.
Te Deum.
Po vojenskej prehliadke sa prezidentka v spoločnosti svojich dcér, partnera a blízkych spolupracovníkov pešo presunula do Dómu svätého Martina, bola to prvá príležitosť na stretnutie s občanmi už ako úradujúca prezidentka. Panská ulica bola lemovaná zástupmi ľudí, priaznivcov i odporcov novej prezidentky, niektorí spontánne kričali „"Zuzana, Zuzana!"“ V katedrále sa už tradične od cca. 13.30 slúžila ďakovná ekumenická bohoslužba "Te Deum," ktorej predsedal Mons. Stanislav Zvolenský, katolícky arcibiskup-metropolita bratislavský. Okrem zástupcov katolíckej cirkvi sa jej zúčastnili aj predstavitelia evanjelickej cirkvi a. v., reformovanej cirkvi, pravoslávnej cirkvi a ostatných cirkví a náboženských spoločenstiev. S príhovorom vystúpili napríklad Ivan Eľko z Ekumenickej rady cirkví v Slovenskej republike, alebo Igor Rintel, ktorý je predsedom Ústredného zväzu židovských náboženských obcí v Slovenskej republike.
Preberanie úradu a obed.
Prezidentka Čaputová potom o 14.49 prišla do Prezidentského paláca a symbolicky prebrala od odchádzajúceho prezidenta Kisku palác a úrad, nasledovala prehliadka Čestnej stráže prezidentky SR s Vojenskou hudbou Banská Bystrica. Na zvolanie prezidentky: „"Sláva vlasti, vojaci!"“ jednotky Čestnej stráže prezidenta SR odpovedali: „"Sloboda a sláva, pani prezidentka!"“ 
Potom sa asi od 15.10 podával obed, Zuzana Čaputová naň pozvala seniorov z rôznych kútov Slovenska a avizovala, že by im rada servírovala osobne aspoň prvý chod.
Pietne akty.
Potom sa nová prezidentka presula do Devína, aby pri Pamätníku slobody po 18.00 položila vence.
Neskôr príšla Zuzana Čaputová na Ondrejský cintorín, kde si uctila pamiatku prvého prezidenta Slovenska, Michala Kováča, a položila na jeho hrob kyticu.
Slávnostná recepcia.
Záverom programu bola recepcia, ktorá sa na rozdiel od minulých inaugurácií nekonala na Bratislavskom hrade, nakoľko časť hradu Národná rada ako jeho správca prenajala na koncert Filipa Jančíka a po konzultácii s Úradom pre ochranu ústavných činiteľov a diplomatických misií Ministerstva vnútra Slovenskej republiky bolo vyhodnotené, že zabezpečenie hradu by nebolo jednoduché. Čaputová tak od 20.00 hostila významných hostí (aj zo zahraničia) v budove Slovenskej fliharmónie v centre Bratislavy.
Hostia.
Prítomní boli prezidenti Rudolf Schuster a Ivan Gašparovič. Predseda parlamentu, Andrej Danko, sa rozhodol na inauguráciu pozvať aj všetkých neúspešných protikandidátov zvolenej prezidentky tvrdiac, že ide o tradíciu, hoci na inaugurácii Andreja Kisku jeho protikandidáti chýbali. Na inaugurácii boli prítomné aj ďalšie významné osobnosti spoločenského života, štátnej správy, samosprávy, cirkví a podobne. Väčšinu hostí pozvala Národná rada.
Osobný zoznam hostí.
Kancelária prezidenta SR zverejnila na internete dňa 13. júna 2019 osobný zoznam hostí inaugurácie prezidentky Slovenskej republiky, Zuzany Čaputovej. Prezidentka pozvala tieto osobnosti:
Mediálne sprostredkovanie.
Priame prenosy z inaugurácie prvej slovenskej prezidentky zožali veľký divácky úspech. Len prenosy Rozhlasu a televízie Slovenska (320 tisíc divákov) a Televízie Markíza (290 tisíc divákov) sledovalo spolu viac ako pol milióna divákov starších ako dvanásť rokov. Historická udalosť sa odzrkadlila aj na sledovanosti večerných spravodajských relácií RTVS, Markízy i Televízie JOJ, ktorá priamy prenos z inaugurácie nepriniesla.
Rozhlas a televízia Slovenska.
Celý priebeh inaugurácie zaznamenával verejnoprávny Rozhlas a televíza Slovenska. Ako oficiálny vysielateľ priniesol divákom a poslucháčom nielen dianie v Redute na slávnostnej schôdzi Národnej rady, ale aj všetky ďalšie časti programu. Vysielanie začalo na televíznej stanici Jednotka a v Rádiu Slovensko o 10.55 a sprevádzali ním Janette Štefánková, Ľubomír Bajaník a Viliam Stankay.
Televízia Markíza.
Televízia Markíza priniesla svojim divákom v špeciálnej relácii so začiatkom o 11.00 príchod hostí do budovy Reduty, rozlúčenie prezidenta Kisku s palácom, slávnostnú schôdzu Národnej rady, prehliadku čestnej stráže a prechod novej prezidentky bratislavským Starým Mestom. Reláciu moderovala Zlatica Švajdová-Puškárová, ktorá v rámci nej diskutovala s odborníkom na etiketu Ladislavom Špačekom"," znalkyňou protokolu Katarínou Dikovou Strýčkovou a sociológom agentúry Focus Martinom Slosiarikom. Na mieste sledovali priebeh redaktori Viktor Vincze a Martina Töröková.
Televízia TA3.
Spravodajská televízia TA3 od 10.45 vysielala ako priebeh slávnostnej schôdze Národnej rady, tak aj vojenskú prehliadku, prechádzku mestom, ekumenické Te Deum aj odovzdanie úradu. V štúdiu diskutovali zaujímaví hostia.
Denník SME.
Pomocou vysielania cez sociálnu sieť Youtube priniesol Denník SME živý prenos zo slávnostnej schôdze Národnej rady v Redute.
Česká televízia.
Česká televízia odvysielala na svojej spravodajskej stanici ČT24 reláciu "Speciál ČT24", ktorý sledoval dianie na inaugurácii od 11.45 do 13.00.
Dopravné obmedzenia.
Pre konanie inaugurácie prezidentky museli obyvatelia a návštevníci hlavného mesta Bratislavy rátať s dopravnými obmedzeniami.
V čase: 11.1511.45 a 12.3013.00 (SELČ) boli uzavreté tieto ulice a námestie:
V čase od 8.00 do 14.00 (SELČ) bola uzavretá (aj pre rezidentov) táto ulica:
V čase od 12.30 do 15.00 (SELČ) bola uzavretá táto ulica:
Zjazd z Mosta SNP bol umožnený na Vajanského nábrežie a výjazd na Most SNP bude možný z nábrežia v smere do Petržalky. Okrem osobnej dopravy bola z uzatvorených ciest vylúčená aj mestská hromadná doprava.
Ohlasy.
Politici.
Politici hodnotili aj inauguračný prejav novej prezidentky. Zvláštnosťou bolo, že oproti prejavom prezidenta Kisku nevzniesli výraznú kritiku ani koaliční ani opoziční predstavitelia.
Zahraničné médiá.
Titulky článkov vo svetových médiách:

</doc>
<doc id="633540" url="https://sk.wikipedia.org/wiki?curid=633540" title="Lekané">
Lekané

Lekané () je typ starogréckej nádoby.
Lekané (mn. č. "lekanai") je nádoba alebo umývadlo rôznych rozmerov v tvare misy s dvomi horizontálnymi alebo vertikálnymi uchami (rôznych tvarov) pre zdvíhanie alebo bez nich. Na rozdiel od podobnej nádoby lekanis nemá pokrievku. Klasifikovať tvary lekanai nebolo jednoduché. Dnes ich znalci podľa najčastejšie sa vyskytujúcich (často fragmentárnych) rozdeľujú na dva základné tvary, a to na tvar hlbokej misy a plytkej misy, ktorá sa delí na tri typy (aj keď pri mnohých bolo ťažké stanoviť čiaru medzi „plytkým“ a „hlbokým“ tvarom). Hlboké lekanai sú ale väčšinou hlbšie ako klasické hlboké misy, zatiaľ čo plytké lekanai (napr. typ 2) sú často plytšie ako plytké misy. Tieto nádoby sa preto mohli používať mnohorako, vo väčšine prípadov sa len predpokladá aká bola ich špecifická funkcia. Mohli byť užitočné pri umývaní (napr. rúk pri stolovaní) a kúpaní, miesení chleba, miešaní rozličných prísad vo väčšom množstve, alebo pri podávaní jedál alebo vína. 

</doc>
<doc id="633541" url="https://sk.wikipedia.org/wiki?curid=633541" title="Nebytový priestor">
Nebytový priestor

Nebytový priestor je miestnosť alebo súbor miestností v budove určenej na bývanie, ktoré sú určené na iné účely ako bývanie (napr. na kancelárie, obchodné miestnosti, sklady, garáže ap.), pričom doň nespadá príslušenstvo bytu ani spoločné časti domu (chodby, schodiská, povaly ap.) a spoločné zariadenia domu (výťahy, práčovne, kotolne, sušiarne, kočíkarne ap.). V právnom systéme Slovenskej republiky je nebytový priestor určený rozhodnutím stavebného úradu.

</doc>
<doc id="633542" url="https://sk.wikipedia.org/wiki?curid=633542" title="Khadžuráho">
Khadžuráho



</doc>
<doc id="633543" url="https://sk.wikipedia.org/wiki?curid=633543" title="Nos (rozlišovacia stránka)">
Nos (rozlišovacia stránka)

Nos môže byť:

</doc>
<doc id="633544" url="https://sk.wikipedia.org/wiki?curid=633544" title="Dvorník (rozlišovacia stránka)">
Dvorník (rozlišovacia stránka)

Dvorník môže byť:

</doc>
<doc id="633546" url="https://sk.wikipedia.org/wiki?curid=633546" title="Kejda">
Kejda

Kejda môže byť:

</doc>
<doc id="633547" url="https://sk.wikipedia.org/wiki?curid=633547" title="Iliušin Il-80">
Iliušin Il-80

 Iljušin Il-80 (v kóde NATO: „ Maxdome“) je ruské lietadlo velenia a riadenia, ktoré vzniklo na báze civilného dopravného lietadla Il-86. 
Vznik a vývoj.
Začiatkom 80. rokov 20. storočia sa začalo nové kolo rivality medzi ZSSR a USA. V súvislosti s intervenciou sovietskych vojsk v Afganistane dosiahlo napätie medzi veľmocami nové maximum, ktoré bolo porovnateľné s obdobím karibskej krízy. Dôsledkom zložitej politickej a diplomatickej situácie bola nová etapa pretekov v zbrojení, ako aj zvýšené nebezpečenstvo, že studená vojna prejde do „horúcej“ fázy.
Preto sa Generálny štáb ozbrojených síl ZSSR rozhodol vytvoriť lietadlo, z ktorého by bolo možné zabezpečovať velenie vojskám aj v podmienkach jadrovej vojny. Inými slovami, ozbrojené sily Sovietskeho zväzu potrebovali lietadlo "súdneho dňa".
Vývojom tohto lietadla bola poverená konštrukčná kancelária Iliušina. Tá si ako základ pre nový stroj vybrala civilné dopravné lietadlo Il-86. Dôvodom bol fakt, že Il-86 mala dostatočne široký trup na umiestnenie potrebného rádiového vybavenia a palubnej elektroniky. Prototyp nového lietadla sa prvýkrát vzniesol do vzduchu 29. mája 1985. Letové skúšky s požadovaným palubným vybavením však začali až o dva roky neskôr (na jar roku 1987). Zavedenie Il-80 do služby sa konalo v roku 1992. Celkovo boli postavené štyri 4 lietadlá tohto typu, ktoré sú dodnes vo výzbroji ruského letectva.
Konštrukcia.
Il-80 je dolnoplošník s jednou zvislou chvostovou plochou. Od Il-86 sa odlišuje absenciou okien, aby sa znížil vplyv škodlivých faktorov jadrového výbuchu. Na vnútorných stranách krídel sú prídavné gondoly s dvoma elektrickými generátormi (dĺžka 9,5 m, priemer 1,3 m), ktoré zásobujú energiou špeciálne palubné vybavenie. Súčasťou lietadla je aj nastavec na tankovanie vo vzduchu. V zadnej časti Il-80 je inštalovaná nízkofrekvenčná anténa, ktorá slúži na komunikáciu s ponorkami.
Hlavnou prednosťou Il-80 je, že toto lietadlo je vďaka svojim vlastnostiam vhodné pre úlohu lietadla "súdneho dňa". Vďaka zvýšenej ochrane pred možnými účinkami jadrového výbuchu, ako aj možnosti dopĺňania paliva vo vzduchu, je schopné vykonávať svoje primárne úlohy v takmer akýchkoľvek podmienkach. Veľkým plusom je aj spoľahlivosť IL-80 a jeho stabilita vo vzduchu.
Il-80 má však aj niekoľko nevýhod, ktoré toto lietadlo zdedilo od svojho „staršieho brata“ Il-86. Jednou z hlavných nevýhod lietadla je teda jeho veľká hmotnosť, čo má za následok, že pre neskúseného pilota je veľmi ťažké zdvihnúť lietadlo do vzduchu. Práve z tohto dôvodu si Il-80 vyžaduje dlhšiu vzletovú dráhu, čo zároveň vylučuje možnosť prevádzky lietadla na viacerých letiskách. Ďalšou nevýhodou lietadla je jeho morálne zastaranie, pretože Il-86 bola vyvinutá a išla do sériovej výroby v polovici 70. rokov 20. storočia.
Používatelia.
 Rusko
Pozri aj.
Boeing E-4

</doc>
<doc id="633550" url="https://sk.wikipedia.org/wiki?curid=633550" title="Popradská rovina">
Popradská rovina

Popradská rovina je geomorfologickou časťou Popradskej kotliny. Nachádza sa v jej juhozápadnej časti, západne od mesta Poprad.
Polohopis.
Územie sa nachádza v strednej časti Podtatranskej kotliny, v juhozápadnej časti podcelku Popradská kotlina. Zaberá rovinaté územie v okolí rieky Poprad, približne od Mengusoviec po východný okraj Popradu. Na južnom okraji leží mesto Svit, v severnej časti leží obec Batizovce. Západným smerom susedí Štrbská pahorkatina, severne nadväzuje Lomnická a juhovýchodne Vrbovská pahorkatina, všetky patriace do Popradskej kotliny. Juhozápadný okraj ostro vymedzuje Dúbrava, podcelok pohoria Kozie chrbty. 
Vysoko položenou rovinou pretekajú od západu na východ viaceré vodné toky, pričom os územia tvorí riečka Poprad. Na tomto pomerne neveľkom území priberá Mlynicu, Háganský potok a v Poprade i Velický potok, ktorý neďaleko letiska priberá Batizovský potok.
Územím roviny vedú významné dopravné koridory; Európska cesta 50, vedúca v trase diaľnice D1 (Žilina – Košice), cesta I/18 (Liptovský Mikuláš – Levoča) i železničná trať Žilina – Košice. V Poprade cestné ťahy križuje I/66 (Rožňava – Kežmarok) a z mesta vedie i dopravné spojenie so Starým Smokovcom – cesta II/534 a železničná trať Poprad – Starý Smokovec. Na východnom okraji mesta sa na hlavnú železnicu pripája i regionálna trať do Starej Ľubovne a severozápadne od mesta leží medzinárodné letisko.
Ochrana územia.
Prevažná časť Popradskej roviny leží na území ochranného pásma Tatranského národného parku. Z maloplošných, osobitne chránených lokalít v tejto časti Popradskej kotliny leží prírodná rezervácia Jelšina a juhozápadného okraja sa dotýka prírodná rezervácia Baba.
Turizmus.
Juhozápadná časť Popradskej kotliny s mestom Poprad je dôležitým prestupným miestom turistov a návštevníkov, smerujúcich do Tatier. Tie patria k najvýznamnejším turistickým destináciám krajiny a práve z Popradu vedú najkratšie spojenia do centra pohoria. Samotná Popradská rovina je pomerne husto osídlená a neponúka významnejšie turistické zaujímavosti, s výnimkou historického centra mestskej časti Spišská Sobota. Obľúbeným je tiež akvapark AquaCity Poprad. 
Zo značených turistických trás vedie zelená značka:

</doc>
<doc id="633551" url="https://sk.wikipedia.org/wiki?curid=633551" title="Philidorova obrana">
Philidorova obrana

Philidorova obrana je jedno z najstarších šachových otvorení. Začína ťahmi:
1. e4 e5 2. Jf3 d6
Občas vznika aj z Pircovej obrany po 1. e4 d6 2. d4 Jf6 3. Jc3 e5 (alebo 3... Jbd7 4. Jf3 e5) 4. Jf3 Jbd7. Na vrcholovej úrovni sa príliš nevyskytuje, pretože čierny síce ťahom 3. ... d6 chráni svojho pešiaka na poli e5, ale zároveň týmto ťahom bráni svojmu čiernopoľnému strelcovi zapojiť sa do hry. Napriek uvedenej nevýhode je otvorenie úplne korektné a pri najlepších ťahoch oboch strán je hra vyrovnaná.
História.
Prvýkrát sa táto obrana spomína už v tzv. göttingenskom rukopise, ktorý pochádza z roku 1471. Toto otvorenie úspešne hrával a rozobral jeden z najlepších šachistov 18. storočia Philidor, ktorý si zakladal na pešiakovej štruktúre a tento ťah doporučoval, pretože 2. ... Jc6 podľa neho blokuje pešiaka c7.Za najlepšie pokračovanie sa považuje obsadenie stredu 3. d4. V 19. storočí slávil úspechy s týmto otvorením Paul Morphy s odpoveďou 3... f5, dnes sa však tento postup považuje za nekorektný.
Stratégia.
Čierny volí medzi dvoma rozcestiami, po 3. d4 buď mení pešiaka exd4, čím prenechá bielemu prevahu v centre, ktoré sa neskôr snaží napadať alebo volí tzv. Hanhamov variant, kde v pasívnej pozícii drží v centre napätie a pripravuje protihru na dámskom krídle.
Varianty.
3. d4 sa považuje za hlavný variant (po 3.Sc4 Se7 získa čierny dobrú hru)

</doc>
<doc id="633556" url="https://sk.wikipedia.org/wiki?curid=633556" title="Holica">
Holica

Holica môže byť:

</doc>
<doc id="633557" url="https://sk.wikipedia.org/wiki?curid=633557" title="KDE Plasma 5">
KDE Plasma 5

KDE Plasma 5 je piatou a súčasnou generáciou pracovného prostredia vytvoreného KDE primárne pre systémy Linux. KDE Plasma 5 je nástupcom KDE Plasma 4 a bola prvýkrát vydaná 15. júla 2014. Obsahuje novú predvolenú tému, známu ako „Vánok“, ako aj zjednotenie prostredia naprieč rôznymi zariadeniami. Grafické rozhranie bolo plne migrované na QML, ktorý využíva OpenGL pre hardvérovú akceleráciu, čo malo za následok lepší výkon a zníženú spotrebu energie.
Plazma KDE 5 je vytvorená s použitím Qt 5 a KDE Frameworks 5.
Zlepšuje podporu pre HiDPI displeje a dodáva zjednotenégrafické prostredie, ktoré sa môže prispôsobiť podľa používaného zariadenia. Verzia 5.0 tiež obsahuje novú predvolenú tému, prezývanú „Vánok“. Zmeny vnútri zahŕňajú migráciu na nový, plne hardvérovo akcelerovaný grafický balík, s použitím OpenGL(ES). Plazma 5 dokončuje migráciu KDE Plasma 4 na QtQuick.
Systémy okien.
KDE Plasma 5 využíva X Window System, ale podpora pre Wayland je vo vývoji. Počiatočná podpora pre Wayland bola sprístupnená vo verzii 5.4. Stabilná podpora pre základnú reláciu Wayland bola poskytnutá vo vydaní 5.5 (december 2015).
Vývoj.
Od rozdelenia KDE Software Compilation na KDE Plasma, KDE Frameworks a KDE Applications sa každý podprojekt môže vyvíjať vlastným tempom. KDE Plasma 5 má vlastný plán vydaní, s novými funkciami vydanými každé tri až štyri mesiace a opravnými vydaniami v priebehu mesiaca.
História.
Prvá Plasma 5 Technology Preview (v tom čase nazvaná "Plasma 2") bola vydaná 13. decembra 2013. Dňa 15. júla 2014 bola vydaná prvá verzia - Plazma 5.0 - uzrela svetlo sveta.
Plazma 5 nahradila na jar 2015 Plasma 4 v mnohých populárnych distribúciách, ako napríklad Fedora 22, Kubuntu 15.04, a openSUSE Tumbleweed.
Vydania.
Vydania nových funkcií sa vydávajú každé štyri mesiace a opravné vydania v priebehu nasledujúcich mesiacov. Od verzie 5.8 LTS KDE plánuje podporovať každú novú verziu LTS 18 mesiacov s opravami chýb, zatiaľ čo nové pravidelné vydania budú mať nové funkcie.

</doc>
<doc id="633563" url="https://sk.wikipedia.org/wiki?curid=633563" title="KWrite">
KWrite

KWrite je ľahký textový editor od KDE, ktorý je po K Desktop Environment 2 založený na textovom editore KATE a technológii KDE KParts, ktorá mu umožňuje používať mnoho funkcií KATE.

</doc>
<doc id="633565" url="https://sk.wikipedia.org/wiki?curid=633565" title="Rohatá ruka">
Rohatá ruka

Rohatá ruka (iné názvy: mano cornuta [tal., doslova: rohatá ruka], corna [tal., doslova: rohy]) je gesto z oblasti Stredozemného mora. V anglosaských krajinách sa nazýva horns ("rohy") alebo devil horns ("rohy diabla"). Gesto sa vykonáva rukou, so vztýčeným ukazovákom a malíčkom a súčasne stiahnutými prstami prostredník, prstenník a palec. Zvyčajne ruka smeruje k cieľovej osobe gesta.
V pohanstve je gesto stotožňované s rohatým bohom. Je to symbol sily, ochrany a požehnania. Niektorí kresťania toto gesto považujú za urážlivé (ako odkaz diablovi). Okrem toho je spojené s komunitou heavymetalových hudobných fanúšikov.
V masovej kultúre bolo gesto propagované americkým spevákom Ronniem Jamesom Diom na konci 70. rokov 20. storočia, keď sa pripojil k hudobnej skupine Black Sabbath.

</doc>
<doc id="633566" url="https://sk.wikipedia.org/wiki?curid=633566" title="Mano cornuta">
Mano cornuta



</doc>
<doc id="633568" url="https://sk.wikipedia.org/wiki?curid=633568" title="Metal horns">
Metal horns



</doc>
<doc id="633570" url="https://sk.wikipedia.org/wiki?curid=633570" title="Corna">
Corna



</doc>
<doc id="633590" url="https://sk.wikipedia.org/wiki?curid=633590" title="Okular">
Okular

Okular je multiplatformný prehliadač dokumentov vyvinutý komunitou KDE a založený na knižniciach Qt a KDE Frameworks. Je distribuovaný ako súčasť balíka KDE Applications. Pôvodne bol založený na KPDF a nahradil KPDF, KGhostView, KFax, KFaxview a KDVI v KDE 4. Jeho funkcie môžu byť ľahko vložené do iných aplikácií.
História.
Projekt Okular začal na Google Summer of Code v roku 2005; Piotr Szymański bol prijatým študentom.
Okular bol identifikovaný ako úspešný príbeh 2007 Season of Usability. V tejto sezóne bola vytvorená maketa nástrojov Okular na základe analýzy ďalších populárnych prehliadačov dokumentov a prieskumov použitia.
Keď bol v decembri 2016 portovaný do Qt 5, číslovanie verzií sa zmenilo z 0.26 na 1.0.
Od septembra 2019 je aplikácia dostupná aj vo Windows Store.
V februári 2022 získal Okular environmentálne ocenenie Blue Angel udeľované nemeckou vládou za udržateľný dizajn softvéru.
Vlastnosti.
Medzi funkcie anotácie Okularu patria komentovanie dokumentov PDF, zvýrazňovanie a kreslenie čiar, geometrické tvary, pridávanie textových polí a pečiatok. Anotácie sa ukladajú oddelene od nemodifikovaného PDF súboru, alebo ich je možné uložiť do dokumentu ako štandardné PDF poznámky.
Text je možné extrahovať do textového súboru. Je možné vybrať časti dokumentu a skopírovať text alebo obrázok do schránky. Medzi ďalšie funkcie patrí čítanie textu nahlas pomocou Qt Speech modulu časti Qt od Qt 5, orezanie okrajov bielych strán a nastavenie záložiek.
Podpora formátov súborov.
Podporuje nasledujúce formáty súborov:
Oficiálna verzia sa štandardne riadi obmedzeniami DRM súborov PDF, čo môže zabrániť kopírovaniu, tlači alebo konverzii niektorých súborov PDF. Toto je však možné vypnúť v možnostiach „Obey DRM limits“ (Obmedziť DRM obmedzenia).

</doc>
<doc id="633592" url="https://sk.wikipedia.org/wiki?curid=633592" title="Medzimestská električka">
Medzimestská električka

Medzimestská električka je forma električkovej dopravy, často rychlodrážneho alebo dvojsystémového typu, ktorá prekračuje administratívne hranice obcí.
Dejiny.
Medzimestské a prímestské električkové trate boli stavané od začiatku električkovej dopravy ako v Európe, tak v Severnej Amerike. Často mali charakter elektrifikovanej miestnej dráhy. Známa je napríklad už zaniknutá trať z Viedne do Bratislavy alebo stále funkčná dráha z Viedne do Badenu. Rad týchto tratí zanikla, spoločne so všeobecným útlmom električkovej dopravy v západnej Európe a Severnej Amerike, po druhej svetovej vojne. Od konca 20. storočia dochádza k výstavbe niektorých nových tratí, napr. parížsky električkový systém je z veľkej časti tvorený medzimestskými traťami.
Medzimestské trate v Česku.
Už prvá električková trať v českých krajinách bola medzimestskú dráhou. V roku 1869 bola sprevádzkovaná medzimestská konská trať. Aj v Prahe viedli električkové trate na prelome 19. a 20. storočia do samostatných obcí a miest (elektrická drobná dráha Praha - Libeň - Vysočany, elektrická dráha Smíchov-Kosire). V priemyselnom okolí Ostravy vznikol začiatkom 20. storočia systém úzkorozchodných elektrických prímestských dráh, ktoré boli v prevádzke do roku 1973.
V 21. storočí existujú štyri medzimestské električkové trate prekračujúce administratívne hranice obcí. V dvoch prípadoch ide o dráhy rychlodrážneho charakteru: trať z Mostu do Litvínova z 50. rokov 20. storočia slúži predovšetkým na obsluhu areálu chemického závodu spoločnosti Unipetrol, trať z Brna do Modric z roku 1977 takisto vedie priemyselnou oblasťou. Zvyšné dve dráhy sú jednokoľajové a skôr miestneho charakteru: úzkorozchodná trať z Liberca do Jablonca nad Nisou vznikla na prelome 40. a 50. rokov 20. storočia ako spojenie jabloneckej (už zrušená) a libereckej električkovej siete, zatiaľ čo trať z Ostravy do Kyjovic-Budišovic bola pôvodne miestnou železničnou traťou, ktorá bola v druhej polovici 40. rokov 20. storočia upravená pre električkovú prevádzku.
Veľké diskusia sa už niekoľko rokov vedú okolo dvojsystémových električiek v Prahe a jej okolí. Hovorí sa o dráhach do Mělníka, Hostivice alebo do Jesenice.
Medzimestské trate v Poľsku.
Na území dnešného Poľska fungujú nasledujúce medzimestské električkové trate:
Zrušene medzimestské električkové trate:
Okrem toho sa plánovalo spojenie električkami miest Bydgoszcz a Toruň, Český Těšín a Tešín, Słubice a Frankfurt nad Odrou.
Medzimestské trate na Slovensku.
Na území dnešného Slovenska fungovala jedna medzimestská trať:

</doc>
<doc id="633593" url="https://sk.wikipedia.org/wiki?curid=633593" title="Vodíková električka">
Vodíková električka

Vodíková električka je električka na vodíkový pohon. 
CSR Y03.
Ako prvá električka s vodíkovým pohonom na svete je označovaná trojčlánková obojsmerná električka CSR Y03, vyrábaná v Číne spoločnosťou CRRC Qingdao Sifang (výrobca je autorom dizajnu električky) na základe licencie poskytnuté českou firmou Škoda Holding (jej typové označenie je Škoda 27 T), vo variante na vodíkový pohon. Základný variant tohto typu električky je s klasickým elektrickým pohonom z trolejového vedenia, jednou z variant je tiež batériový pohon. Technicky bol typ Škoda 27 T pôvodne odvodený z jednosmernej električky Škoda 15 T, má však väčšiu šírku i dĺžku a nový dizajn. 
Prvá komerčne prevádzkovaná vodíková električka na svete, od čínskeho výrobcu CRRC, vycestovala v piatok 27. októbra 2017 v meste Tchang-šan v provincii Che-pej na severovýchode Čínskej ľudovej republiky. Na jedno doplnenie vodíka prejde až 40 kilometrov, maximálna rýchlosť je 70 km/h.

</doc>
<doc id="633594" url="https://sk.wikipedia.org/wiki?curid=633594" title="Clutch (skupina)">
Clutch (skupina)

Clutch je americká rockovo-metalová hudobná skupina z mesta Frederick v štáte Maryland, ktorá bola založená v roku 1991 v meste Germantown zo štátu Maryland. Jej členmi sú v súčasnosti Tim Sult (sólová gitara), Dan Maines (basgitara), Jean-Paul Gaster (bicie) a Neil Fallon (spev, rytmická gitara, klávesy). Doteraz vydala skupina Clutch dvanásť štúdiových albumov, rôzne rarity a koncertné albumy. Od roku 2008 má skupina podpísanú zmluvu s vlastným vydavateľstvom Weathermaker.
História.
Začiatky a prelom: 1991–2003.
Skupina Clutch vznikla v roku 1991 a založili ju Dan Maines (basgitara), Jean-Paul Gaster (bicie), Tim Sult (gitara) a Roger Smalls (spev) v meste Germantown v štáte Maryland. Pred názvom Clutch používala skupina rôzne počiatočné názvy ako Glut Trip a Moral Minority. Smalls čoskoro odišiel a bol nahradený Neilom Fallonom, dlhoročným spolužiakom členov skupiny zo školy Seneca Valley High School. Skupina si rýchlo získala povšimnutie skrz konštantné turné. 12" singel, "Passive Restraints", ktorý bol vydaný cez vydavateľstvo Earache, bol prvým vydaním skupiny Clutch na trhu a pritiahol pozornosť ďalších vydavateľstiev. Ich debutové LP, "Transnational Speedway League", bolo vydané v roku 1993. O dva roky neskôr ho nasledoval rovnomenný album, ktorý získal pre skupinu Clutch expozíciu v mainstreame. Skupina sa kvôli albumu z roku 1998, "The Elephant Riders", premiestnila do väčšieho vydavateľstva s názvom Columbia Records. Nasledoval ho samo nahraný album založený na groove s názvom "Jam Room" z roku 1999.
Album "Pure Rock Fury" vyšiel v roku 2001 cez vydavateľstvo Atlantic Records. Titulná skladba spočiatku vyšla ako prvý singel. Programový režisér pre severokarolínsku rockovú stanicu WXQR (Rock 105), Brian Rickman, navrhol, aby vydavateľstvo preplo singel na ďalšiu skladbu albumu, „Careful with that Mic“. Vydavateľstvo Atlantic Records tak urobilo a skupina Clutch získala prekvapivo-hitový singel. Za ním nasledujúce skladby, „Immortal“ a „Open Up the Border“, si získali americké rockové stanice. V roku 2003 vydali album "Live at the Googolplex" a nahrávku rarít "Slow Hole to China".
Komerčný a kritický úspech: 2004–2011.
Album "Blast Tyrant" vyšiel v roku 2004, bol to ich prvý album vydaný cez vydavateľstvo DRT Records. Skupina si raz a znova užila viac rozhlasového airplayu rockovej hudby a vďaka singlu „The Mob Goes Wild“ tvrdú rotáciu v Music Choice kablovej služby. Jej sprievodné video bolo režírované Bamom Margerom a obsahovalo Margerove "Viva La Bam" spoluhviezdy; Ryana Dunna, Brandona Di Camilla a Dona Vita. Video bolo natočené v Rex's v meste West Chester v štáte Pennsylvania. Vydanie z roku 2005, "Pitchfork &amp; Lost Needles", bolo kombináciou albumu "Pitchfork", ktorý je 7" vydanie z roku 1991 s predchádzajúcimi nevydanými demo a ranými skladbami. V roku 2005 zaznamenala skupina prvú zmenu albumu od začiatku deväťdesiatych rokov s pridaním harmonikára Micka Schauera, ktorý vystupoval v albumoch "Robot Hive/Exodus" (2005) a "From Beale Street to Oblivion" (2007). Neskorší album bol produkovaný Joeom Barresiom, ktorý tiež produkoval tvorbu skupinám Kyuss, Melvins, Queens of the Stone Age a Tool.
Prvé koncertné DVD skupiny, ', a sprievodné CD boli produkované a režírované Agentom Ogdenom a vyšli v septembri 2008. Skupina vydala tiež 28. apríla 2009 remasterovanú verziu albumu '. Deviaty štúdiový album skupiny, "Strange Cousins from the West", vyšiel 14. júla 2009. Skladby z albumu boli pred nahrávaním albumu hrané naživo na turné. Dvoj-DVD set albumu "Clutch Live at the 9:30" vyšlo 11. mája 2010 cez vlastné vydavateľstvo skupiny, Weathermaker Music. Set obsahoval celé vystúpenie z 28. decembra 2009 v 9:30 klube v meste Washington D.C., kde skupina predviedla celé svoje rovnomenné LP z roku 1995.
Dňa 10. mája 2011 znovu vydala skupina Clutch album z roku 2004, "Blast Tyrant", cez vydavateľstvo Weathermaker Music. Nová edícia obsahovala bonusový album známy ako "Basket of Eggs" (slov. "košík vajec"), ktorý obsahoval nevydané skladby ako aj akustické verzie predchádzajúcich hitov. V prvom týždni vydania albumu "Blast Tyrant" bolo národne predaných skoro 3000 kópií, čo ho dostalo na číslo 26 v rebríčku Billboard Hard Rock Top 100, viac ako 7 rokov po tom, ako debutovala originálna verzia na čísle 15.
Posledné vydania: 2012–sučasnosť.
Dňa 10. júna 2012 vydala skupina nový singel s názvom „Pigtown Blues“ na platforme iTunes, sprevádzaný s akustickou verziou skladby „Motherless Child“ od skupiny "Strange Cousins from the West".
Dňa 16. marca 2013 vydala skupina Clutch svoj desiaty album, "Earth Rocker", ktorý sa dostal do rebríčku Billboard Top 200 na čísle 15, a ktorý získal pre skupinu Clutch doteraz navyššie umiestnenie v rebríčku. V rebríčku vydržal celkovo päť týždňov. Album tiež dosiahol číslo 4 v celkovom rebríčku Top 100 albumov iTunes a bol na prvom mieste v ich rockovom rebríčku. Album "Earth Rocker" vyhral cenu za album roka 2013 od britskej publikácie časopisu "Metalhammer", bol vysoko hodnotený vo viacerých rockových a metalových časopisových a webstránkových koncoročných "Top 10".
V rozhovore s hudobno-zábavnou spoločnosťou 88 Miles West zo 7. januára 2015, Fallon uviedol, že skupina mierila do Dripping Springs v štáte Texas, aby nahrali svoj nadchádzajúci jedenásty album. Fallon uviedol, že dobrodružstvo do Texasu sa udialo počas premiestnenia producentského aparátu, s ktorým pracovali na albumoch "Blast Tyrant" a "Earth Rocker", a ktorý bol umiestnený do nového štúdia. V rozhovore uviedol, že „Septembrové, dať alebo trvať zopár mesiacov“ je, keď dúfajú, že vydajú nový album.
Ich jedenásty štúdiový album má názov "Psychic Warfare" a bol vydaný 2. októbra 2015. Fallon povedal, že koncept bol ovplyvnený sci-fi autorom Philipom K. Dickom. „Jeho hlavná filozofia a otázky sa vždy vblúdili do mojich textov, pretože zdieľam záujem o ne“, dodal. „Na albume "Earth Rocker" bola skladba "Crucial Velocity" od Philipa Dicka nakoniec určená mne. Na tejto nahrávke je určite aj skladba "X-Ray Visions".“ Gaster popísal nový materiál rôznorodejší ako doteraz.
Neil Fallon potvrdil v apríli 2018 rozhlasovej stanici The Eagle Rocks, že dvanásty štúdiový album skupiny bude mať názov "Book of Bad Decisions". Album vyšiel 7. septembra 2018. Bol nahraný v Sputnik Sound Studio v meste Nashville v štáte Tennessee, s producentom a inžinierom Vancom Powellom.
Ďalšie hudobné projekty.
Na konci 90. rokov skupina Clutch a jej súrodenecký projekt The Bakerton Group (inštrumentálna jam bandová skupina zložená zo všetkých členov skupiny Clutch) založili nezávislé hudobné vydavateľstvo, River Road Records, na vydávanie vlastnej hudby. Spoločnosť River Road Records nemá podpisanú zmluvu s inými skupinami. Skupina The Bakerton Group vydala trojskladbové EP s názvom "Space Guitars" a dva celovečerné albumy "The Bakerton Group" a "El Rojo" v uvedenom poradí. Skupina Clutch/Bakerton teraz rozbehla svoje vlastné hudobné vydavateľstvo na vydávanie vlastnej tvorby s názvom Weathermaker Music.
Členovia skupiny Clutch sú tiež obsiahnutí v rôznych iných hudobných projektoch. Bubeník Jean-Paul Gaster sa objavil na albume "The Mystery Spot" od blues rockovej skupiny Five Horse Johnson. Album vyšiel 23. mája 2006 cez vydavateľstvo Small Stone Records. V roku 2007 Gaster spolupracoval s keyboardistom skupiny Opeth Perom Wibergom a gitaristom skupiny Kamchatka Thomasom Anderssonom v skupine s názvom King Hobo, ktorá doteraz vydala len jeden album. Gaster sa tiež objavil na albume "Punctuated Equilibrium" od Scotta "Wino" Weinricha, vydanom cez vydavateľstvo Southern Lord Records v roku 2009. V roku 2012 založil gitarista Tim Sult bočný projekt s názvom Deep Swell s bubeníkom Jessem Shultzabergerom a basgitaristom Loganom Kilmerom zo skupiny The Woodshedders a speváčkou Brienou Pearlovou. V októbri 2013 bol vydaný album "Lore Of The Angler" cez vydavateľstvo Weathermaker Music. Sult taktiež hrá reggae rockovej skupine Lionize.
Neil Fallon bol hosťujúcim spevákom v skladbách „Joey“ z albumu "Shameless" od skupiny Therapy?; „Two Coins for Eyes“ a „Empire’s End“ z albumu "Beyond Colossal" z roku 2008 švédskej stoner rockovej skupiny Dozer; „Crazy Horses“ (cover verzia skladby skupiny The Osmonds) od skupiny Throat; „Slippin' Out“ od skupiny Never Got Caught; „Mummies Wrapped in Money“ od skupiny Lionize; „Fearless Force“ pre skupinu hrajúcu raný newyorský hardcore s názvom The Mob; „Blood and Thunder“ od skupiny Mastodon z ich albumu z roku 2004 s názvom "Leviathan"; „New Trip“ z albumu "Seed of Decade" od skupiny Sixty Watt Shaman; „Transistors Of Mercy“ od skupiny Polkadot Cadaver; „Ayatollah of Rock ‘n’ Roll” z albumu "Savages" od skupiny Soulfly; „Everything Is Not Going To Be OK“ od skupiny Black Clouds a „Clear Light Of...“ od skupiny Hark. Ako hosťujúci spevák sa tiež v skladbe skupiny Volbeat s názvom „Die to Live“ z albumu "Rewind, Replay, Rebound". Fallon je tiež spevákom skupiny The Company Band ako aj Dunsmuir, spolupráca s bývalým bubeníkom skupín Black Sabbath a Heaven and Hell, Vinnym Appicom.

</doc>
<doc id="633595" url="https://sk.wikipedia.org/wiki?curid=633595" title="Vrbovská pahorkatina">
Vrbovská pahorkatina

Vrbovská pahorkatina je geomorfologickou časťou Popradskej kotliny. Nachádza sa v jej juhovýchodnej časti, juhovýchodne od mesta Poprad.
Polohopis.
Územie sa nachádza v juhovýchodnej časti Podtatranskej kotliny, v južnej polovici podcelku Popradská kotlina. Zaberá mierne zvlnené územie juhovýchodne od rieky Poprad, približne od Spišskej Teplice pri Poprade po Kežmarok a južným smerom po obec Jánovce. Z významnejších sídiel tu ležia Gánovce, Vrbov, Švábovce a Hôrka. V rámci Popradskej kotliny susedí na severe Popradská rovina, Lomnická pahorkatina a Kežmarská pahorkatina. Na východe vystupujú Levočské vrchy a ich časti Ľubické predhorie a Levočské úboče, juhovýchodne sa nachádza Hornádske podolie, podcelok Hornádskej kotliny. Južný okraj pahorkatiny vymedzuje hrebeň Dúbravy, podcelok pohoria Kozie chrbty. 
Vysoko položenou pahorkatinou vedie rozvodie Baltského a Čierneho mora a tak všetky prítoky západným okrajom pahorkatiny tečúceho Popradu (napríklad Ľubica, Tvarožniansky potok, Vrbovský potok a Hozelský potok) odvádzajú vodu do Baltského mora. Gánovský potok, Trnovský potok i Sihoť odvádzajú vodu z južnej časti územia do rieky Hornád a Čierneho mora.
Významné dopravné koridory vedú najmä okrajovými časťami Vrbovskej pahorkatiny; južnou polovicou z Popradu vedie Európska cesta 50, vedúca v trase diaľnice D1 (Žilina – Košice), cesta I/18 (Liptovský Mikuláš – Levoča) i železničná trať Žilina – Košice. V Poprade cestné ťahy križuje I/66 (Rožňava – Kežmarok), ktorú sleduje aj regionálna trať do Starej Ľubovne a z mesta Kežmarok vedie južným smerom cesta II/536 k obci Jánovce, kde sa pripája na cestu I/18.
Ochrana územia.
Táto časť Popradskej kotliny leží mimo veľkoplošne chránených území. Z maloplošných, osobitne chránených lokalít sa tu nachádza prírodná rezervácia Primovské skaly a Švábovská stráň, národná prírodná pamiatka Gánovské travertíny a prírodná pamiatka Briežky.
Turizmus.
Juhovýchodná časť Popradskej kotliny je mimo mestá Poprad a Kežmarok s ich historickými pamiatkami, zaujímavá archeologickým náleziskom pri Gánovciach, kde bola nájdená mozgovňa lebky neandertálca. Pri obci Jánovce leží nálezisko z bronzovej doby, Myšia hôrka. Významné sú termálne pramene, ktoré využíva aquapark AquaCity v Poprade i termálne kúpaliská vo Vrbove. 

</doc>
<doc id="633596" url="https://sk.wikipedia.org/wiki?curid=633596" title="Senior (cirkev)">
Senior (cirkev)

Senior je oficiálny titul, ktorý je bežný v protestantských cirkvách, zahŕňa riadiacu alebo dozornú funkciu. Najčastejšie sa funkcia vyskytuje v evanjelickej cirkvi. Funkciu seniora poznajú aj niektoré ďalšie protestantské cirkvi ako napríklad Reformovaná cirkev alebo Cirkev bratská.
Slovensko.
Duchovný predstaviteľ Evanjelickej cirkvi a. v. na Slovensku, ktorý stojí na čele cirkevnoorganizačnej jednotky nazývanej seniorát. Senior je prvým duchovným pastierom a vedúcim náboženského života v senioráte. Senior spolu so seniorálnym dozorcom zodpovedajú za činnosť seniorátu. Za seniora môže byť zvolený zborový farár, ktorý dosiahol vek minimálne 35 rokov a aspoň 3 roky pôsobí v danom senioráte. Volia ho členovia zborov seniorátu v priamych voľbách. 
Východná a stredná Európa.
V krajinách strednej Európy, ako aj v Poľsku, bol senior na regionálnej úrovni vedúcim protestantským duchovným, čo zodpovedalo tomu, čo sa inde zvyčajne nazývalo dozorcom. V Evanjelickej cirkvi a. v. na Slovensku a v Evanjelickej cirkvi českobratskej tento titul zostalo dodnes. V Evanjelickej cirkvi a. v. v Rakúsku existovalo niekoľko seniorov v rámci superintendenta (diecézy), z ktorých každý viedol seniorát. V súčasnosti je volený zástupca vrchného dozorcu nazývaný Superintendenten Senior.
Nemecko.
V nemeckých protestantsko-evanjelických obciach bol senior oficiálnym titulom celkového zastúpenia duchovenstva.
Senior bol buď senior pastor, alebo bol zvolený spomedzi členov ministéria. V Hamburgu až do roku 1981 bol vedúcim pastorom senior a tým aj zástupca regionálneho biskupa. Ako zástupca duchovenstva stál pred správcom, ktorého menoval vlastník suverénneho cirkevného pluku, ale často bol aj jeho zástupcom. V niektorých mestách (napr. Hamburg a Lübeck) bola výsada cirkvi úplne prenesená na seniora.
Zrušením suverénneho cirkevného hodnostárstva v roku 1918 a vznikom synodálnych a biskupských cirkevných foriem stratil tento úrad dôležitosť. Počas 20. storočia bol zrušený.
Titul pre dozorcu farnosti Erfurt v Evanjelickej cirkvi v strednom Nemecku (EKM) sa zachoval . Vedúci pastor reformovanej cirkvi v EKM sa tiež označuje ako „Reformovaný senior“ .

</doc>
<doc id="633597" url="https://sk.wikipedia.org/wiki?curid=633597" title="Šliapacia električka Sylvestra Krnky">
Šliapacia električka Sylvestra Krnky

Šliapacia električka Sylvestra Krnky je dnes už úplne zabudnutý, kuriózny dopravný prostriedok z roku 1895. K zostrojeniu tejto električky viedla Krnku predovšetkým snaha prísť s niečím novým. Ľudia v tej dobe odmietali určité spôsoby pohonov dopravných prostriedkov z rôznych dôvodov. Parná električka znečisťovala okolie dymom, elektrická električka bola spočiatku kritizovaná kvôli hornému vedeniu trolejov. Konská električka bola zase moc pomalá, a tak sa hľadali rôzne spôsoby pohonu. S jedným originálnym prišiel práve Sylvestr Krnka – český vynálezca (známy predovšetkým ako puškár). Predstavil verejnosti električku s jedinečným pohonom vo svojich sedemdesiatich rokoch. Do vozidla sa zmestilo dvadsať sediacich cestujúcich.
Popis šliapacieho systému.
Základom sústavy bol hydraulický "tlakostroj" umiestnený uprostred vozidla. Ten obsluhovala jedna alebo dve osoby, jednoduchým šliapaním alebo váhou svojho tela. Týmto uviedla stroj do pohybu a pomocou brzdovej sústavy ho mohla opäť zastaviť. Šliapanie sa prenášalo na jednoduché páky spojené pomocou dvoch hydraulických valcov. Spočiatku bolo treba vyvinúť trochu viac sily, než sa stroj rozbehol. Potom už to šlo však ľahko. Rýchlosť električky sa rovnala konca a niekedy bola aj väčšia. Na rovnom teréne jazdila celkom ľahko, žiadne veľké telesné namáhanie nebolo potrebné ani v plne obsadenom vozidle.
Prevádzka šliapacej električky.
Dráha, po ktorej vozidlo jazdilo, bola prevádzkovaná počas "Národopisnej výstavy českoslovanskej" na pražskom Výstavisku od 15. mája do 23. októbra roka 1895. Trať bola dlhá 500 m a nachádzala sa vo východnej časti Výstaviska. Šliapacia električka Sylvestra Krnky bola peknú atrakciou, ale z praktických dôvodov sa pochopiteľne neujala, a tak po skončení výstavy zmizla nevedno kam. O jej ďalšom osude už nie sú žiadne správy.

</doc>
<doc id="633601" url="https://sk.wikipedia.org/wiki?curid=633601" title="Clutch">
Clutch

Clutch (v angličtine doslova: uchopenie, pazúr, chápadlo (v technike), automobilová spojka) môže byť:

</doc>
<doc id="633617" url="https://sk.wikipedia.org/wiki?curid=633617" title="Clutch (album)">
Clutch (album)

Clutch je druhý rovnomenný album americkej hudobnej skupiny Clutch, ktorý vyšiel v máji 1995; bol druhým a posledným cez vydavateľstvo East West Records, zaniknuté subvydavateľstvo vydavateľstva Warner Bros. Records.
Nahrávanie a vydanie.
Lawrence Packer sa kvôli produkcii albumu vrátil k štúdiu Uncle Punchy Studios do mesta Silver Spring v štáte Maryland. Je dodnes najlepšie predávajúcim sa albumom skupiny v USA s predajom 200 000 kópií. Album je stále naživo vysielaný, s aspoň polovicou svojho zoznamu skladieb, ktoré pravidelne hrávajú na svojich živých vystúpeniach, po viac ako 20 rokoch.
Tento album zachytáva modus operandi skupiny, ktorá skúša nové štýly a žánre, s tentoraz definovateľnou zmesou funk metalu v skladbách. Album sa považuje byť miestom, kde skupina začala vyvíjať svoj know-how stoner a blues rock. S tým povedané, že sa nahrávka tiež zmocnila ich punk metalu, ktorý obsahujú niektoré tvrdšie skladby. Album je považovaný za podstatnú zložku stoner rockového žánru deväťdesiatych rokov. Album obsahuje niektoré z ich viac "vesmírnych" kusov, ako je „Big News“, „Escape from the Prison Planet“, „I Have the Body of John Wilkes Booth“ a „Spacegrass“.
Zoznam skladieb.
Všetká hudba a texty sú zložené skupinou Clutch.
Japonské vydanie albumu obsahuje aj extra skladbu, „Apache“, ktorá bola spočiatku vydaná na radio only propagačné EP určené len pre rádiá "Big News", spolu s demo veziou skladby „Spacegrass“, ktorá nebola dodnes nikdy vydaná. Objavila sa na bootlegu "Clutch: Rarities and B-Side" o niekoľko rokov neskôr.
Umiestnenie.
Album

</doc>
<doc id="633625" url="https://sk.wikipedia.org/wiki?curid=633625" title="Slnečné údolie (Pezinok)">
Slnečné údolie (Pezinok)

Slnečné údolie je ulica, rekreačná oblasť a lokalita v katastrálnom území mesta Pezinok nad obcou Limbach. Nachádzajú sa tu chaty a vodná nádrž. Nad lokalitou bol v roku 2001 Petrom Wittgrúberom, Jirkom Vitálošom a ďalšími nadšencami objavený archeologický nález starého pezinského hradu.
Leží v centre chránenej krajinnej oblasti Malé Karpaty severozápadne od centra mesta asi 9 kilometrov za obcou Limbach v hornej časti doliny modelovanej mestským potokom. V oblasti sa nachádza 134 chát.
Na čísle 108 sa nachádza chata Stv, slúžiaca ako ubytovanie.

</doc>
<doc id="633626" url="https://sk.wikipedia.org/wiki?curid=633626" title="Bonnie Parkerová">
Bonnie Parkerová



</doc>
<doc id="633627" url="https://sk.wikipedia.org/wiki?curid=633627" title="Clyde Barrow">
Clyde Barrow



</doc>
<doc id="633630" url="https://sk.wikipedia.org/wiki?curid=633630" title="Gwenview">
Gwenview

Gwenview je prehliadač obrázkov pre systémy podobné Unixu (vrátane Linuxu) a vydáva sa ako súčasť balíka KDE Applications. Súčasným správcom je Aurélien Gâteau. Slovo „Gwen“ znamená „biely“ v bretónskom jazyku a bežne sa používa ako krstné meno.
História.
Gwenview bol prvýkrát dostupný pre K Desktop Environment 3. Neskôr bol vydaný ako súčasť KDE Software Compilation 4 so zjednodušeným používateľským rozhraním, čo ho robí vhodnejším na rýchle prezeranie zbierok obrázkov. Poskytol tiež rozhranie na celú obrazovku, ktoré možno použiť na zobrazenie obrázkov ako prezentáciu. V roku 2014 bol Gwenview portovaný do KDE Framework 5 a vydaný ako súčasť KDE Applications.
Vlastnosti.
Medzi hlavné funkcie patrí:

</doc>
<doc id="633631" url="https://sk.wikipedia.org/wiki?curid=633631" title="Areál zdravia Rozálka">
Areál zdravia Rozálka

Areál zdravia Rozálka je jazdecko-rekreačný komplex v Pezinku na adrese Rozálka číslo 9 vo vlastníctve bývalého politika a šéfa Slovenskej informačnej služby Ivana Lexu. Areál sa nachádza na mieste bývalých družstevných maštalí na úpätí Malých Karpát v blízkosti rybníka a vinohradov, kde bol v deväťdesiatych rokoch postavený, postupom času rozšírený o hotel s reštauráciou a ďalšie budovy a neskôr celý rekonštruovaný.
V poslednom období sa areál dostal do povedomia odbornej aj laickej verejnosti ako organizátor významných spoločensko-športových podujatí v rôznych disciplínach, ale aj významných medzinárodných športových podujatí vo všetkých jazdeckých disciplínach.
Jazdenie.
V areáli sú k dispozícii tréneri jazdy na koni a je tu aj možnosť zabezpečiť výučbu jazdy na koni.
V zimných mesiacoch je k dispozícií jazdecká hala s pieskovým povrchom s polypropylénovými vláknami a inými prísadami.
Nachádzajú sa tu vonkajšie výbehy s celkovou rozlohou cca 3 hektáre.
Mini ZOO a detské ihrisko.
Pre najmenších a rodiny s deťmi sa tu nachádza aj detské ihrisko ROZÁLKOVO s preliezkami, hojdačkami, ale najmä mini ZOO so zvieratami. 

</doc>
<doc id="633632" url="https://sk.wikipedia.org/wiki?curid=633632" title="Električková trať Černokostelecká – Ústřední dílny Dopravního podniku">
Električková trať Černokostelecká – Ústřední dílny Dopravního podniku

Električková trať Černokostelecká – Ústřední dílny Dopravního podniku je jednou z tratí pražskej električkovej siete. Vedie zo Strašníc do Malešic (čiastočne po ich hranicu) vo východnej časti Prahy, končí v Malešiciach neďaleko trojmedzia Malešice - Hostivař - Štěrboholy, pri vchode ústredných dielní, ktorých hlavné haly sa nachádzajú z väčšej časti na území Hostivaře.
Je dvojkoľajná a elektrifikovaná, na svojom východnom konci ukončená dvojkoľajovú protismernú električkovou slučkou. Na východnej strane potom plynule nadväzuje na električkovú trať Černokostelecká – Vinice, vedúca ďalej do centra mesta. Trať k Ústredným dielňam sa nachádza na vlastnom telese; je vykonaná ako trať s otvoreným koľajovým zvrškom, umiestnená do stredného pásu vozovky.
Električková trať bola plánovaná už od 20. rokov 20. storočia, jej hlavným účelom bolo spojiť novo plánované ústredné dielne sa zvyškom električkovej siete. K realizácii sa však pristúpilo až po druhej svetovej vojne, stavať sa začalo roku 1962 (práce však vzhľadom na nedostatok koľajníc boli v nasledujúcom roku prerušené). Električková trať začala slúžiť cestujúcim a hlavne dopravnému podniku od 2. mája 1967. Spolu s ňou boli sprevádzkované aj Ústredne dielne Dopravného podniku. V rokoch 1988 – 1990 bol rekonštruovaný most (cez nákladnú železničnú trať Hostivař – Libeň) na trati, v roku 2001 potom bola rekonštruovaná trať celá.

</doc>
<doc id="633649" url="https://sk.wikipedia.org/wiki?curid=633649" title="Harlem Gospel Choir">
Harlem Gospel Choir

Harlem Gospel Choir (slov. "Harlemský gospelový zbor") je americký gospelový zbor založený v newyorskej mestskej štvrti Harlem v USA. Je jedným z najvýraznejších gospelových zborov v Spojených štátoch.
Skupina pozostáva zo 65 členov, vo veku od 17 do 70 rokov. Bola na svetovom turné s dvomi miliónmi zaznamenanými nacestovanými mílami. Objavili sa aj v národnych televíznych programoch ako napríklad "Good Morning America", "Top Chef: New York" a "The Colbert Report". Vystúpili aj pre Pápeža Jána Pavla II a Paula McCartneyho, a vystúpili s interpretmi ako The Chieftains, Diana Ross, Whoopi Goldberg, Harry Belafonte, Danny Glover, Dixie Hummingbirds, Jimmy Cliff, Lyle Lovett, Lisa Marie Presley, Volbeat, Bono zo skupiny U2, André Rieu a jeho Orchester Johanna Straussa, Jessica Simpson, John Legend, Razor Light, The Gorillas, Simple Minds, Robin Gibb, Live, Red Hurley a najčastejšie s Joshom Grobanom.
Skupina bola založená na narodeniny Martina Luthera Kinga, Jr. v roku 1986 (15. januára 1986) Allenom Baileym.
Skupina Harlem Gospel Choir je každoročne na svetovom turné a bola prvým americkým gospelovým zborom, ktorý vystúpil v Austrálii, na Novom Zélande, v Číne, Rusku, Poľsku, Litve, Lotyšsku, Estónsku, Česku, Srbsku, Slovinsku, na Slovensku a v Maroku. Zbor vždy hľadá nové územia na predstavenie svojej gospelovej hudby. 
Skupina pozostáva zo 40 spevákov a hudobníkov, ale na turné vystupujú len s deviatimi spevákmi a dvomi hudobníkmi (klávesy a bicie). Cestovali po svete a zaznamenávali viac ako dva milióny míľ. Tiež vystúpili pre Nelsona Mandelu, Pápeža Benedicta XVI, Sira Eltona Johna a Disney World. Nahrávali s interpretmi ako The Scissor Sisters, Friendly Fires, Gil Scott Heron, Lexie Stobi a The Chieftains.
Každú nedeľu vystupujú v klube BB King Blues Club v New Yorku na gospelovú desiatu a majú silné zastúpenie v New Yorku s každoročnými vystúpeniami v Detskom múzeu v Manhattane a niekoľkých základných školách počas mesiaca Čiernej histórie.
Angels in Harlem Gospel Choir je staršia divízia skupiny Harlem Gospel Choir na turné.

</doc>
<doc id="633653" url="https://sk.wikipedia.org/wiki?curid=633653" title="Apoštolský exarchát pre gréckokatolíkov v Srbsku a Čiernej Hore">
Apoštolský exarchát pre gréckokatolíkov v Srbsku a Čiernej Hore



</doc>
<doc id="633654" url="https://sk.wikipedia.org/wiki?curid=633654" title="Kežmarská pahorkatina">
Kežmarská pahorkatina

Kežmarská pahorkatina je geomorfologickou časťou Popradskej kotliny. Nachádza sa v jej severovýchodnej časti, severne od mesta Kežmarok.
Polohopis.
Územie sa nachádza v severovýchodnej časti Podtatranskej kotliny, na východnom okraji podcelku Popradská kotlina. Zaberá mierne zvlnené územie na ľavom (severozápadnom) brehu rieky Poprad, približne od Veľkej Lomnice po Podolínec. Z významnejších sídiel tu leží Kežmarok, Podolínec, Spišská Belá a Veľká Lomnica. V rámci Popradskej kotliny susedí na severe a západe Lomnická a na juhu Vrbovská pahorkatina. Na východe vystupujú Levočské vrchy a ich časť Ľubické predhorie a na severovýchode nadväzuje Spišská Magura s časťou Ružbašské predhorie. 
Vysoko položená pahorkatina patrí celá do úmoria Baltského mora a povodia rieky Poprad. Do nej odvádzajú vodu všetky potoky, ktoré z Tatier a Spišskej Magury pretekajú Kažmarskou pahorkatinou. Medzi najvýznamnejšie patria Biela, Skalnatý potok a Kežmarská Biela voda.
Významným dopravným koridorom je najmä údolie rieky Poprad, ktorým vedie cesta I/66 (Rožňava – Kežmarok – Ždiar), od Spišskej Belej cesta I/77 (Spišská Belá – Stará Ľubovňa). Z ciest regionálneho významu sú dôležité cesta II/540 (Veľká Lomnica – Tatranská Lomnica), cesta II/542 (Spišská Belá – Spišská Stará Ves) a okrajovo aj cesta II/536 z Kežmarku k obci Jánovce. Rieku kopíruje aj regionálna trať do Starej Ľubovne, na ktorú sa vo Veľkej Lomnici napája trať do Tatranskej Lomnice.
Ochrana územia.
Severozápadný okraj Kažmarskej pahorkatiny zasahuje do ochranného pásma Tatranského národného parku. Z maloplošných, osobitne chránených lokalít sa tu nachádza prírodná rezervácia Kút a Slavkovský jarok.
Turizmus.
Severovýchodná časť Popradskej kotliny je mimo mestá Spišská Belá, Podolínec a Kežmarok s ich historickými pamiatkami, menej turisticky navštevovanou oblasťou. Značený turistický chodník vedie len z Podolínca do Vyšných Ružbách ( zelená značka). Z Kežmarku vedie žlto a modro značený chodník do Levočských vrchov. 

</doc>
<doc id="633659" url="https://sk.wikipedia.org/wiki?curid=633659" title="Veľká Maruša">
Veľká Maruša



</doc>
<doc id="633660" url="https://sk.wikipedia.org/wiki?curid=633660" title="Malá Maruša">
Malá Maruša



</doc>
<doc id="633661" url="https://sk.wikipedia.org/wiki?curid=633661" title="Verovce">
Verovce



</doc>
<doc id="633665" url="https://sk.wikipedia.org/wiki?curid=633665" title="Mia Maja">
Mia Maja

Mia Maja Holstová Manstrupová (neprechýlene Mia Maja Holst Manstrup; * Dánsko), známa ako Mia Maja, je dánska speváčka a skladateľka.
Vydala len jeden album s názvom "Eaux Petites" a je známa ako sprievodná speváčka v skladbách skupiny Volbeat.
Životopis.
Narodila sa v Dánsku. Od roku 1995 do roku 2002 navštevovala školu Nordby Friskole, od roku 2002 do roku 2006 ľudovú školu v Tranebjergu a od roku 2006 do roku 2009 študovala na gymnáziu Viborg Katedralskole. 
Od roku 2010 do roku 2014 študovala odbor Tlmočníčky v znakovom jazyku s bakalárskym titulom na vysokej škole København Professionshøjskole v Aarhuse.
Od roku 2015 žije v Kodani.

</doc>
<doc id="633677" url="https://sk.wikipedia.org/wiki?curid=633677" title="Rod Sinclair">
Rod Sinclair

Rod Sinclair (* 27. september 1946, St Andrews, Škótsko) je škótsko-dánsky folkový spevák, gitarista, hráč na banjo a textár. Je členom hudobného tria Sula, kvarteta The Invaders a tria Ransvik.
Životopis.
Pochádza z mesta St Andrews v obecnej oblasti Fife v Škótsku. Od konca šesťdesiatych rokov žije v meste Ribe v Dánsku. Rod Sinclair je známy zo všetkých veľkých folkových festivalov v Dánsku a väčšiny zahraničných.
Rod Sinclair počas rokov spolupracoval s rôznymi folkovými hudobníkmi po celom svete. V poslednom čase mohli dánske a škótske folkové kluby vidieť Roda vystupujúceho v dvojiciach spolu s Dickom Gaughanom, Christianom Alvadom, Daveym Craigom a Ewanom McLennanom.

</doc>
<doc id="633681" url="https://sk.wikipedia.org/wiki?curid=633681" title="Kolový oriešok">
Kolový oriešok

Kolový oriešok je plod stromu Kola (Cola) a pochádza z afrických dažďových pralesov. Vďaka vysokému obsahu kofeínu sa využíva ako ochucovadlo v sýtených nápojoch. Je pôvodcom názvu kolových nápojov.
Základný opis.
Kolový oriešok je orieškom neopadavých stromov rodu Cola, primárne druhov Cola Acuminata a Cola nitida. Cola acuminata je neopadavý strom, ktorý dosahuje výšku okolo 20 metrov a vyznačuje sa kožovitými oválnymi listami. Stromy majú žlté kvety s fialovými bodkami a hviezdicovité plody. Vnútri plodu sa nachádza dvanásť okrúhlych semien s bielou membránou. Má typickú sladko-ružovú arómu. Chuť orieškov je najskôr horká, no po chvíli zosladne. Kofeín sa dá z orieškov extrahovať varením. Kolové oriešky obsahujú 2 – 4 % kofeínu. Okrem toho obsahujú aj teobromín, trieslovinu, alkaloidy a saponín.
Použitie.
V západnej Afrike sa žuje na povzbudenie alebo pri rôznych obradoch a ceremóniách na privítanie a uctenie si hostí.
V ľudovej medicíne sa využíva na liečbu poruch trávenia a v kombinácii s medom ako liek proti kašľu.
V západnej kultúre je jeho hlavné použitie v kolových nápojoch, kde sa využíva ako hlavné ochucovadlo a zdroj kofeínu. 

</doc>
<doc id="633689" url="https://sk.wikipedia.org/wiki?curid=633689" title="Nový kurz">
Nový kurz

Nový kurz je označenie zahraničnej politiky Nemeckého cisárstva po rezignácii Otta von Bismarcka z funkcie ríšskeho kancelára v marci 1890. Jej cieľom bolo získanie Spojeného kráľovstva do Trojspolku, čo sa napriek určitému zblíženiu oboch štátov (najmä v podobe tzv. helgolandsko-zanzibarskej zmluvy z 1. júla 1890) nepodarilo. Nemecká snaha o nadviazanie spojenectva s Britániou naproti tomu viedla k utvoreniu francúzsko-ruskej aliancie v rokoch 1891-1894.

</doc>
<doc id="633693" url="https://sk.wikipedia.org/wiki?curid=633693" title="Hadriánove pamäti">
Hadriánove pamäti



</doc>
<doc id="633697" url="https://sk.wikipedia.org/wiki?curid=633697" title="Kabarda-Balkarsko">
Kabarda-Balkarsko



</doc>
<doc id="633698" url="https://sk.wikipedia.org/wiki?curid=633698" title="Young the Giant">
Young the Giant

Young the Giant je americká rocková hudobná skupina, ktorá vznikla v roku 2004 v meste Irvine v štáte Kalifornia v USA. V roku 2009 podpísala skupina Young the Giant zmluvu s vydavateľstvom Roadrunner Records a v roku 2010 vydala svoj rovnomenný debutový album.
História.
Skupina Young the Giant vznikla v roku 2004 v meste Irvine v štáte Kalifornia, spočiatku ako skupina The Jakes.. Pôvodnými členmi skupiny boli Jacob Tilley, Adam Farmer, Kevin Masudi, Ahson Hashemian a Sameer Gadhia. Názov bol skratkou mien členov skupiny. Súčasná zostava skupiny však vznikla až v roku 2008. Skupina pozostáva zo Sameera Gadhiu, Jacoba Tilleyho, Erica Cannetta, Payama Doostzadeha a Françoisa Comtoisa. V roku 2008 skupina The Jakes nahrala EP s názvom "Shake My Hand", ktorý obsahuje sedem skladieb. Singel „Cough Syrup“ bol vysielaný na rozhlasovej stanici KROQ. V roku 2009 podpísali zmluvu s vydavateľstvom Roadrunner Records. V decembri toho istého roku skupina oznámila zmenu svojho názvu na Young the Giant. V roku 2010 skupina Young The Giant vystúpila na spoločnom turné so skupinami Steel Train a Minus the Bear pri práci na svojom debutovom albume, ktorý bol produkovaný Joeom Chikkarrelim. Prvý singel albumu „My Body“ bol vysielaný v rozhlase v januári a umiestnil sa na piatom mieste v rebríčku Billboard Alternative Songs. Počas týždňa bol na iTunes bezplatné dostupný. V tom istom mesiaci skupina vystúpila v televíznej relácii Jimmy Kimmel Live!.

</doc>
<doc id="633704" url="https://sk.wikipedia.org/wiki?curid=633704" title="Topenie (rozlišovacia stránka)">
Topenie (rozlišovacia stránka)

Topenie môže byť:

</doc>
<doc id="633705" url="https://sk.wikipedia.org/wiki?curid=633705" title="Električková trať Hlubočepy – Barrandov">
Električková trať Hlubočepy – Barrandov

Električková trať Hlubočepy – Barrandov je jedna z najnovších električkových tratí v Prahe, nachádza sa v juhozápadnej časti mesta. Spája sídlisko Barrandov s centrom metropoly. Jej výstavba prebiehala od augusta 2001 do augusta 2004, trať bola sprevádzkovaná 29. novembra 2003.
V čase sprevádzkovania sa predpokladalo skoré predĺženie o 1,8 km do Holyně, v roku 2008 bolo plánované na rok 2011.
Popis trate.
Trať, dlhá 3,5 km, vedie od električkovej slučky Hlubočepy v údolí Dalejského potoka, neďaleko jeho ústia do Vltavy, po dvoch estakádach v celkovej dĺžke 761 m cez Dalejský potok. Rošt, na ktorom je umiestnená trať, bol postupne spúšťaný odhora nadol, z barrandovskej strany smerom k Vltave. Až k počiatku sídliska je trať takmer rovnobežná s dôležitou kapacitnou komunikáciou "K Barrandovu", potom vedie sídliskom a končí na jeho západnom okraji. Trať je ukončená slučkou, a je napájaná pomocou dvoch meniarní. Maximálny pozdĺžny sklon činí 6,9%, čo však v pražskej sieti nie je najviac.
Celá trať je vedená po samostatnom dráhovým telese, nie je súčasťou pozemnej komunikácie. Lamačova a Tréglova ulice sú v sídlisku prekonané pomocou podjazdov, ulice Slivenecká a Do Klukovic priecestím zabezpečenými svetelnou signalizáciou; vyznačenie prejazdov nesie hybridný znaky križovatky, železničného prejazdu a miesta vjazdu na pozemnej komunikácii a jeho správnosť je sporná. Taktiež spôsob vyznačenia a zabezpečenia prechodov je diskutabilný. Asi dva úrovňové priecestia sú určené len pre služobné automobily na obsluhu meniarní atď.
Koľajový zvršok je buď otvorený alebo zatrávnený, v priestore staníc potom tiež dláždený, koľaje sú upevnené na podvaloch. Trolejové vedenie a osvetľovacie telesá sú upevnené nie na stĺpoch, ale na kruhových portáloch, ktoré sú v sídliskovej časti v povrchových úsekoch trate prepojené protihlukovou stenou.
Zastávky.
Barrandovská trať má unikátne architektonické stvárnenie staníc. Tie sú koncipované ako zastrešené, s oceľovými konštrukciami, zasklené, s bočnými nástupišťami. Každá z nich má svoju špecifickú farbu. Autorom dizajnu zastávok je architekt Patrik Kotas.

</doc>
<doc id="633710" url="https://sk.wikipedia.org/wiki?curid=633710" title="Lomnická pahorkatina">
Lomnická pahorkatina

Lomnická pahorkatina je geomorfologickou časťou Popradskej kotliny. Nachádza sa v jej severnej a severovýchodnej časti, severne od mesta Poprad.
Polohopis.
Územie sa nachádza v severovýchodnej časti Podtatranskej kotliny, na severe a severovýchode podcelku Popradská kotlina. Zaberá mierne zvlnené územie v podhorí Tatier v páse od Batizoviec na západe, po Toporec pri meste Podolínec na severovýchode. Z významnejších sídiel tu leží Poprad, Veľká Lomnica, Veľký Slavkov a Lendak. V rámci Popradskej kotliny susedí na severozápade podcelok Tatranské podhorie, na západe Štrbská pahorkatina, juhu Popradská rovina a Vrbovská pahorkatina, juhovýchodným smerom leží Kežmarská pahorkatina a na severovýchode Vojnianske podhorie, všetko geomorfologické časti Popradskej kotliny. Na severovýchode susedí Spišská Magura s podcelkami Veterný vrch a Repisko a severný okraj vymedzujú Belianske Tatry, časť Tatier. 
Vysoko položená Lomnická pahorkatina lemuje južné a východné úpätie Tatier a celé jej územie patrí do úmoria Baltského mora a povodia rieky Poprad. Do nej odvádzajú vodu všetky potoky, ktoré z Tatier a Spišskej Magury pretekajú juhovýchodným smerom do rieky Poprad. Z množstva horských bystrín sú najvýznamnejšími Biela, Skalnatý potok, Velický potok, Slavkovský potok a Kežmarská Biela voda.
Doprava.
Významným dopravným koridorom je najmä údolie rieky Poprad na južnom okraji pahorkatiny, ktorým vedie Európska cesta 50, vedúca v trase diaľnice D1 (Žilina – Košice), cesta I/18 (Liptovský Mikuláš – Levoča) i železničná trať Žilina – Košice. V Poprade tieto cestné ťahy križuje I/66 (Rožňava – Kežmarok – Tatranská Javorina), ktorú sleduje aj regionálna trať do Starej Ľubovne. Pre turistický ruch v Tatrách je kľúčovou aj cesta II/534, spájajúca Poprad a Starý Smokovec, ktorú sleduje aj železničná trať. Do Tatranskej Lomnice vedie popri ceste II/540 (Veľká Lomnica – Tatranská Lomnica) aj lokálna železnica, odbočujúca z trate do Starej Ľubovne. Regionálne významné sú tiež cesty I/77 (Spišská Belá – Stará Ľubovňa) a II/542 (Spišská Belá – Spišská Stará Ves). Na juhu územia, pri meste Poprad leží i medzinárodné letisko.
Ochrana územia.
Severná polovica Popradskej kotliny zasahuje na územie ochranného pásma Tatranského národného parku. Menšia časť samotného TANAPu leží aj v severnej časti Lomnickej pahorkatiny. Z maloplošných, osobitne chránených lokalít sa tu nachádza prírodná rezervácia Jedliny, Poš, Kút a Slavkovský jarok, národná prírodná rezervácia Belianske lúky, Pramenište a Mokriny.
Turizmus.
Severovýchodná časť Popradskej kotliny tvorí z veľkej časti zázemie východnej časti Tatier. V Lomnickej pahorkatine sú viaceré rekreačné lokality s ubytovacími kapacitami, ktoré využívajú ľahkú dostupnosť národného parku. Obcami na južnom úpätí pohoria vedú cesty, napojené na Cestu Slobody, prepájajúcu osady mesta Vysoké Tatry. Reliéf a relatívna vzdialenosť od atraktívnych lokalít spôsobuje, že v tejto oblasti sa nevyskytujú žiadne značené turistické chodníky. 

</doc>
<doc id="633714" url="https://sk.wikipedia.org/wiki?curid=633714" title="Hugo Freund">
Hugo Freund

Hugo Freund (* 2. január 1879, Praha, Rakúsko-Uhorsko† 25. máj 1942, Lublin, Poľsko) bol český klenotník a obchodník s diamantmi. V roku 1908 založil spoločnosť „Hugo Freund &amp; Co“.
História značky.
V roku 1908 bola založená klenotnícka spoločnosť „Hugo Freund &amp; Co“ v Prahe na Ovocnom trhu č. 15. Zakladateľom sa stal Hugo Freund, ktorý závod v roku 1920 rozšíril zavedením predaja vreckových hodín, čím získal pre Československo právo zastúpenia továrne na vreckové hodinky „Zenith“ v Le Roche a ďalších švajčiarskych tovární, akými boli „International Watch Company“, „Schaffhausen“, „Doxa“, „Landorf“, „Medana“.
Úmrtie.
V roku 1942 bol Hugo Freund, ktorý bol židovského pôvodu, zatknutý nacistami a deportovaný do Terezína, v ktorom nacisti vytvorili koncentračný tábor. V rámci jednej zo skupín sa stal jedným z piatich preživších. Čoskoro nato došlo k jeho deportácii do koncentračného tábora Majdanek v Lubline. Väznenie v tomto tábore neprežil a čoskoro po svojom príchode na miesto zomrel.

</doc>
<doc id="633715" url="https://sk.wikipedia.org/wiki?curid=633715" title="Trypofóbia">
Trypofóbia

Trypofóbia (niekedy aj tripofóbia) je odpor k nepravidelným vzorom alebo zhlukom malých dier a hrbolov. Nie je oficiálne uznávaná ako duševná porucha, ale spadá do širokej kategórie špecifických fóbií, najmä ak dotknutý jedinec cíti nadmerný a znepokojujúci strach. Ľudia trpiaci trypofóbiou môžu k trypofóbnym snímkam cítiť iba odpor, alebo aj strach. 
Vedecké chápanie trypofóbie je obmedzené. Aj keď o trypofóbii bolo urobených len málo štúdií, výskumníci predpokladajú, že môže mať evolučný základ - je výsledkom biologického odporu k takýmto tvarom, pretože si ich ľudia spájali s nebezpečenstvom. Ako spôsob liečby bola navrhnutá expozičná terapia, ktorá sa už používa aj na liečbu iných fóbií. 
Predpokladá sa, že termín "trypofóbia" vytvoril účastník internetového fóra v roku 2005. Odvtedy sa téma trypofóbie stala populárnou na sociálnych sieťach. 
Príznaky a symptómy.
Trypofóbia sa často prejavuje reakciou autonómneho nervového systému. Tvary, ktoré vyvolávajú trypofobickú reakciu zahŕňajú zhluky otvorov u bežných, neškodných predmetoch, ako je ovocie alebo bubliny, ale aj v situáciách spojených s nebezpečenstvom, ako sú otvory od poštípnutia hmyzom alebo otvory vzniknuté pri poranení. Niektorí ľudia sa pri pohľade na tieto výjavy otrasú, potia sa, cítia zimomriavky, chvejú sa alebo sa jednoducho necítia dobre. 
Liečba.
Okrem expozičnej terapie neexistujú žiadne známe spôsoby liečby trypofóbie. Tá sa často používa na liečbu rôznych fóbií, takže pravdepodobne je účinná aj pri liečbe trypofóbie. 

</doc>
<doc id="633717" url="https://sk.wikipedia.org/wiki?curid=633717" title="The Georgia Satellites">
The Georgia Satellites

The Georgia Satellites americká južansko-rocková skupina pochádzajúca z mesta Atlanta v štáte Georgia, ktorá v roku 1986 vydala obrovský hit s názvom „Keep Your Hands to Yourself“. Skupina vydala šesť štúdiových albumov a jeden krátky album.
História.
Skupina bola založená v roku 1980 ako skupina Keith and the Satellites Danom Bairdom spolu so sólovým gitaristom Rickom Richardsom, basgitarom Keithom Christopherom (pôvodne zo skupiny The Brains) a bubeníkom Davidom Michaelsonom.
Krátky album s názvom "Keep the Faith" bol skomponovaný v roku 1985 a obsahuje šesť skladieb. V tomto albume hrá Dave Hewitt na basgitaru a Randy Richards na bicie.
Najúspešnejšími skladbami prvého albumu s názvom "Georgia Satellites" boli „Keep Your Hands to Yourself“, „Battleship Chains“, „Can't Stand the Pain“ a „Railroad Steel“.

</doc>
<doc id="633743" url="https://sk.wikipedia.org/wiki?curid=633743" title="Príživníctvo">
Príživníctvo

Príživníctvo alebo sociálny parazitizmus (iné názvy a názvy príslušného jedinca či skupiny pozri nižšie) je stav, keď jedinec, rodina, sociálna skupina alebo vrstva žije na úkor iných ľudí alebo politického a hospodárskeho systému; „žije na úkor“ tu znamená, že dostáva viac než dáva (prácou či zásluhami). Zároveň to bol v rokoch 1957 až 1990 v Česko-Slovensku trestný čin, ktorého podstata spočívala v tom, že sa niekto "sústavne vyhýba poctivej práci a dáva sa niekym vydržiavať alebo si prostriedky na obživu zadovažuje iným nekalým spôsobom". Podrobnosti pozri nižšie.
Názvy.
Stav (jav) žitia podľa vyššie uvedenej definície sa volá: príživníctvo, sociálne príživníctvo, sociálny parazitizmus, parazitizmus, parazitovanie, pejoratívne: cudzopasníctvo, pejoratívne cudzopasenie, zriedkavo parazitstvo, parazitickosť, parazitnosť, pejoratívne priživovanie, hovorovo pejoratívne príživníčenie.
Osoba alebo skupina osôb, ktorá takto žije, sa volá: príživník, sociálny príživník, parazit, sociálny parazit , zriedkavo socioparazit, pejoratívne cudzopasník, pejoratívne zriedkavo cudzopas, pejoratívne zriedkavo cudzopasec.
Charakteristika.
Príklady príživníctva sú: život z korupcie, z okrádania iných či vykrádania štátneho majetku, z nepotizmu, z protekcie, z podpôr v nezamestnanosti, z fingovania choroby, z prídavkov na deti a podobne. Časť typov príživníctva často spoločnosť vníma ako javy protispoločenské, patologické, ale ostatné typy príživníctva často spoločnosť vníma len ako príznak spoločnosti blahobytu, rovnosti príležitostí alebo slobody podnikania.
Pojem je dôležitý v niektorých smeroch myslenia: Príživníctvo je odmietané napr. kresťanstvom a fašizmom. Centrálnu rolu hrá tzv. „záhalčivá trieda“ u amerického inštitucionalistu T. B. Veblena; myslí sa tým najvyššia trieda, ktorá žije na úkor zvyšku priemyselnej spoločnosti. V socialistických smeroch myslenia sa príživníctvo považuje za typickú vlastnosť všetkých vykorisťovateľských spoločností; príživníci (paraziti) sú v tomto ponímaní najmä ľudia žijúci z dedičstva, rentieri, majitelia nehnuteľností a pod. Pozri aj nižšie o trestnom čine v bývalom Česko-Slovensku.
Príživníctvo ako trestný čin.
V období vlády Komunistickej strany v Česko-Slovensku bol v roku 1957 zavedený trestný čin pod názvom „príživníctvo“. Paragraf o príživníctve konkrétne znel takto:
Takto boli trestaní aj tí, ktorí sa napríklad chceli živiť samostatne bez príslušných povolení, ktoré boli pre samostatnú zárobkovú činnosť povinné. Trestný čin príživníctva bol zrušený po nežnej revolúcii, v júni roku 1990.

</doc>
<doc id="633751" url="https://sk.wikipedia.org/wiki?curid=633751" title="Somár (vrch v Malých Karpatoch)">
Somár (vrch v Malých Karpatoch)

Somár () je vrch v pohorí Malé Karpaty. Leží nad obcou Limbach, približne západne od Pezinka. 
Poloha.
Nachádza sa v južnej časti pohoria, v geomorfologickom podcelku Pezinské Karpaty a jej časti Homoľské Karpaty. Vrch leží v Bratislavskom kraji, na hranici okresov Malacky a Pezinok a zasahuje na katastrálne územie vojenského obvodu Záhorie a obce Limbach. Najbližšími sídlami sú východným smerom ležiaci Limbach a mesto Pezinok, juhovýchodne Svätý Jur, severozápadne sa nachádza Jablonové a západne Stupava. Vrcholovou časťou vedie Štefánikova magistrála.
Opis.
Vrch Somár leží v hlavnom hrebeni Malých Karpát, ktorý vedie od severu zo sedla Baba na pokračuje na vrch Veľký Javorník (). Západne susedí Banské (), severne Turecký vrch () a Hrubý vrch (), východne Tri kamenné kopce () a južne Malý Javorník () a Volhovisko (). Severné a západné svahy odvodňuje Stupavský potok, smerujúci do Maliny v povodí rieky Morava, juhovýchodné Račí potok do Blatiny v povodí Malého Dunaja. Vrch patrí do Chránenej krajinnej oblasti Malé Karpaty.
Vrchol je tvorený trávnatou plošinou, kde sa nachádza aj ohnisko. V minulosti tento vrch pokrývali stromy, z ktorých sú badateľné len zvyšky, teraz je ale porastený vysokými trávami. V súčasnosti tunajší porast tvoria zväčša mladé listnaté stromy a náletové dreviny.
Výhľady.
Vrchol Somára pokrýva nízka vegetácia horskej lúky, prechádzajúca do nesúvislého lesného porastu. Umožňuje preto takmer kruhový rozhľad, pričom vidieť okolité vrchy Malých Karpát, Borskú a Podunajskú nížinu, pri priaznivých podmienkach tiež predhorie Álp, Považský Inovec, Vtáčnik a Tribeč.

</doc>
<doc id="633754" url="https://sk.wikipedia.org/wiki?curid=633754" title="Hansen Studios">
Hansen Studios

Hansen Studios je dánske nahrávacie štúdio v Ribe. Je špecializované na mixovanie, mastering a nahrávanie, a je prevádzkované Jacobom Hansenom. Hlavná klientela pozostáva z extrémno-metalových hudobných skupín.
História.
Jacob Hansen produkuje, masteruje a mixuje albumy od roku 1990. Prvé nahrávky nahral na magnetofón. Ako výsledok sa stal známym za hranicami svojho rodného mesta Esbjerg, a tak sa niekoľko skupín dozvedelo o Hansenovi. Skupiny k nemu cestovali alebo pracoval v iných štúdiách. Keďže Hansen už predtým pôsobil ako hudobník, mal dostatočné znalosti v oblasti metalového priemyslu, aby klientela pochádzala hlavne z tejto oblasti. Spoločnosť Hansen Studios spolupracuje so skupinami ako Destruction, Heaven Shall Burn, Neaera, Illdisposed, Volbeat a Maroon.

</doc>
<doc id="633755" url="https://sk.wikipedia.org/wiki?curid=633755" title="Sociálny parazitizmus">
Sociálny parazitizmus

Sociálny parazitizmus (príslušný organizmus sa volá sociálny parazit) môže byť:

</doc>
<doc id="633756" url="https://sk.wikipedia.org/wiki?curid=633756" title="Sociálny parazit">
Sociálny parazit



</doc>
<doc id="633757" url="https://sk.wikipedia.org/wiki?curid=633757" title="Jacob Hansen">
Jacob Hansen

Jacob Hansen (* 9. november 1970, Esbjerg, Dánsko) je dánsky gitarista, basgitarista, spevák, mixážny technik a producent, ktorý v roku 1990 založil nahrávacie štúdio Hansen Studios. Momentálne hrá pre progresívnu power metalovú kapelu Pyramaze.
Biografia.
Hansen svoje prvé hudobné pokusy skúšal vo svojich pätnástich rokoch, keď so svojím priateľom odohral niekoľko jamových stretnutí. To bolo základom pre založenie thrash metalovej skupiny Black Creed o rok neskôr, ktorá neskôr zmenila svoj názov na skupinu Invocator. Na začiatku deväťdesiatych rokov vydala skupina tri albumy, na ktorých je možné počuť Hansena ako speváka a gitaristu. V roku 1995 sa skupina Invocator opäť rozpadla. O sedem rokov neskôr skupina reformovala a v roku 2003 vydala svoj posledný album "Through the Flesh to the Soul". Potom sa Hansen pridal ku skupine Beyond Twilight, s ktorou spieval na dvoch albumoch a hral na rytmickú gitaru. V roku 2007 spieval Hansen v progresívno-metalovej skupine Anubis Gate v ich albume s názvom "Andromeda Unchained".
Od roku 1990 sa Hansen objavuje aj ako hudobný producent a vedie nahrávacie štúdio Hansen Studios v meste Ribe. Najprv pracoval s miestnymi dánskymi skupinami ako Urkraft, Raunchy alebo Arcane Order. Od polovice nultých rokov prišli do mesta Ribe prvé zahraničné skupiny ako Maroon, Deadlock alebo Rock Rock. V roku 2003 Hansen produkoval demonahrávku "Beat the Meat" skupiny Volbeat. Hoci pôvodne mal s hudbou tejto skupiny málo spoločného, stal sa ich materským producentom. To bol začiatok ich spolupráce, a tak Hansen začal produkovať všetky ich albumy. Produkoval tiež niekoľko albumov pre dánsku rockovú skupinu Dúné a faerskú vikingsko-metalovú skupinu Týr.
Na Danish Metal Awards získal cenu za „najlepšiu produkciu“ za album skupiny Hatesphere "The Sickness Within" s Tueom Madsenom v roku 2005, za album skupiny Volbeat "Guitar Gangsters &amp; Cadillac Blood" v roku 2008 a za album skupiny Anubis Gates "The Detached" v roku 2009.

</doc>
<doc id="633758" url="https://sk.wikipedia.org/wiki?curid=633758" title="Socioparazit">
Socioparazit



</doc>
<doc id="633759" url="https://sk.wikipedia.org/wiki?curid=633759" title="Príživníctvo (rozlišovacia stránka)">
Príživníctvo (rozlišovacia stránka)

Príživníctvo (jedinec vyznačujúci sa prížívníctvom [vo všetkých významoch] sa volá príživník) môže byť:

</doc>
<doc id="633760" url="https://sk.wikipedia.org/wiki?curid=633760" title="Cudzopas">
Cudzopas



</doc>
<doc id="633761" url="https://sk.wikipedia.org/wiki?curid=633761" title="Cudzopasec">
Cudzopasec



</doc>
<doc id="633762" url="https://sk.wikipedia.org/wiki?curid=633762" title="Ostrovné lúky">
Ostrovné lúky

Ostrovné lúky sú chránené vtáčie územie v Nitrianskom kraji v katastrálnych územiach Bodza, Bodzianske Lúky, Brestovec, Čalovec, Kameničná, Kolárovo, Lipové, Okoličná na Ostrove, Opatovský Sokolec, Sokolce-Lak, Sokolce-Turi a Zemianska Olča. 
Rozloha územia je 8297,7 ha a správcom územia je CHKO Dunajské luhy.
Predmetom ochrany sú druhy Anthus campestris, Falco vespertinus a Lanius minor.

</doc>
<doc id="633763" url="https://sk.wikipedia.org/wiki?curid=633763" title="Vojnianske podhorie">
Vojnianske podhorie

Vojnianske podhorie je geomorfologickou časťou Popradskej kotliny. Nachádza sa v jej severovýchodnej časti, približne západne od mesta Podolínec.
Polohopis.
Vojnianske podhorie sa nachádza v severovýchodnej časti Podtatranskej kotliny, na severovýchodnom okraji podcelku Popradská kotlina. Zaberá zvlnené územie v podhorí Spišskej Magury v páse od Výbornej na západe, po Toporec pri meste Podolínec na severovýchode. Z významnejších sídiel tu leží ešte obec Vojňany, ktorá dala tejto časti pomenovanie. V rámci Popradskej kotliny susedí na juhu s časťou Lomnická pahorkatina. Na severe susedí podcelok Veterný vrch, severozápadne leží Repisko, obe súčasti Spišskej Magury. 
Podhorím tečú juhovýchodným smerom vodné toky zo Spišskej Magury do rieky Poprad. Ide o menšie potoky, z ktorých najvýznamnejšie sú Toporský potok, Vojnianský potok a Vojnianka. Celá oblasť patrí do úmoria Baltského mora a povodia Popradu.
Sídla, ležiace v tejto podhorskej časti Popradskej kotliny, sú dostupné cestami III. triedy, ktoré ústia do cesty I/77 (Spišská Belá – Stará Ľubovňa). Západnou polovicou prechádza II/542 (Spišská Belá – Spišská Stará Ves), ktorá sprístupňuje túto oblasť.
Ochrana územia.
Táto časť Popradskej kotliny leží mimo veľkoplošne chránených území a nevyskytujú sa tu ani žiadna z maloplošných, osobitne chránených lokalít. Východne od Vojnianskeho podhoria sa nachádza národná prírodná rezervácia Belianske lúky, severovýchodne sa v hornatom teréne Spišskej Magury nachádza prírodná pamiatka Jaskyňa v Skalke a Jaskyňa v Čube.
Turizmus.
Severovýchodná časť Popradskej kotliny patrí medzi pokojnejšie oblasti. Turisticky zaujímavé sú historické pamiatky spišských miest, ako aj niektoré lokality v blízkom pohorí. Neďaleko Vojnian leží lyžiarsky areál a Vojnianska hora () je využívaná na závesné lietanie. Jediný ( zeleno) značený chodník, vedúci východným okrajom územia, spája Podolínec s turisticky atraktívnymi Vyšnými Ružbachmi. 

</doc>
<doc id="633764" url="https://sk.wikipedia.org/wiki?curid=633764" title="Zoznam miest v Macedónsku">
Zoznam miest v Macedónsku



</doc>
<doc id="633765" url="https://sk.wikipedia.org/wiki?curid=633765" title="Cudzopasenie">
Cudzopasenie



</doc>
<doc id="633766" url="https://sk.wikipedia.org/wiki?curid=633766" title="Parazitovanie">
Parazitovanie



</doc>
<doc id="633767" url="https://sk.wikipedia.org/wiki?curid=633767" title="Parazitstvo">
Parazitstvo



</doc>
<doc id="633778" url="https://sk.wikipedia.org/wiki?curid=633778" title="Sociálne príživníctvo">
Sociálne príživníctvo



</doc>
<doc id="633779" url="https://sk.wikipedia.org/wiki?curid=633779" title="Sociálny príživník">
Sociálny príživník



</doc>
<doc id="633786" url="https://sk.wikipedia.org/wiki?curid=633786" title="Parazitnosť">
Parazitnosť

Parazitnosť (iné názvy: parazitickosť, cudzopasnosť, cudzopasníckosť, príživníckosť, príživnosť) môže byť
Parazitnosť alebo parazitickosť môže byť aj: sociálne príživníctvo , pozri príživníctvo

</doc>
<doc id="633788" url="https://sk.wikipedia.org/wiki?curid=633788" title="Parazitná rastlina">
Parazitná rastlina



</doc>
<doc id="633789" url="https://sk.wikipedia.org/wiki?curid=633789" title="Cudzopasnícka rastlina">
Cudzopasnícka rastlina



</doc>
<doc id="633790" url="https://sk.wikipedia.org/wiki?curid=633790" title="Príživná rastlina">
Príživná rastlina



</doc>
<doc id="633791" url="https://sk.wikipedia.org/wiki?curid=633791" title="Príživnícka rastlina">
Príživnícka rastlina



</doc>
<doc id="633794" url="https://sk.wikipedia.org/wiki?curid=633794" title="Priživovanie">
Priživovanie

Priživovanie (dokonavý vid: priživenie) môže byť:

</doc>
<doc id="633795" url="https://sk.wikipedia.org/wiki?curid=633795" title="Priživenie">
Priživenie



</doc>
<doc id="633796" url="https://sk.wikipedia.org/wiki?curid=633796" title="Príživníčenie">
Príživníčenie



</doc>
<doc id="633798" url="https://sk.wikipedia.org/wiki?curid=633798" title="Miriam Lexmann">
Miriam Lexmann

Mgr. Miriam Lexmann, rod. Miriam Lexmannová (* 2. december 1972, Bratislava) je slovenská kresťansko-demokratická politička, zvolená za poslankyňu Európskeho parlamentu.
Životopis.
Miriam Lexmann sa narodila v Bratislave ako dcéra Eugena a Marty Lexmannovcov. Pochádza zo zmiešanej slovensko-nemeckej rodiny. Jej nemeckí predkovia prišli na stredné Slovensko v roku 1853. Jej prastrýkom bol Mikuláš Jozef Lexmann, predstavený dominikánskeho rádu, navrhnutý na blahorečenie. Svoje priezvisko si z podoby Lexmannová na Lexmann zmenila na protest voči politike Vladimíra Mečiara a na pamiatku svojho nemeckého pôvodu.
V roku 1999 absolvovala magisterské štúdium na Filozofickej fakulte Univerzity Komenského v Bratislave, odbory filozofia a moderná neslovanská filológia – anglický jazyk a literatúra. Po tom, čo bola riaditeľkou Európskej kancelárie Medzinárodného republikánskeho inštitútu (IRI), sa stala poslankyňou Európskeho parlamentu za Kresťanskodemokratické hnutie (KDH). Ešte predtým pôsobila ako permanentná zástupkyňa Národnej rady SR v Európskej únii. V rámci IRI sa venovala spolupráci s európskymi inštitúciami v oblasti podpory demokracie.
Venuje sa: 
Politická kariéra.
Ako mladá pomáhala v roku 1990 zakladať Kresťanskodemokratickú mládež Slovenska. V roku 2016 vstúpila do KDH.
Európsky parlament.
Vo voľbách do Európskeho parlamentu v máji 2019 kandidovala na druhom mieste kandidátky Kresťanskodemokratického hnutia. Vo voľbách získala 27 833 prednostných hlasov a udržala sa na druhom mieste, bola tak zvolená za europoslankyňu. Napriek svojmu zvoleniu sa mandátu ujala až po vystúpení Spojeného kráľovstva z Európskej únie, tzv. Brexite. Slovensko pôvodne malo 13 europoslancov, po Brexite malo 14. Podľa novely zákona 14. mandát získa strana s najmenším zvyškom. Ten malo KDH, ktoré získalo 2,06 mandátu. K situácii Lexmann povedala: "„Nemôžem povedať, že čakám netrpezlivo na Brexit. Vidím vyšší záujem v tom, aby sa Brexit nestal“". Než sa ujala mandátu, chcela Lexmann pracovať na svojom doterajšom pracovisku. Do Európskeho parlamentu formálne nastúpila 1. februára 2020, po tom, ako k 31. januáru 2020 Spojené kráľovstvo opustilo EÚ. Dovtedy figurovala ako nezaradená poslankyňa, začala pôsobiť vo frakcii Európskej ľudovej strany. Lexmann sa stala plnoprávnou členkou Výboru EP pre zahraničnú politiku (AFET) a ako náhradníčka bola zaradená do Podvýboru EP pre bezpečnosť a obranu (SEDE). Sľub zložila 10. februára 2020.
Lexmann je členka Medziparlamentnej aliancie pre Čínu a bola spoluiniciátorkou Vyhlásenia o správach systémového mučenia a sexuálneho zneužívania v internačných táboroch Sin-ťiang na severovýchode Číny. V marci 2021 bola Lexmann spolu s desiatimi európskymi politikmi a akademikmi zaradená na čínsky sankčný zoznam. Bola to reakcia Pekingu na sankcie Európskej únie voči predstaviteľom režimu, ktorí zodpovedajú za porušovanie ľudských práv Ujgurov. Lexmann a jej rodina tak dostala zákaz vstupu na územie Činy, Hongkongu a Macaa a podnikania v Číne. „Čoho sa obávam je to, že sankcie môžu priamo poškodiť ľudí z Číny, s ktorými som v kontakte,“ uviedla Lexmann.
Vo voľbách do Európskeho parlamentu v júni 2024 kandidovala na čele kandidátky KDH. V týchto voľbách získala 58 179 prednostných hlasov, a bola tak zvolená druhýkrát.
V júli 2024 sa stala kvestorkou Európskeho parlamentu. V tajnom hlasovaní o tom rozhodli europoslanci. Už v prvom kole Lexmann získala 459 hlasov, potrebných na zvolenie bolo najmenej 321 hlasov.
Osobný život.
V auguste 2020 sa zasnúbila s prešovským županom a predsedom KDH, Milanom Majerským. Vzali sa v kostole Panny Márie Snežnej v Bratislave. Miriam Lexmann je bezdetná a má tri sestry.

</doc>
<doc id="633802" url="https://sk.wikipedia.org/wiki?curid=633802" title="Biela nedeľa">
Biela nedeľa



</doc>
<doc id="633804" url="https://sk.wikipedia.org/wiki?curid=633804" title="Akademický maliar">
Akademický maliar

Akademický maliar (často skrátene ako akad. mal., akad. maliar prípadne ak. mal., ak. maliar) je akademický titul, ktorý bol v zmysle vyhlášky Ministerstva školstva a kultúry Československej socialistickej republiky č. 27/1966 Zb. udeľovaný absolventom štúdia maliarstva. Bol zavedený roku 1966 a priznával sa až do roku 1990.

</doc>
<doc id="633805" url="https://sk.wikipedia.org/wiki?curid=633805" title="Akad. mal.">
Akad. mal.



</doc>
<doc id="633808" url="https://sk.wikipedia.org/wiki?curid=633808" title="Hanna Öbergová">
Hanna Öbergová

Hanna Öbergová ("Hanna Öberg"; * 2. november 1995, Kiruna, Švédsko) je švédska biatlonistka, ktorá reprezentovala Švédsko na Zimných olympijských hrách v roku 2018 v juhokórejskom Pchjongčchangu a pravidelne sa pod švédskou vlajkou zúčastňuje pretekov Svetového pohára v biatlone.
V roku 2017 vyhrala cenu IBU Nováčik roka za svoju debutovú sezónu vo Svetovom pohári. Na hrách XXIII. zimnej olympiády v roku 2018 prekvapivo vyhrala vytrvalostné preteky potom, čo trafila všetky terče. Bolo to ako jej prvé víťazstvo v kariére, tak aj prvá účasť na pódiu v kariére. Jej predchádzajúce maximum bolo 5. miesto z pretekov Svetového pohára. Taktiež sa účastnila štafety, skončila siedma v šprinte a zhodne piata v pretekoch s hromadným štartom a v stíhacích pretekoch.
Öbergová zopakovala svoje olympijské úspechy na majstrovstvách sveta v biatlone 2019, ktoré sa konali na jej domovskom snehu v Östersunde, kde opäť vyhrala vytrvalostné preteky, rovnako s čistou streľbou. V šprinte skončila štvrtá a v stíhacích pretekoch ostala na piatom mieste. Stala sa prvou biatlonistkou v histórii, ktorá sa stala majsterkou sveta vo vytrvalostných pretekoch rok potom, čo na olympiáde získala zlato.
Začiatkom decembra 2018 bola ocenená Zlatou medailou Svenska Dagbladet, ktorú každoročne udeľuje štokholmský denník "Svenska Dagbladet" a v januári 2019 cenou Radiosportens Jerringpris, ktorú udeľuje športová sekcia rádia Sveriges na základe poslucháčskej ankety o najlepšieho športovca roka. V júni 2019 bolo oznámené, bude ocenená cenou "Victoriapriset," ktorá je udeľovaná Viktóriou, korunnou švédskou princeznou, vojvodkyňou z Västergötland v deň jej narodenín, 14. júla.
Výsledky.
Olympijské hry.
"2 medaily (1 zlato, 1 striebro)"
Majstrovstvá sveta.
"3 medaily (1 zlato, 1 striebro, 1 bronz)"
 "*Zmiešané preteky dvojíc boli pridané v roku 2019."
 "*Výsledky sú brané z medzinárodnej biatlonovej únie a oficiálnej stránky olympijských hier"
Osobný život.
Mladšia sestra Hanny sa volá Elvira Öbergová a je rovanko ako jej sestra biatlonistkou. Elvira vyhrala 3 zlaté medaily na Majstrovstvách sveta v biatlone juniorov 2018.

</doc>
<doc id="633809" url="https://sk.wikipedia.org/wiki?curid=633809" title="Hanna Öberg">
Hanna Öberg



</doc>
<doc id="633810" url="https://sk.wikipedia.org/wiki?curid=633810" title="Hanna Oebergová">
Hanna Oebergová



</doc>
<doc id="633811" url="https://sk.wikipedia.org/wiki?curid=633811" title="Hanna Oeberg">
Hanna Oeberg



</doc>
<doc id="633815" url="https://sk.wikipedia.org/wiki?curid=633815" title="Stupavské predhorie">
Stupavské predhorie

Stupavské predhorie je geomorfologickou časťou Pezinských Karpát, podcelku Malých Karpát. Leží na západnom okraji podcelku, v blízkosti mesta Stupava.
Polohopis.
Územie sa nachádza v juhozápadnej časti Malých Karpát a zaberá západný okraj podcelku Pezinské Karpaty. Okrajom zasahuje na územie mesta Stupava, z ďalších sídiel leží na severnom okraji Jablonové, južnejšie je Lozorno a na južnom okraji Borinka a Marianka. V rámci pohoria susedí na východe a juhu geomorfologická časť Homoľské Karpaty, západným a severným smerom sa nachádza Podmalokarpatská zníženina, podcelok Borskej nížiny. 
Táto oblasť patrí do povodia rieky Morava a teda do úmoria Čierneho mora. Najvýznamnejšími vodnými tokmi Stupavského predhoria je Suchý potok, Stupavský potok a Rakytov. Na Suchom potoku je na okraji Lozorna vybudovaná "vodná nádrž Lozorno". Touto časťou vedú iba lesné cesty, výnimkou je cesta III. triedy do Borinky na južnom okraji územia.
Chránené územia.
Táto oblasť Malých Karpát je z veľkej časti súčasťou Chránenej krajinnej oblasti. Vyňaté z nej sú okrajové časti a okolie Stupavy a Borinky. Osobitne chráneným územím je prírodná rezervácia Pod Pajštúnom v strednej časti predhoria.
Turizmus.
Stupavské predhorie nepatrí medzi veľmi navštevované oblasti a slúži najmä ako cieľ kratších vychádzok obyvateľov blízkych sídiel. Výškovo nevýrazné vrchy sú porastené hustým lesom a neposkytujú výhľady. Turisticky atraktívnou je na južnom okraji ležiaca Bazilika Narodenia Panny Márie v Marianke a v tesnom susedstve ležiaca ruina hradu Pajštún. Pri Lozorne sa nachádza „Gazdovská dedinka Abeland“.

</doc>
<doc id="633816" url="https://sk.wikipedia.org/wiki?curid=633816" title="Smolenická vrchovina">
Smolenická vrchovina

Smolenická vrchovina je geomorfologickou časťou Pezinských Karpát, podcelku Malých Karpát. Leží v severovýchodnej časti podcelku, západne od Smoleníc.
Polohopis.
Vrchovina sa nachádza na východnom okraji strednej oblasti Malých Karpát a zaberá severovýchodnú časť podcelku Pezinské Karpaty. Na východnom okraji ležia obce Smolenice, Horné Orešany, Dolné Orešany a Doľany. Zo severu a západu územie obklopujú Biele hory, juhozápadným smerom nadväzujú Homoľské Karpaty a na východnom okraji do stredu zasahuje neveľká Lošonská kotlina, všetko časti Pezinských Karpát. Juhovýchodným a východným smerom leží Podmalokarpatská pahorkatina, ktorá je časťou Trnavskej pahorkatiny (podcelku Podunajskej pahorkatiny). 
Východná časť Malých Karpát odvádza vodu juhovýchodným smerom Podunajskou pahorkatinou a Smolenická vrchovina patrí do povodia Dudváhu, ktorý ústi do Malého Dunaja. Z významných potokov touto časťou preteká Parná, Bohatá, Podhájsky potok, Smutná a Smolenický potok. Na východnom okraji je vybudovaná na riečke Parná vodná nádrž Horné Orešany. Obcami na okraji územia prechádza cesta II/502 (Modra – Dolné Orešany – Smolenice – Trstín).
Chránené územia.
Táto časť Malých Karpát je súčasťou Chránenej krajinnej oblasti Malé Karpaty. Osobitne chránenými územiami sú národná prírodná rezervácia Hlboča, prírodná rezervácia Bolehlav, Čierna skala a Lošonský háj a národná prírodná pamiatka Driny.
Turizmus.
Turisticky atraktívnou je najmä severná časť územia v okolí Smoleníc. Nachádza sa tu jedinečný Smolenický zámok, archeologické nálezisko s hradiskom Molpír, no i krasové územie s jaskyňou Driny. Neďaleko sa nachádza táborisko "Jahodník" a pri obci Horné Orešany aj rovnomenná vodná nádrž. Sieť turistických chodníkov prepája túto časť so zvyškom Pezinských Karpát.

</doc>
<doc id="633817" url="https://sk.wikipedia.org/wiki?curid=633817" title="Lakaina">
Lakaina

Lakaina ("lakaina") je typ starogréckej keramickej nádoby.
Lakaina (mn. č. "lakainai") je hlboká čaša na pitie s dvomi vodorovnými uchami umiestnenými pri dne nádoby. Jej priemerná výška je približne 10 cm. Grécky spisovateľ Athénaios vo svojej knihe "Deipnosofistai" uvádza, že jej pôvod je v Sparte (v Lakónii). Dnešné výskumy to potvrdzujú. V Sparte bola lakaina hlavne v prvej polovici 6. stor. pred Kr. uprednostňovaná pred inými tvarmi čaší na rozdiel od väčšiny ostatných častí Grécka. Zdobili ju najmä čierne geometrické vzory (štvorčeky, bodky na hornom okraji čaše), ktoré majú afinitu s výrobkami dielne lakónskeho maliara Naukratida toho obdobia.

</doc>
<doc id="633848" url="https://sk.wikipedia.org/wiki?curid=633848" title="Akt (umenie)">
Akt (umenie)

Akt je označenie pre výtvarné zobrazenie nahého ľudského tela. Môže ísť o dielo maliarske, sochárske i fotografické. Cieľom aktu je spravidla vyjadrenie estetickej hodnoty človeka, nie pôsobenie zmyselnosti na pohlavné pudy človeka. Klasický akt nadväzuje na antickú tradíciu zobrazovania ideálu krásy pomocou postavy v kontraposte.
Hranica medzi erotickým umením a aktom je nestála, odvíja sa od kultúrnych a náboženských zvyklostí spoločnosti i od osobných diváckych skúseností diváka. Zobrazenie aktu v súčasnej západnej spoločnosti nie je, narozdiel od zobrazovania nahoty v bežných situáciách, považované za porušenie noriem slušnosti.

</doc>
<doc id="633849" url="https://sk.wikipedia.org/wiki?curid=633849" title="Čas (album)">
Čas (album)

Čas je tretí štúdiový album slovenskej rockovej kapely INSIDE. Album vyšiel v júni v roku 2019 a nachádza sa na ňom 10 skladieb. Kapela na albume pracovala spolu s umelkyňou Sarah Avni ktorá vytvorila grafiku albumu a namaľovala vlastný obraz ku každej skladbe. Album pokrstila slovenská legenda Tublatanka.

</doc>
<doc id="633853" url="https://sk.wikipedia.org/wiki?curid=633853" title="Welland (Ontário)">
Welland (Ontário)

Welland je kanadské mesto v južnom Ontáriu. V sčítaní obyvateľstva v roku 2016 malo 52 293 obyvateľov.
Dejiny.
Welland vyrástol na osade, ktorá vznikla okolo roku 1788. V roku 1829 bol postavený akvadukt, ktorý viedol Welland kanál ponad rieku Welland a osada dostala meno Aqueduct alebo The Aqueduct. Od roku 1844 sa osada volala Merrittsville. 24. júla 1858 bola založená ako obec. 1. januára 1878 sa zmenila na town a od 1. júla 1917 má štatút city.
K 1. januára 1950 mesto prebralo časť Thoroldu a rozšírilo sa tak o 300 akrov. K 1. januáru pohltilo Crowland Township, väčšiu časť Humberstone Township a menšiu časť Thoroldu. V júni 2005 mesto otvorilo novú radnicu a knižnicu v komplexe Civic Square. V roku 2016 Welland zaviedol nové logo založené na podobe mosta č. 13 Wellanskom kanáli. Mesto tiež zaviedlo nový slogan, Bridging the Past, Present and Future.
Ekonomika a doprava.
Welland bol vďaka blízkosti k vodnej elektrárni pri Niagarských vodopádoch známy oceliarskym, automobilovým a textilným priemyslom. Mesto obsluhuje mestská a regionálna doprava.
Inštitúcie.
Vo Wellande sa nachádza Niagara College, 8 základných 7 katolíckych a tri frankofónne školy. V meste sa nachádza Museée de Welland Museum.

</doc>
<doc id="633855" url="https://sk.wikipedia.org/wiki?curid=633855" title="Welland">
Welland

Welland môže byť:

</doc>
<doc id="633865" url="https://sk.wikipedia.org/wiki?curid=633865" title="2. slovenská futbalová liga 2019/2020">
2. slovenská futbalová liga 2019/2020

2. slovenská futbalová liga 2019/2020 bol 27. ročník druhej najvyššej futbalovej súťaže na Slovensku. Súťaž organizoval Slovenský futbalový zväz. Víťazom súťaže sa po skrátenom režime stal FK Dubnica nad Váhom, ktorý si tak vybojoval aj postup do baráže o Fortuna ligu. V nej sa stretol s FC Nitra, no po výsledkoch doma 0–0 a vonku 0–3 ostal druholigovým tímom.
Štyria nováčikovia boli Slovan Bratislava B, MŠK Púchov, Ružomberok B a FC Košice. Zostupujúcim tímom z Fortuna ligy bol FK Železiarne Podbrezová.
11. tím minulej sezóny, FC Lokomotíva Košice sa do ročníka 2019/20 neprihlásil z dôvodu finančných problémov. Nahradil ho tak jeden zo zostupujúcich tímov predchádzajúcej sezóny, FK Slavoj Trebišov.
Skupina o titul.
Skrátený režim.
Z dôvodu pandémie koronavírusu sa druhá liga dohrala v skrátenom režime, prvých 6 tímov hralo v tzv. skupine o titul, zvyšok si už nezahral. Žiadny tím nezostúpil. Víťaz skupiny o titul hral o postup do najvyššej súťaže s jej posledným tímom.
Baráž o postup do Fortuna ligy.
"Viac informácií v článku Fortuna liga 2019/2020, v sekcii Baráž o udržanie"

</doc>
<doc id="633868" url="https://sk.wikipedia.org/wiki?curid=633868" title="Majstrovstvá sveta v biatlone 2020">
Majstrovstvá sveta v biatlone 2020

Majstrovstvá sveta v biatlone 2020 sa konali od 12. februára do 23. februára 2020 v talianskom meste Antholz-Anterselva.
Výsledky Slovákov.
"Všetky výsledky sú z Medzinárodnej biatlonovej únie."
Výber hostiteľa.
Dňa 4. septembra 2016 Anterselva vyhrala hlasovanie (30 hlasov) počas 12. kongresu IBU, ktorý sa konal v Kišiňove, hlavom meste Moldavska. Neúspešní kandidáti boli slovinská Pokljuka (12 hlasov) a nemecký Oberhof (4 hlasy). Ešte pred začatím hlasovania svoju kandidatúru stiahlo Nové Mesto na Morave. Biatlonové majstrovstvá sa v Antholze budú konať po šiestykrát v histórii.

</doc>
<doc id="633871" url="https://sk.wikipedia.org/wiki?curid=633871" title="Plavecké predhorie">
Plavecké predhorie

Plavecké predhorie je geomorfologickou časťou Pezinských Karpát, podcelku Malých Karpát. Leží v severozápadnej časti podcelku, v okolí obce Plavecký Mikuláš.
Polohopis.
Územie sa nachádza na západnom okraji strednej časti Malých Karpát a zaberá severozápadnú časť podcelku Pezinské Karpaty. Na severnom okraji leží obec Prievaly, južným smerom lemujú západný okraj predhoria aj Plavecký Peter, Plavecký Mikuláš a Plavecké Podhradie. Z juhu a juhovýchodu územie obopína Bukovská brázda, geomorfologická časť Pezinských Karpát, severovýchodne nadväzuje podcelok Brezovské Karpaty. Severozápadný a západný okraj vymedzuje Podmalokarpatská zníženina, geomorfologický podcelok Borskej nížiny. 
Západná časť Malých Karpát odvádza vodu do Borskej nížiny, ktorá patrí do povodia Moravy. Plavecké predhorie odvodňujú viaceré vodné toky, ktoré ústia do Rudavy. Najvýznamnejšie sú Hrudky, Trstienka, Libuša a Smrekovec. V tesnom susedstve je na riečke Hrudky vybudovaná vodná nádrž Buková. Obcami na okraji územia prechádza cesta II/501 (Lozorno – Plavecký Mikuláš – Jablonica).
Chránené územia.
Takmer celá táto časť Malých Karpát je súčasťou Chránenej krajinnej oblasti Malé Karpaty. Vyňatá je len malá časť v okolí Plaveckého Mikuláša. Osobitne chránenými územiami sú národná prírodná rezervácia Pohanská, prírodná rezervácia Nové pole a Kamenec a prírodná pamiatka Bukovina.
Turizmus.
Turisticky atraktívne je najmä okolie Plaveckého Podhradia s ruinami Plaveckého hradu a viacerými jaskyňami. Osídlenie v paleolite bolo preukázané v jaskyni Deravá skala pri Plaveckom Mikuláši. Severným okrajom údolím riečky Chotár viedla v stredoveku Česká cesta. V susedstve leží vyhľadávaná rekreačná oblasť v okolí vodnej nádrže Buková. Sieť turistických chodníkov prepája túto časť so zvyškom Malých Karpát. 

</doc>
<doc id="633883" url="https://sk.wikipedia.org/wiki?curid=633883" title="Letný európsky olympijský festival mládeže 2022">
Letný európsky olympijský festival mládeže 2022

Letný európsky olympijský festival mládeže 2022 sa konal 24. až 30. júla 2022 v Banskej Bystrici. Bol to 16. ročník Európskeho olympijského festivalu mládeže. Zápasy kolektívnych športov sa odohrávali aj vo Zvolene, Detve, Badíne a Slovenskej Ľupči. Mottom podujatia bolo: „Pripravení zažiariť“ resp. „Ready to shine“. Slovensko v roku 1999 hosťovalo zimnú verziu podujatia v Poprade.
Organizácia.
Pôvodne mali byť hostiteľským mestom Košice. Potom ako sa vzdali organizovania boli favoritmi tiež Šamorín a Žilina. 2. mája 2019 bolo podujatie pridelené Banskej Bystrici. Podujatie 6. júna 2019 schválilo banskobystrické mestské zastupiteľstvo. Primátor Banskej Bystrice, Jána Noska, ako podmienku konania podujatia zmienil rekonštrukciu národného atletického štadióna ako aj výstavbu multifunkčnej športovej haly.
V decembri 2020 štát na športové podujatie vyčlenil 17,2 milióna eur. Na opravu zimného štadióna v Banskej Bystrici bolo určených 3,35 mil. eur, opravená bude aj športová hala na Štiavničkách a v Detve a plaváreň v Banskej Bystrici. Zabezpečná bude aj športová hala v Slovenskej Ľupči. Na podujatí sa očakávalo takmer 4 000 športovcov z 50 krajín. Oznam o presune hier na rok 2022 bol urobený v máji 2020 potom ako boli na rok 2021 presunuté Letné olympíjske hry 2020 v Tokiu. Zámerom bolo vyhnúť sa kolízii podujatí.
Ubytovanie športovcov malo byť sústredené do Olympijskej dediny na Tajovského ulici a Triede SNP v priestoroch internátov Univerzity Mateja Bela kde je 2 800 lôžok, po rozšírení kapacity ich malo byť 3 000 až 3 100. Ďalších 700 miest by mohli poskytnúť internáty v správe BBSK.
Športoviská.
Pre podujatie boli pripravené tieto športoviská:
Športový riaditeľ podujatia ku gymnastike na Zimnom štadióne poznamenal: „Bolo to logisticky najzložitejšie. Na ilustráciu – gymnastické vybavenie nám doručili deviatimi kamiónmi. Pritom treba povedať, že tento starý zimný štadión, aj keď bol renovovaný, nebol stavaný na multišportové podujatia. Druhá najzložitejšia bola atletika, pretože to je najkomplexnejší šport. V princípe rovnaké zázemie, aké je na hlavnom štadióne, sme museli vybudovať aj na susednom tréningovom. Príprava týchto športovísk nám dala najviac zabrať.“ Plánované športoviská boli tiež Zimný štadión vo Zvolene hala A, zimné štadióny v Brezne a v Žiari nad Hronom a prípadne nová hala na Strednej športovej škole či nová multifunkčná hala v meste. Plážové kúpalisko mohlo hostiť triatlon.
Policajné zabezpečenie podujatia zabezpečovala aj Vojenská polícia. Jej činnosť bola „zameraná predovšetkým na kontrolu osôb pri vstupe detekčným systémom Proscreen 900 Plus, kontrolu vozidiel, 24 hodinovú hliadkovú činnosť a pyrotechnické prehliadky so služobným psom“.
Športy a športovci.
Podujatie malo byť zamerané na tieto športy: atletiku, basketbal, cestnú cyklistiku, džudo, hádzanú, plávanie, športovú gymnastiku, tenis, triatlon a volejbal, triatlon z nich nakoniec vypadol a pridaný bol bedminton. Celkovo sa zúčastnilo 2300 športovcov zo 48 krajín.
Podujatie predpokladá približne 3700 športovcov, 460 rozhodcov, 200 zástupcov médií a 240 VIP hostí. Bude tiež nutná asi tisícka dobrovoľníkov. Podujatie zabezpečovalo viac než tisíc dobrovoľníkov. Na podujatí chýbali výpravy Ruska a Bieloruska. Po ruskej invázii na Ukrajinu to bolo z „preventívnych dôvodov – z obáv, že ich účasť by mohla v iných výpravách vzbudiť veľmi negatívne reakcie“.
Medaile.
Najúspešnejšiou výpravou bola talianska, získala 47 medailí: 21 zlatých, 12 strieborných a 14 bronzových. Slovenská výprava získala 2 zlaté, 1 striebornú a 3 bronzové medaily, dve z tenisu, atletiky a plávania. 
Otvárací a záverečný ceremoniál.
Otvárací ceremoniál.
Otvárací ceremoniál sa konal 24. júla 2022 v Parku pod Pamätníkom. Podujatie oficiálne otvoril predseda Národnej rady Boris Kollár. Zúčastnilo sa ho 48 národných výprav. Vlajku Európskych olympijských výborov priniesli gymnastka Marianna Némethová-Krajčírová, chodec Jozef Pribilinec, vodní slalomári Elena Kaliská, Michal Martikán, biatlonistka Martina Halinárová a strelec Jozef Gönci. Oheň mieru zapálili biatlonistka Anastasia Kuzminová a chodec Matej Tóth. Druhá časť programu bola venovaná umelcom a celkom sa na pódiu zúčastnilo takmer 4 000 účinkujúcich vrátane športovcov. Naživo ceremoniál sledovalo 7500 divákov. Vlajku slovenskej výpravy niesli atlétka Tereza Beňová a tenista Daniel Balaščák. V kultúrnej časti otvorenia účinkovali: Slovenskí symfonici, operný spevák Tomáš Juhás, Cigánski diabli so Slovenským divadlom tanca, The Wave by RDS, Folklórny súbor Urpín, Lea Müllerová, Karolína Tkáčová, Lima Prágerová a Les Sirènes.
Zatvárací ceremoniál.
Kvôli počasiu sa program presunul z plánovaného Parku pod Pamätníkom do Športovej haly na Štiavničkách kde prebehol v obmedzenom režime. Vlajku od organizátorov prevzali organizátori ďalšieho ročníku zo slovinského mesta Maribor. Slovenskou vlajkonosičkou bola tenistka Renáta Jamrichová.
Návštevnosť.
Podľa výkonného riaditeľa organizačného výboru podujatia všetky športoviská navštívilo „zhruba 150-tisíc ľudí“, ďalších 60 tisíc malo navštíviť Fan zónu. Návštevnosť súťaže v športovej gymnastike, kde „bolo napríklad v stredu [27. júla] 1744 divákov (mimo akreditovaných), čo je pre tento šport na Slovensku (na rozdiel od zahraničia...) nevídané číslo“.

</doc>
<doc id="633890" url="https://sk.wikipedia.org/wiki?curid=633890" title="Deneb el Adige">
Deneb el Adige



</doc>
<doc id="633891" url="https://sk.wikipedia.org/wiki?curid=633891" title="Aridif">
Aridif



</doc>
<doc id="633892" url="https://sk.wikipedia.org/wiki?curid=633892" title="Arrioph">
Arrioph



</doc>
<doc id="633899" url="https://sk.wikipedia.org/wiki?curid=633899" title="FC Košice">
FC Košice

FC Košice je slovenský futbalový klub z Košíc. Vznikol po rozpade FC VSS Košice spojením klubov TJ FK Vyšné Opátske - FK Košice-Barca. V sezóne 2018/2019 dokázal postúpiť do 2. ligy, ktorú si zahral v sezóne 2019/2020. V sezóne 2022/2023 sa stal klub víťazom 2. ligy a postúpil do najvyššej súťaže.
odkaz na webovú stránku: fckosice.sk
História.
2022/2023.
V sezóne 2022/23 sa FC Košice podarilo postúpiť do najvyššej slovenskej ligy po tom ako vyhrali II. ligu. Počas celej sezóny zaostávali za FC Tatran Prešov a vyzeralo to tak, že Košice sa o postup budú musieť pobiť v baráži, ale zlá forma Prešova ku koncu sezóny znamenala že víťazom ligy sa stali práve Košice. Z 30 zápasov nazbierali 20 víťazstiev, 6 remíz a iba 4 prehry. Pred druhým Prešovom mali náskok štyroch bodov. 
2023/2024.
Historicky prvý zápas klubu v Niké lige odohrali hráči Košíc 29. júla 2023 proti Slovanu Bratislava. Zápas sa skončil remízou 0:0. Zápas bol vypredaný. Prvé víťazstvo Košíc v Niké lige sa zrodilo 25. augusta v zápase vonku proti Michalovciam. Košické FC zápas vyhralo 0:2.
Partnerské kluby.
Partnerské kluby FC Košice:
Realizačný tím.
"Aktuálne k dátumu: 18. decembra 2024"

</doc>
<doc id="633908" url="https://sk.wikipedia.org/wiki?curid=633908" title="Bukovská brázda">
Bukovská brázda

Bukovská brázda je geomorfologickou časťou Pezinských Karpát, podcelku Malých Karpát. Leží na severozápadnom okraji podcelku, v páse od Rohožníka po Bukovú.
Polohopis.
Bukovská brázda sa nachádza na západnom okraji strednej časti Malých Karpát a zaberá severozápadnú časť podcelku Pezinské Karpaty. Depresia sa v dĺžke cca tiahne od okraja pohoria pri obci Rohožník severovýchodným smerom popri Sološnici, Plaveckom Podhradí a Plaveckom Mikuláši k obci Buková. Z juhu a juhovýchodu územie obopínajú Biele hory, geomorfologická časť Pezinských Karpát, severovýchodne nadväzuje podcelok Brezovské Karpaty a severozápadným smerom leží Plavecké predhorie, časť Pezinských Karpát. Západný okraj vymedzuje Podmalokarpatská zníženina, geomorfologický podcelok Borskej nížiny. 
Západná časť Malých Karpát odvádza vodu do Borskej nížiny, ktorá patrí do povodia Moravy. Z Bukovskej brázdy vedú potoky cez Plavecké predhorie do Rudavy. Najvýznamnejšie sú Hrudky, Trstienka, Libuša, Smrekovec a Rudavka. V severnej časti je na riečke Hrudky vybudovaná vodná nádrž Buková. Obcami na okraji územia prechádza cesta II/501 (Lozorno – Plavecký Mikuláš – Jablonica).
Chránené územia.
Takmer celá táto časť Malých Karpát je súčasťou Chránenej krajinnej oblasti Malé Karpaty, vyňatá je len juhozápadná časť v okolí Rohožníka a Sološnice. Osobitne chránenými územiami sú národná prírodná rezervácia Roštún a Pohanská, prírodná rezervácia Buková a prírodná pamiatka Deravá skala a Bukovina.
Turizmus.
Turisticky atraktívne je okolie Plaveckého Podhradia s ruinami Plaveckého hradu a viacerými jaskyňami, no tiež severná časť v okolí vodnej nádrže Buková. Osídlenie v paleolite bolo preukázané v jaskyni Deravá skala pri Plaveckom Mikuláši a severným okrajom údolím riečky Chotár viedla v stredoveku dôležitá Česká cesta. Sieť turistických chodníkov prepája túto časť so zvyškom Malých Karpát. 

</doc>
<doc id="633910" url="https://sk.wikipedia.org/wiki?curid=633910" title="Pohanská (vrch v Malých Karpatoch)">
Pohanská (vrch v Malých Karpatoch)

Pohanská () je najvyšší vrch Plaveckého predhoria, geomorfologickej časti pohoria Malé Karpaty. Nachádza sa na západnom okraji územia, priamo nad obcou Plavecké Podhradie v okrese Malacky. Na jeho vrchole sú pozostatky mohutného hradiska.
Polohopis.
Vrch sa nachádza v strednej časti podcelku Pezinské Karpaty, v geomorfologickej časti Plavecké predhorie. Leží na juhozápadnom okraji tejto časti pohoria, priamo nad a v katastri obce Plavecké Podhradie. Rozsiahly masív tvoria tri vrcholy, pričom na severnom (cca ) stojí ruina Plaveckého hradu. Podobnú výšku dosahuje i južný vrchol, ktorý je v južnej časti bralnatý. Najvyšší, stredne situovaný vrchol, je od nich oddelený plytkými sedlami. Nachádza sa tu Pohanská a Plavecká jaskyňa. 
Celý masív je súčasťou národnej prírodnej rezervácie Pohanská, ktorá od roku 1980 chráni na rozlohe 128,93 ha „suchomilné a teplomilné rastlinné a živočíšne spoločenstvá na vápencoch, krasové javy a významné archeologické náleziská“.
Prístup.
Na vrchol Pohanskej nevedie značený chodník a prístupný je lesným chodníkom. Z blízkej obce však vedie úpätím modro značená trasa západným a severným úpätím cez sedlo popod hrad a ďalej do sedla "Báborská". 

</doc>
<doc id="633919" url="https://sk.wikipedia.org/wiki?curid=633919" title="Uhoľné prázdniny">
Uhoľné prázdniny

Uhoľné prázdniny boli prázdniny v školách na území Československa, ktoré boli vyhlásené 5. januára 1979. Uhoľné prázdniny boli vyhlásené na základe energetickej krízy, ktorá nastala po náhlej zmene počasia z 31. decembra 1978 na 1. januára 1979, kedy sa teplota zmenila takmer o 30 stupňov Celzia.
Rýchla zmena počasia a následky.
Ku koncu roka 1978 bolo teplé, takmer jarné počasie. Na Silvestra sa denné teploty pohybovali okolo +10 ° C, v južných Čechách dokonca až +15 ° C, ale od severozápadu sa už cez územie vtedajšej NDR rýchlo približovala hlboká tlaková níž sprevádzaná studeným arktickým vzduchom, ktorý už od noci z 28. na 29. decembra pôsobil kalamitné stavy v doprave a energetike SRN. Cez severočeské prihraničné hory sa tento studený vzduch začal prelievať práve v noci na Silvestra (z 30. na 31. decembra) a v priebehu dňa sa potom šíril cez českú kotlinu na celé územie Česko-Slovenska. Došlo k neobvyklému ochladeniu rýchlosťou až 3° C / 1 h, napríklad na Ještědu klesla teplota o 26° C počas 24 hodín a vo Frenštáte pod Radhoštěm dokonca o 30,5° C. Meteostanica v Prahe-Libuši zaznamenala 31. 12. 1978 pokles teploty z +11,4° C o 14 hodine na -10,5° C o 21 hodine, teda takmer o 22° C počas 7 hodín, a do rána potom o ďalších takmer 8 ° C. Tento pokles bol sprevádzaný aj zmenou vetra, z teplého juhozápadného prúdenia s nárazmi s rýchlosťou 15-20 m / s na čerstvý ľadový severozápadný vietor, ktorý ojedinele v horských oblastiach dosahoval rýchlosť 30 až 45 m / s. Ten sa síce neskôr upokojil, ale dvadsaťstupňové mrazy vytrvali na väčšine územia Česko-Slovenska cca do 10. januára, v druhej dekáde sa zmiernili na teploty okolo -10° C.
Tak silný a najmä rýchly pokles teploty spôsobil energetickú aj dopravnú kalamitu prakticky pre celé Česko-Slovensko. V predchádzajúcich teplých dňoch totiž vcelku výdatne pršalo a všetko vyťažené a väčšinou aj nekryté uhlie (nielen to práve vyťažené na haldách, ale aj prevádzkové zásoby uhlia na skládkach elektrární, teplární či miestnych kotolní) bolo tým pádom veľmi mokré a s príchodom mrazov okamžite zamrzlo prakticky v celom objeme. Zamrzlo tiež uhlie a koks v stovkách železničných nákladných vozňov.
Počas niekoľkých desiatok hodín tak uhoľným elektrárňam začalo dochádzať použiteľné, nezamrznuté palivo, súbežne s tým však došlo v severočeskom a sokolovskom hnedouhoľnom revíre k vyradeniu korčekových rýpadiel a transportných pásov, ktoré tiež zamrzli. Výsledkom bola ťažko riešiteľná energetická kríza s ďalekosiahlymi dôsledkami. Na mnohých miestach skolaboval systém centrálneho vykurovania, dochádzalo k častým výpadkom v dodávkach elektrickej energie a keďže rovnakým problémom čelili aj vedľajšie štáty, nebolo možné požiadať o pomoc susedov a bolo nutné prijať rad úsporných opatrení. Situáciu navyše skomplikovalo nové sneženie, kedy miestami napadlo okolo 15 cm snehu.
Dopravu ďalej sťažoval fakt, že podniky, ktoré mali zaparkované autobusy na voľných plochách, v prvých dňoch kalamity museli výrazne obmedziť prevádzku buď pretože nemohli vôbec naštartovať motor, alebo pre zamŕzanie nafty na trase. Ľadová novoročná víchrica tiež dokonala skazu imisie poškodených lesov na hrebeňoch Krušných hôr, Jizerských hôr a Krkonôš. V dôsledku extrémneho počasia sa tiež zrútila časť už skôr poškodeného vysielača Krašov, ktorý musel byť následne odstrelený.
Úsporné opatrenia.
Federálna vláda ČSSR (a predsedníctvo ÚV KSČ) na vzniknutú situáciu zareagovala až 5. januára 1979 prijatím viacerých opatrení, ktorá vošli do účinnosti v nasledujúcich dňoch a ktoré na úrovni krajov rozpracovávali krajské energetickej komisie, podobné opatrenia boli prijaté na úrovni okresov, jednotlivých miest či obcí, bokom nezostali ani podnikové a závodné energetickej komisie.
Prednostne bolo stanovené zaistiť v prvých dňoch obmedzenia dodávok elektrickej energie v prospech najnutnejšie výroby a technológií - predovšetkým vykurovanie budov a pod., a v rámci celého Česko-Slovenska boli vyhlasované regulačné stupne v odbere elektriny. Napríklad regulačný stupeň č. 10 ukladal podnikom znížiť v určenú hodinu spotrebu energie na technologické minimum (prevádzka kotolní, najnutnejšieho osvetlenie, technológií, závodných kuchýň a jedální, energetiky i.) Tak, aby v nasledujúcej hodine mohla byť výroba v plnej výške ihneď obnovená. Presný čas obmedzenia spotreby elektrickej energie (vždy 1 hodina v čase dopoludňajšie a 1 hodina v čase popoludňajšej energetickej špičky) bol určený pre jednotlivé okresy a pravidelne sa menil.
Napríklad v Severomoravskom kraji sa medzi konkrétnymi opatreniami objavilo obmedzenia vykurovania verejných miestností (hotely, kiná, reštaurácie apod.) Na max. 16 °C, ale obmedzené bolo aj vykurovanie električiek a trolejbusov a teplá voda na sídliskách bola dodávaná len každý druhý deň. V Novej huti Klementa Gottwalda boli z dôvodu obmedzenia odberu elektriny zastavené niektoré výrobné prevádzky.
Výrazné obmedzenie prevádzky postihlo "zvyšné" inštitúcie: 6. januára bolo obmedzené vysielanie Československej televízie len na dobu po 19. hodine, od 8. do 15. januára dokonca až od 20:30. Boli uzavreté aj galérie a väčšina divadiel. V školách boli od 8. januára vyhlásené uhoľné prázdniny, ktoré boli 11. januára predĺžené až do 29. januára. Začiatok pracovného času v úradoch a administratíve tam, kde to bolo z dôvodu dopravy možné, bol posunutý až na ôsmu alebo deviatu hodinu ráno.
Koniec kalamity.
Napriek všetkej snahe sa podarilo dodávky energií stabilizovať až v polovici januára, po 20. januári výrazne pomohol aj mierny odmäk. Energetická prevádzka sa pozvoľne vrátila k normálu.
Uhoľné prázdniny tak mohli byť odvolané k 29. januáru 1979 s tým, že kvôli zameškanej výučbe boli v tomto školskom roku zrušené jarné prázdniny a neboli povolené celodenné školské výlety.
Regulačné opatrenia predovšetkým v oblasti dodávok elektrickej energie sa v podobných prípadoch priebežne uplatňovali aj neskôr, napríklad na začiatku roka 1987 s mnohodennými mrazmi pod -25 °C. Stabilné dodávky elektrickej energie však zaistila až úplná dostavba jadrových elektrární Dukovany a Temelín.
Zahraničie.
Extrémne mrazy postihli mnoho štátov Európy. V Moskve bola nameraná teplota -45 °C, čím bol prekonaný rekord z roku 1900, rekordne nízka teplota -47 °C bola nameraná tiež v severnom Švédsku. Na severe NSR padal sneh nepretržite 80 hodín a bol vyhlásený stav ohrozenia. Dánsky rozhlas nabádal občanov, aby nevychádzali vôbec z domu.

</doc>
<doc id="633923" url="https://sk.wikipedia.org/wiki?curid=633923" title="The Day Henry Met">
The Day Henry Met

The Day Henry Met je írsky animovaný seriál pre deti v predškolskom veku. Hlavnou postavou je zvedavý štvorročný chlapec Henry, ktorý každý deň stretne niekoho alebo niečo nové. V seriáli môžu rozprávať aj predmety, s ktorými sa Henry rozpráva o nových informáciách. Doposiaľ boli vyrobené 2 série.
Výťah.
Všetky epizódy seriálu sú postavené na rovnakom princípe: Epizóda sa začína, napríklad v epizóde Deň, keď Henry stretol futbalovú loptu, čítaním názvu epizódy deťmi.
V každej epizóde Henry prichádza k danej veci, s ktorou sa privíta, a pýta sa jej, ako sa má. Tak daná vec rozpráva o jej využitiach a možnostiach (napríklad, že futbalová lopta môže skákať, kotúľať sa...). Popritom sa Henry rozpráva o povolaniach s týmito vecami (napríklad futbalista, rozhodca). Podľa okolností sa Henry stáva nejakým povolaním, aby pomohol v situácii.
Na konci každej epizódy Henry s vecami tancuje a spieva o tom, aký pekný deň s danou vecou a ďalšími priateľmi zažil. Potom ho zavolá jeho mama, veci poďakuje za zoznámenie sa a pekný deň a odchádza naspäť k mame.
Poznávacia funkcia.
Poznávacia funkcia seriálu sa preniesla aj do kresliacich hier na internete. Na stránke Nick Jr. sú uvedené obrázky daných scén zo seriálu pre vyfarbenie.
Produkcia.
Na produkcii seriálu sa podieľali dve spoločnosti sídliace v Dubline – "Wiggleywoo" ako produkčná spoločnosť a "Monster Entertainment" ako distribútor. Tie sa dohodli s riaditeľom spoločnosti Nickelodeon, že cenami ocenený seriál určený pre deti v predškolskom veku "The Day Henry Met" sa bude vysielať po celom svete. Tak Nickelodeon získal autorské práva na seriál a teraz ho predal do 177 častí sveta (napr.: Spojené kráľovstvo, Austrália...).
Seriál "The Day Henry Met" v súčasnosti má veľkú popularitu u predškolských divákoch na staniciach Nick Jr Australia, Nick Jr UK, Nick Jr Česká republika… Nickelodeon v súčasnosti vysiela 26 epizód a vyrába 2. sériu – nových 26 päťminútových epizód. Seriál bol predaný aj viacerým televíziám vo svete – RTÉ (Írsko), TV Ontario, Television Francaise Ontario a Knowledge Network (Kanada), Canal Plus (pre všetky francúzsky hovoriace oblasti na celom svete), ABC (Austrália), Kids TV (Kórejská republika), YLE (Fínsko), SVT (Švédsko) a HMH (USA). Hudba v seriáli znie v orchestrálnom podaní, čo je pre malé deti veľmi upokojujúce.
Charakteristika hlavnej postavy.
Henry je malý inteligentný chlapec, ktorý sa túži každý deň naučiť sa niečo nové. Stretáva rôzne predmety a neskôr sa vžije do istého povolania, stane sa napríklad rozhodcom, rytierom, či hĺbkovým potápačom. Je otvorený novým priateľstvám, vďaka ktorým sa dozvedá nové informácie.
Steve Austin, animátor série, vytvára scény a postavy neuveriteľne realisticky, hoci nie sú dokonale nakreslené. Animácia vyzerá akoby bola načrtnutá ceruzkou, čo robí sériu viac komunikatívnu, pretože nič v živote nie je dokonalé. Susan Broe, producentka seriálu, včlenila množstvo rodinných a všedných tém tak, aby tento seriál zabavil každého diváka.
Poslaním seriálu je preskúmať všetko, čo život ponúka, a byť príjemným ku každému, s kým sa stretnete. Henry je príkladom človeka, ktorý sa teší zo života a správa sa ku každému s úctou a rešpektom, akoby sa mal správať každý.

</doc>
<doc id="633924" url="https://sk.wikipedia.org/wiki?curid=633924" title="Jozef Trokan">
Jozef Trokan

Jozef Trokan (* 3. jún 1919, Trenčianske Teplice† 28. máj 2002, Bratislava) bol slovenský a česko-slovenský vysokoškolský pedagóg, akademický funkcionár a politik KSČ, od 8. apríla 1968 do 31. decembra 1968 bol ministrom stavebníctva Československej socialistickej republiky.
Životopis.
V roku 1945 vyštudoval fakultu stavebného inžinierstva Slovenskej vysoké školy technickej v Bratislave, na ktorej potom pôsobil ako pedagóg; najprv ako asistent, od roku 1952 docent a od roku 1962 profesor. Bol prodekanom, dekanom Stavebnej fakulty (od akademického roku 1962/1963), prorektorom a v akademických rokoch 1963/1964 a 1968/1969 aj rektorom. Špecializoval sa na betónové konštrukcie a mostné konštrukcie z betónu.
V spomínaných akademických funkciách sa veľkou mierou zaslúžil o výstavbu novostavieb Strojníckej a Stavebnej fakulty, Študentského domova J. Hronca a viacerých športovísk školy.
Bol mu udelený Rad Slovenského národného povstania a Vyznamenanie Za zásluhy o výstavbu. V rokoch 1963 - 1968 bol uvádzaný ako účastník plenárnych zasadnutí Ústredného výboru Komunistickej strany Slovenska, od roku 1966 bol členom ÚV KSS.
V apríli 1968 sa stal česko-slovenským ministrom stavebníctva v prvej vláde Oldricha Černíka. Post zastával len do decembra 1968, kedy sa zmenila celá vláda. Ako minister stavebníctva sa zaslúžil najmä o prijatie zákona o diaľniciach.
Zúčastnil sa na mimoriadnom stretnutí Bezpečnostnej rady (BR) Organizácie Spojených národov pri prerokovaní tzv. „česko-slovenskej otázky“ od 21. do 24. augusta 1968, na ktorom veľvyslanec ZSSR v OSN (Jakov Malik) zdôvodňoval inváziu tým, že bola „uskutočnená na pozvanie politických predstaviteľov, ktorých oslobodený národ hladko zvolí za robotnícko-roľnícku vládu“. Do New Yorku prišiel ako prvý zástupca vlády práve Trokan a aj s jeho podporou vystúpil zástupca veľvyslanca v OSN Ján Mužík a poprel existenciu akéhokoľvek pozvania, čo zopakoval aj 24. augusta 1968 vtedajší česko-slovenský minister zahraničia Jiří Hájek. 
V období normalizácie stal sa politicky neprijateľný a bol zbavený funkcií. Napriek tomu, že mu bolo zabránené ďalej pedagogicky pôsobiť, venoval sa odbornej a vedeckej činnosti. Na slovenskej vysokej škole technickej v Bratislave pôsobil do roku 1986.

</doc>
<doc id="633925" url="https://sk.wikipedia.org/wiki?curid=633925" title="Chernobyl (seriál)">
Chernobyl (seriál)

Chernobyl je dramatický televízny seriál z roku 2019. Vznikol v koprodukcii americkej televíznej stanice HBO a britskej televíznej stanice Sky, premiérovo bol uvedený 6. mája 2019. Jedná sa o päťdieľnú minisériu, ktorej dej je o havárii černobyľskej jadrovej elektrárne v noci z 25. na 26. apríla 1986 pri ukrajinskom meste Pripiať.
Scenáristom a tvorcom seriálu je Craig Mazin, ktorý doteraz písal skôr stredne úspešné hollywoodské filmové komédie. Réžie sa ujal Johan Renck, režisér seriálov "Vikingovia" či "Walking Dead". Sovietského podpredsedu vlády Borisa Ščerbinu, ktorý viedol vládnu komisiu zisťujúcu okolnosti havárie, stvárnil švédsky herec Stellan Skarsgård. Rolu fiktivnej bieloruskej jadrovej fyzičky Uljany Chomjukovej hrala britská herečka Emily Watsonová. Fyzika Valerija Legasova, ktorý bol poverenený vedením vyšetrovania a dva roky nato spáchal samovraždu, predstavoval Brit Jared Harris. Hudbu zložila islandská experimentálna hudobníčka Hildur Guðnadóttirová v spolupráci so zosnulým Jóhannom Jóhannssonom.
Dej.
Seriál začína scénou z 27. apríla 1988 s jadrovým fyzikom Valerijom Legasovom nahrávajúcim svoju spoveď o havárii. Tú potom odnáša do tajnej skrýše, kam ju ukladá nepozorovane, aj keď ho sledujú agenti. Následne si doma berie život obesením. Seriál sa potom vracia na začiatok do 26. apríla 1986 do času 1:23:45 hodín do černobyľskej elektrárne, aby vysvetlil, čo k tomu Legasova doviedlo. V ten moment dochádza k explózii reaktoru číslo 4. Vedúci operátorov Anatolij Ďatlov si odmieta explóziu reaktoru pripustiť a stále hovorí len o vybuchnutej chladiacej nádrži. Seriál zachytáva aj príbeh radového hasiča ako svedectvo, ako vnímali udalosť obyčajní ľudia. Evakuácia mesta Pripiať začína až 36 hodín po výbuchu.
V druhom dieli sa do popredia príbehu dostáva podpredseda sovietskej rady ministrov za energetiku Boris Ščerbina a tiež bieloruská jadrová fyzička Uljana Chomjuková. (Jej postava je samozrejme výnimočne vymyslená a skôr zastupuje súhrnne všetkých sovietských vedcov, ktorí sa snažili, aby vyšla pravda najavo.) V treťom dieli Chomjuková vypočúva umierajúcich operátorov Aleksandra Akimova a Leonida Toptunova v moskovskej nemocnici, aby zistila, čo sa stalo. V druhom dieli potom prichádza scéna, kde sa prihlásia operátori Alexej Anaňenko, Valerij Bespalov a Boris Baranov, aby vstúpili pod reaktor prečerpať vodu a zachránili tým elektráreň pred ďalšou, ešte katastrofickejšou explóziou, aj keď to pre nich má znamenať istú smrť. (V skutočnosti všetci traja potápači svoj hrdinský čin prežili a dvaja z nich boli ešte v dobe uvedenia seriálu nažive, len Baranov zomrel v roku 2005 na zástavu srdca.)
V treťom dieli je vykreslené značné utrpenie pri umieraní ožiarených v moskovskej nemocnici a je verne zachytený priebeh pôsobenia choroby na telo. Na konci dielu sú rádioaktívne telá mŕtvych zložito pochované. V dieli sa objavujú baníci z Tuly, ktorí boli naverbovaní, aby pod elektrárňou vykopali tunel. Ten mal slúžiť k inštalácii výmenníka tepla na báze tekutého dusíka, aby sa predišlo pretaveniu reaktora cez betón do podzemnej vody, čím by bola ohrozená rieka Dneper. Baníci sa pri teplotách okolo 50 stupňov vyzliekli donaha. Štvrtina pracovníkov potom v reálnom živote zomrela na rakovinu.
V štvrtom dieli je zo začiatku zobrazené vysťahovanie ľudí z dedín neďaleko Černobyľa. Ďalším hlavným postupom je založenie táborov s pracovníkmi, ktorí budú pracovať na dekontaminácii 30 kilometrovej oblasti. Chomjuková sa stále snaží nájsť odpoveď na otázku, ako reaktor explodoval. Na strechu elektrárne sú vysadené roboty na diaľkové ovládanie, aby zhodili najrádioaktívnejšie trosky späť do reaktoru a mohol sa tak v budúcnosti vytvoriť ochranný sarkofág. Pracovníci z tábora prečišťujú oblasť od rádioaktívnych zvierat, zóna sa meria pomocou dozimetrov. Vrchná časť zeminy sa bagruje pod tú spodnú. Roboty na elektrárni vplyvom radiácie prestávajú fungovať, a tak sú nasadení tzv. bioroboti – ľudia, ktorí sú na rozdiel od robotov schopní krátkodobo fungovať v ultravysokých dávkach radiácie na najviac zasiahnutej zo striech. Zhadzujú lopatami grafit späť do reaktoru, nasadzovaní sú pritom noví pracovníci každých 90 sekúnd. Legasov je pozvaný do Viedne, aby vysvetlil, k čomu vlastne v Černobyli došlo. Nevie, či len uviesť časť problému a zakryť pravdu, alebo aj pod hrozbou KGB povedať celú pravdu.
V piatom, záverečnom dieli prebieha súd s pracovníkmi obvinenými zo spôsobenia havárie - Brjuchanovom, Fominom a Ďatlovom. Príbeh obsahuje retrospektívy do diania krátko pred haváriou od polnočnej výmeny zmien. V súčasnom dianí Chomjuková nalieha na Legasova, aby povedal pravdu. Ščerbina Legasovovi odhalí, že umiera na rakovinu. Legasov svedčí a verejne vysvetlí, ako došlo k explózii reaktora. Neobviňuje však z nej len Ďatľova, ale aj zlú konštrukciu regulačných tyčí. KGB mu oznámi, že jeho svedectvo vymaže a že Legasovova vedecká kariéra týmto skončila.
Produkcia.
Tvorcovia sa držali reálií a pri scénach vydesených operátorov a rozhovorov s nimi na začiatku bezprostredne po havárii si vypomáhali knihou "Modlitba za Černobyľ: kronika budúcnosti" bieloruskej autorky, nositeľky Nobelovej ceny za literatúru Svjetlany Alexijevičovej.
Natáčenie prebiehalo v litovskom meste Vilnius, ktoré malo vystihovať skutočné evakuované mesto Pripiať v blízkosti černobyľskej elektrárne. Scény z elektrárne sa natáčali v bývalej Ignalinskej jadrovej elektrárni v Litve, ktorá bola v roku 2009 vyradená z prevádzky a jej reaktory sa podobajú tým černobyľským.
Uvedenie a príjem.
Uvedenie prvého dielu sledovalo takmer 2 miliónov divákov. Magazín "Deadline" uvádzal kumulatívnu sledovanosť 1,7 miliónov divákov, čo podľa neho predstavovalo historicky tretí najlepší štart pôvodního dramatického seriálu na obrazovkách televízie Sky Atlantic, predstihol ho len seriál "Fortitude" z roku 2015 a koprodukčné dielo s Amazonom "Britannia".
Seriál "Černobyl" získaval od divákov aj kritikov nadšené reakcie. Už po odvysielaní prvých troch dielov získal pevné miesto v horných priečkach rebríčkov televíznych diel posledných rokov. Stal sa napríklad jedným z najlepšie hodnotených programov v Internet Movie Database a preskočil aj dlhodobo vysielané obľúbené seriály ako "Hra o tróny", "Breaking Bad" či "The Wire - Špína Baltimoru". Počas troch týždňov dosiahol na hodnotenie 9,7 bodov z 10, ktoré neskôr kleslo na 9,5 bodov. Stal sa tak najlepšie hodnoteným seriálom televizie HBO, dovtedy ním bol seriál "Bratstvo neohrozených" z roku 2001.
Kritika.
Seriál bol kritizovaný pre nepresné stvárnenie viacerých historických faktov, osôb a niektoré zjednodušenia a skratky. Predsedníčka českého Štátneho úradu pre jadrovú bezpečnosť Dana Drábová uviedla, že v seriáli je možné nájsť „určité dramatické nepresnosti“, ale na to, že sa nejedná o dokument ani o technický popis udalostí, je vytvorený pomerne presne. Podľa filmovej a televíznej kritičky Mirky Spáčilovej „odborníci našli viac technických nepresností, napríklad líčenie možných následkov vrátane neobývateľnej Európy bolo podľa nich v rámci dramatickej licencie trochu nadsadené.“
Hlavnými bodmi kritiky sú šablónovité vyobrazovanie fungovania moci v Sovietskom zväze a ich vyobrazenie cez stereotypné klišé o živote v krajine. Valerij Legasov a Boris Sčerbina nepracovali sami, ale svoje rozhodnutia konzultovali s rozsiahlym poradným tímom. Legasov nebol vybraný ako vedúci vyšetrovania pre to, že by bol odborníkom na reaktory alebo uznávaný jadrový fyzik, ale predovšetkým preto, že bol uvedomelý člen komunistickej strany. Fiktívna je aj postava Uljany Chomjukovej, ktorá v skutočnosti stvárňuje prácu celého tímu. Na verbovaní baníkov hĺbiacich tunel pod reaktor minister banského priemyslu Sčadov sa priamo nepodieľal. Toho v seriáli zobrazili ako mladého aparátčika v neforemnom saku. V skutočnosti bol tiež bývalý baník a v období katastrofy mal 58 rokov. Samotné verbovanie baníkov navyše neprebiehalo naivným teatrálnym spôsobom pred samopalmi armády a baníci tam nikdy nepracovali nahí. Rovnako evakuáciu mesta Pripiať sovietske úrady zorganizovali skôr ako sa o havárií začalo hovoriť v západných krajinách.

</doc>
<doc id="633926" url="https://sk.wikipedia.org/wiki?curid=633926" title="Chernobyl">
Chernobyl

Chernobyl môže byť:

</doc>
<doc id="633928" url="https://sk.wikipedia.org/wiki?curid=633928" title="Černobyľ (seriál)">
Černobyľ (seriál)



</doc>
<doc id="633929" url="https://sk.wikipedia.org/wiki?curid=633929" title="Česko-slovenský pohár v hádzanej mužov">
Česko-slovenský pohár v hádzanej mužov

Česko-slovenský pohár v hádzanej mužov bola hádzanárska pohárová súťaž mužov v Česko-Slovensku, ktorú organizoval Československý svaz házené (ČsSH). Vznikla v roku 1971 a konala sa do roku 1992, s veľkou prestávkou v rokoch 1984 až 1991. Najúspešnejšími klubmi súťaže boli TJ Tatran Prešov a TJ Dukla Praha, ktoré zvíťazili zhodne štyrikrát.
Štruktúra.
Súťaž hrali iba dve družstvá. Odohral sa iba jeden zápas, v ktorom sa stretli víťaz Českého pohára s víťazom Slovenského pohára. Zápas sa odohral na neutrálnom dejisku. 
Súťaž hrali štyri družstvá, obaja finalisti Českého a Slovenského pohára. Hrala sa formou turnaja každý s každým v predom vybraným dejiskom. 
Súťaž hrali iba dve družstvá. Odohrali sa dva zápasy pohárovým spôsobom doma a vonku, v ktorom sa stretli víťaz Českého a Slovenského pohára.
Súťaž hrali iba dve družstvá. Odohral sa iba jeden zápas, v ktorom sa stretli víťaz Českého a Slovenského pohára. Zápas sa odohral na neutrálnom dejisku. 
Víťaz mal od roku 1976 právo štartovať v Pohári víťazov pohárov (PVP). Ak sa víťaz stal zároveň aj česko-slovenským majstrom, do európskeho pohára postúpil zdolaný finalista. V rokoch 1984 až 1991, keď sa Česko-slovenský pohár neorganizoval, zastupovalo Česko-Slovensko v PVP druhé najlepšie družstvo majstrovskej súťaže.
Novodobá súťaž.
V roku 2015 sa vytvorila novodobá hádzanárska konfrontácia medzi slovenskými a českými klubmi, ktoré začali hrať o tzv. "československý pohár". V prvom ročníku konanom v Prahe zvíťazil HT Tatran Prešov, ktorý toto prvenstvo obhájil aj v rokoch 2016, 2017 a 2018.

</doc>
<doc id="633930" url="https://sk.wikipedia.org/wiki?curid=633930" title="HC Štart Nové Zámky">
HC Štart Nové Zámky



</doc>
