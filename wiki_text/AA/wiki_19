<doc id="13253" url="https://sk.wikipedia.org/wiki?curid=13253" title="Letuchy">
Letuchy

Letuchy (iné názvy: letuchotvaré, poletuchy, ľudovo kolugovia, ľudovo lietajúce lemury, zastarano "letúšky"; lat. "Dermoptera") sú rad cicavcov. V užšom zmysle je tento rad zhodný s čeľaďou letuchovité, v širšom zmysle zahŕňa aj niektoré vyhynuté taxóny (podrobnosti pozri nižšie).
Charakteristika.
Sú to stromové plachtiace cicavce z Juhovýchodnej Ázie. V angličtine (a novšie ľudovo aj v slovečine) sú známe pod názvom lietajúce lemury. Pozor: nie sú to lemury (ktoré sú primáty) a aj napriek tomu, že sú v plachtení najtalentovanejšie zo všetkých cicavcov, lietať nevedia.
Dnes existujú iba dva druhy z čeľade letuchovitých ("Cynocephalidae"). Najznámejším druhom je letucha väčšia ("Cynocephalus variegatus").
Ďalej pozri pod letuchovité.
Systematika.
Zaradenie v systéme.
Letuchy sa dnes zaraďujú do taxónu Euarchontoglires. Ich presné postavenie v rámci tohto taxónu je však veľmi sporné. Môžu v rámci neho patriť napríklad do taxónu:
Staršie sa letuchy zaraďovali do taxónu Archonta v širšom zmysle (= dnešné Euarchonta + netopiere) a v rámci neho často do taxónu Volitantia (=letuchy + netopiere). Ešte staršie sa letuchy zaraďovali pod Insectivora (čiže hmyzožravce v staršom, teda širšom ponímaní). Alternatívne sa niekedy v dávnejšej aj nedávnej minulosti letuchy zaraďovali priamo pod primáty.
Vnútorná systematika.
rad letuchy/letuchotvaré/poletuchy (Dermoptera) v širšom zmysle:
Staršie sa pod letuchy (v širšom zmysle) občas zaraďovali aj tieto taxóny (všetky naraz alebo len niektoré):
• čeľaď †Paromomyidae: dnes sa zaraďuje pod Plesiadapiformes (a teda do primátov v širšom zmysle)
• čeľaď †Cyriacotheriidae: dnes sa zaraďuje pod Pantodonta (Pod Pantodonta sa zaraďujú definitívne od roku 2010, ale už v minulosti sa často zaraďovali pod Pantodonta.)
• čeľaď †Placentidentidae (=rod †Placentidens): dnes sa rod Placentidens zaraďuje do čeľade Nyctitheriidae; alternatívne sa staršie tento rod niekedy zaraďoval do čeľade Amphilemuridae alebo priamo pod Plagiomenidae
• rody †Ekgmowechashala, †Tarkadectes a †Tarka (uvádzané boli ako podčeľaď v rámci Plagiomenidae alebo ako čeľaď †Ekgmowechashalidae v staršom, t.j. širšom zmysle) : dnes sa tieto rody zaraďujú pod primáty (v užšom zmysle)
• skupina kaloňoblížne (Megachiroptera; čo je prakticky čeľaď kaloňovité): dnes sa zaraďuje pod netopiere (Chiroptera); alternatívne sa kaloňoblížne staršie zaraďovali nie priamo pod letuchy, ale ako samostatná skupina vedľa letúch a/alebo primátov.

</doc>
<doc id="13254" url="https://sk.wikipedia.org/wiki?curid=13254" title="Sirény">
Sirény

"Iné významy výrazov siréna (sirény), resp. ochechuľa (ochechula, ochechule), resp. morská panna pozri v článkoch siréna, resp. ochechuľa, resp. morská panna".
Sirény (iné názvy: sirénotvaré, staršie (bohemizmus): ochechule, ľudovo alebo staršie: morské kravy, ľudovo alebo zastarano: morské panny; lat. "Sirenia") sú rad bylinožravých cicavcov.
Charakteristika.
Žijú v pobrežných vodách. Sú dobre prispôsobené pre život vo vode: ich horné končatiny sú modifikované do tvaru vesiel, nemajú nohy, majú silnú vrstvu podkožného tuku a redukovaný počet zubov. Mliečne bradavky sa nachádzajú v blízkosti horných končatín, takže si môžu mláďa pri dojčení pridržovať.
Lamantínovité sa líšia od dugongovitých v tvare lebky a chvosta.
Názov "sirény" pochádza z námorníckych povestí o morských pannách lákajúcich námorníkov na nebezpečné miesta, kde si rozbijú loď o skaliská. Keď boli objavené prvé druhy sirén, prírodovedci usúdili, že ich existencia dala podnet k vzniku povestí.

</doc>
<doc id="13258" url="https://sk.wikipedia.org/wiki?curid=13258" title="Ivan Mikloš">
Ivan Mikloš

Ing. Ivan Mikloš (* 2. jún 1960, Svidník) je slovenský ekonóm a politik rusínskej národnosti. Od júla 2010 do apríla 2012 opätovne pôsobil vo funkcii podpredsedu vlády a ministra financií SR. V rokoch 20062010 bol poslancom Národnej rady SR. V predčasných parlamentných voľbách v marci 2012 bol zvolený za poslanca Národnej rady SR. V rokoch 20022006 pôsobil na pozícii ministra financií SR a podpredsedu vlády. V rokoch 19982002 bol podpredsedom vlády pre ekonomiku a v rokoch 19911992 ministrom privatizácie.
Počas jeho pôsobenia v slovenských vládach v rokoch 19982002 a 20022006 Slovensko zaznamenalo viacero medzinárodných úspechov, medzi ktoré sa radí najmä vstup do OECD (2000), NATO (2004) a Európskej únie (2004).
Známym sa stal ako jediný opozičný člen dozornej rady FNM v rokoch 19971998 a potom ako podpredseda vlády pre ekonomiku (19982002) a počas svojho prvého pôsobenia na poste ministra financií v rokoch 20022006. Pod jeho vedením sa uskutočnili mnohé reformné zmeny, najmä daňová reformu a reforma sociálnych dávok. Vďaka týmto zmenám a ich pozitívnemu dopadu na domácu ekonomiku v rokoch 2002 - 2007 si Slovensko vyslúžilo v zahraničí pomenovanie „Tatranský tiger“. Vďaka reformám sa zvýšil prílev priamych zahraničných investícii, znížila sa nezamestnanosť a Slovensko sa zaradilo medzi najrýchlejšie sa rozvíjajúce ekonomiky v Európskej únii. V roku 2009 sa aj vďaka pozitívnemu dopadu reforiem na domácu ekonomiku Slovensko stalo členom eurozóny.
Mikloš bol ako minister financií SR členom ECOFINu (Ekonomickej a finančnej rady Európskej únie) a pravidelne sa zúčastňoval na medzinárodných odborných fórach Svetovej banky, Medzinárodného menového fondu a iných organizácií medzinárodného významu. Od apríla 2010 je odborným garantom online projektu Univerzita pre moderné Slovensko, ktorého zámerom je prístupnou formou sprostredkovať základné ekonomické znalosti širokej verejnosti.
Od roku 2015 robil na Ukrajine poradcu ministra hospodárstva a ministerky financií. V roku 2016 nastúpil na post šéfa poradcov ukrajinského premiéra Volodymyra Hrojsmana. V Ukrajine pôsobil 5 rokov. V súčasnosti (2022) robí poradcu prezidentke Slovenska.
Život.
Ivan Mikloš je ženatý od roku 1986 s Jarmilou, rod. Gašparovičovou a majú spolu dve deti, Zuzanu (* 1988) a Mateja (* 1990). Medzi jeho hlavné záľuby patrí cyklistika, lyžovanie a skialpinizmus.
Politická činnosť.
Funkcie vo svetových a európskych inštitúciách.
V auguste 2012 sa v slovenskej tlači objavili dohady, že Ivan Mikloš by mohol kandidovať na viceprezidenta Európskej banky pre obnovu a rozvoj.

</doc>
<doc id="13259" url="https://sk.wikipedia.org/wiki?curid=13259" title="Daniel Lipšic">
Daniel Lipšic

JUDr. Daniel Lipšic, LL.M. (* 8. júl 1973, Bratislava) je slovenský právnik (advokát), prokurátor a bývalý konzervatívny politik. V rokoch 20212024 zastával funkciu špeciálneho prokurátora SR. 
Vykonával funkciu poslanca Národnej rady, člena Výboru NR SR pre obranu a bezpečnosť, podpredsedu vlády a ministra spravodlivosti a ministra vnútra.
Do 28. mája 2012 bol členom KDH, v ktorom zastával funkciu podpredsedu, následne s poslankyňou NR SR Janou Žitňanskou a žurnalistom Gáborom Grendelom založili politickú stranu Nová väčšina – Dohoda (D. Lipšic).
Život.
Štúdium.
Daniel Lipšic sa narodil 8. júla 1973 v Bratislave v lekárskej rodine. Stredoškolské vzdelanie získal na Gymnáziu Grösslingová 18 v Bratislave. V rokoch 19911996 absolvoval štúdium na Právnickej fakulte Univerzity Komenského v Bratislave, v rámci ktorého sa zúčastnil študijných pobytov na právnickej škole na Univerzite v Minneapolise a v Centre práva Univerzity v Georgetowne, Washingtone D.C. v USA (1994).
V roku 1997 nastúpil na doktorandské štúdium na Právnickej fakulte UK v Bratislave, ktoré však predčasne ukončil neodovzdaním dizertačnej práce. Postgraduálne štúdium na Harvard Law School v rokoch 19982000 ukončil obdržaním titulu Master of Laws (LL.M.).
Právnická kariéra.
V rokoch 19961997 bol riaditeľom projektu konkurzného práva v Poradenskom stredisku pre slovenské podniky a banky. Počas základnej vojenskej služby (19971998) pôsobil na Vojenskej obvodnej prokuratúre v Prešove. Následne bol v období rokov 19971998 členom Rady expertov Inštitútu konkurzného práva. V advokátskej kancelárii Valko &amp; Partners pracoval v roku 1998 a neskôr od 1. apríla do 15. októbra 2002.
Ako vedúci úradu Ministerstva spravodlivosti SR zložil 22. novembra 2001 justičné skúšky a 28. januára 2002 bol zapísaný do zoznamu Slovenskej advokátskej komory ako advokát s odborným zameraním na všeobecnú prax.
Lipšic je partnerom v šiestej najväčšej právnickej kancelárii na Slovensku, Dentons.
Politická činnosť.
Počas vysokoškolského štúdia zastával funkciu predsedu (19911995) pravicovo orientovanej mládežníckej organizácie Občiansko-demokratická mládež, ktorá bola založená roku 1991. Ako predseda ODM sa taktiež zúčastnil 6. celoslovenského Snemu Kresťanskodemokratického hnutia, ktorý prebiehal 23.24. októbra 1993 v Ružomberku. Na 12. Sneme KDH, 21. októbra 2000 v Trenčine, bol za účasti 448 delegátov zastupujúcich všetky zložky tohto hnutia zvolený za podpredsedu KDH pre vnútornú politiku.
Ako nominant KDH zastával 9. decembra 1998 až 31. marca 2002 funkciu vedúceho úradu Ministerstva spravodlivosti SR. Na vlastnú žiadosť bol z tejto pozície odvolaný, v súvislosti so začatím účinnosti zákona o štátnej službe, podľa ktorého sú miesta vedúcich úradov na ministerstvách apolitické. Podľa vlastných vyjadrení sa kvôli funkcii na ministerstve nechcel vzdať členstva v strane.
Minister spravodlivosti 2002 – 2006.
Vo voľbách do NR SR 2002 kandidoval zo 6. miesta a získal 42 727 preferenčných hlasov (podiel 18,01 %), teda sa umiestnil na štvrtom mieste za Pavlom Hrušovským, Jánom Figeľom a Vladimírom Palkom. Mandát poslanca NR SR neuplatnil, pretože sa stal členom vlády SR. Od 15. októbra 2002 zastával post podpredsedu vlády a ministra spravodlivosti SR.
V súvislosti s odchodom strany KDH z vládnej koalície, 7. februára 2006, podali demisiu všetci jej ministri. Následne bol 8. februára nahradený na poste ministra spravodlivosti nominantkou SDKÚ-DS Luciou Žitňanskou. Tento politický krok KDH súvisel s neschválením návrhu zmluvy medzi Slovenskou republikou a Svätou stolicou o práve uplatňovať výhrady vo svedomí, ktorá sa týkala oblastí ozbrojených síl, zdravotníctva, výchovy a vzdelávania, právnych služieb a pracovnoprávnych vzťahov.
V predčasných parlamentných voľbách, ktoré sa uskutočnili 17. júna 2006, sa KDH stalo súčasťou opozície. Lipšic v týchto voľbách získal druhý najvyšší počet preferenčných hlasov – 86 536 (45,20 %). Ako poslanec opozície pripravil návrh novely trestného zákona, ktorým by popieranie holokaustu už nebolo trestným činom, novela však nebola prijatá.
Minister vnútra 2010 – 2012.
Po voľbách do NR SR 2010 sa stal sa členom vlády SR ako minister vnútra SR. Do tejto funkcie bol vymenovaný 9. júla 2010.
Volebné obdobie 2012 – 2016.
Vo voľbách do NR SR 2012 získal Daniel Lipšic najvyšší počet preferenčných hlasov spomedzi kandidátov KDH – 104 635 (46,43 %), čo bolo o 633 hlasov viac než predseda strany Ján Figeľ. V tomto volebnom období sa stal členom Výboru NR SR pre obranu a bezpečnosť a do mája 2012 zastával aj pozíciu predsedu Osobitného kontrolného výboru NR SR na kontrolu činnosti SIS.
Na tlačovej konferencii 27. mája 2012 spolu s poslankyňou NR SR Janou Žitňanskou
oznámili vystúpenie z KDH. Nasledujúcim dňom sa skončilo jeho členstvo v tejto politickej strane. Taktiež sa vzdal funkcie predsedu Osobitného kontrolného výboru NR SR na kontrolu činnosti SIS, v ktorej ho nahradil Pavol Abrhan z KDH. Svoj odchod odôvodnil chýbajúcou víziou KDH a celkovo zlou situáciou pravice. Predseda strany Ján Figeľ s týmto krokom nesúhlasil, ale prípadnú budúcu spoluprácu nevylúčil.
2. septembra 2012 oznámili Lipšic a Žitňanská vytvorenie novej politickej strany, ktorá bola zaregistrovaná na Ministerstve vnútra 25. októbra 2012 ako Nová väčšina. Od 8. júla 2013 fungovalo pod názvom Nová väčšina – Dohoda (D. Lipšic). 
V roku 2015 prebiehali rokovania medzi vtedajšími pravicovými opozičnými stranami vrátane Lipšicovej NOVY o možnej predvolebnej koalícii či aspoň spolupráci strán. K vytvoreniu de iure koalície nedošlo, avšak Lipšic sa dohodol v decembri 2015 s Igorom Matovičom na premenovaní jeho strany OĽANO na OĽANO-NOVA. To navonok vyzeralo stále ako koalícia, hoci Matovič iba poskytol miesta na kandidátnej listine pre nominantov strany NOVA, zároveň tak strane na vstup do parlamentu stačilo 5 a nie 7 % hlasov. Lipšic kandidoval zo 14. miesta kandidátky.
Volebné obdobie 2016 – 2020.
Vo voľbách v marci 2016 získal Lipšic 83 915 prednostných hlasov (13. najvyšší počet spomedzi poslancov, druhý v rámci OĽANO-NOVA) a stal sa opäť poslancom NR SR.
V septembri 2016 sa stal účastníkom dopravnej nehody, na následky ktorej zomrel chodec. Súd ho uznal vinným z prečinu usmrtenia a odsúdil ho na trest odňatia slobody v trvaní tri roky s podmienečným odkladom na skúšobnú dobu päť rokov. Lipšic sa rozhodol vzdať sa svojho mandátu v Národnej rade k 30. septembru, pretože by svoj mandát nemohol vykonávať naplno. Chcel sa venovať právnej praxi. 30. januára 2017 na funkciu predsedu strany rezignoval. Novým predsedom strany NOVA sa v júni 2017 stal Gábor Grendel.
Špeciálny prokurátor.
V decembri 2020 bolo oznámené, že Právnická fakulta Univerzity Komenského nominuje Lipšica ako kandidáta na špeciálneho prokurátora. Informáciu po schválení Akademickým senátom fakulty potvrdil dekan Eduard Burda. Lipšic nomináciu svojej alma mater ocenil a o svojom rozhodnutí kandidovať na vedúceho generálnej prokuratúry Lipšic uviedol: „Považujem ju za kľúčovú inštitúciu na boj proti korupcii, organizovanému zločinu, akejkoľvek mafii. Zvlášť v tejto dobe môže zohrávať mimoriadne dôležitú úlohu pri prinavrátení dôvery ľudí v právny štát, v to, že platí rovnosť pred zákonom, že ktokoľvek, pokiaľ poruší zákon, nech je akokoľvek vplyvný alebo bohatý, bude niesť trestnú zodpovednosť.“ 
Transparency International Slovensko odporučilo iného kandidáta. Štvorročný odstup od politickej činnosti považovali za dostatočný, ale podľa organizácie má stále silné väzby na stranu OĽaNO. Mohol by tak „ohroziť vnímanie nestrannosti prokuratúry nad únosnú mieru“. Organizácia si všimla aj dočasný konflikt záujmov keď Lipšic pri viacerých dôležitých kauzách prejde zo strany obhajcu na stranu prokurátora. Súčasne však vyzdvihli vysoké morálne kvality, kvalitné vzdelanie a manažérske schopnosti kandidáta.
Na 26. schôdzi ho Národná rada zvolila 5. februára 2021 na funkčné obdobie 7 rokov. To začalo plynúť zložením sľubu predsedovi Národnej rady. Na hlasovaní bolo prítomných 117 poslancov. Za Lipšica hlasovalo 79, proti bolo 12 a voľby sa zdržalo 26 poslancov. Úrad začal vykonávať po zložení sľubu do rúk predsedu Národnej rady 15. februára 2021.
15. feburára 2021 Lipšic podporil zlúčenie oddelenie boja s extrémizmom s oddelením boja s organizovaným zločinom a terorizmom.
Podľa prieskumu konaného 17. až 24. februára 2021 Lipšicovi dôverovalo 33% a nedôverovalo 62% respondentov.
Lipšic 5. decembra 2023 vyhlásil, že sa vzdá funkcie špeciálneho prokurátora „ak vláda verejne garantuje, že nezasiahne do postavenia Úradu špeciálnej prokuratúry (ÚŠP) a jeho prokurátorov“.
Osobný život.
13. októbra 2007 sa oženil s novinárkou Beátou Oravcovou. 3. decembra 2009 sa im narodil syn Alexander a 5. októbra 2011 syn Peter. Lipšic v súčasnosti býva v Bratislave. Má jedného brata, MUDr. Erika Lipšica, PhD., ktorý pôsobí ako špecialista na intervenčnú kardiológiu v nemocničnom centre Groningenskej univerzity v holandskom meste Groningen.

</doc>
<doc id="13260" url="https://sk.wikipedia.org/wiki?curid=13260" title="Robert Nemcsics">
Robert Nemcsics

Robert Nemcsics (* 21. september 1961, Trenčianske Teplice) je slovenský politik.
Robert Nemcsics bol zvolený za poslanca NR SR vo volebnom období 2002 – 2006 za ANO. Svoj poslanecký mandát na začiatku volebného obdobia neuplatnil, pretože bol menovaný za ministra hospodárstva. V priebehu roku 2003 bol kvôli vnútrostraníckym sporom v rámci ANO z postu ministra odvolaný a od 10. september 2003 začal uplatňovať poslanecký mandát. Vystúpil z ANO a do konca volebného obdobia pôsobil v NR SR ako nezávislý poslanec. Bol členom Výboru NR SR pre hospodárstvo, privatizáciu a podnikanie. V roku 2007 bol zvolený za predsedu Aliancie nového občana.

</doc>
<doc id="13261" url="https://sk.wikipedia.org/wiki?curid=13261" title="Rudolf Zajac">
Rudolf Zajac

MUDr. Rudolf Zajac (* 9. február 1951, Bratislava) je slovenský lekár, bývalý minister zdravotníctva Slovenskej republiky.
Život.
Rudolf Zajac v roku 1975 absolvoval Lekársku fakultu Univerzity Komenského v Bratislave a nastúpil na Urologické oddelenie Fakultnej nemocnice v Bratislave. V nemocnici pôsobil ako urológ a rádiodiagnostik až do roku 1990. V roku 1979 získal atestáciu 1. stupňa z odboru urológia a v 1984 atestáciu 2. stupňa. Od roku 1990 až do 2002 bol v komerčnej sfére riaditeľom Tatra–Alpine a.s.
Je ženatý a má dve deti.
Politická činnosť.
Od roku 2001 pôsobil ako expert Aliancie nového občana pre zdravotníctvo až do roku 2005. V parlamentných voľbách v roku 2002 bol zvolený za poslanca národnej rady za ANO. Svoj poslanecký mandát si neuplatnil, pretože sa stal členom vlády a od 16. októbra 2002 bol ministrom zdravotníctva. Počas funkčného obdobia zaviedol viacero reformných opatrení, napríklad spoplatnenie návštev u lekára a pobytu v nemocnici. Po skončení funkčného obdobia ho vo funkcii vystriedal Ivan Valentovič. Rudolf Zajac je od roku 2006 členom Občianskej konzervatívnej strany.

</doc>
<doc id="13262" url="https://sk.wikipedia.org/wiki?curid=13262" title="Ľudovít Kaník">
Ľudovít Kaník

Ing. Ľudovít Kaník (* 1. september 1965, Hnúšťa, okres Rimavská Sobota) je bývalý poslanec Národnej rady Slovenskej republiky a bývalý minister práce, sociálnych vecí a rodiny. 17. októbra 2005 podal ako minister demisiu do rúk prezidenta republiky. Za poslanca NR SR bol zvolený dvakrát, vo voľbách do NR SR konaných 12. júna 2010 a následne v predčasných voľbách konaných 10. marca 2012. V 6. volebnom období sa stal predsedom poslaneckého klubu SDKÚ-DS a členom Výboru NR SR pre sociálne veci. Vo funkcii predsedu poslaneckého klubu ho 27. novembra 2012 nahradila Lucia Žitňanská.
Život, priebeh zamestnaní.
Ľudovít Kaník je ženatý a má tri deti.
Politická činnosť.
Ľudovít Kaník je autorom reformy dôchodkového systému, ktorej súčasťou je II. pilier dôchodkového sporenia, v ktorom si v súčasnosti sporí takmer 1,5 milióna občanov na dôchodok. Ako minister tiež uskutočnil rozsiahlu novelu Zákonníka práce. Reformoval početnými novelami systém rodinnej politiky, zaviedol daňový bonus na každé dieťa pre pracujúcich rodičov, viacerými opatreniami sa zaslúžil o pokles zneužívania poberania dávok v hmotnej núdzi. Venuje sa tiež problematike daní a odvodov.
Demokratická strana pod vedením Ľudovíta Kaníka pôvodne kandidovala v parlamentných voľbách v roku 2002 v koalícii s Demokratickou úniou Jána Budaja. Prieskumy verejnej mienky ukazovali, že táto koalícia nemá šancu dostať sa do parlamentu. Tesne pred voľbami Demokratická strana stiahla svoju kandidátku a vyzvala svojich voličov, aby volili vo voľbách SDKÚ. Po voľbách pripadlo Ministerstvo práce, sociálnych vecí a rodiny SR na základe koaličných dohôd SDKÚ a SDKÚ na post ministra nominovala predsedu DS Ľudovíta Kaníka. 
Voľby do NR SR 2010.
Ľudovít Kaník kandidoval do NR SR na kandidátke Slovenskej demokratickej a kresťanskej únie - Demokratickej strany (SDKÚ-DS) z 30. miesta. Vo voľbách získal od občanov 22 230 prednostných hlasov a posunul sa tak až na 6. miesto kandidátky vo výslednom poradí.
Voľby do NR SR 2012 (predčasné).
Ľudovít Kaník kandidoval do NR SR na kandidátke Slovenskej demokratickej a kresťanskej únie - Demokratickej strany (SDKÚ-DS) z 18. miesta. Vo voľbách získal od občanov 13 509 prednostných hlasov a posunul sa tak až na 8. miesto kandidátky vo výslednom poradí.

</doc>
<doc id="13263" url="https://sk.wikipedia.org/wiki?curid=13263" title="Vladimír Palko">
Vladimír Palko

Doc. RNDr. Vladimír Palko, CSc. (* 20. máj 1957, Čunovo) je slovenský matematik, vysokoškolský pedagóg a konzervatívny publicista, bývalý politik. Je bývalý poslanec NR SR a bývalý minister vnútra SR v druhej vláde Mikuláša Dzurindu. V minulosti bol podpredsedom KDH a v rokoch 20082014 bol predsedom strany Konzervatívni demokrati Slovenska (KDS), ktorá zanikla v decembri 2014.
Životopis.
Vladimír Palko v roku 1981 absolvoval Matematicko-fyzikálnu fakultu Univerzity Komenského v Bratislave, v roku 1987 získal titul kandidáta vied. Medzi rokmi 1981 až 1990 pôsobil ako odborný asistent na Katedre matematiky na Elektrotechnickej fakulte Slovenskej vysokej školy technickej a ako vedecký pracovník na Ústave technickej kybernetiky v Slovenskej akadémii vied.
Od roku 1991 až do 1996 bol odborný asistent na Katedre matematiky Fakulty elekrotechniky a informatiky Slovenskej technickej univerzity. Titul docent v obore matematika získal v roku 1996.
Vladimír Palko je ženatý a má tri deti.
Politická činnosť.
V rokoch 19911992 bol námestníkom riaditeľa Federálnej bezpečnostnej informačnej služby.
KDH.
Od novembra 1996 do júla 1998 pôsobil v Kresťanskodemokratickom hnutí (KDH) ako podpredseda strany. V júli 1998 sa stal členom Slovenskej demokratickej koalície (SDK) a prerušil členstvo v KDH. Svoje členstvo obnovil 15. januára 1999, v apríli sa stal podpredsedom KDH pre tlač a vonkajšie pôsobenie a vo funkcii bol viackrát potvrdený.
V júli 2006 sa po desiatich rokoch vzdal funkcie v predsedníctve KDH. Opustenie postu bolo reakciou na nesúhlas s voľbou predsedu poslaneckého klubu KDH po parlamentných voľbách. KDH v tej dobe na sneme v Senci odhlasovalo možnú koaličnú spoluprácu so SMERom, s ktorou Vladimír Palko a ďalší nesúhlasili. SMER však vtedy uzavrel koalíciu s HZDS a SNS, KDH odišlo do opozície.
V júni 2007 Vladimír Palko kandidoval na predsedu KDH, snem však v tajnej voľbe potvrdil Pavla Hrušovského.
Nakoniec zo strany 21. februára 2008 vystúpil spoločne s Františkom Mikloškom, Pavlom Minárikom a Rudolfom Bauerom s myšlienkou založiť novú politickú stranu
Poslanec a minister.
Vladimír Palko získal v parlamentných voľbách v roku 1998 mandát poslanca Národnej rady Slovenskej republiky za SDK. V novembri 2000 so skupinou 9 poslancov vystúpil z poslaneckého klubu SDK a založili v Národnej rade klub KDH. Počas tohto obdobia bol predsedom Výboru NR SR pre obranu a bezpečnosť.
Vo voľbách v roku 2002 získal mandát poslanca za stranu KDH, ktorý však neuplatnil, lebo sa stal ministrom vnútra. Vo funkcii pôsobil až do 7. februára 2006, keď rezignoval po vnútrovládnom spore KDH a Mikulášom Dzurindom o zmluve s Vatikánom. Po rezignácii uplatnil svoj poslanecký mandát.
V roku 2006 sa po parlamentných voľbách stal opäť poslancom za KDH. Po nezhode pri voľbe predsedu poslaneckého klubu KDH a rezignáciu v predsedníctve strany bol Júliusom Stankom požiadaný, aby sa mandátu poslanca vzdal. Mandát vykonával aj po vystúpení z KDH a založení strany KDS v roku 2008, vtedy sa stal nezávislým poslancom až do konca volebného obdobia. Od roku 2010 pôsobí mimoparlamentne.
KDS.
Nová politická strana Konzervatívni demokrati Slovenska bola 22. júla 2008 zaregistrovaná na ministerstve vnútra. Vladimír Palko sa stal jej prvým predsedom. Vo voľbách do Európskeho parlamentu v roku 2009 bol lídrom kandidátnej listiny koalície KDS a OKS. Koalícia však dosiahla len 2,1 % hlasov a žiaden mandát nezískala. KDS v roku 2010 nekandidovala v parlamentných voľbách s odôvodnením na finančnú náročnosť volebnej kampane. V roku 2014 strana zanikla po neúspechu Rudolfa Bauera vo voľbách primátora Košíc.
Palko sa po skončení politickej kariéry venuje písaniu kníh a článkov.

</doc>
<doc id="13264" url="https://sk.wikipedia.org/wiki?curid=13264" title="Martin Fronc">
Martin Fronc

Doc. Mgr. Martin Fronc, PhD. (* 28. november 1947, Košice) je bývalý poslanec Národnej rady Slovenskej republiky, bývalý podpredseda KDH a bývalý minister školstva Slovenskej republiky. Vo voľbách do NRSR v marci 2012 úspešne kandidoval na 9. mieste kandidátky KDH.
Život.
Martin Fronc je ženatý a má tri deti.
Politická činnosť.
Od roku 1990 je Martin Fronc členom Kresťanskodemokratického hnutia (KDH), od decembra 2000 členom predsedníctva. Vo parlamentných voľbách v jeseni 1998 bol zvolený za poslanca Národnej rady SR. V novembri bol vymenovaný do funkcie štátneho tajomníka Ministerstva školstva. Vo voľbách v roku 2002 bol opäť zvolený do Národnej rady. Mandát si však neuplatnil, 16. októbra 2002 bol vymenovaný za ministra školstva. Po odstupe materskej KDH z vládnej koalície a po vypísaní predčasných volieb bol znovuzvolený za poslanca v júni 2006. KDH sa však dostalo do opozície. Svoj štvrtý mandát dostal od voličov v roku 2010. Martin Fronc bol podpredsedom Výboru NR SR pre európske záležitosti a členom Výboru NR SR pre obranu a bezpečnosť. KDH bolo v to čase časťou vládnej koalície s SDKÚ-DS, SaS, a Most-Híd.

</doc>
<doc id="13265" url="https://sk.wikipedia.org/wiki?curid=13265" title="KDH">
KDH



</doc>
<doc id="13266" url="https://sk.wikipedia.org/wiki?curid=13266" title="Pavol Hrušovský">
Pavol Hrušovský

Mgr. Pavol Hrušovský (* 9. jún 1952, Veľká Maňa) je slovenský politik, bývalý predseda Národnej rady Slovenskej republiky (20022006, 20112012) a bývalý predseda KDH (20002009). Vo voľbách do NR SR v marci 2012 kandidoval na druhom mieste kandidátky KDH. Po neúspechu v prezidentských voľbách v roku 2014 Hrušovský odstúpil z politických funkcií.
Životopis.
V roku 1978 vyštudoval Právnickú fakultu UK v Bratislave. V rokoch 19891992 bol vedúci právneho oddelenia v spotrebnom družstve Jednota SD, Nitra, potom krátko prednosta okresného úradu v Nitre. 
Pôsobenie v politike.
V rokoch 19901992 bol poslanec Federálneho zhromaždenia v ústavnoprávnom, zahraničnom a mandátovom a imunitnom výbore, potom v rokoch 19921994 a 19941998 poslanec NR SR. 
Od roku 1998 do roku 2002 bol podpredseda NR SR. Pavol Hrušovský bol zvolený za poslanca NR SR aj vo volebnom období 20022006 (opäť za KDH). Od roku 2002 do februára 2006 bol predsedom NR SR. Bol členom Stálej delegácie NR SR do Zhromaždenia Západoeurópskej únie. V roku 2006 bol opätovne zvolený za poslanca NR SR. Do roku 2009 bol predsedom KDH. Od júla 2010 do októbra 2011 bol podpredsedom NR SR. Po odvolaní Richarda Sulíka z postu predsedu NR SR bol Pavol Hrušovský 13. októbra 2011 znovuzvolený za predsedu parlamentu.
Ľudová platforma oznámila 28. júna 2013 Hrušovského kandidatúru do prezidentských volieb 2014. V prvom kole voľby nakoniec získal 63 298 hlasov (3,33 % z odovzdaných hlasov) a zo 14 kandidátov skončil na 6. mieste. Po neúspechu v prezidentských voľbách Hrušovský odstúpil z funkcie predsedu poslaneckého klubu KDH v NR SR aj predsedníctva KDH.

</doc>
<doc id="13269" url="https://sk.wikipedia.org/wiki?curid=13269" title="Ján Čarnogurský">
Ján Čarnogurský

JUDr. Ján Čarnogurský (* 1. január 1944, Bratislava) je slovenský advokát a bývalý disident, člen Bratislavskej päťky, kresťansko-demokratický politik, v rokoch 19911992 predseda vlády SR.
Život.
Jeho otec, Pavol Čarnogurský, bol poslancom Snemu Slovenskej republiky (19381945). Kvôli tomu nebola v roku 1957 Jánova sestra Marina Čarnogurská (spolužiačka Milana Lasicu) pripustená na prijímacie skúšky. O niekoľko rokov neskôr sa už pomery uvoľnili a Ján mohol študovať. Na strednú školu bol prijatý v Kežmarku, po roku prestúpil do Bratislavy, kde zmaturoval. Absolvoval jeden ročník na Stavebnej fakulte STU v Bratislave, kde sa zoznámil s budúcou manželkou Martou. Prestúpil na štúdium práva najskôr v Bratislave, vysokoškolské vzdelanie však ukončil v roku 1969 na univerzite v Prahe, kde vyštudoval právo na Karlovej univerzite. Doktorát práv získal v r. 1971 na Univerzite Komenského v Bratislave.
V r. 19701981 pracoval ako advokát v Bratislave a v tomto povolaní sa stal známym ako zástupca náboženských aktivistov a politických disidentov v rámci celého Česko-Slovenska. Obhajoval napríklad Perlu Karvašovú, keď ju zo Slovenského rozhlasu vyhodili po tom, ako v rámci normalizácie neprešla previerkou. Obhajoval tiež dvoch kňazov, ktorí podpísali Chartu 77, ako aj veriacich, ktorí vydávali kresťanský samizdat. 
V r. 1981 ho vylúčili z advokácie. Dôvodom bola jeho účasť v politickom procese, obhajoval Češku, ktorá na písacom stroji prepisovala diela zakázaných českých spisovateľov. Pracoval potom ako šofér, neskôr bol podnikovým právnikom.
V. r. 1987 úplne stratil zamestnanie. Pokračoval v poskytovaní právnych konzultácií náboženským a opozičným politickým aktivistom a v r. 1988 začal vydávať samizdatový časopis Bratislavské listy.
14. augusta 1989 ho uväznili a obvinili z trestného činu poburovania a z „nepriateľstva k socialistickému spoločenskému a štátnemu zriadeniu“. Žaloba spočívala z týchto troch bodov: z vydávania Bratislavských listov, z prípravy kladenia vencov a kvetov obetiam sovietskej okupácie z roku 1968 a z prednesenia požiadavky slobodných volieb v júni 1989 na zhromaždení v Predmieri pri Žiline (ako člen Bratislavskej päťky). V novembri 1989 sa konal súdny proces, na základe ktorého bol 23. novembra oslobodený. Prepustený bol však až po udelení amnestie od prezidenta Gustáva Husáka 25. novembra až v období prebiehajúcej nežnej revolúcie. (Približne 15 000 ľudí 22. novembra 1989 demonštrovalo pred Justičným palácom v Bratislave za jeho prepustenie). Medzi osobnosťami nežnej revolúcie však existovali aj hlasy, považujúce Čarnogurského za extrémistu.
Od 10. decembra 1989 do 6. apríla 1990 bol prvým podpredsedom federálnej vlády národného porozumenia a predsedom Legislatívnej rady vlády ČSFR od februára do augusta 1990. Neskôr bol podpredsedom vlády ČSFR (od 6. apríla 1990 do 27. júna 1990). Od 27. júna 1990 do 23. apríla 1991) na Slovensku zastával funkciu prvého podpredsedu vlády SR, predsedu Rady vlády SR pre informačnú politiku a masmédiá, predsedu Rady vlády SR pre národnosti a etnické skupiny.
V novembri 1990 bol na dvadsať dní (2. november až 22. november) poverený prechodne riadiť Ministerstvo vnútra SR. Predsedom vlády SR bol od apríla 1991 do júna 1992.
Od roku 1998 do roku 2002 (prvá Dzurindova vláda) bol ministrom spravodlivosti Slovenskej republiky.
Od roku 1990 do roku 2000 bol predsedom Kresťanskodemokratického hnutia.
Je členom Valdajského diskusného klubu.
11. októbra 2013 oznámil na tlačovej konferencii vystúpenie z KDH.
Čarnogurský kandidoval v prezidentských voľbách 2014. V prvom kole voľby získal len 12 207 hlasov (0,64 % z odovzdaných hlasov) a zo 14 kandidátov skončil na 9. mieste, teda nepostúpil do druhého kola.
Postoj k Slovenskému štátu (1939 – 1945).
Jedno z vyjadrení Jána Čarnogurského o vojnovej SR z októbra 1991: „Stretávam sa na Slovensku s množstvom ľudí, ktorí majú skôr dobré spomienky na Slovenský štát, vedia ich aj racionálne odôvodniť; a ich pocity a argumenty jednoducho nie som schopný ani z morálneho hľadiska vyvrátiť.“
Pohľad na úlohu Ruska v súčasných dejinách.
Citát z mája 2007 publikovaný v ruských médiách: 
Ján Čarnogurský sa angažuje aj v oblasti hospodárskych stykov s Ruskom. V r. 2006 zastupoval v súdnom spore Leonida Sviridova proti Mladej Fronte Dnes, ktorá o ňom uviedla, že dôvodom odmietnutia jeho novinárskej akreditácie v Česku bola Sviridova spolupráca s ruskými tajnými službami.
Angažovanie sa v spore o Kosovo.
Vyhlásenie nezávislosti Kosova považuje za porušenie medzinárodného práva. Svoje články publikoval v slovenskej i ruskej tlači.
Zúčastnil sa na manifestácii 5. apríla 2008 pred americkou ambasádou v Bratislave proti samostatnosti Kosova.
Iné.
13. marca 2019 v štvrtej časti ankety RTVS Najväčší Slovák obhajoval Andreja Hlinku.
V auguste 2019 sa ako hosť zúčastnil na letnom cvičení Slovenských brancov o čom napísal status na Facebook a článok do Hlavných správ.
Rodina.
Je synom Pavla Čarnogurského a Kristíny rod. Fašungovej, bratom niekdajšieho politika Ivana Čarnogurského, Pavla Čarnogurského ml., sinologičky Mariny Čarnogurskej a prekladateľky Oľgy Slivkovej. S manželkou Martou majú synov Jána a Petra. Čarnogurského krstným otcom bol Karol Sidor.

</doc>
<doc id="13271" url="https://sk.wikipedia.org/wiki?curid=13271" title="Primáty">
Primáty

Primáty alebo primátotvaré (staršie zriedkavo [bohemizmus]: "nechetnatce" ; lat. "Primates" alebo "Primata") sú rad cicavcov, do ktorého patria okrem iného všetky lemury, opice, ľudoopy a človek. Tento rad zahŕňa okolo 350 druhov.
Rozsah taxónu.
Primates podľa súčasnej základnej definície pozostávajú z taxónov Plesiadapiformes a Strepsirrhini a Haplorrhini (pozri nižšie Systematiku).
Variantné definície Primates sú:
Etymológia.
Názov je odvodený z lat. "primates", čo je množné číslo od "primas" („jeden z prvých, znamenitý, vznešený“).
Telo.
Ich tvar je rozmanitý: od maki veľkého ako myš až po ťažké gorily.
Primáty sú prevažne stromové cicavce, sú teda dobre prispôsobení na šplhanie. Majú päťprsté uchopovacie končatiny. Všetky primáty okrem človeka majú palec na nohe a na ruke oddelený od ostatných prstov; úplne protistojný palec na ruke majú len ľudoopice a niektoré opice Starého sveta. Pohyb zlepšuje aj fakt, že kosti predlaktia a zápästia nie sú zrastené. Niektoré druhy majú chvost fungujúci pri pohybe ako „piata končatina“.
Na rozdiel od väčšiny cicavcov majú dobre vyvinutú kľúčnu kosť, predná končatina je veľmi pohyblivá. Všetky končatiny sú „voľné“ (teda nie je umiestnená pod telom ale vedľa tela).
Väčšina primátov má ploské nechty, ktoré nahradili pazúry (niektoré druhy však majú pazúry). Nechty sa vyskytujú iba u primátov a možno ich považovať za znak charakteristický pro tento rad.
Ďalším prispôsobením na život v korunách stromov je priestorové videnie. Oči primátov smerujú vpred. Väčšina primátov vidí farebne. Farebné videnie zrejme slúži na rozpoznanie zrelého ovocia.
Tvárová časť primátov je skrátená, dôsledkom je zlý čuch. Primáty majú vynikajúcí hmat.
Primáty majú veľké, kupolovité mozgovne. U primátov došlo k veľkému rozvoju mozgu, hlavne sivej kôry mozgovej a mozočka. Hneď po delfínoch majú primáty (okrem ľudoopíc) najväčší mozog v pomere k veľkosti tela, čo je zrejme dôvodom ich vysokej inteligencie.
U opíc Starého sveta sú samce väčšie ako samice. Naproti u opíc Nového sveta sú pohlavia rovnako veľké.
Výskyt.
Vyskytujú sa v Južnej a Strednej Amerike, Afrike, na Madagaskare a v juhovýchodnej a východnej Ázii. Druh človek sa vyskytuje prakticky všade okrem Antarktídy, púští, častí pralesov a vysokých hôr. Najmä druh človek si v súčasnosti väčšinou vytvára komplexné umelé obydlia a veľké zoskupenia obydlí, vyrobené z rozličných (často ním samým umelo vyrábaných) materiálov.
Primáty (okrem človeka) žijú najmä v tropických dažďových lesoch a najmä na stromoch.
V súčasnosti žije asi 350 druhov primátov.
Správanie.
U primátov, najmä u ľudoopíc a špeciálne u druhu človek, sa stretávame aj s často veľmi zložitým správaním. Primáty, vrátane človeka, vytvárajú vysoko komplexné sociálne jednotky.
Orangutany, niektoré lemury a komby žijú samotársky, všetky ostatné primáty žijú v sociálnych skupinách. Veľa druhov žije v rodinách pozostávajúcich z niekoľkých samíc a jedného alebo viacerých samcov.
Zopár druhov (mandril, dril, dželada) vytvára obrovské skupiny niekoľko stoviek jedincov, ktoré sa pravidelne rozpadávajú na tzv. pánske podskupiny a skupiny jedného samca s háremom. Šimpanzy a pavúčiaky žijú vo veľkých komunitách po 20 – 100 jedincoch, ktoré sa delia na menšie rôzne zamerané skupinky. Niektoré druhy, najmä opice Nového sveta, žijú v monogamných pároch.
U druhu človek sa vyskytujú prakticky všetky vyššie spomenuté formy sociálnych skupín.
Ľudoopice používajú nástroje.
Potrava.
Malé primáty zvyknú konzumovať hmyz (na rastlinnú potravu majú prirýchly metabolizmus), veľké zas listy a plody (z hmyzu by nevyžili). Niektoré druhy živiace sa aj listami majú v brušnej dutine na istom mieste (napríklad v slepom čreve) baktérie rozkladajúce celulózu. Okále sú jediné primáty, ktoré sú úplne mäsožravé; niektoré druhy, napríklad šimpanz, človek, pavián sú všežravé. Najviac rastlinného materiálu skonzumujú gorily.
Rozmnožovanie.
Primáty sú placentálne cicavce, samice rodia živé mláďatá. Primáty majú nízku rozmnožovaciu schopnosť, samica často rodí len jedno mláďa, o ktoré sa veľmi dlho stará.
Systém.
Novší systém.
rad primáty v širšom zmysle/primátotvaré v širšom zmysle (Primates [sensu lato]):
Či Plesiadapiformes patria pod primáty je dlhodobo sporné - o tom pozri v článku plesiadapoidy. Ojedinele sa pod primáty zaraďujú aj letuchy a/alebo tany - pozri vyššie (Rozsah taxónu).
Thurzov systém.
Pre primáty v užšom zmysle (primátoidy) je na tejto a súvisiacich stránkach použitý prevažne systém podľa Thurzo 1998 (používaný v zásade aj napr. v Encyclopaedii Beliane). 
Treba poznamenať, že Thurzo označuje všetky vyššie taxonomické úrovne (nielen čeľade) určitými špecifickými koncovkami názvu taxónu (iní autori tak robia len pri vybraných taxonomických úrovniach). Sú to tieto (na prvom mieste sú koncovky podľa Thurzo 1998, v hranatej zátvorke sú koncovky podľa Thurzo 1985):
Ako vidno, koncovky -blížne (-bližné), -idné a -rodé používa v oboch textoch úplne odlišným spôsobom. 
Tradičný systém.
rad primáty/primátotvaré v širšom zmysle: 
V Thurzo 1985 sú namiesto plesiadapoidov uvedené dva samostatné taxóny plesiadapovce (Plesiadapiformes) a paromomyovce (Paromomyiformes; vrátane rodu Purgatorius) a tieto sú zahrnuté pod poloopice.
Pre porovnanie novšieho s tradičným systémom - ako vidno - platí, že:
Kombinované systémy.
Niektorí autori zužujú význam taxónu Prosimii (poloopice) tak, že ho robia zhodným s taxónom Strepsirhini (členitonosoblížne). Potom systém primátov v užšom zmysle vyzerá napríklad takto:
Alebo vyzerá takto :
Štvorruké a dvojruké.
Od 18. storočia do začiatku 20. storočia popri systémoch používajúcich taxón primáty (ktorý zaviedol Linnaeus, i keď uňho bol poňatý trochu širšie než dnes) existovali aj systémy, v ktorých cicavce namiesto primátov zahŕňali dva veľké taxóny: 
Neskôr ako tretia možnosť existovali aj kombinované systémy, t.j. systémy, v ktorých sa primáty (Primates) delili na podskupiny štvorruké (Quadrumana) a dvojruké (Bimana). 

</doc>
<doc id="13272" url="https://sk.wikipedia.org/wiki?curid=13272" title="Teória zložitosti">
Teória zložitosti

Teória zložitosti je časť teoretickej informatiky zaoberajúca sa množstvom požadovaných zdrojov počas výpočtu riešiaceho daný problém. Najčastejšie uvažovaným zdrojom je "čas" (koľko krokov je potrebných na vyriešenie problému) a "priestor" (koľko pamäti je potrebnej na vyriešenie problému). Príklady ďalších zdrojov sú počet paralelných procesorov a celková práca vynaložená na riešenie problému v paralelnom systéme. Teória zložitosti sa odlišuje od teórie vypočítateľnosti, ktorá skúma len či sa problém dá vyriešiť alebo nie, bez uvažovania o potrebných zdrojoch.
Prehľad.
Po založení teórie objasňujúcej, ktoré problémy sa dajú algoritmicky riešiť a ktoré nie, bolo prirodzené sa pýtať na relatívnu výpočtovú zložitosť vypočítateľných funkcií.
Na problémy sa pozeráme ako na formálne jazyky, a tak jeden "problém" je často celá množina otázok, kde každá otázka je slovo konečnej dĺžky z tohto jazyka. Napríklad, problém "FAKTORIZÁCIA" je špecifikovaný nasledovne: na vstupe je dané celé číslo zapísané v binárnom tvare, na výstupe požaduje všetky prvočíselné faktory tohto čísla. Jedna takáto otázka (teda konkrétne jedno slovo z jazyka) sa nazýva "inštancia" problému; napr. "vráť všetky prvočíselné faktory čísla 15" je jedna inštancia problému "FAKTORIZÁCIA".
Zložitosť problému väčšinou neudávame pre každú inštanciu zvlášť, ale pre celú triedu inštancií, ktoré majú rovnakú veľkosť problému, čo je väčšinou počet bitov vstupu Turingovho stroja, ktorý problém rieši. Zložitosť je takto vyjadrená ako funkcia závislá od veľkosti vstupu. Pre konkrétnu veľkosť problému nás teda môžu zaujímať viaceré "druhy" zložitostí: "zložitosť najhoršieho prípadu", čo je maximum cez všetky inštancie danej veľkosti, "zložitosť najlepšieho prípadu", teda minimum cez všetky inštancie danej veľkosti, či "priemerná zložitosť". Nie je zvykom udávať kompletný predpis zložitostnej funkcie, ale len jej asymptotický odhad.
"Časová zložitosť" problému je počet krokov, ktoré vykoná Turingov stroj pri riešení inštancie problému.
"Pamäťová zložitosť" problému je maximum z počtu použitých políčok na pracovných páskach Turingovho stroja.
Nasledujúca tabuľka udáva časové zložitosti často používaných algoritmov na triedenie:
Výpočtová zložitosť má dve základné miery:
Optimalizácia algoritmu sa týka minimalizácie jednej alebo obidvoch mier zložitosti.
Výpočtová zložitosť algoritmu priamo nesúvisí so zložitosťou samotného algoritmu z ľudského pohľadu. Algoritmus môže byť veľmi jednoduchý na pochopenie i implementáciu, napriek tomu môže byť jeho výpočtová zložitosť veľká a naopak.
Druhy výpočtovej zložitosti v závislosti od počtu vstupných prvkov n, (a,b,c sú konštanty, t je čas):
Za rýchle algoritmy sa pokladajú prvé tri druhy.
Ilustráciou zložitosti je nasledujúca tabuľka, predpokladajme, že vykonanie jednej operácie trvá jednu mikrosekundu:
Z uvedenej tabuľky vidno, že aj keby sme rýchlosť operácii zväčšili 1000x, posledný algoritmus by bol tak či tak neriešiteľný v rozumnom čase a predposledný pre väčšie n tiež.
Tú istú úlohu možno väčšinou riešiť rôznymi algoritmami s rozličnou výpočtovou zložitosťou. Napríklad triedenie sa dá jednoducho implementovať s výpočtovou zložitosťou n2, ale existujú aj algoritmy triedenia so zložitosťou n.log n. 
Rozhodovacie problémy.
Množstvo problémov, ktoré teória zložitosti skúma, je rozhodovacích. Rozhodovací problém je problém, ktorý má booleovskú odpoveď ÁNO/NIE. Napríklad, problém "JE-PRVOČÍSLO" je nasledovný: na vstupe je dané celé číslo zapísané binárne, na výstup vráť (teda rozhodni) či je prvočíslo alebo nie je. Rozhodovací problém je jazyk. Pre konkrétny problém sa tento jazyk skladá z tých inštancií problému, na ktoré je kladná odpoveď.
Rozhodovacie problémy sa uvažujú veľmi často, pretože každý problém sa dá redukovať na ekvivalentný rozhodovací problém. Napríklad, problém "MÁ-FAKTOR" je nasledujúci: na vstupe sú celé čísla "n" a "k" zapísané binárne, na výstupe požadajume odpoveď, či "n" má nejaký prvočíselný faktor menší ako "k". Je zrejmé, že keď dokážeme vyriešiť problém "MÁ-FAKTOR" s istými zdrojmi, môžeme vyriešiť celý problém "FAKTORIZÁCIA" bez zreteľného nárastu zdrojov. Stačí urobiť len binárne vyhľadávanie na "k" pokiaľ nenájdeme najmenší faktor "n". Potom vydelíme vstup týmto faktorom a pokračujeme ďalej, kým ich nenájdeme všetky.
Je potrebné si dať pozor, či skúmame jazyk kladných alebo záporných odpovedí. Ak vieme rozpoznávať jazyk kladných odpovedí (t. j. dávať odpoveď ÁNO) pre nejaký problém s istými zdrojmi, neznamená to, že vieme s takými istými zdrojmi rozpoznávať aj jazyk záporných odpovedí. Napríklad, množinu NP môžeme definovať ako množinu všetkých problémov, ktorých kladné inštancie vieme rozpoznať v nedeterministickom polynomiálnom čase. Naopak, množina Co-NP bude množina problémov, ktorých záporné inštancie vieme rozpoznať v nedeterministickom polynomiálnom čase. Dodnes nevieme, v akom vzťahu tieto triedy sú.
Dôležitý (aj keď možno trochu pesimistický) výsledok teórie zložitosti je fakt, že nech vymyslíme ľubovoľne ťažký problém (t. j. nech vyžaduje ľubovoľne veľa času a pamäti na riešenie), vždy existujú ešte ťažšie problémy. Konkrétne pre časovú zložitosť a triedu rozhodujúcich problémov v polynomiálnom čase tento výsledok hovorí veta o časovej hierarchii. Podobná veta o priestorovej hierarchii sa dá tiež sformulovať.
Často používané triedy zložitosti.
Zložitostná trieda P je množina všetkých (rozhodovacích) problémov, ktoré sa dajú riešiť na deterministickom Turingovom stroji v polynomiálnom čase. Táto trieda zodpovedá intuitívnej predstave problémov, ktoré vieme efektívne riešiť.
Zložitostná trieda NP je množina (rozhodovacích) problémov, ktoré sa dajú riešiť na nedeterministických Turingových strojoch v polynomiálnom čase. Do tejto triedy patrí väčšina z nášho pohľadu zložitých problémov, ktoré by sme veľmi radi riešili efektívne, napríklad SAT, problémy hamiltonovských ciest či problém vrcholového pokrytia.
Ďalšie triedy zložitosti.
Problém P=NP.
Triviálne platí inklúzia formula_3. Otázka, či trieda P je tá istá ako trieda NP (teda či platí rovnosť), je azda najdôležitejšia otvorená otázka informatiky v súčasnosti. Na riešenie problému je vypísaná cena 1 000 000 $.
Otázky ako táto evokujú koncepty "ťažkosti" a "úplnosti". Množina problémov "X" je ťažká pre triedu problémov "Y" ("X" je "Y"-ťažká), ak každý problém z triedy "Y" sa dá v polynomiálnom čase transformovať na problém z "X". Inými slovami, riešenie problémov v "X" je aspoň také „ťažké“, ako riešenie (všetkých) problémov z "Y". Množina "X" je úplná pre "Y" ("X" je "Y"-úplná), ak je "X" je "Y"-ťažká a navyše formula_4. Dodnes sme našli mnoho problémov, ktoré sú (samostatne) NP-úplné (teda každý z nich je NP-ťažký a patrí do NP). Dôvod, prečo ich hľadáme a ďalej študujeme je ten, že podľa tejto definície stačí nájsť efektívne riešenie (teda deterministické v polynomiálnom čase) len pre jeden z nich a tým automaticky máme efektívne riešenie pre celú triedu NP (vďaka polynomiálnej transformovateľnosti).

</doc>
<doc id="13275" url="https://sk.wikipedia.org/wiki?curid=13275" title="Brusno">
Brusno

Brusno môže byť

</doc>
<doc id="13276" url="https://sk.wikipedia.org/wiki?curid=13276" title="Hmyzožravce">
Hmyzožravce

Hmyzožravce alebo hmyzožravcotvaré alebo piskorotvaré (po latinsky "Lipotyphla", staršie "Insectivora") sú jeden z hlavných taxónov (radov či grandradov) cicavcov.
Sú považované za najstarší a najpôvodnejší rad. Rad obsahuje 370 druhov žijúcich po celom svete. Väčšinou sú drobní s dĺžkou tela do . V Európe sa nachádza 30 druhov. Na Slovensku žijú tri čeľade (10 druhov): ježovité, krtovité a piskorovité.
Príkladom hmyzožravca je jež tmavý, ktorý sa živí červami.
Anatómia.
Väčšinou sú drobní s pretiahnutou lebkou a malým mozgovým priestorom a jednoducho stavaným mozgom. Jedným z primitívnych znakov je úplný chrup zložený z veľkého počtu (26 – 48) špicatých a tvarovo podobných zúbkov. Ďalší primitívny znak je spoločné vyústenie pohlavných, vylučovacích a tráviacich ciest (kloaka). Živia sa hlavne bezstavovcami a drobnými stavovcami. Orientujú sa najmä pomocou čuchu a hmatu, niektoré majú výborný sluch. Slabší zrak pravdepodobne súvisí s prevládajúcou nočnou aktivitou.
Úplná systematika.
Poznámky:

</doc>
<doc id="13280" url="https://sk.wikipedia.org/wiki?curid=13280" title="Netopiere (rad)">
Netopiere (rad)

Netopiere (iné názvy: netopierotvaré; zriedkavo letúny [jedn. č. letún] alebo jazykovo nevhodne "letúne" [jedn. č. letúň]; zastarano "letúni"; lat. "Chiroptera") sú jeden z radov triedy cicavce.
Majú rôzne úlohy v ekosystémoch (aj pre ľudskú ekonomiku). Druhy živiace sa nektárom sú významní opeľovači, bylinožravé druhy rozširujú semená a hmyzožravé lovia značné množstvo škodcov.
Telo.
Netopiere sa vyznačujú premenou predných nôh na krídla. Vznikli – na rozdiel od vtákov – predĺžením kostí ručnej časti, najmä článkov prstov zápästia. Medzi nimi a ostatnými kosťami končatín a chvosta je patagium (pružná a jemná lietacia blana). Krídla pozostávajú z patagie a spomenutých kostí.
Keďže vedia lietať, majú podobne malé telo ako vtáky, sústredené orgány, pevnú kostru, hrebeň na prsnej kosti na oporu hrudných lietacích svalov a kompaktnú lebku. Krídla netopierov sú tenké a majú omnoho viac kostí ako krídla vtákov. Najrýchlejší netopier môže dosiahnuť rýchlosť letu až 160 km za hodinu.
Najvyvinutejšie zmysly sú hmat a sluch, ďalej čuch; oči sú spravidla zakrpatené. Ušnice sú rozlične dlhé, u niektorých druhov veľmi dlhé, napríklad u ucháča či ucháňa. Pre netopiere okrem kaloňoblížnych je charakteristická echolokácia, čiže sa v tme orientujú pomocou odrazu nimi vyslaných vysokofrekvenčných zvukov. Zvuky (tzv. kliky) vznikajú v hrtane, vysielajú sa cez nos alebo ústa a sú usmerňované alebo zameriavané nosovým listom (ak je prítomný). Ozvenu zvuku zachytia uši. Vzdialenosť predmetu určujú podľa času návratu zvuku.
Telo je pokryté srsťou; patagiá, ušnice a nosové prívesky ju nemajú a sú pokryté rozptýlenými zmyslovými brvami. Chvost je niekedy dobre vyvinutý, inokedy malý alebo chýba.
Prvý prst na predných nohách (palec) a všetkých 5 prstov na zadných nohách sú voľné, krátke a zakončené ostrými kosákovitými pazúrmi slúžiacimi pri pohybe po pevnom podklade alebo zachycovaní sa oň.
Chrup je podobný chrupu hmyzožravcov – je ostrý s vyvinutými očnými zubmi. Netiopieroblížne majú medzi hornými hryzákmi širokú medzeru.
Netopieroblížne verzus kaloňoblížne.
Podrad netopieroblížne má pomerne malé jedince s krátkou guľatou hlavou a malými očami a veľkými ušnicami. Sú hmyzožravé, zriedkavo jedia ovocie alebo cicajú krv cicavcom.
Kaloňoblížne majú naopak psovitú (teda pretiahnutú) hlavu s veľkými očami a malými ušnicami. Rozpätie krídiel je až 1,5 metra. Chvost je zakrpatený alebo chýba. Jedia ovocie. Vyskytujú sa v horách teplého pásma Afriky, Ázie a Austrálie. Nepoužívajú echolokáciu.
Správanie, strava, výskyt.
Netopiere žijú všade okrem Antarktídy a Arktídy a niekoľkých oceánskych ostrovov (na sever po hranicu stromov). Najhojnejšie sú v subtropických a tropických pásmach.
Celkovo poznáme okolo 1200 (iné zdroje 1116, 1300) recentných druhov, u nás 28 druhov (1 lietavcovité, 3 podkovárovité a 24 netopierovité) v 10 rodoch (podkovár – Rhinolophus, netopier – Myotis, večernica – Eptesicus, večernica – Vespertilio, raniak – Nyctalus, večernica – Pipistrellus, uchaňa – Barbastella, ucháč – Plecotus, večernica – Hypsugo, lietavec – Miniopterus).
Netopiere sú nočné živočíchy, deň prespia v nejakom úkryte, večer alebo v noci odtiaľ vyletujú. Lietajú potichu, pričom permanentne mávajú krídlami.
Pre ich malú veľkosť, rýchly metabolizmus a rýchle využitie energie pri lete musia jesť veľké množstvo jedla na ich veľkosť. Niektoré netopiere zjedia za deň až 120 % ich váhy. Sú to hmyzožravce, ale niektoré kaloňoblížne jedia aj plody, nektár a ryby a niektoré sa živia krvou cicavcov a vtákov (ku koristi sa opatrne priblížia, nahryznú kožný záhyb ale krv necicajú, svoju spodnú peru priblížia k rane, aby vytekajúca krv vytvorila malý most medzi ranou a spodnou perou).
Dostávajú väčšinu vody z ich potravy, ale mnoho druhov pije aj vodu z riek a jazier – letia ponad vodu a namáčajú si do nej jazyk.
Úkryty sa môžu vyskytovať kdekoľvek, aj v mestách a obciach vo vežiach a podobne a v solitérnych budovách. Veľa druhov sa ukrýva v podzemných dutinách, jaskyniach, starých štôlňach či bútľavých stromoch.
V strednej Európe netopiere vyhľadávajú teplejšie jaskyne, pivnice a podobne, kde upadajú do zimného spánku (hibernácia). Ich teplota sa veľmi zníži (vždy na teplotu úkrytu), telesné funkcie sa tým spomalia a spotrebúvajú tukové zásoby v tele. Do tepelne vhodných úkrytov sa niektoré druhy zlietajú až zo vzdialenosti vyše .
Netopiere žijú často v kolóniách (niekedy samice a samce oddelene), ktoré potom nájdeme v jaskyniach. Oddychujú tak, že visia dolu hlavou uchytené ostrými pazúrmi zadných nôh na hrbolčeky skál (niektoré druhy sa navyše zakrútia do blanitých krídel). Dôvod vytvárania takýchto kolónií nie je celkom známy, ale v kolóniách si udržujú vyššiu teplotu a okrem toho platí, že počet tepelne vhodných úkrytov je obmedzený.
Rozmnožovanie.
Slovensko.
Pária sa na jeseň alebo na jar. Ak sa pária na jeseň, spermie ostanú vo vagíne samice do jari, lebo ovulácia vzniká len na jar. To sa týka všetkých našich netopierov okrem druhu lietavec sťahovavý ("Miniopterus schreibersii"), u ktorého dochádza k oplodneniu po spárení a vývoj plodu sa zastaví (latentná gravidita). Gravidita trvá na Slovensku do júna, potom rodia jedno alebo zriedkavo dve holé mláďatá, ktoré samica spočiatku nosí na sebe a neskôr necháva v úkryte, kým hľadá potravu. Po zhruba 2 mesiacoch sa mláďatá osamostatňujú.
Systematika.
Do 20. storočia.
Početné ukážky starších systémov sú uvedené v práci Simmons (1998), dostupnej aj online: 
Konsenzus okolo roku 2010.
Stav systému na začiatku 21. storočia bol takýto (Zdroje systému: , zdroje slovenských názvov najmä:) :
Netopiere/netopierotvaré:
Poznámky: 
Na začiatku 21. storočia bolo pomerne rozšírené aj alternatívne delenie netopierov na taxóny Yinpterochiroptera (=Megachiroptera + Yinochiroptera) a Yangochiroptera (vymedzenie Yangochiroptera pozri vyššie). Toto delenie ale bolo sporné a podľa Agnarsson 2011 (pozri nižšie ) sa ukázalo, že v závislosti od výberu vzoriek a zvolenej metódy možno dospieť buď k výsledku, že je správne delenie na Megachiroptera a Microchiroptera, alebo k výsledku, že je správne delenie na Yinpterochiroptrea a Yangochiroptera. Práca Tsagkogeorga et al. 2013 naopak tvrdí, že správne je len delenie na Yinpterochiroptera a Yangochiroptera 
Agnarsson et al. 2011.
Systém len pre recentné taxóny.
Netopiere/netopierotvaré:
Pri inom výbere vzoriek a inej metóde autorom v tej istej štúdii vznikol sčasti odlišný systém, okrem iného taký, že namieste delenia na Megachiropter a Microchiroptera je delenie na Yinpterochiroptera a Yangochiroptera. K tomu pozri aj vyššie poznámku v kapitole Konsenzus okolo roku 2010.

</doc>
<doc id="13281" url="https://sk.wikipedia.org/wiki?curid=13281" title="Chobotnáče">
Chobotnáče

Chobotnáče (iné názvy: chobotnáčotvaré, chobotnatce, chobotnaté, slony, slonotvaré; lat. "Proboscidea") sú veľký taxón cicavcov.
Charakteristika.
V súčasnosti obsahuje len čeľaď slonovité, ktorá dnes zahŕňa 3 druhy: slona afrického, slona pralesného (donedávna považovaný za poddruh slona afrického) a slona ázijského. V dobe ľadovej existovalo viac druhov, medzi nimi napríklad slonovi podobný mamut, ďalej napríklad rody "Mammut", "Mastodont", "Platybelodon" či "Amebelodon".
Súčasné chobotnáče sú najväčšie žijúce suchozemské živočíchy. Sú bylinožravé. Charakterizované sú prítomnosťou dlhého chobota (vznikol predĺžením a spojením hornej pery a nosa; pozostáva z tisícov párových svalov), predĺženými zubami – klami, veľkými ušami a širokou hlavou. Výška po plece je 2 – , hmotnosť 2 – 7 ton.
Dnes žijú na púšti, savane, polopúšti a vo svetlom lese v južnej a juhovýchodnej Ázii a subsaharskej Afrike. Pralesný slon žije prevažne v dažďových lesoch.
Chobot je čuchový, hmatový, nasávací a úchytový orgán. Kly sú pri koreni duté a neprestajne rastú (u samca sú dlhšie, u samice kratšie). Nohy sú stĺpovité, konce prstov sú obalené malými nechtovitými kopytami. Na konci chvosta je strapec silných štetín. Telo je pokryté veľmi riedkou srsťou, koža je hrubá, jemne vrásčitá. Mozog je malý, ale výkonný, preto sú slony pomerne inteligentné. Veľké vejárovité uši popretkávané cievami sú v neustálom pohybe a pomáhajú pri ochladzovaní tela.
Slony obyčajne žijú v čriedach, ktoré sú dobre organizované. Samice tvoria zoskupenia tvorené vedúcou samicou, ďalšími samicami a ich mláďatami (pri obrane alebo ak je dosť potravy, spájajú sa tieto skupiny do väčších stád). Mladé samce tvoria tzv. pánske skupiny, staré samce žijú samotársky. V čase sexuálnej vnímavosti samíc sa samce dočasne pridružujú k samičím skupinám.
Slony denne zjedia až potravy, pričom značne ničia porasty. Vodu pijú, no používajú ju aj na chladenie tela a očistu.
Dožívajú sa 60 rokov, čiže po človeku sú druhými najdlhšie žijúcimi suchozemskými cicavcami.
Systém.
Chobotnáče v širšom zmysle

</doc>
<doc id="13290" url="https://sk.wikipedia.org/wiki?curid=13290" title="Sanremo">
Sanremo

Sanremo (oficiálny tvar; alebo "San Remo" – ako je to pri mnohých geografických názvoch tohto typu, obidva sú správne) je mesto s 50 000 obyvateľmi na pobreží Stredozemného mora v západnej Ligúrii na severozápade Talianska.
V Sanreme sa každoročne koná hudobný festival a automobilové pretekárske Rally preteky. Je takisto cieľom cyklistických pretekov Miláno-Sanremo svetového cyklistického pohára.
V roku 1896 tu zomrel Alfred Nobel.
Vývoj počtu obyvateľov.
"Počet obyvateľov"

</doc>
<doc id="13291" url="https://sk.wikipedia.org/wiki?curid=13291" title="Ligúria">
Ligúria

Ligúria je pobrežný región na severozápade Talianska, tretí najmenší z talianskych regiónov. Hraničí s Francúzskom na západe, Piemontom na severe a Emiliou-Romagnou a Toskánskom na východe. Leží na Ligúrskom mori, časti Tyrhénskeho mora (severné Stredozemné more).
Pás pobrežia tvorí taliansku riviéru, hlbšie vo vnútrozemí sú Ligúrske Alpy na západe a Ligúrske Apeniny na východe. Medzi významné mestá patria: hlavné mesto Janov (po taliansky: Genova), La Spezia, Imperia, Savona, San Remo, Ventimiglia (po francúzsky: Vintimille) (cieľová stanica mnohých vlakov z Francúzska), Portofino a Cinque Terre.
Ligúria je veľmi starý názov, ktorý sa datuje ešte do predrímskych čias.

</doc>
<doc id="13292" url="https://sk.wikipedia.org/wiki?curid=13292" title="Rudolf Chmel">
Rudolf Chmel

Doc. PhDr. Rudolf Chmel, DrSc. (* 11. február 1939, Plzeň, Česko-Slovensko) je slovenský politik, bývalý podpredseda vlády SR pre menšiny. V minulosti pôsobil ako literárny vedec, česko-slovenský veľvyslanec v Maďarsku, minister kultúry a poslanec Národnej rady Slovenskej republiky. Vo voľbách do NR SR v marci 2012 kandidoval na kandidátke MOST-HÍD na 4. mieste.
Prezidentka Zuzana Čaputová v júni 2021 vyznamenala Rudolfa Chmela Radom Ľudovíta Štúra I. triedy za mimoriadne zásluhy o demokraciu a jej rozvoj, ľudské práva a slobody a ich ochranu.
Život.
Rudolf Chmel je ženatý a má štyri deti.

</doc>
<doc id="13296" url="https://sk.wikipedia.org/wiki?curid=13296" title="Liguria">
Liguria



</doc>
<doc id="13298" url="https://sk.wikipedia.org/wiki?curid=13298" title="Lužická srbčina">
Lužická srbčina



</doc>
<doc id="13299" url="https://sk.wikipedia.org/wiki?curid=13299" title="Nepárnokopytníky">
Nepárnokopytníky

Nepárnokopytníky alebo nepárnokopytníkotvaré (lat. "Perissodactyla" alebo "Mesaxonia") sú rad veľkých pasúcich sa cicavcov s relatívne jednoduchými žalúdkami a veľkým stredným prstom.
Systematika.
Vnútorná systematika je pomerne sporná, nasleduje systém podľa Hooker and Dashzeveg 2004 
Perissodactyla:

</doc>
<doc id="13301" url="https://sk.wikipedia.org/wiki?curid=13301" title="Deklarácia Slovenskej národnej rady o zvrchovanosti Slovenskej republiky">
Deklarácia Slovenskej národnej rady o zvrchovanosti Slovenskej republiky

Deklarácia Slovenskej národnej rady o zvrchovanosti Slovenskej republiky je uznesenie Slovenskej národnej rady zo 17. júla 1992, v ktorom poslanci národnej rady aklamatívne požadovali samostatnosť Slovenska. Deklarácia bola súčasťou procesu rozdelenia Česko-Slovenska na dva samostatné štáty, ktorého vyvrcholením bol vznik Slovenskej republiky a Českej republiky 1. januára 1993. 

</doc>
<doc id="13306" url="https://sk.wikipedia.org/wiki?curid=13306" title="Slovenská národná rada">
Slovenská národná rada

Slovenská národná rada (skratka SNR) môže byť:

</doc>
<doc id="13311" url="https://sk.wikipedia.org/wiki?curid=13311" title="Lombardsko">
Lombardsko

Lombardsko alebo staršie Lombardia () je región na severe Talianska medzi Alpami a údolím rieky Pád. Lombardsko hraničí s regiónmi Piemont, Emilia-Romagna, Benátsko, Tridentsko-Horná Adiža a so Švajčiarskom. Hlavné mesto Lombardsko je Miláno. V Lombardsku žije jedna pätina talianskeho obyvateľstva a hlavné mesto tohto regiónu je štvrtou najväčšou konurbáciou v Európe s viac než 6,5 miliónmi obyvateľov. Súčasným guvernátorom Lombardska je Attilio Fontana.
Lombardsko je jedným z troch najbohatších regiónov v Európe, s hrubým domácim produktom na obyvateľa o 30 % vyšším než vo zvyšku Talianska. Mnoho zahraničných a národných spoločností má svoje sídlo v Miláne. Región je veľmi aktívny v športovej oblasti s veľkým počtom špičkových klubov vo futbale, rugby, ľadovom hokeji a basketbale.
História.
Región má meno podľa Lombardov (Longobardov), ktorí prišli po páde Západorímskej ríše. Po dlhé storočia existoval blízky vzťah medzi franskou, bavorskou a lombardskou nobilitou.
V 11. storočí došlo k hospodárskej expanzii v regióne, v dôsledku zlepšeného obchodu a poľnohospodárskych podmienok.
Motto Lombardie.
Motto tohto regiónu je ""Una regione per fare" ("Región k činu""). 
Provincie.
Región je rozdelený do nasledujúcich provincií, všetkých pomenovaných podľa ich hlavných miest:
Jej dvanásť provincií je rozdelených do celkového počtu 1 562 komún, zahŕňajúcich obyvateľov Milána (1 256 211) až po Morterone, pri jazere Como, s len 33 obyvateľmi (2001). Ďalšie dôležité mesto je Monza so svojím okruhom Formula 1.
Doprava.
Letiská.
V Lombardii sú štyri hlavné letiská:
Dve milánske letiská sú považované za najpreplnenejšie talianske prestupné body s viac než 30 miliónmi pasažierov ročne.

</doc>
<doc id="13317" url="https://sk.wikipedia.org/wiki?curid=13317" title="Janov (Taliansko)">
Janov (Taliansko)

Janov (, ) je metropola Ligúrie, leží v Janovskej zátoke Golfo di Genoa na pobreží Ligúrskeho mora. Veľký Janov je roztiahnutý po morskom pobreží v dĺžke . Je najdôležitejším prístavom Talianska. Žije tu asi 610 000 obyvateľov.
Dejiny.
Prvé zmienky o Janove siahajú do roku 218 pred Kr. V 10. storočí tu vznikla samostatná republika, ktorá skoro po dvestoročných vojnách v roku 1284 v melorskej námornej bitke definitívne porazila mesto Pisa. V 14. storočí bojovali Janovčania s mestským štátom Benátky o obchod s Orientom, ale v roku 1381 utrpeli pri Chioggii definitívnu porážku. Medzitým mesto stále trpelo vnútornými rozbrojmi a dostalo sa pod nadvládu cudzích kniežat. Až v roku 1528 admirál Andrea Doria znovu obnovil nezávislosť republiky, ibaže to už bola moc Janova na úpadku. V roku 1684 ostreľovala mesto flotila Ľudovíta XIV. a v roku 1746 ho na dlhé mesiace obsadili Rakúšania. V roku 1805 sa Ligúrska republika stala súčasťou napoleonskej ríše a v roku 1815 pripadla k Sardínsko-Piemontskému kráľovstvu. Medzi slávnych Janovských rodákov patrí aj taliansky národný hrdina Giuseppe Garibaldi (1807 – 1882), objaviteľ Ameriky Krištof Kolumbus (1451 – 1506), ako aj husľový virtuóz Niccolò Paganini (1782 – 1840).
Pamiatky.
Medzi najkrajšie historické pamiatky Janova patrí katedrála San Lorenzo, ktorá bola postavená v roku 1118 ako románska stĺpová bazilika. V rokoch 1307 – 1312 bola goticky prestavaná a v roku 1567 ju Galeazzo Alessi zavŕšil renesančnou kupolou. Ďalšou peknou katedrálou je San Siro ktorá bola v roku 1586 renovovaná v barokovom štýle a ktorej interiér je bohato zdobený freskami. Za zmienku stojí aj bývalý kapucínsky kostol Santissina Annuziata, postavený v rokoch 1522 – 1620, a v roku 1843 tu bola prestavaná krásna klasicistická stĺpová sieň.

</doc>
<doc id="13318" url="https://sk.wikipedia.org/wiki?curid=13318" title="Genoa">
Genoa



</doc>
<doc id="13319" url="https://sk.wikipedia.org/wiki?curid=13319" title="Genova">
Genova



</doc>
<doc id="13320" url="https://sk.wikipedia.org/wiki?curid=13320" title="Zena">
Zena



</doc>
<doc id="13321" url="https://sk.wikipedia.org/wiki?curid=13321" title="Emilia-Romagna">
Emilia-Romagna

Emilia-Romagna je administratívny región severného Talianska pozostávajúci z dvoch historických regiónov Emilia a Romagna. Vytvára zhruba trojuholník, ohraničený na východe Jadranským morom, na severe riekou Pád a na juhu Apeninským pohorím. So svojimi 4 030 000 obyvateľmi na podľa sčítania z 2003, je to najhustejšie obývaný región. Emilia-Romagna je jedným z najbohatších regiónov Talianska a jeho kuchyňa jednou z najcharakteristickejších.
Poľnohospodárstvo je najdôležitejšou ekonomickou aktivitou: obilie, zemiaky, kukurica, paradajky a cibule sú najdôležitejšie, spolu s ovocím a hroznom pre výrobu vína (z ktorých je asi najznámejšie Lambrusco). Chov dobytka a ošípaných je rovnako veľmi rozšírený.
Priemysel regiónu Emilia-Romagna je zdravý, špeciálne potravinársky priemysel a turizmus pozdĺž jadranského pobrežia.
Hlavné mesto je Bologna, historické, kultúrne a zábavné centrum národného významu. Medzi ďalšie dôležité mesta patria Parma, Piacenza, Reggio Emilia, Modena, Rimini, Ferrara, Forlì, Cesena a Ravenna. Väčšinu týchto miest založili Rimania ako zastávky pozdĺž Via Aemilia, cesty, ktorá dala pomenovanie podregiónu Emilia.
Administratívne delenie.
Región je rozdelený na 9 provincií:

</doc>
<doc id="13325" url="https://sk.wikipedia.org/wiki?curid=13325" title="Bologna">
Bologna

Bologna (slovensky "Boloňa", prídavné meno znie "bolonský"; názov pochádza z latinského "Bononia", v miestnom dialekte "Bulåggna") je hlavné mesto regiónu Emilia-Romagna v severnom Taliansku, medzi riekou Pád a Apeninami. Podľa štatistík k dňu 27. 7. 2018 malo mesto 390 198 obyvateľov a aglomerácia 1 010 389 obyvateľov.
Mesto je sídlom biskupa a jednej z najstarších univerzít v Európe. 
V roku 2000 bolo Európskym hlavným mestom kultúry a v roku 2006 ju UNESCO vyhlásilo za "città della musica" UNESCO. V roku 2010 participovalo na "Expo 2010" v Šanghaji spolu s ďalšími 45 mestami sveta.
Bologna patrí k najbohatším mestám v Taliansku, často sa umiestňuje na vrchole rebríčka miest s najlepšími podmienkami pre život: v roku 2011 bola prvá zo 107 talianskych miest.
Dejiny.
Bolognu založili Etruskovia s menom "Felsina", ale v roku 189 pred Kr. sa už pod menom "Bononia" stalo rímskou kolóniou. Cisár Henrich V. vyhlásil Bolognu za slobodné mesto, ktoré sa stalo členom Lombardského zväzu miest a zúčastnilo sa na bojoch proti Hohenstaufovcom. 
Právnická škola v Bologni, ktorá vznikla už v 5. storočí pred Kr. sa rozšírila v roku 1088 na najstaršiu univerzitu v Európe. 
V 14. storočí si šľachtické rody v ustavičných bojoch proti pápežom udržali svoju moc, až kým pápež Július II. v roku 1506 nepripojil mesto k cirkevnému štátu. V roku 1530 korunovali v Bologni Karla V., čo bola posledná korunovácia cisára na talianskej pôde. Za Napoleona Bonaparte pričlenili mesto v roku 1796 k Cisalpínskej republike a v roku 1860 k zjednotenému Taliansku.
2. augusta 1980 došlo v Bologni na hlavnej železničnej stanici k veľkému teroristickému útoku, ktorý si vyžiadal 85 mŕtvych.
Pamiatky.
Historické centrum s rozlohou 141,64 ha je druhé najväčšie v Európe. Je pozoruhodné stredovekým rozvrhnutím ulíc, vežami a budovami z neomietnutých tehál, čo jej získalo prezývku "Červená Bologna". Pôvab mesta je umocnený početnými elegantnými portikami (taliansky portici).
Významné stavby vznikli až v gotike. Viac zastúpená je renesancia a barok. Najväčším kostolom mesta je San Pietronio, zasvätený patrónovi mesta. Stavať ho začali v roku 1390 v gotickom štýle, ale okolo roku 1650, keď dokončili hlavnú sieň ktorej dĺžka je 117 metrov a šírka 48 metrov, práce zastavili. Na nedokončenej fasáde sa vyníma hlavný portál so sochami od Iacopa della Querciu. Interiér patrí k najkrajším v talianskej gotike.
Vývoj počtu obyvateľov.
"Počet obyvateľov"
Univerzita.
Univerzita bola založená v roku 1088 a je považovaná za najstaršiu svetovú univerzitu. V stredoveku bola dôležitým centrom intelektuálneho života. Medzi jej absolventov patrili napríklad Dante Alighieri, Erasmus Rotterdamský, Mikuláš Kopernik, Tomáš Becket a Francesco Petrarca. Bologna je stále dôležitým univerzitným mestom – študuje v nej takmer 100 000 študentov.
Kuchyňa.
Bologna je preslávená svojou kulinárskou tradíciou. Miestna bohatá kuchyňa sa vyznačuje jedlami z mäsa a syrov. Dôležitou súčasťou miestneho jedálnička sú, rovnako ako v ostatných mestách oblasti Emilia-Romagna, výrobky zo sušeného bravčového mäsa, najmä prosciutto (šunka) a mortadella. Miestnymi špecialitami z cestovín sú dobre známe tortellini so šunkou a tagliatelle al ragù.
Miestne špeciality tu nájdete na každom rohu a tak isto aj supermarkety/ večierky. Treba si však dávať pozor na otváracie doby reštaurácií. Priemer prevádzkovej doby je 12:30-15:00, 19:00-1:00. Taliani skrátka žijú aj v týždni a nemajú problém vypiť flašku vína na obed.

</doc>
<doc id="13328" url="https://sk.wikipedia.org/wiki?curid=13328" title="An-chuej">
An-chuej

An-chuej (安徽, pchin-jin: Ānhuī) je provincia v Čínskej ľudovej republike. Nachádza sa vo vnútrozemí východnej Číny pri dolnom toku riek Jang-c’-ťiang a Chuaj-che. Na východe hraničí s provinciami Ťiang-su a Če-ťiang, na juhu s provinciou Ťiang-si, na juhozápade s Chu-pej, na západe s Che-nan, na severe sa nalou časťou dotýka provincie Šan-tung. 
Názov „An-chuej“ sa najčastejšie odvodzuje od mien dvoch miest na juhu tejto provincie, An-čching a Chuej-čou (dnes Chuang-šan). Čínska skratka pre An-chuej je „Wan“, podľa dávneho štátu Wan, ako aj vrchu a rieky rovnakého mena. 
História.
Dnešná provincia An-chuej vznikla rozdelením vtedajšej provincie Ťiang-nan na An-chuej a Ťiang-su v roku 1666. Zatiaľ čo severná časť provincie historicky vždy inklinovala k provincii Che-nan, oblasti pozdĺž Jang-c' sú kultúrne blízke provinciám Chu-pej a Ťiang-su. Vrchy úplne na juhu sú svojráznym regiónom samy osebe.
V najstarších dobách za vlády dynastie Šang (16. až 11. storočie pred Kr.) obývali väčšinu dnešnej provincie An-chuej nečínske kmene, súhrne označované ako Tung-i. Jedno zo šangských sídelných miest "Po" (亳) sa nachádzalo v blízkosti dnešného Po-čou na severe provincie. 
V období bojujúcich štátov sa provincia An-chuej nakrátko (278 pred Kr.) stala posledným útočiskom štátu Čchu potom, čo sa vojská štátu Čchin zmocnili ich hlavného územia v dnešnej provincii Chu-pej.
Neskôr, za dynastií Čchin a Chan, patrilo územie dnešnej provincie k niekoľkým rôznym komandériam. Na sklonku chanského obdobia sa tu uzurpátor Jüan Šu nakrátko prehlásil za cisára, ale po jeho smrti roku 199 jeho dŕžava prešla pod vládu ďalšieho z mocných, ktorým bol Cchao Cchao, zakladateľ kráľovstva Wej, jedného z Troch kráľovstiev.
V nasledujúcich storočiach sa v tomto kraji uprostred rozpadnutej ríše často striedali vládcovia. Roku 383 sa na rieke Fej odohrala významná bitka, v ktorej sa juhočínskej dynastii Východný Ťin podarilo odvrátiť nápor jedného zo šestnástich severných kráľovstiev, čím sa znovuzjednotenie Číny oddialilo o dve storočia.
Za dynastií Suej a Tchang nastalo opäť obdobie relatívneho pokoja a prosperity, až v 12. storočí sa An-chuej na čas zase premenila na pohraničnú oblasť medzi ríšami Južný Sung na juhu a Ťin na severe.
Za dynastie Ming bolo jedným z dvoch oficiálnych hlavných miest Nanking, ležiaci v tesnom východnom susedstve An-chuej v dnešnej provincii Ťiang-su. Oblasť týchto dvoch provincií bola vtedy priamo spravovaná ústrednou vládou pod označením "Nan-či-li" (南直隸, „Južná priama správa“).
V polovici 17. storočia nová mandžuská dynastia Čching zrušila metropolitný status južnej oblasti (pod priamou správou ponechala iba oblasť Pekingu) a premenila ju na provinciu Ťiang-nan, ktorá bola hneď rozdelená na Ťiang-su a An-chuej.
Významnejšia administratívna zmena prišla až v roku 1946, keď bolo hlavné mesto provincie prenesené z An-čchingu do Che-fej. Na začiatku Čínskej ľudovej republiky (1949) došlo k pokusu o rozdelenie provincie na severnú a južnú časť (Wan-pej a Wan-nan), ale tieto zmeny boli rýchlo odvolané (1952).
Zemepis.
Provincia An-chuej sa skladá z niekoľkých výrazne rozdielnych častí. Sever a stred provincie predstavuje plochá krajina Veľkej čínskej nížiny, odvodňovaná riekou Chuaj. Ďalej na juh sa terén stáva kopcovitejším. Juhom provincie preteká najväčšia čínska rieka Jang-c’. Na juhozápade ohraničuje An-chuej pohorie Ta-pie a na juhovýchode malebné hory Chuang-šan (黄山, „Žlté hory“), zapísané na Zozname svetového dedičstva UNESCO. V nich sa nachádza aj najvyšší bod celej provincie, "Lotosová hora" (). V provincií An-chuej tiež leží jedna zo štvorice posvätných buddhistických hôr Ťiou-chua-šan (). Najväčším jezerom je s Čchao-chu v juhovýchodnom susedstve hlavného mesta Che-fej, jezerami je posiaty najmä juh provincie pozdĺž rieky Jang-c'. Lesy pokrývajú 12 % rozlohy provincie.
Podnebie prechádza od mierneho na severe po subtropické v južných častiach provincie. Pretože An-chuej leží nie veľmi hlboko vo vnútrozemí, stretávajú sa tu pevninské a prímorské vplyvy, čo má za následok pomerne nestále počasie. Priemerné teploty v oblasti Che-fej sa pohybujú okolo 15 °C (1 °C v januári a 27 °C v júli). Ročný úhrn zrážok je veľmi premenlivý od v nížinách na severe až po v južných horách.
Hospodárstvo.
Provincia An-chuej tradične patrí k ekonomicky najzaostalejším oblastiam Číny. V prepočte HDP na obyvateľa dosahuje iba tretinovú úroveň susedných provincií Če-ťiang a Ťiang-su. Priemyselne najrozvinutejšie sú okrem hlavného mesta Che-fej tiež Wu-chu a najmä Ma-an-šan s veľkými oceliarňami. Čierne uhlie sa ťaží pri meste Chuaj-nan a medené rudy pri Tung-lingu. Väčšina obyvateľstva sa však stále živí z poľnohospodárskej výroby. Na severe provincie sa pestuje pšenica a batáty, južne od rieky Chuaj prevláda ryža, sprevádzaná pšenicou. V horách Chuang-šan je významnou zložkou hospodárstva aj turistický ruch. Veľkou atrakciou sú napríklad starobylé obce Si-ti a Chung-cchun, od roku 2000 zapísané na zoznam svetového dedičstva UNESCO.
Zaujímavosti.
Z mesta Po-čou podľa tradície pochádzala legendárna hrdinka Chua Mu-lan.

</doc>
<doc id="13330" url="https://sk.wikipedia.org/wiki?curid=13330" title="Emilia">
Emilia



</doc>
<doc id="13331" url="https://sk.wikipedia.org/wiki?curid=13331" title="Romagna">
Romagna



</doc>
<doc id="13334" url="https://sk.wikipedia.org/wiki?curid=13334" title="Piemont">
Piemont

Piemont je región na severozápade Talianska. Má rozlohu a zhruba 4,3 milióna obyvateľov. Jeho hlavné mesto je Turín.
Piemont je obklopený z troch strán Alpami, vrátane Monviso, kde začína rieka Pád. Hraničí s Francúzskom, Švajčiarskom a talianskymi regiónmi Lombardsko, Ligúria a Valle d’Aosta.
Nížinový Piemont je úrodný poľnohospodársky región, produkujúci pšenicu, ryžu, kukuricu a hrozno. V regióne sa takisto nachádzajú priemyselné centrá, ako hlavne Turín, sídlo automobilky FIAT.
Piemont je jedným z veľkých vinárskych regiónov v Taliansku. Viac ako polovica jeho (170 000 akrov) viníc sú registrovanými DOC označeniami. Produkuje slávne vína ako Barolo a Barbaresco, rovnako ako dostupnejšie Dolcetto a Barberu.
Významnými mestami v regióne Piemont sú provinčné hlavné mestá (Alessandria, Asti, Biella, Cuneo, Novara, Vercelli, Verbania a Turín), a Moncalieri a Rivoli.

</doc>
<doc id="13336" url="https://sk.wikipedia.org/wiki?curid=13336" title="Toskánsko">
Toskánsko

Toskánsko (, ) je región v strede Talianska, hraničiaci s Laziom na juhu, Umbriou na východe, Emiliou-Romagnou a Ligúriou na severe a Tyrrhenským morom na západe. Je často považované za jednu z najkrajších častí Talianska.
Zaujímavosti.
Toskánsko bol región, v ktorom talianska renesancia priniesla svoje prvé ovocie. Jedinečná umelecká patrimónia tohto regiónu zahŕňa architektúru, maliarstvo a sochárstvo, zhromaždené v desiatkach známych múzeí ako sú Uffizi vo Florencii a ďalších nachádzajúcich sa aj v úplne malých mestách. Toskánsko je takisto známe svojím vínom (medzi najznámejšie patria Chianti, Morellino di Scansano a Brunello di Montalcino) a má 120 chránených oblastí (prírodných rezervácií).
Významnými turistickými cieľmi v Toskánsku sú Florencia, Pisa, Lucca, Maremma (v provincii Groseseto), Crete Senesi a Siena. Toskánsko v súčasnosti propaguje agroturizmus, pri ktorom návštevníci bývajú na farmách, kde sa pracuje.

</doc>
<doc id="13339" url="https://sk.wikipedia.org/wiki?curid=13339" title="Ulna">
Ulna



</doc>
<doc id="13340" url="https://sk.wikipedia.org/wiki?curid=13340" title="Radius">
Radius



</doc>
<doc id="13341" url="https://sk.wikipedia.org/wiki?curid=13341" title="Humerus">
Humerus



</doc>
<doc id="13342" url="https://sk.wikipedia.org/wiki?curid=13342" title="Os capitatum">
Os capitatum



</doc>
<doc id="13349" url="https://sk.wikipedia.org/wiki?curid=13349" title="Wiki">
Wiki

Wiki je webová stránka, ktorá umožňuje návštevníkom pridávať, odstraňovať a upravovať obsah, čo sa zakladá na myšlienke spoločného spravovania informácií na web stránkach. Prvá wiki (WikiWikiWeb) bola vyvinutá Ward Cunninghamom v polovici 90. rokov 20. storočia. Wiki poskytovala odkazy na množstvo stránok. Táto jednoduchosť v upravovaní urobila z wiki veľmi užitočný nástroj pre spoluautorstvo. Wikipédia, on-line encyklopédia, je jedna z najznámejších wiki.
Wiki, ktoré je možné voľne upravovať (ako napríklad Wikipédia), sú kritizované pre ich nespoľahlivosť jednoducho preto, že niektoré indivíduá môžu zlomyseľne vložiť nepravdivé alebo zavádzajúce informácie. Zástancovia sa spoliehajú na svoju komunitu používateľov, ktorí môžu zachytiť zlomyseľný obsah a opraviť ho. Wiki sú v podstate založené na viere v základnú slušnosť ľudí.
"Wiki" sa tiež nazýva softvér, ktorý sa používa pri tvorbe takýchto internetových stránok ("pozri Wiki softvér").
"Wiki" (písané s veľkým "W") a "WikiWikiWeb" sa používajú, keď hovoríme o Portland Pattern Repository, prvom wiki webe. Názov pochádza z havajského základu "wiki wiki", čo znamená "rýchly" alebo "veľmi rýchly". Niekedy sa používa aj označenie "wikiwiki", "WikiWiki" alebo "wiki".

</doc>
<doc id="13355" url="https://sk.wikipedia.org/wiki?curid=13355" title="Párnokopytníky">
Párnokopytníky

Párnokopytníky alebo párnokopytníkotvaré (lat. "Artiodactyla") spája do jednej vývojovej línie úprava končatín. Vychádza z funkčného uplatnenia dvoch prstov – tretieho a štvrtého, medzi ktorými prechádza os končatín. Tieto prsty majú na konci rohovité kopytá a nesú celú hmotnosť tela... U hrochov a tiav sú nechtovitého tvaru. Párnokopytníky sú prstochodci, iba ťavy a lamy našľapujú na posledné tri prstné články kryté silným, pružným mozoľom.
Rad obsahuje 10 čeľadí a asi 220 druhov (na Slovensku 3 čeľade, 10 druhov).

</doc>
<doc id="13360" url="https://sk.wikipedia.org/wiki?curid=13360" title="Veľryby (rad)">
Veľryby (rad)

Veľryby (iné názvy: [len ako rad] veľrybotvaré, [len ako rad] veľrybotvaré cicavce, kitovce; staršie "kytovce" alebo "kytovci"; , v najširšom zmysle aj: Pan-Cetacea alebo Cetaceamorpha) je veľký taxón patriaci do taxónu Cetartiodactyla (párnokopytníky (Artiodactyla) v širšom zmysle), ktorý patrí medzi cicavce. Vo väčšine systémov má Cetacea pridelenú taxonomickú úroveň buď rad alebo podrad alebo infrarad.
Taxón veľryby (Cetacea) v najbežnejšom vymedzení pozostáva z taxónov:
Kosticovce a bezkosticovce, t.j. dodnes žijúce veľryby, sa niekedy spolu označujú názvom veľryby (Cetacea) v užšom zmysle alebo Neoceti alebo Autoceta.
Najstaršie praveľryby žili na súši, neskoršie praveľryby boli obojživelné živočíchy a ostatné praveľryby a všetky recentné veľryby (Cetacea v užšom zmysle) sú čisto vodné živočíchy.
Veda, ktorá skúma taxón Cetacea, sa volá cetológia.
Etymológia.
Slovenské slovo veľryba (staršie veľryb, veľriba, veľrib) pravdepodobne vzniklo skomoleným prekladom nemeckého označenia veľryby, ktoré má dnes podobu Walfisch, ale v čase prebratia malo asi starú podobu walvisch toho istého významu. Wal (staršie aj Wall) znamená veľryba, Fisch znamená ryba (zviera veľryba sa po nemecky už od stredoveku nazýva dvoma rovnocennými slovami - buď Wal alebo Walfisch). V slovenčine (a češtine) došlo k prekladu slova Fisch (ryba) a prvá časť (Wal-) bola asi ľudovoetymologicky prispôsobená domácemu slovu veľ(ký), keďže ide o veľkú "rybu". 
"Cetus" znamená po latinsky „veľké morské zviera“, slovo pochádza z gréckeho "ketos" („morský netvor“).
Základná charakteristika.
Veľryby sú cicavce, pričom väčšina veľrýb (najmä všetky recentné veľryby) sú úplne adaptované na život vo vode. Ich telo je vretenovité, predné končatiny sú premenené na plutvy. Maličké zadné končatiny sú zakrpatené, nie sú spojené s chrbticou a sú skryté vnútri tela. Chvost má vodorovné drápky. Veľryby sú takmer bez srsti a sú obalené hrubou vrstvou tuku. 
Veľryby sú cicavce, nie ryby.
Napriek slovenskému názvu veľryby, veľryby nie sú ryby v taxonomickom zmysle, ale sú to cicavce. Pred viac než 50 miliónmi rokov žili na súši, boli pokryté srsťou, mali ušné lalôčky a chodili po štyroch.
Ako príslušníci triedy cicavcov aj veľryby majú tieto základné znaky:
Ďalším znakom odlišujúcim veľryby od ryby je tvar chvosta. Chvostová plutva ryby je vertikálna a pohybuje sa zo strany na stranu, zatiaľ čo chvostová plutva veľryby je horizontálna a pohybuje sa hore a dolu.
Adaptácia veľrýb na morský život.
Prvotní zástupcovia veľrýb resp. praveľrýb (vyhynutá čeľaď Pakicetidae) spred viac než 50 miliónov rokov boli suchozemské zvieratá, výzorom pripomínajúce dnešné vlky. Ich príslušnosť ku veľrybám bola odhalená najmä na základe modifikácií ucha a stavbe zubov. O niekoľko miliónov rokov neskôr sa vyskytovala vyhynutá čeľaď Ambulocetidae, už predstavujúca obojživelné živočíchy väčšieho vzrastu, výzorom skôr podobné krokodílom. Nešlo len o sladkovodné živočíchy, analýza zubov ambulocetidov ukázala, že slané vody im neboli cudzie. Vďaka nárastu životného priestoru a vďaka vztlaku vody už na veľryby neboli kladené žiadne prírodné obmedzenia na veľkosť. Prestali potrebovať nohy. Počas tejto doby veľryby stratili vlastnosti potrebné pre suchozemský život a získali nové schopnosti dôležité pre život v mori. Zadné končatiny sa vytratili, ich telo sa zúžilo a získalo hydrodynamický tvar, čo im umožnilo pohybovať sa vo vode omnoho elegantnejšie a efektívnejšie. Z rovnakého dôvodu zmizla väčšina ich kožuchu, čo znížilo odpor ich veľkého tela vo vode.
Ako súčasť tohto evolučného procesu sa kosti v predných končatinách spojili. Časom sa to, čo predtým bola predná končatina, premenilo v tuhú hmotu z kostí, tuku a väziva, tvoriac tak veľmi efektívne plutvy, ktoré udržujú v rovnováhe obrovité telo veľrýb. Potom, čo veľryby stratili srsť, potrebovali nejaký iný spôsob, ako ochrániť svoje telo pred chladom. Pomoc prišla vo forme tuku. Tučná vrstva medzi kožou a telom poskytuje veľrybám dostatočnú ochranu. Zároveň slúži aj ako núdzová zásoba energie. U niektorých veľrýb môže byť vrstva tuku aj hrubšia ako . Z tuku veľrýb sa vyrába vosk na sviečky.
Dýchanie.
Keďže veľryby patria medzi cicavce, potrebujú pre svoje prežitie dýchať vzduch. Preto potrebujú vyplávať na hladinu, vydýchnuť oxid uhličitý a nadýchnuť sa čerstvého vzduchu. Prirodzene, nemôžu dýchať pod vodou, takže keď sa potopia, tak svalový sťah uzavrie dýchacie otvory (nozdry), ktoré zostanú uzavreté, pokiaľ sa znovu nevynoria na hladinu. Keď nozdry otvoria, tak vyfúknu teplý vzduch.
Aby sa im to robilo ľahšie, majú veľryby nozdry na vrchole hlavy, čo im dáva možnosť rýchlejšie vydýchnuť vzduch a nadýchnuť čerstvý. Starý vzduch, zahriaty z pľúc, sa pri výdychu zráža a vyparuje sa hneď, ako sa stretne s vonkajším chladným ovzduším. Je to podobné, ako keď počas chladného dňa vydýchneme obláčik pary. Tento proces poznáme ako výtrysk. U každej veľryby je toto vydýchnutie odlišné a to buď tvarom, výškou a alebo uhlom. Skúsený veľrybár alebo pozorovateľ je schopný podľa tohto výfuku určiť na diaľku druh veľryby.
Zrak.
Malé oči majú veľryby posadené vzadu na každej strane ich obrovitej hlavy. Dôsledkom čoho je, že veľryby s ostrým „zobákom“ (napríklad delfíny) majú dobré binokulárne videnie ako dopredu tak aj dole, iné druhy s tupou hlavou (napríklad vorvaňovité) vidia na obidve strany, ale nikdy priamo pred alebo za seba. Oči pokrývajú mazľavé slzy, ktoré ich chránia pred soľou. Veľryby majú zrejme dobrý zrak a to ako nad tak aj pod hladinou.
Sluch a ekolokácia.
Podobne ako oči, aj uši veľrýb sú malé. Život v mori spôsobil stratu ušného laloka, ktorý slúži na usmerňovanie zvukového vlnenia a na zosilňovanie signálov. Pretože zvuk sa vo vode šíri rýchlejšie ako vo vzduchu, vonkajšie ucho nebolo potrebné a bolo zredukované na maličkú dierku v koži, tesne za okom. Vnútorné ucho sa ale natoľko vyvinulo, že veľryby vedia nielen počuť zvuky desiatky kilometrov vzdialené, ale dokonca dokážu určiť, z ktorého smeru zvuk vychádza.
Veľryby používajú zvuk podobne ako netopiere, vysielajú zvuk, ktorý sa odrazí od objektu a vráti sa k nim. Z toho dokážu rozpoznať veľkosť, tvar, povrchové vlastnosti a pohyb objektu, rovnako aj vzdialenosť od objektu. Táto schopnosť sa nazýva echolokácia, alebo sonar. Vďaka tejto vlastnosti sú veľryby schopné vyhľadať, prenasledovať a chytiť rýchle plávajúcu obeť v absolútnej tme. Je to taká vyvinutá vlastnosť, že pomocou nej dokážu rozlíšiť potencionálnu obeť od lode. Veľryby sú schopné v zajatí naučiť sa rozlišovať napríklad loptičky rôznych farieb, veľkostí a tvarov.
Veľryby používajú zvuky aj na komunikáciu. Či už jednoduché stonanie, pískanie, mľaskanie alebo zložité 'spievanie' vráskavca dlhoplutvého, ktoré je veľmi populárne a často ho môžeme počuť v dokumentárnych seriáloch.
Zuby, kostice a potrava.
Bezkosticovce (čiže zubaté veľryby) majú množstvo zubov, ktoré používajú na chytanie rýb, hlavonožcov a iných morských zvierat. Svoju potravu nežujú, jednoducho ju celú zhltnú. Medzi bezkosticovce patria napríklad delfíny a vorvaňovité.
Naproti tomu kosticovce (čiže bezzubé veľryby) vôbec nemajú zuby, namiesto toho im z hornej čeľuste visia rohovinové pláty ("dosky"), tzv. kostice. Tieto pláty fungujú ako velikánske filtre, ktoré oddeľujú malé živočíchy od morskej vody. Do tejto skupiny patria obrovitý vráskavec obrovský, vráskavec dlhoplutvý, veľryba grónska alebo vráskavec malý.
Systematika.
Zaradenie v systéme.
V minulosti nebolo jasné, kam veľryby v rámci cicavcov presne patria. Preto sa najčastejšie uvádzali ako samostatný rad cicavcov.
Podľa súčasných názorov patria veľryby v rámci cicavcov do taxónu (radu či nadradu) Cetartiodactyla, nazývaného aj párnokopytníky (Artiodactyla) v širšom zmysle. V rámci neho je podľa súčasného väčšinového (ale nie jediného) názoru vývojovo najbližšie príbuzným taxónom veľrýb čeľaď hrochovité (Hippopotamidae) a veľryby spolu s hrochovitými tvoria spoločný taxón Whippomorpha (=Cetancodonta).
Vnútorná systematika.
"Vysvetlivky: 1. Znak / oddeľuje úplné synonymá. 2. Znaky A, B, C... tu pomocne označujú rôzne významy toho istého názvu."
Pan-Cetacea/Cetaceamorpha/ veľryby A (Cetacea A):
V niektorých (skôr starších) systémoch sa vyskytuje taxón (podrad) praveľryby (Archaeoceti A, staršie názvy: Zeuglodontia/Zeuglodonta/Zeuglodontes/Zeugloceta), ktorý zodpovedá taxónu Cetacea B okrem taxónu Neoceti (novšie často aj okrem čeľade Kekenodontidae). Ojedinele sa v novších systémoch vyskytuje taxón Archaeoceti B ako alternatívny názov taxónu Cetacea B. Zatiaľ čo Archaeoceti A je z dnešného pohľadu parafyletický taxón, Archaeoceti B (=Cetacea B) je taxón monofyletický.

</doc>
<doc id="13361" url="https://sk.wikipedia.org/wiki?curid=13361" title="Černovská tragédia">
Černovská tragédia

Černovská tragédia (iné názvy: černovský masaker, černovská masakra, masaker/masakra v Černovej, udalosti v Černovej) je krvavý masaker, ktorý sa odohral 27. októbra 1907 ako dôsledok národnostného útlaku v Uhorsku.
V Černovej (časť Ružomberka) si obyvatelia z vlastných financií a z iniciatívy Andreja Hlinku, rodáka obce, postavili katolícky kostol. Dedinčania trvali na tom, aby kostol požehnal ich rodák. Spišský biskup Párvy rozhodol inak. Hlinka bol v tom čase suspendovaný a odsúdený pre „poburovanie proti maďarskej národnosti“. V čase udalostí v Černovej bol na prednáškovom turné na Morave. Do Černovej tak prišli dva panské koče s cieľom požehnať kostol cudzím farárom Martinom Pazúrikom. Keď dedinčania protestovali, uhorskí žandári začali do ľudí strieľať.
Táto tragédia si vyžiadala 15 mŕtvych, 12 ťažko zranených a 40 ľahko zranených. 38 dedinčanov (22 mužov a 16 žien) bolo odsúdených na 36,5 roka väzenia. Udalosti pripomína pamätník na cintoríne a tiež je na mieste tragédie pamätná tabuľa. Černová si každoročne pripomína túto udalosť.
Pozadie udalosti.
Stavba kostola prebiehala v rokoch 19051907. Obyvatelia dediny si zabezpečili financovanie sami, bez materiálnej pomoci diecézy. Celkový rozpočet stavby bol približne 80 000 korún, z čoho väčšinu zabezpečil prostredníctvom zbierok samotný Hlinka, ktorý prispel aj osobným vkladom. Neskoršie vysvätenie kostola skomplikovalo Hlinkove suspendovanie spišským biskupom Alexandrom Párvym a jeho odsúdenie svetským súdom v súvislosti s voľbami do Uhorského snemu v roku 1906.
Hlinka sa angažoval vo voľbách v apríli 1906, verejne vystupoval proti maďarizácii a kritizoval porušovanie národnostných a kultúrnych práv Slovákov. Aj keď sa nakoniec rozhodol nekandidovať, podporoval slovenského kandidáta Vavra Šrobára. Pre túto činnosť sa dostal do konfliktu so svojím nadriadeným biskupom Párvym, ktorý podporoval prebiehajúcu maďarizáciu a podieľal sa na volebných machináciách. Biskup najprv Hlinkovi jeho politické aktivity zakázal, ten ale jeho zákaz nerešpektoval. Párvymu prisľúbil poslušnosť v náboženských otázkach, súčasne ale vyhlásil, že v ostatných veciach sa bude riadiť svojimi občianskymi právami. Toto Párvy vyhodnotil ako neúctu voči biskupovi a „miešanie sa do vedenia diecézy“, Hlinku suspendoval a odobral mu farský úrad. Hlinka sa s vedomím, že neporušil cirkevné právo, obrátil na Svätú stolicu, o čom informoval aj Párvyho. Po nepravdivom obvinení zo svätokupectva ho Párvy suspendoval druhý raz a pozbavil ho aj všetkých kňazských práv a povinností. Aj v tomto prípade sa Hlinka obrátil na Svätú stolicu. Obe suspenzie viedli k zvýšeniu napätia a nárastu Hlinkovej popularity. Solidarita s Hlinkom nadobudla celoslovenské rozmery. Proti Hlinkovej suspenzii podalo písomný protest 3 054 ľudí z Ružomberka a okolia a podporilo ho aj niekoľko stoviek kňazov z územia celého dnešného Slovenska. Po nahradení Hlinku maďarizovaným Nemcom Jozefom Fisherom a jeho kaplána maďarónom Izidorom Kalocsayom začali veriaci ružomberský kostol spontánne bojkotovať. Miesto toho navštevovali bohoslužby v okolitých dedinách a hromadne bojkotovali aj skúšky na katolíckych školách.
V súčinnosti s cirkevnou vrchnosťou sa proti Hlinkovi začal pripravovať svetský súd. 25. júna 1906 bol Hlinka zatknutý políciou na základe udania, že stojí na čele tajného združenia, ktoré pomocou zbraní a výbušnín terorizuje okolie. Podobne ako v cirkevnom spore bol obvinený aj z podpaľačstva a zapálenia niekoľkých kostolov. Po polročnom pobyte vo vyšetrovacej väzbe bol postavený pred súd a odsúdený na 2 roky za poburovanie voči maďarskej národnosti. Bomby ani dynamit sa počas domových prehliadok nenašli, rovnako ako sa nepreukázalo podpaľačstvo. Počas ďalšej predvolebnej kampane ale sedela väčšina vodcov miestnych Slovákov vo väzení.
Na jeseň 1906 bol kostol dokončený. Väčšina Černovčanov spájala jeho vysviacku s Hlinkom, ktorý mal najväčšie zásluhy na inicializácii a realizácii výstavby. Ten už ale čakal na výkon svetského trestu a jeho cirkevné spory čakali na doriešenie v Svätej stolici. Černovčania videli ako možné riešenie to, že biskupa presvedčia, aby oslobodil Hlinku od suspenzií. Párvymu postupne zaslali niekoľko prosieb, v ktorých sa ho snažili postupne presvedčiť, aby sa vysviacka vôbec nekonala, aby počas posviacky Párvy a Hlinka svoj vzťah urovnali a ten mohol byť prítomný, resp. aby sa posviacka konala len po jeho návrate do úradu. Párvy odmietol a stanovil termín na 13. októbra. Na ďalšie prosby o spoločnú vysviacku už nereagoval. Po organizačnom oneskorení mal byť kostol vysvätený 27. októbra 1907. Párvy odmietol svoju osobnú účasť a zastupovanie zveril spišskému kanonikovi Antonovi Kurimskému. Vysviackou poveril slovenského dekana Martina Pazúrika z Liskovej, ktorý sa tiež angažoval v uhorských voľbách 19011906. Na rozdiel od Hlinku ale podporoval maďarských a maďarónskych politikov a postupne prijímal protislovenské a protihlinkovské postoje.
Priebeh tragédie.
Deň pred tragédiou prišla do dediny skupina žandárov, ktorá vyšetrila nočný pokus zabrániť vysviacke ukrytím zariadenia z kostola. V nedeľu 27. októbra 1907 ju doplnila ďalšia skupina pod vedením okresného strážmajstra Jána Ladiczkého. Historické pramene sa zhodujú, že niektorí z prítomných uhorských žandárov hovorili slovenským jazykom, čo bolo prirodzené vzhľadom na miesto ich pôsobenia.
Vo vyhrotenej atmosfére sa približne sto dedinčanov zhromaždilo na ceste mimo obce, kde chceli zastaviť a odhovoriť prichádzajúcich kňazov. Na príkaz Ladiczkého sa táto skupina vrátila do dediny, kde sa v zúženom priestore pri vstupe do obce spojila s ďalšou skupinou. Celková veľkosť davu dosiahla pravdepodobne 300400 ľudí. Posledný pokus zabrániť tragédii urobili dvaja dedinčania, ktorí sa snažili presvedčiť miestneho učiteľa, aby im napísal list, aby kňazi neprišli, ktorý by jeden z nich zaniesol na faru. Okolo desiatej prišli do dediny dva (podľa jedného očitého svedka tri) koče. V prvom kočiari sedel podslúžny Zoltán Pereszlényi, ktorý tam podľa svojej neskoršej výpovede prišiel upokojiť situáciu, na čo však nebol dostatočne jazykovo vybavený. Sprevádzali ho hajdúch Jozef Veverica a po ceste náhodne pribraný zverolekár Ján Buzy. V druhom koči sedel likavský dekan Martin Pazúrik, ružomberský administrátor Jozef Fischer, ružinovský katechéta Izidor Kalocsay, ludrovský administrátor František Hanzélyi a ďalšie osoby.
Pri vstupe do dediny kone narazili na dav, spätili sa a zastali, pričom kočiš šľahal bičom do koní a okolostojacich dedinčanov. Žandári sa pomocou bajonetov snažili uvoľniť priestor okolo koča a umožniť jeho priechod do dediny. Koče sa dostali do úplného obkľúčenia, ale Pereszlényi ďalej po maďarsky prikazoval kočišovi ísť dopredu. Vyplašené kone sa začali spínať, na čo ich niekoľko dedinčanov chytilo za uzdy a oje. Jedného z nich Veverica zrazil úderom do hlavy na zem, následne vyleteli ku kočom prvé kamene. Strážmajster Ladiczský vydal v maďarčine pokyn na streľbu (maďarsky „Lőni!“), ktorá sa opakovala. Takmer všetky výstrely smerovali na hruď, resp. do chrbta. Koče v panike z miesta tragédie ušli, vrátane kňazov.
Po zásahu žandári bajonetmi odháňali ľudí, ktorí sa snažili zasiahnutých odniesť. Spolu zomrelo 15 ľudí a niekoľko desiatok ďalších bolo zranených. 9 obetí zomrelo ihneď, 4 nasledujúci deň a 2 v nemocnici po operácii v Budapešti. Pohreb Jozefa Fullu na cintoríne v Rákoskeresztúri sa napriek obštrukciám uhorských úradov zmenil na mohutnú slovenskú demonštráciu. Pohrebu sa okrem Slovákov zúčastnili aj členovia českých spolkov. V Černovej nasledovala séria zatýkaní. Celá dedina bola obsadená vojskom, ktoré sa úplne stiahlo až po novom roku. 30. októbra sa pod dohľadom žandárov a vojska konal pohreb, ktorému predchádzala pitva obetí vykonaná znevažujúcim spôsobom.
K príbehu patrí, že za hlavného vinníka tragédie národovecká verejná mienka dlho považovala dekana Pazúrika, ktorý, hoci sľúbil, že sa požehnania nezúčastní, svoj sľub nedodržal. Po roku 1918 bol Hlinkom rehabilitovaný a stal sa jedným z jeho blízkych spolupracovníkov.
Ohlas.
Už 29. októbra vystúpil s protestom v ríšskom sneme vo Viedni český poslanec František Modráček.  30. októbra vystúpil v uhorskom sneme Milan Hodža, ktorý opísal udalosti, ktoré tragédii predchádzali, ako aj jej priebeh. Počas búrlivej schôdze, ktorá musela byť opakovane prerušená, bol obvinený z klamstva a podnecovania nepokojov. Po nedokončenom prejave sa obmedzil na interpeláciu ministra vnútra Júliusa Andrášiho. Ten v rozpore so známymi faktami poprel, že by kňazi prišli vysvätiť kostol. Podľa jeho tvrdení išli iba upokojiť situáciu a tragédiu zapríčinili agresívni dedinčania. Termín vysviacky bol pritom verejne oznámený v ďalších kostoloch, na čo ho Hodža upozornil.
V rovnaký deň sa Slovákov opätovne zastali Česi. V ríšskom sneme vystúpil budúci česko-slovenský prezident Tomáš Garrigue Masaryk a P. Záhradník. Slovákov podporili aj slovinskí poslanci, ktorí spoločne s českými predložili oficiálnu interpeláciu predsedovi vlády Maxovi Wladimirovi von Beckovi. Ten upozornil na suverenitu Uhorska, nemožnosť zasiahnuť a odmietol aj odsudzujúcu rezolúciu, ktorú poslanci prijali.
Hlinku zastihla správa o tragédii na jeho prednáškovom turné po Čechách a Morave. Aj keď ho správa zdesila a bol najprv rozhodnutý vrátiť sa domov, na radu svojich priateľov v prednáškach pokračoval. Turné sa zmenilo na triumfálnu cestu, ktorá patrila k vrcholným momentom jeho politickej kariéry. Ešte v deň tragédie absolvoval naplánovanú prednášku v Hodoníne. 31. októbra uviedol jeho prednášku pred preplnenou sálou v Brne predseda Národnej rady českej Václav Šílený. Ďalšiu prednášku (opäť pred preplnenou sálou) mal 2. novembra v Prahe, kde ju uviedol budúci predseda Českoslovanskej jednoty František Táborský. Prednáška vyvolala veľký ohlas. Na druhý deň Hlinku uvítal a podporil pražský primátor. Ďalší pobyt využil na stretnutie so zástupcami politiky, kultúry a cirkví. Postupne absolvoval prednášky v ďalších mestách. 16. novembra sa vrátil do Prahy, kde českí kňazi prijali rezolúciu proti zneužívaniu cirkvi na národnostný útlak Slovákov.  V Čechách a na Morave udalosti vyvolali vlnu rozhorčenia a solidarity. Na podporu pozostalých sa organizovali zbierky, českí novinári písali kritické články o uhorskej národnostnej politike a organizovali sa kultúrne podujatia, kde sa prezentovala slovenská kultúra. Otvorená česká podpora pobúrila maďarskú vládnu a provládnu tlač.
19. novembra Hlinka prišiel do Viedne, kde sa v ríšskom parlamente stretol s českými ministrami a poslancami. Osobne ho privítal a prejavil mu účasť predseda poslaneckej snemovne Richard Weisskirchner. Po ďalšej Hlinkovej prednáške, ktorej sa zúčastnili českí poslanci, a po ich viacerých ostrých protimaďarských prejavoch sa uhorská štátna moc rozhodla Hlinkovi zabrániť v ďalšej agitácii a urýchlila jeho nástup na výkon trestu. 30. novembra 1907 nastúpil do väzenia v Segedíne. Protesty českých poslancov a akcie solidarity pokračovali aj po jeho uväznení. Aféra posilnila česko-slovenskú vzájomnosť a pod jej vplyvom sa stali pravidelnými predtým sporadické stretnutia Čechov a Slovákov v Luhačoviciach, kde sa zaoberali vzájomnou spoluprácou.
Tragédia bola jednou z najkrvavejších udalostí posledných rokov Rakúsko-Uhorska a vyvolala veľké protesty v európskej dobovej tlači. Popri slovenských denníkoch vystúpil s kritikou maďarizačnej politiky celouhorský sociálno-demokratický denník Népszava, ktorý bol za to následne, rovnako ako viaceré slovenské denníky, opakovane odsúdený. Na slovenské Ľudové noviny (pôvodne Katolícke noviny) bola dokonca pre ich proticirkevné výpady uvalená cirkevná kliatba. Tragédiu využili na tlačovú ofenzívu za slovenskú myšlienku americkí Slováci. Medzi významné zahraničné osobnosti, ktoré protestovali, patrili napr. švajčiarsky spisovateľ Viliam Ritter, britskí novinári a historici Robert William Seton-Watson a Wickham Steed alebo nórsky spisovateľ a nositeľ Nobelovej ceny Bjørnstjerne Bjørnson. V tlači sa objavil aj údajný článok Leva Nikolajeviča Tolstého, ktorý autorstvo poprel, ale vyjadril úctu k Bjørnsonovej práci.
Bjørnson kritizoval národnostný útlak Slovákov už pred tragédiou a publikoval informácie o pomeroch v Uhorsku. Pred medzinárodným kongresom mierového hnutia v Mníchove v septembri 1907 vyjadril kritiku k niektorým účastníkom, najmä vo vzťahu k maďarizačnému zákonu Lex Apponyi. Na stránkach tlače viedol polemiku s uhorským ministrom školstva Albertom Apponyim, ktorý tvrdil, že hrubé porušovanie práv Slovákov existuje iba v Bjørnsonovej fantázii. Po tragédii zverejnil informácie o pomeroch v Uhorsku v renomovaných francúzskych, nemeckých, talianskych, rakúskych a nórskych časopisoch. Na protest odmietol účasť v predsedníctve kongresu, ktorého členom mal byť aj Apponyi. Tragédia v zahraničí zviditeľnila Slovákov, obrátila pozornosť svetovej verejnosti na uhorskú národnostnú politiku a narušila obraz Uhorska ako liberálnej krajiny a „ostrova slobody“.
Proces.
V marci 1908 uhorské úrady spustili vykonštruovaný monsterproces proti Černovčanom. Procesu predchádzal výrok vojenského súdu, ktorý napriek rozporom vo výpovediach žandárov potvrdil oprávnenosť použitia zbrane, a to ešte predtým, než sa preskúmali všetky okolnosti prípadu. Obvinených bolo spolu 59 ľudí – 55 bolo obvinených z násilných trestných činov, pričom 4 z nich a ďalší 4 boli obvinení z krádeže (pokus prekaziť vysviacku ukrytím vybavenia kostola). Obžaloba, napriek počtu mŕtvych a zranených, pripustila iba 24 výstrelov. Udalosti prezentovala ako vopred pripravenú a zinscenovanú vzburu, kde dedinčania žandárov provokovali a tragédii predchádzala streľba z oblokov a hustý dážď kameňov. Protislovenská tlač publikovala výmysly o vyzbrojení Černovčanov vidlami a sekerami, dokonca o hromadnom nákupe pištolí pred tragédiou. V priebehu procesu sa tieto tvrdenia nepotvrdili. Inkriminované zbrane sa nenašli, dekan Pazúrik údajný zásah kameňom do klobúka ani nezaregistroval a okrem neho potvrdil zásah iba jeden zo žandárov a jeden z kantorov. Súd niesol znaky politicky motivovaného procesu a voči obžalovaným, ako aj k informovaniu verejnosti sa postupovalo značne tendenčne. Súd si nakoniec nenechal ani predložiť výsledky pitvy obetí, ktorá vyvracala tvrdenia o oprávnenej sebaobrane. 40 z obžalovaných odsúdili na žalár v trvaní od 6 do 18 mesiacov, rôzne peňažné pokuty a zhabanie majetku. Horemenovaný slúžny Pereszlényi bol aj hlavným spravodajcom vtedajšej maďarskej tlače z procesu po masakri. Oprávnenosť rozsudku sa neskôr prerokovávala na vyšších súdnych inštanciách v Bratislave, kde došlo v 13 prípadoch k zníženiu trestu o štvrtinu, a bez zmien v Budapešti. Na žiadosť Párvyho udelil cisár František Jozef I. milosť odsúdeným s trestami nižšími ako 4 mesiace.
Na procese, ktorý bol do veľkej miery uhorskou vládou spolitizovaný a do súdnej siene neboli pripustení slovenskí a zahraniční novinári, sa zúčastnil ako mladý novinár Vladimír Hurban, syn známeho slovenského spisovateľa Svetozára Hurbana Vajanského. Vladimír Hurban sedel v obecenstve a slovenskú verejnosť informoval z prvej ruky na stránkach Národných novín. Vladimír Hurban neskôr pôsobil ako diplomat v službách Československa a v rokoch 19431946 ako veľvyslanec ČSR v Spojených štátoch amerických.
Hlinkova rehabilitácia.
Po odpykaní trestu požiadal Hlinka biskupa Párvyho o odpustenie a aj v dôsledku pápežovej intervencie mu bolo odpustené (pamätné pobozkanie biskupovej pravice), na znak čoho mohol v roku 1910 požehnať kostol vo svojom rodisku.
Táto tragédia prispela k tomu, že po príkaze pápeža Pia X. boli maďarské úrady nútené Andreja Hlinku rehabilitovať. Andrej Hlinka v roku 1910 na sviatok Petra a Pavla nakoniec požehnal kostol v rodnej dedine.
Externé odkazy.
[[Kategória:Masakre na Slovensku]]
[[Kategória:Dejiny Slovenska]]
[[Kategória:Dejiny Rakúsko-Uhorska]]
[[Kategória:Maďarsko-slovenské vzťahy]]
[[Kategória:Černová]]

</doc>
<doc id="13381" url="https://sk.wikipedia.org/wiki?curid=13381" title="Schizofrénia">
Schizofrénia

Schizofrénia je psychiatrická diagnóza označujúca často chronickú duševnú chorobu, rôzne ovplyvňujúcu správanie, myslenie a emócie. Pojem schizofrénia pochádza z gréckych slov "σχίζω" ("schizó") = rozdeliť a "φρενός" ("phrenos") = myseľ a v preklade znamená rozdelená myseľ. Stav schizofrénie je sporný, hlavne kvôli nedostatku objektívnych kritérií pre diagnózu a následnú náročnosť dostatočného výskumu nedostatočne definovaného stavu. Výskum však naznačuje, že dôležitými prispievajúcimi faktormi sú genetické aj spoločenské vplyvy. Zvyčajne, ale obvykle nesprávne, sa predpokladá, že schizofrénia zahrňuje 'rozdvojenú osobnosť'.
Prehľad.
U pacienta so schizofréniou dochádza k rozštiepeniu mysle a celkovému úpadku osobnosti. Pacient je vzťahovačný, neustále prenasledovaný bludmi a myšlienkami, rozpráva si sám pre seba, vytvára umelý svet. Často v hlave počuje 'hlasy' (niekedy mu pomáhajú, niekedy prikazujú robiť veci, ktoré pacient robiť nechce). Je veľmi komplikované si len predstaviť čo človek postihnutý touto chorobou prežíva. K paranoidným vplyvom sa pridružujú poruchy pohybu (schizofrenik je schopný celé hodiny vydržať v neprirodzenej polohe) a vnímania. Otupenosť citov, inokedy extrémnu precitlivenosť sprevádza vytvaranie si neologizmov a nezmyselných súvislostí. Schizofrenik je veľmi plachý a neprestajne stráca spoločenskú istotu a svoje miesto v spoločnosti. Emócie sú vystupňované a nezodpovedajú situáciám, ktoré život prináša. Schizofrénia má veľa podôb, sú ľahšie prípady aj veľmi závažné. Sluchové a vizuálne halucinácie sú tiež sprievodnými javmi choroby. Nie je vymedzená presná doba prejavu choroby, avšak najčastejšie k schizofrénii dochádza medzi 16. - 25. rokom života (je možný prejav už vo včasnom detstve). Schizofrénia môže vážne poškodzovať mozog, ale taktiež môže naraz odoznieť bez porúch kognitívnych a intelektových funkcií. Dedičnosť hrá veľkú úlohu pri vzniku choroby.
História.
Schizofrénia sa ako pojem objavil v odbornej literatúre v roku 1911, kedy vyšla monografia „Dementia preacox oder die Gruppe der Schizophrenien“ švajčiarskeho profesora a riaditeľa liečebne v Bughölzli Eugena Bleulera. Pojem "predčasná demencia" sa spojuje s menom nemeckého profesora na klinike v Heidelbergu a neskôr v Mníchove Emila Kraepelina, ktorý ho použil vo svojej učebnici v roku 1899. Označoval ním ochorenie, ktoré viedlo k „duševnej slabosti“. Jeho "Dementia praecox" zahŕňala tri varianty ochorenia: katatónne, hebefrenné a paranoidné.
Diagnóza a klinické príznaky a prejavy.
Klinická diagnóza schizofrénie sa opiera o dôkladné odobranie anamnézy a vyšetrenie duševného stavu pacienta. Vyšetrením lekár zbiera údaje o tom, čo pacient prežíva, ako sa správa a tieto dopĺňa svojím vlastným pozorovaním. V súčasnosti neexistuje žiadny jednoznačne špecifický príznak schizofrénie. Diagnóza sa tak stanovuje hodnotením závažnosti jednotlivých príznakov a podľa ich kontextu. Pri tomto rozhodovaní, ktoré nie je ľahké, pomáha psychiatrovi životná skúsenosť a „zdravý rozum“. Medzinárodná klasifikácia chorôb (MKCH-10) obsahuje diagnostické vodidlá, ktoré stanovujú pravidlá pre hodnotenie prítomnosti či neprítomnosti týchto príznakov.
Príznaky choroby sú v rôznych fázach ochorenia rôzne. Aspoň u časti chorých sa objavujú pred začiatkom choroby príznaky, ktoré svedčia o väčšej náchylnosti. Tieto príznaky môžu viesť k zhoršenej adaptácii a k manifestácii problémového správania, vrátane sklonu k rozvoju závislosti na návykových látkach alebo prepadnutiu rôznym sektárskym skupinám.
Kritériá pre stanovenie schizofrénie podľa Svetovej zdravotníckej organizácie sú uverejnené v Medzinárodnej klasifikácii chorôb (MKCH). Posledná revízia je MKCH 10 .
Diagnostické vodidlá (MKCH-10) pre schizofréniu.
Príznaky, ktoré sú dôležité pre ochorenie a vyskytujú sa často spoločne sú v MKCH-10 triedené do nasledujúcich skupín:
a. Počutie vlastných myšlienok (myšlienkové ozveny), pocity vkladania alebo odnímania myšlienok, vysielanie myšlienok.
b. Bludy kontrolovanosti, ovplyvňovania alebo pocity pasivity.
c. Halucinačné hlasy kritizujúce pacienta alebo diskutujúce o ňom v tretej osobe.
d. Trvalé bludy iného druhu, ktoré sú v danej kultúre neprijateľné, ako napr. náboženská alebo politická identita, nadľudské sily alebo schopnosti (schopnosť ovplyvňovať počasie, schopnosť spojenia s cudzincami z iného sveta).
Z týchto skupín by pre diagnózu schizofrénie mal byť prítomný aspoň jeden nepochybný a jasný príznak alebo dva príznaky, ktorých prítomnosť je menej zreteľná.
e. Pretrvávajúce halucinácie v akejkoľvek forme, keď sú sprevádzané prchavými alebo neúplne formulovanými bludmi bez jasného afektívneho obsahu alebo pretrvávajúcimi ovládavými predstavami alebo keď sa vyskytujú denne po niekoľko týždňov alebo mesiacov.
f. Zárazy alebo vkladanie iného obsahu do toku myšlienok a z týchto javov vyplývajúca inkoherencia alebo nepriliehavosť v reči alebo neologizmy.
g. Katatonné jednanie, ako napr. vzrušenosť, zotrvávanie v nastavených pozíciach, flexibilitas cerea, negativizmus, mutizmus a stupor.
h. „Negatívne“ príznaky, ako napr. výrazná apatia, ochudobnenie reči a oploštenie alebo neprimerané emočné reakcie (tie obvykle vyúsťujú do sociálneho stiahnutia a zníženia sociálnej aktivity).
i. Výrazné a nápadné kvalitatívne zmeny v správaní, ako je strata vzťahov k okoliu a sociálne stiahnutie.
Prítomnosť príznakov aspoň z dvoch skupín (pod písmenami e. - h.) slúži ako diagnostické vodidlo pre schizofréniu.
Príznaky by mali trvať aspoň jeden mesiac alebo dlhšie. Prodromálne príznaky môžu trvať dlhšie ako jeden mesiac a o týždne alebo mesiace predchádzajú príznaky uvedené ako charakteristické v MKCH-10.
Schizofrénne príznaky nemajú byť spojené so silno vyjadrenou depresívnou alebo manickou symptomatikou a tiež časovo nemajú predchádzať príznakom mánie alebo depresie.
Príznaky by nemali byť spojené s iným organickým ochorením mozgu, intoxikáciou alebo odvykacím stavom po odstránení návykovej látky.
Etiológia.
Neurobiologické vplyvy.
Predpokladá sa, že procesy v skorom neurologickom vývoji sú dôležité, obzvlášť počas tehotenstva. Napríklad ženy, ktoré boli tehotné počas holandského hladomoru v 1944, keď mnoho ľudí bolo blízko vyhladovania, mali väčšiu šancu porodiť dieťa, u ktorého sa neskôr vyvinie schizofrénia. Podobne aj štúdia s fínskymi matkami, ktoré sa dozvedeli počas ich tehotenstva, že ich manželia boli zabití v zimnej vojne v 1939-1940 (známa aj pod menami Sovietsko-Fínska alebo Fínsko-Ruská vojna) ukázala, že u ich detí bola pravdepodobnosť výskytu schizofrénie oveľa vyššia v porovnaní s deťmi, ktorých matky sa dozvedeli o smrti ich manžela až po ich tehotenstve naznačuje, že dokonca psychologická trauma tehotnej matky môže mať následky na dieťa.
Posledné výskumy a praktické výsledky poukazujú na to, že príčinou schizofrénie môžu byť aj toxické kovy a parazity, nachádzajúce sa v mozgu. Je viacej prípadov vyliečenia z tejto choroby práve odstránením týchto patogénov. Toxický kov ako ortuť sa môže dostať do vývojového štádia človeka ešte v prenatálnom štádiu z matky na dieťa. K tomu postačuje výmena amalgámovej zubnej výplne počas tehotnosti, alebo nedostatočná schopnosť matky odbúravať denný príjem ortuti z potravín, životného prostredia a amalgámových výplní. Parazity v mozgu tak isto ovplyvňujú činnosť mozgu v oblasti kognitívnych funkcií a zmeny vnímania, ktoré sa v konečnom dôsledku symptomaticky prejavujú ako schizofrénia. Jeden z podozrivých parazitov je "Toxoplasma gondii".
V inom výskume sa poukazuje na nedostatok myelínu u schizofrenikov. Podávanie omega 3 (EPA a DHA) prináša dobré výsledky.
Niektorí vedci podporujú teóriu, že vplyvy prostredia počas detstva tiež ovplyvňujú neurobiologické rizikové faktory a ovplyvňujú pravdepodobnosť neskoršieho vývinu schizofrénie. Neurologický vývoj detí je považovaný za citlivý k črtám nefunkčných sociálnych podmienok ako je násilie, nedostatok tepla v osobných vzťahoch a nepriateľskosť. Tieto všetky sa považujú za rizikové faktory pre neskorší vývin schizofrénie. Predpokladá sa, že vplyvy prostredia, priaznivé alebo nepriaznivé, sa vzájomne ovplyvňujú s genetikou a procesmi neurologického vývoja s dôsledkami pre dlhodobú činnosť mozgu. Predpokladá sa, že to ovplyvňuje náchylnosť k psychóze neskôr, obzvlášť v dospelosti.
V dospelosti sa zvláštny dôraz kladie na funkčnosť (alebo zlyhanie) dopamínu v mezolimbickej dráhe v mozgu. Táto teória, známa ako dopamínová hypotéza schizofrénie bola následkom náhodného zistenia, že skupina liekov, ktorá bráni funkciu dopamínu známa ako fenotiazíny, zmierňuje psychotické symptómy. Tieto lieky boli ďalej vylepšované a dnes sa antipsychotická liečba bežne používa ako prvoradá.
Predpokladá sa, že táto teória je príliš zjednodušujúca ako úplne vysvetlenie. Čiastočne preto, lebo nová antipsychotická liečba je rovnako účinná ako staršia liečba, hoci takisto pôsobí na fungovanie serotonínu a o trochu menej bráni funkciu dopamínu. Psychiater David Healy takisto argumentoval, že farmaceutické podniky podporovali niektoré zjednodušujúce teórie o duševných chorobách, aby presadili predaj svojich biologických liečiv.
Mnoho posledných výskumov sa zameriavalo na rozdiely v štruktúre alebo funkcii určitých centier mozgu u ľudí s diagnostikovanou schizofréniou.
U ľudí, u ktorých sa negatívne symptómy schizofrénie najviac prejavujú prichádzajú skoré znaky v zmene nervovej štruktúry – vo zväčšení komorového systému. Toto zistenie sa však nepreukázalo ako obzvlášť spoľahlivé na úrovni jednotlivých pacientov kvôli značným rozdielom medzi pacientmi.
Posledné štúdie preukázali veľké množstvo rozdielov v štruktúre mozgu pri porovnaní pacientov s a bez schizofrénie. Avšak tak ako aj predchádzajúce štúdie, aj tu sa rozdiely spoľahlivo odhalia iba pri porovnaní skupín a predpovedať schizofréniu z porovnania zmien u jednotlivých pacientov je nepravdepodobné.
Štúdie používajúce neuropsychologické testy a technológie skenovania mozgu na skúmanie funkčných rozdielov mozgovej aktivity (napr. magnetickou rezonanciou, alebo pozitrónovým emisným tomografom) ukázali, že zmeny sa najčastejšie vyskytujú v predných lalokoch, hippocampuse, a spánkových lalokoch. Tieto zmeny sú silno spojené s neurokognitívnymi deficitmi, ktoré často sprevádzajú schizofréniu, obzvlášť v oblastiach pamäte, pozornosti, riešenia problémov, riadiacich funkcií a sociálneho vnímania.
Incidencia a prevalencia.
Schizofrénia sa vyskytuje približne u 1 % populácie na celom svete. Medzi častosťou výskytu v jednotlivých krajinách neboli pozorované významné rozdiely, dá sa povedať, že výskyt tohto ochorenia v rôznych kultúrach a rasách je konštantný" (Hahlveg, Dose 200). Kolibáš, Kořínková (1998) sa zmieňujú o výraznejších odchýlkach v prevalencii ochorenia, ktoré sa našli v relatívne malých, uzavretých spoločenstvách (v polárnej oblasti Švédska a u pôvodných obyvateľov na Tajvane). Postihnutí sú rovnako ženy aj muži. Rozdiel je len v nástupe ochorenia u mužov (20 – 25 rokov) a u žien (25 – 30 rokov) veku. Popisuje sa aj neskorý začiatok okolo 45 roku, ale je to výnimočné a vtedy sa diagnostikuje ako parafrénia. Skorý začiatok sa vyskytuje častejšie ako neskorý. Za skorý začiatok sa považuje nástup ochorenia okolo 15 rokov.
Liečba.
Pozri aj: Neuroleptikum, Antidepresívum, Psychoterapia
Psychofarmakoterapia.
Psychofarmaká, teda lieky, ktorých primárnou úlohou je docieliť zmenu psychického stavu človeka, boli objavené v druhej polovici 20. storočia. Spôsobili revolúciu v liečbe duševne chorých ľudí vrátane tých, ktorí trpeli alebo trpia schizofréniou. Ďalší vývoj v neuropsychiatrii odhalil pravidlo, že čím lepšie neurobiológovia a psychiatri chápu, čo symptómy schizofrénie spôsobuje, objavujú sa stále nové a účinnejšie formy liečby a lieky (psychofarmaká).
Základom farmakoterapeutického pôsobenia na schizofrenických pacientov sú tzv. antipsychotiká (= neuroleptiká). Antipsychotiká pôsobia – ako naznačuje názov – proti psychotickým príznakom, pričom mechanizmus účinku súčasných atypických neuroleptík zmierňuje aj negatívne (mínusové) a kognitívne symptómy schizofrénie – pôsobia na psychickú integráciu v mozgovej kôre. Vzhľadom na výrazný podiel psychofarmák na pacifikácii symptómov došlo k zásadnému pretvoreniu psychiatrických zariadení a vytvorili sa optimálne podmienky pre ambulantné liečenie týchto pacientov. Antipsychotiká vo všeobecnosti majú odstraňovať halucinácie a poruchy vedomia (vrátane vnucujúcich sa komandujúcich myšlienok, direktívnych hlasov, pocitov prenosu a vysielania myšlienok) a postupne rozbiť pomerne hustú a komplikovanú sieť bludných (deluzórnych) konštrukcií. Výsledkom má byť systematická výpomoc pacientovi pri získavaní náhľadu na svoje psychotické prežívanie (čiže aby si uvedomil neskutočnosť svojho prežívania). Zároveň sú antipsychotiká opatrením aj proti návratu psychózy, preto je ich nutné užívať dlhodobo.
Keďže popri schizofrénii býva pomerne často vyjadrený aj depresívny syndróm v komorbidite s anxiozitou, používajú sa v rámci psychofarmakoterapeutickej starostlivosti aj antidepresíva či anxiolytiká. Antidepresíva sú chemické látky, ktoré najčastejšie inhibujú vychytávanie katecholamínov a sérotonínu zo synaptickej štrbiny v limbicko-hypotalamickom systéme mozgu. Ovplyvňujú aj metabolizmus noradrenalínu a jeho štrukturálnych zmien, čo má výsledne za cieľ odstrániť pesimistický vhľad na realitu, umožniť pacientovi náhľad na svoje depresívne prežívanie a odstraňujú, či aspoň zmierňujú anxietu (úzkosť).
Je veľmi dôležité, aby schizofrenický pacient dodržiaval dávkovanie liekov tak, ako mu ordinuje lekár. Najčastejšími dôvodmi vynechávania dávok sú nežiaduce účinky antipsychotík a antidepresív, prípadná návykovosť anxiolytík a dojem nedostatočnej pomoci. Preto sa rysuje v tejto súvislosti ako podstatná práve rovina vzťahu psychiatra a pacienta, kde tento vzťah musí byť otvorený, úprimný a musí poskytovať dôveryplné prostredie. Pokiaľ je takéto prostredie vytvorené, pacient sa môže v úplnej miere zverovať lekárovi o nežiaducich účinkoch liekov a o miere ich znášania (tolerancie). Ak je miera tolerancie nízka, lekár zníži dávkovanie, alebo vymení liek za iný. Treba však dodať, že v prvých týždňoch (2-3 týždne) liečby je dávkovanie vyššie a nežiaduce účinky sú vzhľadom na pacientov nezvyk umocnené, no napriek tomu sa musí počkať, kým sa dostaví relevantný očakávaný účinok. Ak sa nedostaví alebo miera tolerancie je naďalej priveľmi nízka, postupuje sa podľa spomenutého rozvrhu vymeniť liek za iný, tolerujúcejší. Po dosiahnutí remisie (stavu bez psychózy) sa často poberá len tzv. udržovacia dávka, ktorej tolerancia býva obvykle dobrá.
Elektrokonvulzívna terapia.
Pri schizofrénii býva obvyklou v akútnych fázach tzv. psychotických aták psychiatrická terapia elektrokonvulziami. Ide o partikulárnu (unilaterálnu) alebo komplexnú (bitemporálnu) stimuláciu hmoty mozgu elektrickým prúdom. Elektrokonvulzívna terapia (ECT) sa podáva po šesť až dvanásť procedúr rozvrhnutých dvakrát až trikrát na týždeň. Fyzikálne hodnoty používaného elektrického prúdu sa v rôznych krajinách líšia, niektoré zdroje uvádzajú 800 mA 1 až 6 sekúnd, u nás sa používajú najmä hodnoty 300-400 mA s frekvenciou 50 Hz pri aplikácii 0,2 až 1,5 sekundy.
Celá procedúra sa realizuje len na takom schizofrenickom pacientovi, ktorý je uvedený do stavu úplnej anestézie. V dôsledku tejto anestézie sa môžu objaviť niekedy nežiaduce účinky ako zmätenosť, závraty, nevoľnosť, bolesť hlavy. Častým nežiaducim účinkom samotných elektrokonvulzií býva dočasná strata krátkodobej pamäte, ktorá sa niekedy s horším výstupom, inokedy s lepším výstupom do niekoľkých dní upraví. Efektivita ECT bola najmä v súčinnosti s antipsychotickou farmakoterapeutickou liečbou preukázaná, no jej kladné pôsobenie pri znižovaní závažnosti a počtu schizofrenických symptómov sa neraz obmedzuje na obdobie niekoľkých mesiacov. Pri obzvlášť závažných prípadoch je občas nutná tzv. kumulovaná liečba, pri ktorej sa v priebehu akútnej formy využíva ECT niekoľkokrát denne.
Psychosociálna terapia.
Hoci primárne stabilizujúcim zásahom v liečbe schizofrénie sú psychofarmakoterapeutická starostlivosť a elektrokonvulzie, súčasťou procesu celkovej rekonvalescencie je socializácia v rámci rodiny i mimo nej. Schizofrenickí pacienti totiž často prežívajú sociálnu utiahnutosť až autizmus, pričom tieto javy majú degeneratívny vplyv na sociálne zručnosti a sociálne aspekty bežného života pacientov. Proces socializácie je začlenený do psychosociálnej terapie, v rámci ktorej sa nacvičujú bežné denné aktivity, zaobstarávanie si základných vecí, ba sa aj nacvičujú pracovné zručnosti (domáce práce, chránené dielne, denné, nočné stacionáre). Psychosociálna terapia býva obvykle sčasti pod vedením sociálneho pracovníka alebo pracovného terapeuta, či pod vedením odborníka na rehabilitáciu. Dôležité miesto má aj psychoterapeut, s ktorým schizofrenický pacient postupne rieši psychiatrické a obzvlášť psychologické problémy súvisiace najmä so schizofréniou alebo so vzťahmi v rodine, s priateľom a podobne. Cieľom psychosociálnej terapie je každopádne širokospektrálne prispieť k zlepšeniu zdravotného stavu pacienta či klienta. Psychoterapia sa, nasledujúc tento cieľ, zameriava na poskytovanie rád, vzdelávania, na objavenie vlastnej perspektívy či na modelovanie životných situácií tak, aby sa pacient učil zvládať stres a zodpovednosť. Konzultácie v nemocničnom prostredí sú vhodné pre získanie informácií o schizofrénii, o prognóze tohto ochorenia vo svojom vlastnom prípade a o perspektíve do budúcna, snažiac sa docieliť spoluprácu pacienta pre ďalšie, ambulantné doliečovanie (liečenie).
Negatívom resp. rizikom pre psychosociálne terapie je vytvorenie možnej závislosti pacienta od svojho konzultanta.
Kultúrno-rekreačná terapia.
Kultúrno-rekreačná terapia nie je vždy uprednostňovaná, avšak zohráva nemalú úlohu v spestrení niekedy monotónneho a emočne plochého, či dokonca sociálne uzavretého života schizofrenických pacientov. Má vplyv na rozvoj osobnosti a výborne dopĺňa liečebné ciele ostatných medicínskych procedúr. Pomáha tiež k zvýšeniu sebavedomia, asertivity, napomáha k sebamonitoringu pacienta, čo v praxi znamená realizáciu vlastnej sebaterapie (autoterapia).
Prognóza.
Prognózu pre túto chorobu je ťažké určiť, pretože sa neustále menia lieky i liečebné postupy.
Avšak retrospektívne štúdie ukazujú, že asi tretina sa vylieči úplne, tretina vykazuje známky zlepšenia, avšak nie úplné vyliečenie a tretina zostáva chorá. Prognóza do značnej miery závisí aj od rýchlosti jej diagnózy a od veku, kedy vznikne; čím je postihnutý jedinec mladší, tým je prognóza schizofrénie horšia.
Schizofrénia a drogy.
Schizofrénia môže byť spustená silným užívaním stimulantov alebo halucinogénnych drog, no podľa niektorých zdrojov musí byť prítomná aj predispozícia k tomuto ochoreniu. Existujú však fakty poukazujúce na to, že drogy môžu zapríčiniť recidívu v prípade liečenej schizofrénie.
V súčasnosti rastie presvedčenie, že konope môže byť spúšťačom vývoja schizofrénie. Najnovšie štúdie naznačujú, že konope nie je ani nutný ani postačujúci faktor rozvoja schizofrénie, ale že významne zvyšuje riziko vzniku schizofrénie a môže byť iným významným príčinným faktorom.
Schizofrénia a násilie.
Aj keď sa schizofrénia v médiách niekedy spája s násilím, iba minimum ľudí so schizofréniou sa stáva násilnými a iba u malej skupiny ľudí, ktorí spáchali násilný kriminálny čin, bola schizofrénia diagnostikovaná.
Výskumy naznačujú, že spolu so schizofréniou dochádza k miernemu nárastu rizika násilnosti, aj to väčšinou iba pre malú skupinu pacientov, pre ktorých sa násilie spája so zneužívaním, falošnými predstavami o hrozbách a prenasledovaní alebo pre pacientov, u ktorých bola zastavená liečba predchádzajúceho násilného správania.
Pre najvážnejšie násilné činy dlhodobé nezávislé štúdie usvedčených vrahov na Novom Zélande a vo Švédsku ukázali, že len u 8,7 až 8,9 % bola predtým diagnostikovaná schizofrénia.
Ďalší výskum ukázal, že osoby s diagnostikovanou schizofréniou sa stávajú skôr obeťami ako páchateľmi násilných trestných činov.
Existuje dôvod domnievať sa, že u niektorých ľudí lieky, ktoré sa používajú na liečbu schizofrénie môžu spôsobiť zvýšenie rizika násilia, najčastejšie pri vzrušení vyvolanom liekom akatízia, a vedľajšími efektmi pripisovanými antipsychotikám. Podobne týranie v mladosti môže viesť k miernemu zvýšeniu rizika násilia v dospelosti ako aj k vzniku schizofrénie.

</doc>
<doc id="13383" url="https://sk.wikipedia.org/wiki?curid=13383" title="Deň nezávislosti (všeobecne)">
Deň nezávislosti (všeobecne)

Deň nezávislosti je v niektorých štátoch názov výročia dňa, kedy sa štát stal "nezávislým", väčšinou od nadvlády iného štátu. Často ide o štátny sviatok a ide o deň vzniku štátu. 
Zoznam dní, kedy sa štáty stali "nezávislými".
Táto tabuľka bola prevzatá z anglickej wikipédie (stav: júl 2007) a obsahuje nesystematický zoznam dátumov, ktoré by sa mohli považovať za dátumy získania „nezávislosti“ aktuálne existujúcich štátov, a to aj keď sa daný deň oficiálne nenazýva "deň nezávislosti". Pojem "nezávislosť" je v mnohých prípadoch sporný.

</doc>
<doc id="13384" url="https://sk.wikipedia.org/wiki?curid=13384" title="Ladislav Fodor">
Ladislav Fodor

Prof. Dr. Ladislav Fodor (pôv. Majerhofer; * 25. jún 1855, Skalica – † 17. august 1924, Šopron, Maďarské kráľovstvo) bol slovenský matematik a pedagóg.
Život.
Ladislav Fodor sa narodil v Skalici. Priezvisko Fodor (po svojej matke) používal od r. 1882. Po stredoškolských štúdiách v Bratislave v období 18731878 študoval rok na budapeštianskej, potom na viedenskej technike, ale čoskoro ustúpil od svojho pôvodného zámeru stať sa inžinierom a zameriaval sa na štúdium matematiky, najmä deskriptívnej geometrie. V r. 18781887 bol profesorom vyššieho gymnázia v Banskej Bystrici, od r. 1887 až do svojej smrti profesorom deskriptívnej geometrie na Banskej a lesníckej akadémii (neskôr vysokej škole) v Banskej Štiavnici, resp. v Šoproni. V r. 1883 získal na univerzite v Kluži doktorát. Dve funkčné obdobia, v r. 19041906 a 19101912 zastával i funkciu rektora a mal zásluhy aj na transformácii akadémie na vysokú školu. Zomrel 17. augusta 1924 v Šoproni.
Práca.
S jeho osobou sa spája plný rozvoj výuky deskriptívnej geometrie na akadémii ako aj začiatky prednášania grafostatiky a priestorovej analytickej geometrie ako samostatných predmetov. Okrem niekoľkých vedeckých štúdií bol autorom celého radu stredoškolských a vysokoškolských učebníc geometrie a najmä deskriptívnej geometrie. Prvé z nich napísal ešte ako stredoškolský profesor (so spoluautorom A. Wagnerom). Svojimi učebnicami sa zaradil medzi najvýznamnejších priekopníkov výuky deskriptívnej geometrie v Uhorsku. Jeho práce, z ktorých niektoré mali šesť až desať obnovených, prepracovaných vydaní, sa používali v Maďarsku dlho aj po jeho smrti a boli hlavnými pomôckami výuky tohto predmetu cez tri štvrte storočia.

</doc>
<doc id="13390" url="https://sk.wikipedia.org/wiki?curid=13390" title="Voľby do Národnej rady Slovenskej republiky v roku 1998">
Voľby do Národnej rady Slovenskej republiky v roku 1998

Voľby do Národnej rady Slovenskej republiky v roku 1998 sa uskutočnili 25. a 26. septembra 1998 na Slovensku. Voľby sa konali súčasne s referendom o neprivatizácii strategických podnikov.
Volieb sa zúčastnilo 3 389 346 občanov, čo vyjadruje účasť vo výške 84,24 %. Neplatných hlasov bolo 0,89 % a z platných hlasov prepadlo 194 264 (5,78 %). Do NR SR sa dostalo šesť politických strán, ktoré prekročili zákonom požadovanú 5%-nú hranicu odovzdaných voličských hlasov: HZDS, SDK (utvorené zlúčením piatich strán – KDH, DÚ, SDSS, DS a SZS), SDĽ, SMK-MKP, SNS a SOP. Po vyše mesačných rokovaniach sa utvorila nová vládna koalícia SDK, SDĽ, SMK a SOP, ktorá získala ústavnú väčšinu, keď obsadila v Národnej rade SR 93 poslaneckých kresiel. Jej predsedom bol Mikuláš Dzurinda.
Predvolebná kampaň.
Kampaň HZDS viedol majiteľ oceliarní VSŽ Alexander Rezeš. Podporiť HZDS zo zahraničia prišiel pretekár formuly 3 Paul Belmondo, modelka Claudia Schifferová, herečky Ornella Muti, Claudia Cardinale a herec Gérard Depardieu. Celkový účet sa vyšplhal na sumu 45 miliónov korún (1,49 milióna eur). HZDS na billboardoch využila aj výstup slovenských horolezcov na Mount Everest.
SDK angažovala umelcov a zabávačov - Stano Dančiak, Jaro Filip, Rasťo Piško či Ladislav Chudík pochodili veľkú časť Slovenska. Mikuláš Dzurinda v rámci kampane prešiel na bicykli takmer 900 kilometrov. Verejnoprávna Slovenská televízia, vedená riaditeľom Igorom Kubišom, bola v područí HZDS, naopak súkromné médiá najmä televízia Markíza (pozri Kauza Gamatex, ktorá vyvrcholila v auguste a septembri 1998, čo bol obchodný spor, v ktorom P. Rusko naznačoval, že mu Markízu chcel zobrať Mečiar a HZDS), rádio Twist a denník SME sa prikláňali na stranu vtedajšej opozície.
Registrované strany.
Registrovaným stranám boli pridelené nasledujúce čísla: 
Preferenčné hlasy.
Podľa zákona o voľbách má občan možnosť uprednostniť v rámci strany maximálne štyroch kandidátov tým, že im dá prednostný hlas zakrúžkovaním ich poradového čísla na kandidátnej listine strany, keď upravuje volebný lístok. Odovzdaním preferenčného hlasu získava poslanec silnejší mandát od voliča. Nasledujúca tabuľka uvádza kandidátov, ktorí dostali aspoň 100-tisíc preferenčných hlasov od voličov.
Zoznam zvolených poslancov.
Zoznam zvolených poslancov je uvedený v samostatnom článku "Zoznam poslancov NR SR (1998 – 2002)"

</doc>
<doc id="13391" url="https://sk.wikipedia.org/wiki?curid=13391" title="Oporná sústava">
Oporná sústava

Oporná sústava alebo oporný systém je orgánová sústava tvoriaca oporu a ochranu organizmov. 
Živočíchy.
U živočíchov sa oporná sústava nazýva kostrová sústava alebo kostra (skelet). Je miestom úponov orgánov svalovej sústavy. Spolu tvoria oporno-pohybovú sústavu, kde skelet vystupuje ako jej staticka časť. 
Kostra môže byť vonkajšia - exoskelet (napr. hmyz) alebo vnútorná - endoskelet (napr. stavovce). 
Podrobnosti pozri aj pod podporné tkanivo.
Zloženie.
Oporná sústava / kostra pozostáva z kostí, ktoré sú spojené:
Funkcia.
Podpora ostatných štruktúr tela,určuje tvar a rozmery tela,ochranná funkcia- aj vnútorné orgány, súčasť komplexu pohybovo-opornej ("muskulo-skeletálnej") sústavy, zdroj krvotvorby, miesto uloženia a metabolizmu minerálov.

</doc>
<doc id="13392" url="https://sk.wikipedia.org/wiki?curid=13392" title="Kosticovce">
Kosticovce

Kosticovce alebo bezzubé veľryby (lat. Mysticeti; iné slov. a lat. názvy pozri nižšie) sú veľký taxón radu veľryby (Cetacea). 
Obyčajne má taxonomickú úroveň podrad či parvrad, menej často infrarad, staršie občas rad.
Názvy.
Slovenské názvy tohto taxónu sú: kosticovce, kosticové veľryby, veľryby kosticové, [zriedkavo] kosticovité, bezzubé veľryby, veľryby bezzubé, bezzubé, [len ako podrad] veľryboblížne. Staršie slovenské názvy sú: veľryby, "kyty".
Vedecké (latinské) názvy tohto taxónu sú: Mysticeti, Mysticeta, Mysticete, Mystaceti (Mystacoeti), Mystacoceti (Mystacocoeti), Mystacoceta, [rad] Mysticetiformes, Anodontocete, Microzoophaga, Cete edentata, Cetacea edentula, Balaenoidea , [čeľaď] Balaenidae , [čeľaď] Balaenida, [čeľaď] Balanadae, [čeľaď] Balaenae, [čeľaď] Balaenodea, [čeľaď] Balenidia, [tribus] Balaenina, [tribus] Vermivora, [rod] Balaena . Treba poznamenať, že v prvej polovici 19. storočia tento taxón (vtedy obyčajne chápaný ako čeľaď) občas zahŕňal aj dnešné vorvaňovité (Physeteridae) v širšom zmysle.
Prvé z vyššie uvedených vedeckých mien pochádzajú zo slov "mystax" (fúzy po grécky) a "cetus" (veľryba po latinsky).
Opis.
Rozlišujúci prvok medzi bezkosticovcami a týmto podradom je ten, že kosticovce majú dva rady dosiek, tzv. kostíc, namiesto zubov v hornej čeľusti, ktorými filtrujú korisť z vody. Zuby sa nachádzajú iba v zárodočnej fáze.
Najnápadnejšia na kosticovcoch je ich veľkosť, sú ešte väčšie než bezkosticovce. Samičky sú väčšie než samce. Sú to zďaleka najväčšie žijúce živočíchy. Majú dva dýchacie otvory, čo spôsobuje, že ich výdych tvorí fontánku tvaru písmena V.
Potrava.
Kosticovce nemajú zuby. Potravu lovia tak, že zaplavia svoju tlamu morskou vodou, ktorá obsahuje kôrovce, potom tlamu zavrú a vytvoria tlak zdvihnutím jazyka smerom k podnebiu a tým vytlačia vodu a uväznia malé oceánske živočíchy, napríklad krily alebo planktónne kôrovce.
Filtrovanie potravy ako druh stravovania používajú napríklad aj plameniaci. Pretože jednotlivý kôrovec je maličký, musia kosticovce nabrať obrovské množstvá vody, ktoré ich obsahujú k tomu aby prežili.
Správanie.
Migrácia.
Kosticovce žijú vo všetkých oceánoch. Všetky druhy sa sťahujú podľa sezón. Leto trávia v studených vodách vo vyšších zemepisných šírkach, kde sa venujú konzumácii potravy. Na jeseň sa presúvajú do teplejších vôd, kde sa pária a rodia mladé. Vráskavec sivý má dokonca najdlhšiu migračnú trasu zo všetkých cicavcov.
Skákanie.
Aj napriek ich enormnej hmotnosti, sú kosticovce schopné vymrštiť takmer celé svoje obrovské telo nad vodnú hladinu. Pre svoje akrobatické schopnosti sú znám najmä vráskavce dlhoplutvé, ale aj ostatní členovia podradu kosticovcov sú schopní prelomiť vodnú hladinu alebo aspoň hlasito plesnúť o hladinu svojou chvostovou plutvou. Po výskoku sa obracajú a padajú naspäť na chrbát. Príčinu tohoto chovania sa stále nepodarilo uspokojivo vysvetliť. Možno sa snažia vyvolať silné zvukové vlny, alebo sa snažia utlmiť svrbenie spôsobené kožnými parazitmi.
Spevy.
Oproti bezkosticovcom, kosticovce nemajú schopnosť echolokácie. Zato však vedia vydávať zvuky v infrazvukovom pásme s vysokou hlasitosťou. Volania najväčších veľrýb sú počuteľné až niekoľko sto kilometrov ďaleko. Unikátne sú spevy vráskavca dlhoplutvého, ktoré sa skladajú zo zložitých sekvencií a ktoré sa u nich z roka na rok menia. Pravdepodobne sú používané pri dvorení.
Systematika.
Kosticovce:

</doc>
<doc id="13395" url="https://sk.wikipedia.org/wiki?curid=13395" title="Slovenská národná rada (1848 – 1849)">
Slovenská národná rada (1848 – 1849)

Prvá Slovenská národná rada: 16. septembra 1848 bola vo Viedni pod vedením Ľ. Štúra, J. M. Hurbana a M. M. Hodžu a za účasti približne 200 Slovanov vytvorená Slovenská národná rada (ďalej len SNR) ako hlavný politický orgán Slovákov. Osemčlenná SNR pozostávala z troch politických, troch vojenských členov a dvoch tajomníkov. Ako politickí členovia ju viedli Ľ. Štúr, J. M. Hurban a M. M. Hodža. Vojenskými veliteľmi boli B. Bloudek, F. Zach a B. Janeček. B. Nosák a D. Bórik získali funkciu tajomníkov. SNR mala mať dočasný charakter a po konsolidácii pomerov mala byť nahradená riadne volenými kandidátmi. Organizovala Slovenské povstanie v rokoch 1848 – 1849 v rámci revolúcie 1848/49 a bolo orgánom výkonnej moci na území autonómneho Slovenska, ako aj na územiach Slovenska obsadených spojenými slovensko-rakúskymi jednotkami v boji proti Uhorským povstalcom. Bola prvým slovenským národným reprezentačným politickým orgánom.
História.
Vo Viedni sa konal i nábor dobrovoľníkov do slovenského vojska. S vedomím viedenskej vlády uskutočnila SNR v septembri 1848 vojenskú výpravu na Slovensko. Z Viedne sa pohlo vojsko dobrovoľníkov smerom na južnú Moravu a odtiaľ k západoslovenským hraniciam. Začiatok povstania sa sústredil najmä na myjavský a brezovský kraj. Pôvodne SNR plánovala obsadiť centrum územia - Turiec, odkiaľ by sa povstanie postupne rozšírilo na celé Slovensko. Nový strategický plán vychádzal najmä z dôvodu, že na západnom Slovensku žili poväčšine národne prebudení obyvatelia (nezanedbateľný bol vplyv J. M. Hurbana, ktorý tu ako kňaz pôsobil), ale aj kvôli možnosti ústupu k hraniciam v prípade nezdaru vojenských operácií. Výzbroj a výstroj povstalcov bola totiž na veľmi nízkej úrovni. Nezanedbateľným dôvodom zmeny plánu bol aj sociálny faktor - na kopaničiarov, ktorí tu bývali, sa nevzťahovalo nariadenie o zrušení poddanstva, čo mohlo byť ďalším z motivačných faktorov pre účasť v dobrovoľníckom vojsku. Na území Slovenska prvá Slovenská národná rada po prvý raz zasadala v dome pani Anny Koléniovej vdovy po evanjelickom farárovi, v Myjave dňa 19.septembra 1848 sa v rámci tzv. prvej dobrovoľníckej výpravy (z Viedne cez Moravu na Slovensko) konalo prvé národné zhromaždenie Slovákov, na ktorom bola ústami Ľudovíta Štúra vyhlásená nezávislosť národa slovenského od Uhorska. Povstanie bolo oficiálne vyhlásené 19. septembra 1848. Na myjavskom verejnom zhromaždení proklamoval Ľudovít Štúr v mene SNR samostatnosť Slovenska a vypovedal poslušnosť uhorskej vláde a jej úradom. Zároveň vyzýval do boja za národné a sociálne práva. Dobrovoľníci pomerne rýchlo získavali posilu. V druhej polovici septembra sa ich počet zvýšil na 6 000. Najväčším víťazstvom, ktoré si Štúr osobitne ocenil, bolo obsadenie Brezovej pod Bradlom, kde dobrovoľníci úspešne odrazili útok nepriateľského vojska. Štúr aj po skončení revolúcie nazýval tento deň "dňom veľkého víťazstva Slovákov". Svedčí o tom i jeho list J. M. Hurbanovi z 22. septembra 1849. SNR na oslobodenom území miesta úradníkov obsadila národne orientovanými Slovákmi. Ďalšie vojenské akcie dobrovoľníkov počas septembrovej výpravy nepriniesli väčšie úspechy. Maďarské vzbúrenecké vojenské oddiely boli posilnené a postoj Viedne sa v tom čase zmenil bolo zatrúbené dočasne na ústup. Na Morave, kam sa Slovenské dobrovoľnícke povstalecké vojská po defenzíve utiahli, ich 28. septembra cisárska armáda odzbrojila. 
Politické udalosti však na jeseň 1848 dostali rýchly spád. Po zavraždení cisárskeho komisára a hlavného vojenského veliteľa grófa Lamberga v Budíne, vyhlásil Ferdinad V. v Uhorsku stanné právo a rozpustil Uhorský snem. Radikálni vzbúrenci v Uhorsku vyhlásenie cisára neakceptovali a vytvorili revolučný výbor na obranu vlasti, ktorý plnil funkciu dočasnej uhorskej vlády. Po vypuknutí viedenskej revolúcie začiatkom októbra opustil panovník hlavné mesto a uchýlil sa do Olomouca.
Počas týchto udalostí našlo opäť svoje uplatnenie aj slovenské dobrovoľnícke vojsko, tvorili ho dobrovoľníci samostatné stotiny v cisárskom vojsku, ktoré bojovalo proti Uhorskému vzbúreneckému vojsku. Neskôr v tzv. zimnej výprave, ktorá prebiehala od decembra 1848 do februára 1849, počas tejto výpravy prešlo vojsko, utvorené aj zo Slovenských dobrovoľníkov, celé územie severného Slovenska, od Čadce až po Prešov na východ Slovenska. Postupne sa podarilo spojeným vojskám sa dočasne vytlačiť maďarskú armádu za rieku Dunaj. Začiatkom marca 1849 nový panovník František Jozef I. rozpustil ríšsky snem v Kroměříži a vydal oktrojovanú ústavu (t.j. ústava vydaná bez súhlasu snemu). Okrem uznania niektorých občianskych práv ústava výrazne posilnila viedenskú centralizáciu, vyhlásila spoločné rakúske občianstvo, právny a súdny systém. Tým sa oslabilo nezávislé postavenie Uhorska. Ľudovít Štúr aj so svojimi spolupracovníkmi sa pokúšali využiť vzniknutú situáciu v krajine a ponúknuť panovníkovi konkrétny program realizácie slovenských pomerov v rámci habsburskej monarchie. V marcovom prosbopise sa žiadalo zriadiť Slovenské kniežatstvo, ktoré by nepodliehalo uhorskej vláde, ale priamo orgánom viedenskej vlády. Na základe národnej rovnoprávnosti mal Slovensko reprezentovať vlastný snem. Prosbopis odovzdala slovenská deputácia, vedená J. Kozáčkom 20. marca 1849 v Olomouci cisárovi. Koncom marca sa situácia na bojisku obrátila a začala sa vyvíjať v prospech vzbúrencov, ktorí vytláčali cisársku armádu z Uhorska. V apríli vyhlásil uhorský snem samostatnosť Uhorska a Lajos Kossuth bol vymenovaný za jeho guvernéra. Za týchto okolností uzavrel panovník dohodu s ruským cárom Mikulášom I., ktorý mu prisľúbil vojenskú pomoc. V čase od júna 1849 až do augusta 1849 potom prebiehala tzv. letná výprava slovenských dobrovoľníkov, ktorí spoločne s rakúskou a ruskou armádou definitívne potlačili Uhorskú vzburu. Dňa 13. augusta 1849 po bitke pri Világoši uhorský vzbúrenci kapitulovali. Slovenské dobrovoľnícke vojsko bolo oficiálne rozpustené 21. novembra 1849 v Bratislave. Aj po skončení tohto pohnutého obdobia sa snažili slovenskí predstavitelia naďalej otvárať otázku budúceho politicko-správneho usporiadania Slovenska. No ani petičná akcia, ktorá sa na jeseň 1849 dostala k panovníkovi, sa však nestretla s väčšou ústretovosťou. Akýmsi ústupkom pre Slovákov malo byť vymenovanie troch slovenských vládnych dôverníkov. Povstalecké hnutie v rokoch 1848 a 1849 žiaľ nepriniesla pre Slovensko a Slovákov zmeny v ktoré dúfali. Bojovali sme no vyňatie Slovenska z uhorského politického vplyvu ani získanie vlastnej národnej správy sa nepodarilo uskutočniť. Azda najväčším prínosom tohto nášho povstania bolo zrušenie poddanstva a niekoľko ďalších sociálnych zákonov, ktoré už zostali v platnosti.
Orgány a členovia.
"Politickí predstavitelia I.SNR:"
"Zvolení vojenskí členovia:"
Českí vojenskí velitelia sa podriaďovali politickému vedeniu SNR.
"Tajomníci SNR:"

</doc>
<doc id="13396" url="https://sk.wikipedia.org/wiki?curid=13396" title="Slovenská národná rada (1918 – 1919)">
Slovenská národná rada (1918 – 1919)

Slovenská národná rada z roku 1918 bol najvyšší zastupiteľský orgán slovenského národa, vytváraný v čase zániku Rakúsko-Uhorska od 12.9. v Budapešti a definitívne vytvorený 30. októbra v Turčianskom Svätom Martine pri príležitosti vydania historickej Deklarácie slovenského národa (Martinskej deklarácie) o pripojení sa Slovákov k práve vzniknutému Česko-Slovensku. 
Z poverenia Vavra Šrobára, zastupujúceho záujmy Prahy na Slovensku, bola 23. januára 1919 nútene zrušená.

</doc>
<doc id="13397" url="https://sk.wikipedia.org/wiki?curid=13397" title="Slovenská národná rada (1943 – 1992)">
Slovenská národná rada (1943 – 1992)

Slovenská národná rada 1943 – 1992 bol kontinuálne existujúci najvyšší slovenský orgán, ktorého funkcie sa však menili:
1. októbra 1992 bola podľa Ústavy Slovenskej republiky premenovaná na „Národná rada Slovenskej republiky“.

</doc>
<doc id="13398" url="https://sk.wikipedia.org/wiki?curid=13398" title="Deklarácia o zvrchovanosti Slovenskej republiky">
Deklarácia o zvrchovanosti Slovenskej republiky



</doc>
<doc id="13405" url="https://sk.wikipedia.org/wiki?curid=13405" title="Univerzita Komenského v Bratislave">
Univerzita Komenského v Bratislave

Univerzita Komenského v Bratislave (v rokoch 1939 – 1954 nazývaná Slovenská univerzita) je najstaršia a najväčšia slovenská univerzita, ktorá nesie meno po Janovi Amosovi Komenskom. Vznikla v roku 1919 a mala mimoriadny význam pre rozvoj vzdelanosti, vedy a kultúry na Slovensku. Bola prvou vysokou školou na území Slovenska, ktorá poskytovala možnosť získať najvyššie vzdelanie v slovenskom jazyku. Od svojho vzniku zaujíma popredné miesto v slovenskom systéme vysokoškolského vzdelávania. Je najkomplexnejšie vybudovaná univerzita klasického typu na Slovensku.
Univerzita Komenského má 13 fakúlt a viac ako 20 pedagogických, vedeckých a iných pracovísk a účelových zariadení. Na fakultách univerzity študuje vo všetkých formách a stupňoch štúdia 22 512 študentov. Každoročne prijíma do prvých ročníkov štúdia takmer 8 000 nových študentov, ktorí si môžu vybrať z ponuky 790 študijných programov. Univerzita Komenského je aj významnou vedeckou inštitúciou. Študuje na nej približne 1 800 doktorandov. Počet zahraničných študentov z 88 krajín v dennej a externej forme štúdia je 2 877.
Fakulty a ďalšie súčasti UK v Bratislave.
Fakulty a iné súčasti Univerzity Komenského v Bratislave:
Ďalšie súčasti.
Medzi ďalšie súčasti univerzity patria:
Dejiny.
Zákon o založení Československej štátnej univerzity v Bratislave, ktorý 27. júna 1919 prijalo Národné zhromaždenie nadobudol účinnosť 11. júla 1919. Zákon obsahoval len 4 vety. Jednou z nich bolo, že prednášky sa konajú v českom alebo slovenskom jazyku, ďalšou, že majú byť zriadené štyri fakulty: právnická, lekárska, prírodovedecká a filozofická. V tretej vete sa ukladalo vláde tento zákon uskutočniť. Lekárska fakulta začala výučbu už v roku 1919, právnická a filozofická v roku 1921 a prírodovedecká až v roku 1940.
Už 31. júla 1919 začala pôsobiť nová lekárska fakulta, ktorá fungovala spočiatku s 11 českými profesormi (stará bola súčasťou Alžbetínskej univerzity). Prvým oficiálnym a zachovaným dokumentom je zápis z prvého zasadanie profesorského zboru a menovanie vedenia Lekárskej fakulty z 11. augusta 1919. 11. novembra 1919 bola univerzita premenovaná na Univerzitu Komenského (ďalej UK).
Slávnostné otvorenie univerzity sa uskutočnilo 9. decembra 1919 v Malej aule na Kapitulskej ulici č.1. (dnes sídlo Rímskokatolíckej cyrilometodskej bohosloveckej fakulty). Historické otváracie príhovory ministra pre správu Slovenska Vavra Šrobára, prvého rektora Kristiána Hyneka (19191921) a študenta medicíny Ľudevíta Valacha boli nabité emóciami.
V roku 1919 už dávnejšie fungovali aj katolícka fakulta a evanjelická fakulta, nie však ako explicitné súčasti Československej štátnej univerzity / UK. Ustanovenie UK v zmysle zákona malo nahradiť maďarskú Alžbetínsku univerzitu. Rektorát univerzity Komenského sídlil v budove Rímskokatolíckej bohosloveckej fakulty, ktorá sa až 24. apríla 1936 stala súčasťou UK. (Od roku 1882 existovala v Bratislave samostatná Teologická akadémia uhorskej evanjelickej cirkvi a.v. Tá bola roku 1919 premenovaná na Slovenskú evanjelickú a.v. teologickú akadémiu. Na evanjelickú fakultu UK bola pretvorená v r. 1934.)
V roku 1921 začala pôsobiť právnická fakulta a filozofická fakulta spočiatku len s českými profesormi. Asi polovica českých profesorov sa vrátila na svoje pôvodné pracoviská ešte pred rokom 1938. Ostatní boli vyhnaní po vzniku vojnovej Slovenskej republiky, keď sa rektorom Univerzity Komenského stal Vojtech Tuka.
V roku 1939 bola univerzita premenovaná na Slovenskú univerzitu, v roku 1954 späť na Univerzita Komenského. V roku 1940 vznikla Prírodovedecká fakulta, 4. januára 1947 otvorili Pedagogickú fakultu, zriadenú v roku 1946, v roku 1952 vznikla fakulta farmaceutická, v roku 1960 telesnej výchovy a športu, v roku 1964 pedagogická v Trnave, v roku 1980 matematicko-fyzikálna. V roku 1966 začala v Martine fungovať pobočka Lekárskej fakulty, ktorá sa v roku 1969 osamostatnila a vytvorila samostatnú Lekársku fakultu, v roku 1991 premenovanú na Jesseniovu fakultu. V roku 1990 do zväzku univerzity opätovne vstúpila Evanjelická bohoslovecká a Rímskokatolícka cyrilometodská bohoslovecká fakulta. V roku 1991 vznikla Fakulta managementu a najneskôr v roku 2002 i Fakulta sociálnych a ekonomických vied. V roku 2009 univerzita zaviedla unifikovaný systém elektronického zápisu predmetov AIS2.
V roku 1999 bola po Univerzite Komenského pomenovaná planétka (10207) Comeniana.
100 rokov pôsobenia.
Oddelenie vzťahov s verejnosťou Rektorátu UK uvádza, že univerzita bola založená 27. júna 1919, čo je dátum schválenia zákona o založení v Národnom zhromaždení. Už akademický rok 2018/2019 sa preto niesol v znamení osláv storočnice. V októbri 2018 bola vyhlásená súťaž na logo k tejto príležitosti. Logo bolo predstavené v januári 2019. 26. – 28. marca 2019 sa uskutočnil študentský festival AmosFest – 100 rokov s Amosom. 27. júna 2019 oslavy vyvrcholili akademickou slávnosťou celej UK, po ktorej nasledoval slávnostný koncert v Slovenskej filharmónii. Podľa Lekárskej fakulty UK, ich fakulta začala "akademicky pôsobiť" 21. septembra 1919, čo sa šťastnou náhodou prekrývalo so začiatkom semestra v roku 2019. Lekárska fakulta v tomto termíne zorganizovala trojdňové oslavy (od 17. septembra 2019), na ktorých okrem iného bola do zeme zakopaná schránka (časová kapsula) s odkazmi a dokumentmi pre budúce generácie.
Rektori.
Rektori a zastupujúci rektori UK a SU
Hlavná budova.
Dnešná hlavná budova univerzity je postavená na mieste zbúraných obytných domov, potravinárskeho daňového úradu a hostinca na križovatke Justiho radu (dnešné Vajanského nábrežie), Roykovej ulice (dnešná Tobrucká ulica) a Šafárikovho námestia v Bratislave. Výstavbu „obchodného paláca“ financoval štát a mesto. V novostavbe mala byť umiestnená burza a iné obchodné spoločnosti (dunajská plavebná spoločnosť, obchodná komisia, zemský archív a podľa rozhodnutia zo 4. decembra 1936 aj pošta). „Zápas univerzity o pridelenie budovy začal v roku 1934, keď si vtedajší rektor Antonín Kolář vyžiadal audienciu u ministrov Hodžu, Dérera, Beneša a senátorov A. Štefánka a K. Stodolu. Intervenoval aj u predsedu vlády J. Malypetra. 3. apríla 1935 bola vytvorená stavebná komisia na čele s predsedom S. Kostlivým, ktorá sa zamerala na získanie štátneho obchodného paláca pre UK. Tento zámer bol korunovaný úspechom a budova bola pridelená právnickej a filozofickej fakulte. Slávnostné otvorenie budovy bolo 11. marca 1937 a už na druhý deň prebehla v Auditoriu maximum inaugurácia rektora prof. JUDr. Vratislava Bušeka.“ V univerzitnej aule sa následne uskutočnili:
História.
Pôvodným vlastníkom pozemku bol Ján Pálffy. V roku 1918 štát pozemok skonfiškoval. Začiatkom dvadsiatych rokov bol vrátený dedičom J. Pálffyho, ktorí sa uzavretím dohody s Mestským notárskym úradom dňa 19. januára 1921 zaviazali opraviť chátrajúce budovy. Neskôr pozemok odkúpila Továreň na káble v Bratislave, ktorá ho 22. marca 1924 predala štátu, v zastúpení Ministerstvom obchodu a verejných prác za 2,6 milióna Kč.
Návrh.
Nákresy budov určených na zbúranie vypracoval a mestskému zastupiteľstvu predložil 17. septembra 1929 O. Melecha. S demoláciou objektov sa začalo v roku 1930. Mestský notársky úrad vydal 27. marca 1930 stavebné povolenie na stavbu budovy „Štátny obchodný dom v Bratislave“. V tejto súťaži sa zúčastnili viacerí významní architekti, medzi nimi aj Alois Balán s Jiřím Grossmanom či Antonín Černý. Prvú cenu získal akademický architekt František Krupka (18851963), ktorý prišiel na Slovensko roku 1919 z Viedne, kde pracoval v ateliéri svetoznámeho secesného architekta, moravského rodáka J. M. Olbricha. Realizovaním stavby bola poverená Českomoravská stavebná spoločnosť. Na architekta vplývali neskoršie funkcionalistické trendy len okrajovo a ako jeden z mála udržal vo svojej tvorbe vyvážené a zreteľne čitateľné tradičné hodnoty.
Architektúra.
Napriek lichobežníkovému tvaru parcely navrhol Krupka symetrický objekt s pravouhlou konštrukčnou a dispozičnou schémou s dôstojným vstupom na zaoblenom nároží. Ťažiskovými prvkami sú najmä polvalcová vstupná dvorana položená na mohutných pilieroch schodišťovej podnože a v centre umiestnená veľká aula prekrytá zasklenou valenou klenbou. V hmotnom i výtvarnom riešení autor zúročil svoje viedenské skúsenosti s reprezentatívnou architektúrou (v ateliéri Friedricha Ohmanna, ktorý bol aj jeho učiteľom na Viedenskej akadémii výtvarných umení, sa podieľal aj na adaptácii Hofburgu). V roku 1934 vláda rozhodla adaptovať budovu pre účely Univerzity Komenského. Po rozhodnutí o umiestnení Univerzity Komenského do tejto polohy sám Krupka prepracoval pôvodný projekt obilnej burzy podľa potrieb univerzity. Jeho moderný klasicizmus tvorí prechod k nastupujúcej moderne. Ešte je v ňom veľa monumentality a klasických, ale kvalitných detailov. Tvaroslovie sa však už očisťuje do hladkých čistých plôch.
Prestavba.
Ďalšie úpravy nasledovali až v roku 1974, keď podľa projektu V. Karfíka realizovali prístavbu zadnej časti. Posledné výraznejšie zásahy do interiéru sa robili v prvej polovici deväťdesiatych rokov (autori Ján Miloslav Bahna, František Starý a Igor Palčo). Išlo o nové rozdelenie funkcií auly – na spodnom podlaží vznikla reprezentatívna rektorská sieň a hore poslucháreň, tzv. amfiteáter. V tomto „amfiteátri“ univerzity prestavba vylúčila voľakedajšiu galériu a poslucháreň rieši stupňovitým spôsobom v polkruhovom usporiadaní sedenia. Na čelnej strane sú popri bežnom vybavení (plátno na premietanie, tabuľa) umiestnené zboku prekladateľské kalúry, tie však, žiaľ, pôsobia rušivo. Naopak, citlivo sú využité pôvodné výtvarné detaily, zakomponované do nového riešenia. Hľadisko sa ľahko demontuje, no vyhotovenie niektorých detailov nie je dostatočne kvalitné. Celkovo nový interiér pôsobí veľmi kultivovane a príťažlivo.
Rekonštrukcia amfiteátra, interiér.
Projekt rekonštrukcie amfiteátra Univerzity Komenského vznikal už koncom 80. rokov. Až súčasné vedenie univerzity však dokázalo zabezpečiť financovanie tejto na pomery školstva dosť nákladnej stavby. Po roku 1990 sa rapídne začal vyhrocovať priestorový problém Právnickej fakulty, ktorej narastajú počty študentov – to urýchlilo realizáciu rekonštrukcie.
Požiadavky pamiatkových orgánov boli jasne definované – zachovať čo najviac pôvodných prvkov a novú funkciu integrovať do rozdeleného priestoru tak, aby vznikli dva plnohodnotné celky – poslucháreň a rektorská sieň. Spodná časť získala komorný charakter s galériou rektorov a reprezentačným priestorom rektorskej siene. Tu sa podpisujú významné akty, prijímajú zahraničné návštevy a udeľujú čestné doktoráty, tu sa univerzita prezentuje doma i vo svete.
Dvojpodlažná horná časť slúži ako poslucháreň s kapacitou 240 miest na sedenie. Kapacitu priestoru limitovala výška vloženého amfiteatrálneho sedenia, ktoré nemalo zablokovať priehľad na okenné vitráže, a tým nežiaduco zaplniť objem. Rekonštrukcia si vyžiadala výmenu okien – popri obnovených vitrážach majú dobré protihlukové vlastnosti. Realizovalo sa nové kúrenie a vzduchotechnika. V interiérových úpravách obnovili travertínové obklady, svietidlá, zasklené steny, dvere a hodiny. V štúdiách sa preskúmali aj iné varianty sedenia, ale klasický amfiteáter sa ukázal ako najprirodzenejší a najekonomickejší. Základnú kresbu amfiteátra vytvárajú pevné pulty so sklopenými sedadlami. Sedadlá sú anatomicky tvarované, harmonicky pôsobia v sklopenej i nesklopenej polohe. Nové osvetľovacie telesá sú citlivo zakomponované v strope, sledujú dispozíciu sedenia.
V rámci spolupráce s univerzitou sa ďalej realizovali interiéry zasadacej miestnosti vedeckej rady Univerzity Komenského pri rektoráte a interiéry vedeckej rady Právnickej fakulty Univerzity Komenského. Rekonštrukciami týchto významných celkov dostala univerzita reprezentačné priestory, ktoré zodpovedajú jej celospoločenskému i medzinárodnému postaveniu.
Účel budovy dnes.
V súčasnosti je budova sídlom Právnickej fakulty UK, je v nej umiestnených niekoľko pracovísk Filozofickej fakulty UK a Rektorát Univerzity Komenského, pod ktorý patrí aj Informačné centrum UK.
Súčasné vedenie univerzity.
Členmi vedenia univerzity sú rektor, prorektori, kvestor a predseda Akademického senátu UK. Od 1. februára 2019 zastáva post rektora UK prof. JUDr. Marek Števček, DrSc.
Prorektori UK
Kvestorka UK
Predseda Akademického senátu UK
Voľba rektora UK 2019, 2023.
Novým rektorom Univerzity Komenského (UK) v Bratislave sa stal právnik Marek Števček. Vo voľbách, ktoré sa uskutočnili v stredu, 14. novembra 2018, porazil fyzika Jozefa Masarika.
Na právoplatné voľby kandidáta na funkciu rektora je potrebná prítomnosť aspoň dvoch tretín členov akademického senátu. V prvom kole získal Števček 36 hlasov a kandidát, profesor Masarik 26 hlasov. Keďže ani jeden kandidát nezískal potrebné tri pätiny hlasov, voľby pokračovali druhým kolom.
M. Števček je rektorom od 1. februára 2019. Do funkcie rektora ho vymenoval prezident SR A. Kiska. Prvého februára 2023 začal svoje druhé funkčné obdobie.
Ranking.
V celosvetovom rankingu QS World University Rankings sa v roku 2021 UK umiestnila na 651. – 700. mieste.

</doc>
<doc id="13406" url="https://sk.wikipedia.org/wiki?curid=13406" title="Dvojitozubce">
Dvojitozubce

Dvojitozubce (iné názvy: zajacovce, zajace, zajacotvaré; ) je rad cicavcov.
Charakteristika.
Sú to suchozemské cicavce. Žijú po celom svete (okrem niektorých karibských ostrovov, južných častí Južnej Ameriky, Madagaskaru a niekoľkých ostrovov v juhovýchodnej Ázii).
Celé ich telo je stavané na útek pred predátormi. Veľké ušnice spôsobujú vynikajúci sluch. Oči umiestnené na bokoch umožňujú 360-stupňové videnie. Dlhé zadné nohy zabezpečujú rýchlosť behu až /h. Pískavky sú špecifické tým, že majú takmer rovnako dlhé všetky končatiny, preto ani nie sú také rýchle ako zajace a preto sa skôr ukrývajú v štrbinách či norách. Všetky druhy majú štrbinovité nozdry, ktoré sa dajú úplne zatvárať.
Aj keď sa druhy tohto radu nápadne podobajú hlodavcom, a kedysi aj boli zaraďované ako nadčeľaď tohto radu, dnes sú už klasifikované oddelene.Od podobných hlodavcov sa odlišujú najmä tým, že v hornej čeľusti majú za prvým párom hryzákov ešte ďalší pár; oba páry zubov sú zaliate v zubnej sklovine. Hlodavce majú naopak len jeden pár, ktorý presne zapadá na zodpovedajúci spodný pár a sklovinu majú len na prednej strane týchto zubov. Dvojitozubce okrem toho nemôžu prednými končatinami uchopiť potravu. Navyše majú malé a zaoblené chvosty a dobre osrstené spodky labiek.
Od mnohých cicavcov sa odlišujú tým, že samice niektorých druhov sú väčšie ako samce.
Čuch u dvojitozubcov zohráva významnú úlohu, rozoznávajú ním členov rodiny, ošetrovateľov a od neho sa odvíja aj ich hierarchický systém.
Sú to rastlinožravce, jedia najmä trávy a sukulentné rastliny. Potravu, ktorú prvý raz nestrávia, najprv vylúčia a potom znova zjedia; v žalúdku je zmiešavaná s ostatnou potravou a vylučovaná ako štandardný suchý trus. Väčšina potravy teda putuje črevami dva razy, čo zlepšuje trávenie. Toto sa nazýva cekotrofia.
Pri trávení im pomáhajú baktérie v slepom čreve, ktoré rozkladajú potravu bohatú na celulózu. Mláďatá tieto baktérie získavajú až z trusu matky – zo špeciálneho druhu výkalov zo slepého čreva.
Rozmnožujú sa hojne (králiky môžu mať až 6-krát ročne po 12 mláďat). Ovulácia u nich nie je cyklická, ale je podnecovaná kopuláciou, takže sa samice môžu stať gravidnými hneď po pôrode, u niektorých druhov aj pred pôrodom.
Patria k najlovenejším živočíchom. Lovia ich vtáky, mäsožravce a ľudia. V priebehu storočí človek vyšľachtil pozoruhodné množstvo foriem a farebných odchýlok (králiky).

</doc>
<doc id="13408" url="https://sk.wikipedia.org/wiki?curid=13408" title="Damany">
Damany

Damany alebo damanotvaré (lat. Hyracoidea) sú rad krátkonohých cicavcov.
Charakteristika.
Pozri damanovité
Systém.
Damany:

</doc>
<doc id="13409" url="https://sk.wikipedia.org/wiki?curid=13409" title="Daniel Fröhlich">
Daniel Fröhlich



</doc>
<doc id="13410" url="https://sk.wikipedia.org/wiki?curid=13410" title="24. apríl">
24. apríl



</doc>
<doc id="13411" url="https://sk.wikipedia.org/wiki?curid=13411" title="23. apríl">
23. apríl

Narodenia.
 

</doc>
<doc id="13412" url="https://sk.wikipedia.org/wiki?curid=13412" title="Ján Fuchs">
Ján Fuchs

Ján Fuchs (* 8. september 1816, Banská Bystrica † 7. december 1874, Zvolen) bol slovenský pedagóg a autor učebníc.
Život.
Ján Fuchs sa narodil v Banskej Bystrici. Strednú školu (lýceum) s výborným prospechom ukončil v Banskej Štiavnici. Ako učiteľ pôsobil v Radvani a od roku 1861 vo Zvolene, neskôr riaditeľ obecných škôl vo Zvolene. Veľký dôraz kládol na osobnú prípravu učiteľa na vyučovanie. Prípis zvolenského seniorátu vyzdvihuje Fuchsa ako „vzor učiteľov“. Zomrel 7. decembra 1874 vo Zvolene.
Práca.
Zvolenský seniorát v r. 1872 vydal súbor 6 učebníc (v 1 zväzku) pre národné školy pod názvom "Prostonárodný evanjelický ŠKOLNÍK". Obsahuje tieto učebnice: Dějepis církve křesťanské, Zemepis, Dějepis Uhorska, Prírodopis, Silozpyt čili fyzika, Katechizmus hospodársky. Silozpyt má tieto časti: Úvod, O telesách a ich vlastnostiach, O vode, O teplote, O svetle, O hlase, O magnetičnosti, O hromovine. Silozpyt má 47 strán a 27 obrázkov. Fuchs učebnicu zostavil ako 56-ročný, keď mal za sebou už 36 rokov učiteľskej praxe. O jej kvalite, žiadanosti a obľúbenosti svedčí aj jej 5 vydaní. Napísal tiež "Metodológiu vyučovania (skúsenosti z pedagogickej praxe)". Zaoberal sa aj problematikou dievčenských škôl. Navrhol zriadiť dievčenskú školu s dvoma triedami (v každej by trvalo učenie 3 roky).
Napísal aj niekoľko divadelných hier v biblickej češtine, podaných na úrovni konverzačných cvičení: "Ibikova smrť", "Neduvěrujúci Španielčan". Z nemčiny preložil a zveršoval výber z gréckych bájí: "Vybrání historických príhod o Recích".

</doc>
<doc id="13413" url="https://sk.wikipedia.org/wiki?curid=13413" title="Stavovce">
Stavovce

Stavovce (iné názvy pozri nižšie; lat."Vertebrata") sú podkmeň chordátov. Sú charakteristické vývojom stavcami tvorenej chrupavčitej alebo kostenej chrbtice, ktorá je oporou ich tela. Je to najväčší podkmeň chordátov a druhý druhovo najbohatší podkmeň vôbec (po hmyze). Všetky ryby, obojživelníky, plazy, vtáky a cicavce (vrátane ľudí) sú stavovcami.
Majú rozvinuté všetky základné orgánové sústavy (oporná, obehová, vylučovacia, pohybová, dýchacia, tráviaca, rozmnožovacia, nervová) a dobre vyvinuté zmysly. Vyvinuli sa vo vode, a preto majú primárne pravdepodobne 7 žiabrových oblúkov, z ktorých niektoré alebo všetky sú redukované a pozmenené na iné funkcie. Ich telo pokrýva viacvrstvová pokožka, ktorá môže mať rôzne deriváty. Oporu tela tvorí vnútorná kostra (endoskelet) na ktorú sa upínajú svaly.
Názvy.
Súčasný taxonomický slovenský názov tohto taxónu je stavovce, zavedený v roku 1940. Staršie (v 30. - 60. rokoch 20. storočia) sa používal aj názov stavcovce, ktorý dokonca napríklad Rudolf Klačko považoval za správnu podobu namiesto podľa neho nesprávnej podoby stavovce. Nesprávne alebo zastarané názvy sú: "obratľovce", "obratľovci", "obratlovci", "obratlovce". Zastarané názvy sú: "páternaté zvieratá", "páternité zvieratá", "kostnaté zvieratá". Mimo taxonómie sa používajú aj názvy: vertrebráta, vertebráty.
Charakteristika.
Stavovce sú tie chordáty, ktoré majú chrbticu, chorda je teda zatláčaná a nahradzovaná v nižších triedach chrupavkovitými, vo vyšších triedach kostenými stavcami, vznikajúcimi zo spojivového obalu chordy. Chrbtica tvorí os tela.
Dodatočnou charakteristickou vlastnosťou tohto podkmeňa je napríklad svalový systém a centrálna nervová sústava, ktorá je čiastočne umiestnená vnútri chrbtice. Mozog stavovcov sa nazýva encefalon (teda „hlavový mozog“), lebo ho chráni lebka. Vylučovacím orgánom sú párové obličky na rôznom stupni vývoja. Sú gonochoristi, čiže pohlavie je väčšinou oddelené (najprimitívnejšie stavovce kruhoústnice sú na hranici medzi gonochorizmom a hermafroditizmom), u niektorých starších skupín sa však vyskytuje zmena pohlavia (ryby, obojživelníky). Niektoré triedy sú výlučne vajcorodé (napr. vtáky) u iných sa vyskytuje živorodosť aj vajcorodosť (napr. cicavce). Vývin je spravidla priamy, niekedy však cez larvu (obojživelníky, niektoré skupiny rýb). U niektorých druhov možno pozorovať starostlivosť o mláďatá. Obehová sústava je vždy uzavretá, to znamená, že krv koluje v cievach a nerozlieva sa voľne po tele. Dve najvyspelejšie skupiny stavovcov majú stálu telesnú teplotu (homoiotermia). Všetky majú srdce delené na niekoľko oddielov, minimálne na dva. Najvyššie stavovce, vtáky a cicavce, majú štvordielne srdce. Zabezpečuje oddelený obeh neokysličenej a okysličenej krvi. Dýchacím orgánom sú žiabre (vodné stavovce) alebo pľúca (suchozemské stavovce), časté je aj kožné dýchanie (obojživelníky).
Stavovce delíme (podľa veľmi starej systematiky) na dve skupiny, pričom len druhá (blanovce) je aj súčasťou modernej systematiky (pozri nižšie):
V niektorých systémoch je pojem „bezblanovce“ obmedzený len na čeľustnatce. Ide o chybu.
Črepovce.
V starších systémoch, v ktorých sú sliznatky ("Myxini") radené na rovnakú úroveň s ostatnými stavovcami (teda stavovcami v užšom zmysle) je črepovce ("Craniata") označenie pre sliznatky plus tieto stavovce v užšom zmysle. Dnes – keďže sliznatky z dnešného pohľadu patria dovnútra stavovcov – je však Craniata de facto synonymum pre "Vertebrata".
Systematika.
Systematika používaná v tejto wikipédii (prevažne podľa Benton 2004/2005, Nelson 2006, , ).
črepovce (Craniata)/ stavovce (Vertebrata):
(*) Taxóny označené hviezdičkou sú tradičný (z dnešného pohľadu neprirodzený) taxón ostrakodermy (Ostracodermi).
Iné systematiky.
Pozri v článku Systematika stavovcov.

</doc>
<doc id="13414" url="https://sk.wikipedia.org/wiki?curid=13414" title="Jozef Tiso">
Jozef Tiso

ThDr. Jozef Gašpar Tiso (* 13. október 1887, Veľká Bytča, dnes Bytča, Rakúsko-Uhorsko† 18. apríl 1947, Bratislava, ČSR) bol slovenský rímskokatolícky kňaz, politik, predseda Hlinkovej slovenskej ľudovej strany (19391945), poslanec Národného zhromaždenia ČSR (19251939), minister zdravotníctva a telesnej výchovy (19271929), predseda vlády a prezident vojnovej Slovenskej republiky.
Po vojne bol obvinený z rozbitia republiky a spolupráce s nacistickým Nemeckom, zo zavedenia fašistického režimu na Slovensku, z marenia príprav SNP, pozvania nemeckých vojsk a zločinov spáchaných po potlačení povstania, z odsunu českých občanov a prenasledovania odporcov režimu, prenasledovania a deportácií slovenských Židov. O tom, ktoré z troch kategórií zločinov definovaných Norimberskou chartou z roku 1945 (zločiny proti mieru, vojnové zločiny, zločiny proti ľudskosti) obžaloba zahŕňala sa vedú medzi historikmi polemiky; širší konsenzus je na zločinoch proti ľudskosti.
V zmysle nariadenia č. 33/1945 Zb. SNR bol uznaný za vinného z trestného činu domácej zrady, trestného činu zrady na povstaní, trestného činu kolaborantstva, a to za priťažujúcich okolností a 15. apríla 1947 Národným súdom ČSR odsúdený na trest smrti povrazom. Popravený bol 18. apríla 1947.
Životopis.
Mladosť a štúdium.
Narodil sa v Bytči v rodine mäsiara Jozefa Gašpara Tisa (18621943) a Terézie, rod. Budíškovej (18631947) ako druhé z desiatich detí (z ktorých tri zomreli v mladom veku). Bol pokrstený ako "Jozef Gašpar", druhé meno však nepoužíval. Študoval na štvortriednej rímskokatolíckej ľudovej škole v Bytči. V prvom ročníku sa vyučovalo výlučne po slovensky, na škole ale dostal aj základy nemeckého a maďarského jazyka .
Ako usilovného žiaka s talentom na jazyky ho rodičia v r. 1898 poslali na nižšie chlapčenské gymnázium v Žiline. Gymnázium bolo v čase Tisovho štúdia úplne pomaďarčené. Z tohto dôvodu si musel písať svoje meno ako Tiszó József. Po roku 1918 a 1945 sa z tohto faktu vyvodzovali rozsiahle závery o jeho národnej orientácii, pričom tieto snahy mali propagandistický účel a jednoznačné účelové a politické zameranie . Popri dobrých študijných výsledkoch bol aktívnym členom študijného svojpomocného spolku, ktorý zaobstarával knihy a učebné pomôcky pre chudobných žiakov . V roku 1902 odišiel študovať na piaristické gymnázium do Nitry. Podľa historika Ivana Kamenca z tohto obdobia neexistujú hodnoverné dokumenty o jeho národnej uvedomelosti, pretože svedectvá jeho spolužiakov a blízkych ľudí odzneli až na vrchole jeho politickej kariéry, prípadne ako svedectvo v neskoršom súdnom procese. Podľa svedectva spolužiaka Jozefa Randíka sa v kvinte na otázku triedneho učiteľa spolu s ďalšími 15 spolužiakmi prihlásil za Slováka, pričom nahnevaný učiteľ ich bez ohľadu na ich prejav všetkých okrem jedného zapísal ako Maďarov . Údajne ďalej prejavil pod vplyvom staršieho kolegu Jozefa Koptáka záujem o slovenské dejiny a slovenský spisovný jazyk a zúčastnil sa viacerých národne orientovaných činov, ktoré mohli mať za dôsledok jeho vylúčenie . Ak by aj boli svedectvá pravdivé, jeho hlbšia národná orientácia zrejme zostala skrytá pred jeho učiteľmi a biskupom, inak by ho neodporučili na ďalšie elitné štúdium .
Ako výnimočne nadaného ho nitriansky biskup poslal na univerzitu do Viedne na takzvané Pázmaneum, ktoré bolo určené pre obzvlášť talentovaných a perspektívnych adeptov kňazskej dráhy. Na štúdium nastúpil v roku 1906 . Na Pazmáneu vyučovali vynikajúci profesori, pričom Tiso mal možnosť zoznámiť sa s rôznymi filozofickými smermi a najnovšími pápežskými encyklikami. V školských hodnoteniach bol najčastejšie charakterizovaný ako vynikajúci, príkladný, povzbudivo pobožný a podobne. Pri zápisoch do semestrov si hlásil slovenský materinský jazyk . V seminári písal kázne popri maďarčine aj v slovenčine. Vďaka svojim vedomostiam a usilovnosti získal funkciu asistenta. V priebehu štúdia mu hrozilo vylúčenie kvôli listu bývalým spolužiakom nitrianskeho seminára , kde spomenul „rozhárané pomery“ v seminári. Rektor nitrianskeho seminára obsah zdramatizoval, za dôvod narážky uviedol, že seminár „vypovedal vojnu myšlienke slovenského nacionalizmu“ a žiadal rektora Pazmánea aby bol Tiso vzatý na zodpovednosť. Rektor Pazmánea Drexler sa Tisa zastal a prípad bol uzavretý napomenutím. Štúdium ukončil v roku 1910 ako premiant a o rok obhájil svoju dizertačnú prácu na dogmaticko-historickú tému "Doctrina parhenogeneseos ex monumentis antenicaenis demonstrata" (Dôkazy o panenskom materstve Márie na základe dokumentov spred Nicejského koncilu). Cieľom práce bolo kriticky preskúmať tvrdenie profesora Otta Zöcklera, že reformácia navrátila mariánsky kult k stavu, aký mal v čase raného kresťanstva . Tiso dospel k záveru, že tvrdenie sa nedá považovať za pravdivé, pretože kult sa viackrát zaznamenal už do začiatku apoštolského kresťanstva. Po schválení dizertácie a vykonaní rigoróznych skúšok bol 15. júla 1911 promovaný za doktora teológie .
Kňaz.
14. júla 1910 ho košický biskup Augustín Fischer-Colbrie vysvätil za kňaza. Nakoľko Tiso v danom čase nedosiahol predpísaný vek 24 rokov, stalo sa tak na základe výnimky Svätej stolice, o ktorú požiadal nitriansky biskup. 17. júla slúžil svoju prvú omšu. Potom pracoval ako kaplán v niekoľkých mestách (Oščadnica, Rajec, Bánovce nad Bebravou). Nevykonával iba pastoračnú činnosť, ale zameriaval sa aj na sociálne aktivity v zmysle pápežských encyklík. Popri tom vyučoval slovenčinu a pracoval v oblasti kultúry.
V Oščadnici, kam bol v roku 1910 poslaný ako kaplán, sa veľmi aktívne zapojil do činnosti gazdovského spolku, ktorého cieľom bolo hmotné a duchovné povznesenie miestneho ľudu . Vďaka spolku mohli miestni obyvatelia nakupovať lacnejšie niektoré potraviny a odevy ako u miestneho Žida, v ktorého rukách sa koncentroval takmer všetok obchod. Podobné sociálne aktivity vyvíjal aj na iných miestach svojho pôsobenia. Podľa Ivana Kamenca tu Tiso zrejme prvýkrát podľahol zjednodušenému pohľadu na slovensko-židovské vzťahy, čo nebol vo vtedajšom období ojedinelý jav ani medzi slovenskými vzdelancami a stretol sa aj s tzv. židovskou otázkou a prejavmi antisemitizmu najmä v sociálno-ekonomickej a náboženskej rovine. Milan Ďurica upozorňuje na spôsob, akým mladý Tiso v danom období reagoval na sociálne problémy – nevyzýval do boja a nevzbudzoval protižidovské nálady, ale snažil sa ukázať jednoduchým ľudom ako svojpomocne zlepšiť svoje postavenie. V roku 1910 sa stal členom Katolíckej ľudovej strany (Néppárt), ktorým bol až do roku 1918. Stranu dobová slovenská tlač považovala za maďarónsku a protislovenskú. Pôvodne bol členom tejto strany aj Andrej Hlinka, ten ale v roku 1905 spoluzaložil Slovenskú ľudovú stranu, ktorá zvádzala s Katolíckou ľudovou stranou politický boj.
V roku 1911 bol preložený do Rajca. Tam sa venoval zlepšeniu sociálneho postavenia slovenských robotníkov a iných chudobných občanov. Aby zabránil ich ďalšiemu zbedačovaniu úžerou, založil v roku 1912 expozitúru Slovenskej banky v Rajci a stal sa prvým predsedom jej správy. To sa nepáčilo jeho nadriadenému farárovi Karolovi Barošovi, ktorý tento počin nahlásil nitrianskemu biskupovi Batthyánimu. Ten sa uspokojil s Tisovým vysvetlením jeho motívov. Tiso sa ďalej venoval činnosti v miestnom katolíckom spolku mládeže ("Rajeczi katholikus ifjúsági kör"), kde však prednášal v slovenčine.
V roku 1913 sa stal kaplánom v Bánovciach nad Bebravou. Tam sa zapojil do práce miestnych vzdelávacích spolkov náboženského charakteru "Katolícky kruh" a "Mládenecký spolok" a vyučoval náboženstvo na tamojšej meštianskej škole. Kňazskú, pedagogickú a sociálnu prácu vykonával v slovenskom aj maďarskom jazyku. Vyučovaním náboženstva v slovenčine porušoval vládne nariadenie z roku 1909, podľa ktorého vyučovanie náboženstva na ľudových a meštianskych školách malo prebiehať výlučne v maďarčine. Spolupracoval s týždenníkom "Kresťan", ktorý bol slovenským orgánom Katolíckej ľudovej strany. V roku 1914 bol kvôli svojej činnosti v miestnych vzdelávacích spolkoch predvolaný hlavným slúžnym Zamaróczym, pričom sa obhajoval, že miestni Slováci musia čítať slovenské časopisy a knihy, nakoľko po maďarsky nevedia. Krátko na to vypukla vojna a prerušila jeho kaplánsku činnosť.
Podľa hodnotenia Ivana Kamenca bol Tiso dôsledným pragmatikom, ktorý chápal, že aby mu väčšina miestnych farníkov rozumela, musí svoje aktivity vykonávať v slovenskom jazyku a v slovenskom duchu. Zároveň sa však snažil nedostať do konfliktu s cirkevnou a svetskou mocou. Jeho verejná činnosť pred prvou svetovou vojnou neprekročila hranice farností, v ktorých pôsobil.
Prvá svetová vojna.
Po vypuknutí prvej svetovej vojny narukoval v auguste 1914 ako vojenský kňaz (poľný kurát) k trenčianskemu 71. pešiemu pluku . Väčšinu vojakov tvorili Slováci z okolia Trenčína a Oravy. Pluk bol už od 23. augusta 1914 nasadený v Haliči proti ruskej armáde, pričom pri inak úspešnej ofenzíve utrpel veľké straty. Počas duchovnej starostlivosti o zranených, zmrzačených a umierajúcich spoznal na vlastné oči hrôzy vojny. Popri tom sledoval následky germanizácie a rusifikácie miestneho poľského obyvateľstva, ktoré navyše nemalo dostatok vlastnej inteligencie a trpelo nevzdelanosťou. Na jeseň 1914 bol prevelený do slovinského Mariboru, kde vykonával duchovnú službu v nemocniciach. V Slovinsku sa zoznámil s kňazom Antonom Korošcom, poslancom rakúskej Ríšskej rady za Slovinskú ľudovú stranu a neskorším juhoslovanským predsedom vlády. Tisa zaujala lepšia organizácia slovinského národného hnutia a činnosť slovinských kňazov. Koncom roka 1914 ochorel na ťažký zápal obličiek. Po liečebnom pobyte v Trenčianskych Tepliciach bol pridelený k posádkovej nemocnici v Komárne a následne prepustený z vojenskej služby. Neskôr na žiadosť rektora nitrianskeho seminára svoje zážitky z vojny publikoval v týždenníku Nyitramegyei Szemle (Obzor Nitrianskej župy), ktorý bol blízky Katolíckej ľudovej strane.
V roku 1915 sa stal rektorom Teologického seminára v Nitre a učiteľom na piaristickom gymnáziu v Nitre, neskôr profesorom teológie. Od roku 1921 do roku 1924 – vo veľmi mladom veku – bol biskupský tajomník a učiteľ v Bohosloveckom seminári v Nitre. V roku 1924 sa stal dekanom a farárom v Bánovciach nad Bebravou. Aj ako prezident 1. Slovenskej republiky v roku 1939 pokračoval Tiso vo svojej práci farára v Bánovciach nad Bebravou (celkovo od 1924 do 1945).
ČSR.
Prelomové obdobie 1918 – 1919.
Začiatkom novembra 1918 (po vzniku Česko-Slovenska) sa stal jedným zo štyroch slovenských zástupcov v miestnej Maďarskej národnej rade v Nitre. 17. novembra 1918 začal Kresťansko sociálny spolok (Keresztény szociális egysület), ktorého bol tajomníkom, vydávať slovensko-maďarský týždenník Nitra-Nyitra. Tiso časopis redigoval a pravidelne doň prispieval článkami. Na konci roka 1918 publikoval anonymne v slovenčine aj maďarčine článok "Účtujme", v ktorom pragmaticky konštatoval, že staré štátne útvary a spoločenské poriadky už ďalej nemôžu existovať. 8. decembra 1918 sa zúčastnil na rokovaní Maďarskej národnej rady, ktorá sa vzhľadom na rozvrat hospodárskych pomerov a verejného poriadku rozhodla požiadať veliteľa česko-slovenského vojska o urýchlený príchod do mesta. Na ďalší deň bol jedným z členov delegácie, ktorá viedla vyjednávania v blízkych Rišňovciach. Veliteľ česko-slovenského vojska vymenoval Slovenskú národnú radu, v ktorej bol Tiso zapisovateľom. 19. decembra sa zúčastnil zakladajúceho zhromaždenia Slovenskej ľudovej strany v Žiline, kde ho zvolili za člena výboru strany. Neskôr v Nitre založil miestnu pobočku strany a jej mládežnícku športovú organizáciu Orol. Po príchode nového župana (január 1919) menovaného česko-slovenskou vládou sa stal členom správneho výboru župy. V prelomovom období sa ako kňaz dovolával dodržiavania kresťanských zásad a vyzýval za zachovanie poriadku a disciplíny.
Politikom 1918 – 1938.
Tiso sa stal neskôr jednou z vedúcich osobností Slovenskej ľudovej strany, ktorá sa od roku 1925 nazývala Hlinkova slovenská ľudová strana (HSĽS). Andrej Hlinka ju založil ako katolícku stranu v roku 1913 v čase Rakúsko-Uhorska. Strana bojovala za autonómiu Slovenska v Česko-Slovensku a po roku 1923 sa stala najväčšou čisto slovenskou stranou na Slovensku. Bola to jedna z dvoch slovenských strán na Slovensku; ostatné strany buď reprezentovali národnostné menšiny alebo pôsobili (aspoň nominálne) v celom Česko-Slovensku.
V apríli 1920 navrhli Tisa na kandidátsku listinu poslancov v trnavskom volebnom okrese. V prvom skrutíniu nedosiahla strana dostatok voličských hlasov na obsadenie troch poslaneckých miest, v druhom sa Tiso vzdal kandidatúry v prospech iného kandidáta. V novembri 1920 vznikol Politický klub katolíckeho duchovenstva Slovenskej ľudovej strany, ktorého sa stal podpredsedom. V roku 1921 založil nový týždenník Ľudová politika, ktorého vydávanie v roku 1923 zastavil a stal sa hlavným prispievateľom oficiálneho tlačového orgánu strany Slovák.
Vo februári 1921 ako biskupský tajomník v Nitre organizoval slávnostnú vysviacku prvých troch slovenských biskupov menovaných v ČSR. Nový nitriansky biskup Karol Kmeťko si Tisa vybral za svojho osobného sekretára a potvrdil ho vo funkcii prokurátora pri diecezálnom cirkevnom súde, funkcii člena disciplinárnej komisie pre učiteľov a riaditeľov škôl a menoval ho za člena komisie pre menovanie farárov. Pri svojej prvej návšteve v Ríme v októbri 1921 Kmeťko predložil pápežovi návrh na menovanie Tisa monsignorom. Titul stratil podľa cirkevného práva už o pár mesiacov so smrťou pápeža, ktorý ho menoval a o jeho potvrdenie nepožiadal.
12. júna 1921 mal na manifestácii spolku Orol v Bánovciach použiť protičeské výroky, začo bol v roku 1923 odsúdený na 2 mesiace väzenia a 400 korún pokuty (z trestu si nakoniec odpykal iba 14 dní). (Podľa Milana Ďuricu išlo o poukazovanie „"na krivdy a neprávosti pražského centralizmu voči slovenskému národu"“ ). V tom čase bol už vytipovaný za Hlinkovho nástupcu a tlač ľudovej strany dostala pokyn, aby jeho odsúdenie výrazne spropagovala. Podľa výpovede biskupa Karola Kmeťka bolo nadmerné Tisovo politické exponovanie a odsúdenie za poburovanie dôvodom, prečo bol po obojstrannej dohode preložený z biskupského úradu na svoje pôvodné pôsobisko na faru v Bánovciach. O dva mesiace ho povýšil na oblastného dekana celého bánovského dištriktu a menoval ho za hlavného škôldozorcu pre celú nitriansku oblasť.
15. novembra 1925 sa stal poslancom Národného zhromaždenia, ktorým bol až do roku 1939. Zakrátko bol zvolený za predsedu poslaneckého klubu HSĽS. Vo volebnej kampani prednášal často na tému kresťanský socializmus, ku ktorej sa vracal aj neskorších rokoch. Predmetom Tisových parlamentných vystúpení boli otázky štátoprávneho postavenia Slovenska a problém uznania Slovákov za samobytný (suverénny) národ. Napriek ostrej kritike a rétorike, ktorú používal, však ostal až do začiatku roku 1939 pevným zástancom ČSR. Profiloval sa ako konzervatívny politik, ktorému bol radikalizmus cudzí a neangažoval sa ani v militantnej fašizoidnej Rodobrane. Autoritárske ambície však prejavoval vyhlasovaním HSĽS za jedinú právoplatnú zástupkyňu slovenského národa napriek tomu, že jej najväčší úspech v demokratických voľbách predstavoval približne polovicu hlasov Slovákov (34,3% všetkých voličov na území Slovenska, vrátane národnostných menšín a Čechov). Tvrdil, že strany, ktoré neuznávajú samobytnosť slovenského národa, nemajú právo hovoriť v jeho mene.
Keďže Andrej Hlinka ešte v roku 1923 nekompromisne deklaroval, že bez splnenia požiadavky na autonómiu HSĽS nevstúpi do vlády, hľadala sa po voľbách iná výrazná osobnosť, s ktorou by bolo možné nájsť východisko z rokovaní o zostavení vládnej koalície. Účasť HSĽS vo vláde bola aj v záujme Vatikánu, ktorý v danom čase rokoval s Česko-Slovenskom o zmluve, ktorá mala rozhodnúť o rozhraničení diecéz, z ktorých časť sa stále nachádzala v Maďarsku. Ďalej išlo o uzavretie problému cirkevných majetkov, ktoré mali podliehať pozemkovej reforme a o problém miezd duchovenstva, ktoré boli vyplácané zo štátneho rozpočtu. Vatikán sa preto nazdával, že rokovania budú prebiehať sľubnejšie, ak bude vo vládnej koalícii popri českých lidákoch (Čs. strany ľudovej) a kresťanských socialistoch prítomná aj HSĽS. Hlinka bol pozvaný na eucharistický kongres v Spojených štátoch, pričom stranu malo viesť 5-členné direktórium. Tisa poveril zastupovaním v predsedníckej funkcii. Počas Hlinkovej neprítomnosti pristúpili k rokovaniam o vstupe do vlády. Tiso v tom videl prostriedok na dosiahnutie autonómie "zhora’’. Hlinka po návrate kapituloval pod tlakom funkcionárov, ktorí už dohodli účasť a to bez riešenia najaktuálnejších požiadaviek. Tisov postup však schválil a sám pokračoval v rokovaniach. Podľa Ivana Kamenca prejavil Tiso v zložitých rokovaniach „húževnatosť a diplomatickú zdatnosť“.
V januári 1927 HSĽS konečne vstúpila do vlády. Tiso sa stal ministrom zdravotníctva a telovýchovy. Ako najúspešnejšie sa uvádzajú jeho aktivity pri výstavbe slovenských kúpeľných stredísk ako napr. Vysoké Tatry a kúpele Sliač. Po vstupe do vlády musela HSĽS zmierniť rétoriku a intenzitu presadzovania autonomistických požiadaviek. Tiso sa ukázal ako zdatný rečník na verejných zhromaždeniach dokazoval správnosť rozhodnutia a obhajoval nové postoje. Už v čase v prípravy vstupu do vlády vysvetľoval, že neústupné presadzovanie požiadaviek by mohlo ohroziť občiansky blok, ktorý bol HSĽS bližší ako prípadný blok socialisticko-komunistický a zároveň hlasovaním za rozpočet zabránila vynútenému vstupu socialistov do vlády. Aj ako vrcholový politik odmietol pridelený ministerský byt v Prahe a miesto toho sa ubytoval v miestom kláštore. Počas pôsobenia vo vláde sa zoznámil s Edvardom Benešom a ďalšími koaličnými partnermi, čo zanechalo dlhodobý vplyv na jeho rozhodnutia aj keď už vo vláde nepôsobil.
8. októbra 1929 (po Tukovej afére) ministri za HSĽS vystúpili z vlády a Tiso sa začal opäť hlbšie venovať vnútrostraníckej práci. V roku 1930 sa stal oficiálnym podpredsedom strany. V rovnakom roku HSĽS predložila svoj ďalší, vcelku mierny autonomistický program, ktorý Tiso začal propagovať v českej verejnosti. Jeho prednáška pražským vysokoškolským študentom bola publikovaná aj ako brožúra s názvom "Ideológia slovenskej ľudovej strany". Popri inom v nej prezentoval program teritoriálnej (nie národnej) autonómie. V jej závere vyjadril nádej, že keď sa český národ vymaní z predstáv o nebezpeční autonomistického hnutia Slovákov, „"postaví sa verne svojej historickej minulosti na stranu práva a slobody slovenského národa uznaním jeho autonómie v rámci čsl. republiky"“.
Po Hlinkovej smrti roku 1938 sa stal Tiso "de facto" vodcom strany (oficiálne bol zástupcom predsedu strany od roku 1930 do 1. októbra 1939, oficiálnym vodcom strany sa stal po tomto dátume).
Autonómna Slovenská krajina.
Nacistické Nemecko na základe Mníchovskej dohody z 29. septembra 1938 obsadilo Sudety a česko-slovenský prezident Edvard Beneš sa 5. októbra 1938 vzdal svojho úradu a neskôr emigroval z krajiny. 6. októbra 1938 sa v Žiline stretol výkonný výbor HSĽS spolu s pozvanými predstaviteľmi politických strán a vyhlásili autonómiu Slovenskej krajiny v rámci Česko-Slovenska (Žilinská dohoda). Pražský parlament následne 22. novembra 1938 prijal ústavný zákon 299/1938 Zb. o autonómii Slovenskej krajiny a prezident Emil Hácha 7. októbra 1938 vymenoval Tisa za predsedu vlády autonómnej krajiny.
Mníchovská dohoda ukladala Česko-Slovensku vyriešiť postavenie maďarskej a poľskej menšiny do troch mesiacov. Rokovania s Maďarskom viedol práve Tiso, ktorý sa tak ocitol v mimoriadne ťažkej situácii. Nielen, že podobné medzinárodné vyjednávanie nikdy neviedol, ale sám sa na nich zúčastnil po prvýkrát. Stratégia česko-slovenskej strany sa formovala za behu, nakoľko sa zahraničná politika pred tým sústredila najmä na problémy s Nemeckom. Tiso napriek tomu rokovania zvládol na dobrej úrovni a nenaplnili sa tak očakávania Maďarska, že neskúsení slovenskí politici budú ľahkou korisťou. Po neúspechu komárňanských rokovaní 9 – 13. októbra 1938 sa Tiso pokúsil intervenovať v prospech slovenských záujmov u Ribbentropa. K Ribbentropovým náznakom, že Nemecko by privítalo podľa možností "veľkú samostatnosť Slovenska" sa však (na rozdiel od separatistu Ďurčanského) postavil pomerne chladne a deklaroval, že uprednostňuje autonómiu v rámci Česko-Slovenska. Tiso, ktorý sa v zahraničnej politike neorientoval, uveril, že získal Ribbentropa na svoju stranu. Avšak výsledkom prvej viedenskej arbitráže (2. novembra 1938) bolo, že Slovensko stratilo svoje južné územia s rozlohou viac ako 10 tisíc km2 s 850 tisíc obyvateľmi.
Tiso ako predseda a minister vnútra autonómnej vlády niesol vysoký podiel zodpovednosti za postupnú likvidáciu demokratického zriadenia na Slovensku. Táto nebola vyvolaná iba vonkajšími okolnosťami, ale odrážala jeho dlhodobé postoje, ktorých súčasťou bolo chápanie HSĽS ako jedinej oprávnenej reprezentantky slovenského národa. 8. novembra 1938 sa HSĽS, agrárna strana a niekoľko ďalších menších strán zlúčili a vytvorili Hlinkovu slovenskú ľudovú stranu – Stranu slovenskej národnej jednoty (HSĽS-SSNJ). Táto tvorila základ budúceho autoritatívneho režimu vojnovej Slovenskej republiky. V januári 1939 slovenská vláda oficiálne zakázala všetky ďalšie strany okrem Nemeckej strany a Zjednotenej maďarskej strany. HSĽS-SSNJ fungovala ako prakticky výhradná legálna politická organizácia Slovákov na Slovensku. Tiso sa k likvidácii demokratického systému opakovane hlásil a otvorene tvrdil, že politické strany svoju úlohu dohrali.
Z hľadiska vzťahu k česko-slovenskému štátu zostával na pro-česko-slovenskej pozícii a dosiahnutie autonómie potvrdzoval ako konečný cieľ HSĽS. V tomto postoji zotrval až do začiatku roka 1939, keď aj on, pod vplyvom dramatického vývoja medzinárodnej situácie a posilňovania domácich radikálov začal pripúšťať možnosť osamostatnenia. Podľa jeho predstáv sa tak nemalo stať v najbližšom období, ale postupnou, pokojnou a evolučnou cestou.
Slovenská republika.
Vznik Slovenskej republiky.
Vo februári 1939 predstavitelia Nemecka podnikali kroky smerujúce k obsadeniu pomníchovského Česko-Slovenska. Česko-Slovensko malo svoje hranice garantované signatármi Mníchovskej konferencie, preto sa Hitler snažil o „samovoľný rozpad“ ČSR a zvyšoval tlak na osamostatnenie sa Slovenska. Dňa 9. marca 1939 bolo na Slovensku vyhlásené štatárium – tzv. Homolov puč. Prezident Hácha odvolal Tisa a na post predsedu autonómnej vlády vymenovala Karola Sidora. Tiež na územie Slovenska vtrhli z Česka povolané vojenské oddiely, ktoré začali obsadzovať administratívne budovy. Na odpor sa im postavili študenti a Hlinkova garda. Hitlerove návrhy na vyhlásenie samostatnosti Slovenska Sidor odmietol. Deklarácia samostatnosti prečítaná Ferdinandom Ďurčanským vo viedenskom rozhlase 11. marca 1939 ostala bez odozvy. 
V takej situácii prijal Tiso 13. marca 1939 pozvanie Hitlera do Berlína, kde ho počas rozhovorov Hitler žiadal o okamžité („blitzschnell“) vyhlásenie samostatnosti a hrozil rozdelením Slovenska medzi jeho susedov. Tiso však odmietol vyhlásiť samostatnosť priamo z Berlína. Telefonicky sa spojil s česko-slovenským prezidentom Emilom Háchom a predsedom vlády Slovenska Karolom Sidorom a dohodli sa, že na ďalší deň zvolajú slovenský snem. 14. marca na neverejnom zasadnutí slovenského snemu Tiso vo svojom prejave referoval o rokovaniach v Berlíne. Celé rokovanie parlamentu sa nieslo v atmosfére strachu a neistoty (P. Čarnogurský: "…otvorením snemu sa zniesla na poslanecké lavice ťažká, až dusivá nálada… Každý z nás vedel, že vyhlásením slovenskej štátnej samostatnosti sa staneme len nástrojom Hitlera, nie vyjadrovateľmi vôle národa."). Nedošlo ani k tradičnému hlasovaniu. Poslanci len povstali a zaspievali pieseň Hej, Slováci. Vyhlásenie samostatnosti znamenalo koniec prvej Československej republiky. Čechy a Moravu Hitler nasledujúci deň 15. marca obsadil bez rizika vojenskej konfrontácie so Spojeným kráľovstvom a Francúzskom.
Tiso prezident štátu a Vodca.
Tiso bol ministerským predsedom od 14. marca 1939 do 26. októbra 1939. 26. októbra 1939 ho slovenský snem jednohlasne zvolil v Aule Maxima v budove právnickej fakulty v Bratislave za prezidenta, čím automaticky získal aj funkciu najvyššieho veliteľa slovenskej armády. Armáda sa angažovala v tzv. malej vojne s Maďarskom v marci 1939 a bojovala v 2. svetovej vojne po boku nemeckej armády. Niekoľko týždňov (1. októbra 1939) pred získaním prezidentskej funkcie sa Tiso stal aj predsedom samovládnucej HSĽS, ktorá mu v roku 1942 prisúdila oficiálny titul Vodca.
Postavenie autonómnej krajiny v rámci Česko-Slovenskej republiky bolo vystriedané nezávislosťou, získanou od Hitlera na jeho nátlak vo forme politického vydierania slovenskej strany, čo spôsobilo rozpad Česko-Slovenska. Nemecko si „Ochrannou zmluvou“ (18. marca 1939) zaistilo vojenské i hospodárske pozície, ktoré si ďalej posilnilo počas salzburských rokovaní v júli 1940.
Tiso a tzv. židovská otázka.
Jednou zo zámienok sa stala demonštrácia za pripojenie Bratislavy k Maďarsku v predvečer Prvej viedenskej arbitráže (2. novembra 1938).
Autonómna vláda pod vedením Tisa okrem toho, že iniciovala hromadný odsun Čechov zo Slovenska, 4. novembra 1938 vydala vládne nariadenie o tzv. "postrku" 7 500 Židov na územia, ktoré boli odstúpené Maďarsku. Tento zámer sa však Tisovi nepodarilo splniť, lebo väčšina deportovaných sa vrátila späť, pretože maďarské úrady ich odmietli "prevziať." Po vyhlásení samostatnosti 14. marca 1939 podľa vzoru Norimberských zákonov bolo i na Slovensku zavedené protižidovské rasové zákonodarstvo. 9. septembra 1941 vyšlo Nariadenie č. 198 o právnom postavení Židov.
15. mája 1942 podpísal Tiso Ústavný zákon o vysťahovaní Židov, ktorý štvrť roka po začatí spätne zlegalizoval už uskutočnené deportácie Židov do nemeckých „"pracovných"“ táborov. Tiso podpísal prezidentskú výnimku spod protižidovského zákona osemsto až tisíc osobám. Tisov úrad pritom dostal až 20-tisíc žiadostí. 
Deportácia Židov zo Slovenska začala v marci 1942. 25. marca 1942 odišiel z Popradu prvý transport tisícky židovských dievčat a žien do koncentračného tábora Osvienčim. Vyvážanie Židov do koncentračných táborov pokračovalo až do 20. novembra 1942. V priebehu roka 1942 zo Slovenska odtransportovali celkovo 57 628 slovenských Židov, z ktorých podľa dostupných údajov prežilo len 280 až 800 osôb.
Napriek snahe niektorých slovenských predstaviteľov (A. Mach 8. februára 1943 povedal: "Príde marec, príde apríl a pôjdu transporty!") a vďaka protestnej Nóte Svätej stolice z 5. mája 1943 a celkovej nepopularite transportov medzi obyvateľstvom aj v Slovenskom sneme sa deportácie zo Slovenska zastavili až do októbra 1944. Tiso voči Židom vystupoval podobne agresívne ako predstavitelia radikálneho krídla HSĽS. Ak aj mal miernejší názor, čomu nasvedčujú viaceré svedectvá, nedal smerom k verejnosti o tom žiadny signál. Keď na dožinkách v Holíči 16. augusta 1942 rečnil o tom, či bolo spravodlivé odtransportovať Židov povedal: "„Urobili sme to podľa príkazu Božieho: Slovák, zhoď, zbav sa svojho škodcu!“"
Vatikánsky charge d`affaires na Slovensku Giuseppe Burzio napísal v roku 1944 pápežovi Piovi XII. o Jozefovi Tisovi: „Nenašiel som u prezidenta republiky ani stopu porozumenia, ani jediné slovo súcitu pre prenasledovaných Židov. Tiso vidí v Židoch príčinu všetkého zla a zásahy Nemcov proti Židom bráni ako vynútené najvyššou vojenskou nutnosťou.“
Transporty znova začali v októbri 1944 po tom, čo bolo Slovensko obsadené Nemcami a bolo potlačené Slovenské národné povstanie a keď sa červená armáda prebila k slovenskej hranici. Nemecko sa rozhodlo okupovať Slovensko, čím krajina stratila aj zvyšok nezávislosti. Počas okupácie bolo deportovaných 13 500 Židov a uväznených ďalších 5 000.
Slovenské národné povstanie.
Po vstupe nemeckých vojsk na územie Slovenska a následnom vypuknutí SNP, Tiso naďalej zotrval v pozícii nemeckého spojenca. Po potlačení povstania v Banskej Bystrici 30. októbra 1944 vystúpil na terajšom Námestí SNP s ďakovným prejavom a vyznamenával nemeckých vojakov.
Zatknutie, proces a poprava.
Tiso stratil moc po oslobodení Slovenska sovietskou armádou v apríli 1945. Koncom apríla ušiel a skrýval sa šesť týždňov v kláštore v bavorskom Altöttingu a v rakúskom kláštore v Kremsmünsteri. Tu ho zaistila americká vojenská polícia, po predchádzajúcom súhlase mníchovského kardinála Faulhabera. Spojenci ho vydali česko-slovenskej vláde. 26. októbra, 27. októbra 1945 bol prevezený do väznice Pankrác v Prahe. Napokon bol odsúdený za zločiny domácej zrady, kolaborantstva a zrady na povstaní na trest smrti obesením. Proces začal 2. decembra 1946 a rozsudok bol vynesený 15. apríla 1947 predsedom súdu JUDr. Igorom Daxnerom. Žalobcami boli JUDr. Ľudovít Rigan, JUDr. Juraj Šujan a vojenský prokurátor JUDr. Anton Rašla. Obhajcami boli JUDr. Ernest Žabkay a JUDr. Martin Grečo. Na súde premietali film z koncentračných táborov. Podľa žalobcu Rašlu: „… bol ľahostajný, pozeral sa bokom alebo do zeme.“ On aj jeho obhajcovia s udelením tohto trestu rátali, no súčasne sa domnievali, že bývalému prezidentovi bude vzhľadom na verejnú mienku a politickú situáciu udelená milosť. Pred súdom neprejavil ľútosť. Odmietal urobiť vyhlásenie, v ktorom by odsúdil zločiny nacistického Nemecka s odôvodnením, že keby odsúdil čokoľvek, čo Nemci popáchali, alebo ľutoval obete, vysvetľovali by si to, že sa zlomil a doznáva vinu. Spolu s Tisom bol v tomto procese odsúdený na smrť aj Ferdinand Ďurčanský (v neprítomnosti, pretože stihol ujsť do zahraničia). Alexander Mach bol odsúdený na 30 rokov väzenia (zo zdravotných dôvodov bol rozsudok nad ním vynesený o mesiac neskôr v osobitnom pojednávaní a Mach prejavil ľútosť). Rozsudok na Jozefom Tisom sa dá prečítať aj 
Žiadosť o milosť pre Tisa predložil 15. apríla 1947 slovenský povereník spravodlivosti Ivan Štefánik na Predsedníctvo SNR a to ju prekvapivo bez hlasovania posunulo vláde ČSR. Vláda K. Gottwalda odporučila prezidentovi Benešovi zamietnuť túto žiadosť v pomere hlasov 17:6. Na mimoriadnom 78. tajnom zasadnutí 16. apríla za prijatie žiadosti hlasovali niektorí poslanci Demokratickej strany (DS) a Čs. strany ľudovej (ČSĽ). Proti boli komunisti a niektorí členovia Československej strany národne socialistickej a Československej sociálnej demokracie. J. Masaryk sa ako nestranícky minister zdržal hlasovania. Prezident Beneš následne súhlasil so zamietnutím žiadosti. Tiso bol popravený (obesený) v skorých ranných hodinách 18. apríla 1947 na dvore Justičného paláca v Bratislave. Podľa dobovej tlače Tisa sedem minút od začatia popravy lekár vyhlásil za mŕtveho. Neskôr bol v tajnosti pochovaný na Martinskom cintoríne v Bratislave. Pochovával ho salezián Jozef Stašo, ktorý v rokoch 19401945 pôsobil ako tajomník na vatikánskej nunciatúre v Bratislave. Poprava Tisa sa stala dôvodom zvyšovania napätia medzi komunistami a nekomunistickými stranami. Vedenie DS uverejnilo vo svojich novinách Čas niekoľko dní po vykonaní rozsudku článok ""Ako to v skutočnosti bolo?", v ktorom argumentovalo, že predsedníctvo SNR bolo za udelenie milosti a vláda ČSR nemala právo milosť neudeliť ale len vrátiť žiadosť nazad SNR. Gottwald naopak žiadal vyvodiť dôsledky voči DS, pretože "vedie na Slovensku kampaň, ktorá môže veľmi poškodiť záujmy republiky a jednotného štátu. Povážlivým spôsobom je kritizovaný postup prezidenta republiky. Také stanovisko ako zaujala DS nie je zlučiteľné s jej účasťou vo vláde."" Aj tieto rozpory viedli k tomu, že 20. februára 1948 podali vo vláde demisiu práve zástupcovia strán ČSNS (4), ČSL (4) a DS (4), ktoré boli za udelenia milosti Tisovi, čo nakoniec viedlo k vládnej kríze 1948 (Februárový prevrat).
14. marca sa pri pôvodnom fiktívnom Tisovom hrobe (Tisove telesné pozostatky boli exhumované a spálené v krematóriu) stretávajú jeho priaznivci a obdivovatelia. V roku 2017 sa zúčastnili aj štyria poslanci slovenského parlamentu za politickú stranu Kotleba – Ľudová strana Naše Slovensko.
Hodnotenie.
Tiso bol zodpovedný za deportáciu Židov zo Slovenska do koncentračných táborov. Túto skutočnosť nepopieral ani na súde, pretože očakával milosť.
Matica sa snaží aj v súčasnosti zlepšiť Tisovo hodnotenie. Mal k tomu prispieť päťminútový dokument s názvom "Bez 14. marca", zverejnený v polovici februára 2017 na youtube.com, ktorý špekuluje, čo by sa dialo, keby sa Slováci vzopreli Hitlerovi a Slovenský štát by nevznikol. Vedenie Matice by sa podľa Stanislava Mičeva malo zamyslieť, či toto je cesta, ktorou chce ísť ďalej. „Podľa mňa týmto napomáhajú extrémistickým skupinám,“ doplnil riaditeľ Múzea SNP Banská Bystrica.
O debate okolo hodnotenia Tisovej osobnosti napísal James Mace Ward: "V najhoršom prípade bola [diskusia] palivom pre ultranacionalistický pokus o rekonštrukciu slovenskej spoločnosti a pomohla pri rozdelení Československa. V najlepšom prípade debata inšpirovala premyslené prehodnotenie Tisa a povzbudzovala vyrovnanie sa Slovákov s kolaborantstvom [s fašizmom]."
Pomenovania.
Posledná ulica pomenovaná po Tisovi je vo Varíne: Ulica Dr. Jozefa Tisu. Pôvodne bola ulica pomenovaná po kapitánovi Ladislavovi Pfliegelovi, ktorý ako veliteľ lietadla druhej paradesantnej brigády padol v Slovenskom národnom povstaní a mladosť strávil vo Varíne. Po Tisovi bola pomenovaná v novembri 1993. Neskôr Okresná prokuratúra v Žiline skonštatovala, že prijatím uznesenia došlo k porušeniu zákona: „Obec oslovila odbornú názvoslovnú komisiu až po schválení premenovania ulice a malo to byť naopak. Okrem toho, že odborná názvoslovná komisia neodporučila premenovanie ulice na Tisovu, uznesenie kolidovalo aj so zákonmi o obecnom zriadení a protifašistickom odboji, ktoré zakazujú umiestňovať texty a symboly oslavujúce, propagujúce alebo obhajujúce režim Tisovej Slovenskej republiky.“ K ulici vypracovali stanovisko historici Ivan Kamenec a Michal Schwarc. Okrem iného skonštatovali, že „rozhodnutie nemá len úzky regionálny charakter. Je nielen protizákonné, ale aj neobhájiteľné z aspektu demokratického charakteru súčasnej Slovenskej republiky a jej zahraničnopolitickej orientácie.“
Riešenie názvu ulice prebieha dlhšie, navrhovaný je názov Kamence. Prednosta obecného úradu chce kvôli názvu zvolať samostné zasadanie obecného zastupiteľstva. Podľa správ z júla 2021 začal vyšetrovateľ NAKA kvôli názvu ulice trestné stíhanie pre prečin prejavov sympatií k hnutiu smerujúcemu k potlačeniu základných práv a slobôd.
NAKA 23. decembra 2021 obvinila desiatich poslancov Obecného zastupiteľstva vo Varíne. Obvinenie prišlo po tom, ako odmietli zahlasovať za návrh poslaneckej kolegyne Lenky Tichákovej, ktorá žiada premenovanie Ulice Dr. Jozefa Tisu. Dňa 10. januára 2022 špeciálny prokurátor Daniel Lipšic svojím uznesením zrušil na podklade podaných sťažností uznesenie o vznesení obvinenia desiatim poslancom Obecného zastupiteľstva obce Varín. V uznesení okrem iného konštatuje "„premotivovanosť“ orgánov činných v trestnom konaní je (najmä) v tejto oblasti neprípustná." "Prejaviť sympatiu je možné len aktívnym konaním, verejné prejavenie sympatie nekonaním je z povahy veci nemožné." "Snaha vyvodiť verejné prejavenie sympatie z nekonania nie je založená na žiadnej zrozumiteľnej právnej a logickej úvahe."  "rozširovanie trestnej zodpovednosti nad rámec udržateľného gramatického výkladu je v trestnom práve hmotnom neprípustné."
V rozhodnutí relatívne obsiahlo konštatuje v poznámkach nemorálnosť pomenovnia ulice po Dr. Tisovi s odôvodnením "pomenovanie ulice v ktoromkoľvek meste či obci po najvyššom predstaviteľovi režimu, ktorý zbavil časť svojich občanov – vrátane žien a detí – všetkých základných práv a zveril ich osud a životy do rúk nacistického Nemecka, je prejavom mimoriadneho cynizmu." i "je poľutovaniahodné, že od roku 1993 neprišlo k zmene názvu tejto ulice". Avšak "Nedostatok empatie a ignorancia historických faktov však – samy osebe – nie sú trestným činom.". Zároveň konštatuje "nie je prioritne úlohou orgánov činných v trestnom konaní zvyšovať citlivosť spoločnosti na krivdy minulosti ani zapájať sa do „kultúrnej vojny“." 

</doc>
<doc id="13419" url="https://sk.wikipedia.org/wiki?curid=13419" title="Mahatma Gandhi">
Mahatma Gandhi



</doc>
<doc id="13420" url="https://sk.wikipedia.org/wiki?curid=13420" title="Albert Fuchs">
Albert Fuchs

Albert Fuchs (* 8. apríl 1808, Levoča – † 27. marec 1894, Bratislava) bol slovenský fyzik.
Život.
Narodil sa v Levoči. Študoval na evanjelických lýceách v Levoči a v Bratislave, prírodné vedy na univerzite vo Viedni a matematiku v Göttingene, kde v tej dobe prednášal aj C. F. Gauss. Istý čas študoval aj v Jene.
Po absolvovaní štúdií pôsobil ako profesor na evanjelických školách–lýceách, krátko v Banskej Štiavnici, v r. 1838 – 1846 v Prešove a 1846 – 1876 v Bratislave. Jeho učebnica fyziky "Természettan elemei" (Košice 1845, 2. vyd. Pešť 1854) patrila k najkvalitnejším, ktoré sa na Slovensku používali v polovici 19. storočia.
Bol jedným z najaktívnejších prednášateľov Bratislavského lekársko-prírodovedného spolku a väčšinu zo svojich prednášok zameraných najmä na fyziku, ale aj na inú prírodovednú problematiku, uverejnil v spolkových ročenkách. Osobitne zaujímavé sú z nich jeho prednášky o termike (vydané aj samostatne, Bratislava 1858), v ktorých rozoberá aj ekvivalenciu rôznych druhov energií.
Zomrel 27. marca 1894 v Bratislave. 

</doc>
<doc id="13422" url="https://sk.wikipedia.org/wiki?curid=13422" title="Karol Henrich Fuchs">
Karol Henrich Fuchs

Karol Henrich Fuchs (* 5. jún 1851, Bratislava – † 10. január 1916, Bratislava) bol slovenský matematik, fyzik a geodet.
Život.
Karol Henrich Fuchs sa narodil v Bratislave. Po absolvovaní gymnázia v Bratislave študoval matematiku, fyziku a astronómiu na viedenskej univerzite, kde sa venoval aj štúdiu klasických jazykov. Hoci od ukončenia štúdií až do svojho skorého odchodu na dôchodok pôsobil ako stredoškolský učiteľ, venoval sa mimoriadne širokej škále vedeckých problémov, obyčajne matematicky veľmi náročných. Zomrel 10. januára 1916 v Bratislave. 
Práca.
Najprínosnejšie boli jeho štúdie z oblasti fotogrammetrie, v ktorých sa venoval matematickému vyhodnocovaniu fotogrammetrických záberov, korekcii chýb, zdokonaľovaniu niektorých metód a prístrojov. Vypracoval metódu vyhodnocovania nie celkom presných (planparalelných) fotografických dosiek i prístrojov, čím mimoriadne rozšíril aplikabilitu tejto geodetickej metódy. Svojimi prácami sa aj v medzinárodnom meradle zaradil medzi priekopníkov fotogrammetrie. Jeho fyzikálne a matematické dielo je doposiaľ málo prebádané, i napriek tomu, že uverejnil veľký počet článkov aj v renomovaných vedeckých časopisoch ako "Annalen der Physik", "Repertorium der Physik", správy viedenskej akadémie vied atď. V jeho pozostalosti sa zachovali rukopisy prác o kvapalných kryštáloch, slapových javoch, o aplikáciách metódy najmenších štvorcov, z oblasti teórie čísel, ale aj filológie, kultúrnej histórie atď. V citlivej aplikácii matematickej teórie na rôzne fyzikálne problémy nachádzame istú analógiu medzi ním a J. M. Petzvalom, ktorý bol jeho učiteľom na viedenskej univerzite.

</doc>
<doc id="13424" url="https://sk.wikipedia.org/wiki?curid=13424" title="Fuchs">
Fuchs

Fuchs je priezvisko množstva ľudí. 

</doc>
<doc id="13425" url="https://sk.wikipedia.org/wiki?curid=13425" title="Štefan Furka">
Štefan Furka

Štefan Furka (* 1. október 1906, Trenčín – † 7. december 1962, Trnava) bol slovenský pedagóg a matematik.
Život.
Štefan Furka sa narodil v Trenčíne. Matematiku a fyziku študoval na Prírodovedeckej fakulte Karlovej univerzite v Prahe v rokoch 1926–1931. Vyučoval v Myjave, Rožňave, Leviciach, Liptovskom Mikuláši, Žiline a v Bratislave a bol riaditeľom gymnázia v Zlatých Moravciach. V rokoch 1946 až 1951 pracoval na vysokoškolskom odbore Povereníctva školstva v Bratislave. V r. 1951–1954 na Pedagogickej škole v Bratislave pre budúce učiteľky národných škôl. Bol vzorom svedomitej prípravy na vyučovanie. V r. 1954–1962 pôsobil na Vyššej škole pedagogickej a Prírodovedeckej fakulte UK Katedre inžinierskej geológie a hydrológie. Od 1. septembra 1962 do 30. novembra 1962 vyučoval na SVŠ Makarenkova ul. Od 1. 12. 1962 prešiel na Pedagogický inštitút v Trnave, avšak po týždni 7. decembra 1962 náhle zomrel.
Práca.
V odbornej činnosti sa zameral jednak na riešenie algebraických rovníc, jednak na euklidovskú geometriu. Pripravoval sa na docentskú habilitáciu, avšak náhla predčasná smrť mu v tom zabránila. 

</doc>
<doc id="13426" url="https://sk.wikipedia.org/wiki?curid=13426" title="Ján Futák (matematik)">
Ján Futák (matematik)

Doc. RNDr. Ján Futák, CSc. (* 8. september 1939, Kostolná Ves – † 4. máj 1994, Žilina) bol slovenský matematik.
Život.
Ján Futák sa narodil v Kostolnej Vsi, okres Prievidza. V roku 1957 maturoval na JSŠ v Handlovej. Aprobáciu z matematiky a fyziky získal na VŠP v Bratislave. V roku 1963 asistent matematiky na Pedagogickom inštitúte v Martine, odkiaľ 1. septembra 1964 prešiel na Vysokú školu dopravy s spojov v Žiline na Katedru matematiky. Účinne pomáhal študentom súťažiacim v MO. V roku 1972 získal na PF UK v Bratislave vedeckú hodnosť CSc. a v roku 1983 bol menovaný docentom pre matematickú analýzu. Venoval sa hlavne obyčajným diferenciálnym rovniciam, ich asymptotickým a oscilatorickým vlastnostiam, rovniciam s posunutým argumentom ako aj systémom týchto rovníc. Zomrel v Žiline 4. mája 1994.

</doc>
<doc id="13428" url="https://sk.wikipedia.org/wiki?curid=13428" title="13. október">
13. október



</doc>
<doc id="13430" url="https://sk.wikipedia.org/wiki?curid=13430" title="Bezkosticovce">
Bezkosticovce

Bezkosticovce (iné názvy: zubaté veľryby, veľryby zubaté, delfínoblížne; ) sú podrad veľrýb. Na rozdiel od kosticovcov nemajú kostice, ale normálne zuby. Bezkosticovce sú aktívni lovci, živia sa rybami, chobotnicami a niektoré aj morskými cicavcami.
Anatómia.
Bezkosticovce majú jednu nozdru na temene hlavy (zatiaľ čo kosticovce majú dve). Okrem vorvaňovité sú menšie ako kosticovce. Zuby sa medzi druhmi značne odlišujú. Môže ich byť veľa, ako u niektorých delfínov, ktorí majú v tlame viac ako 100 zubov. Ďalšie extrémy pozorujeme u narvalovitých s ich dlhým klom a u takmer bezzubých vorvaňovcovitých so zvlaštnymi zubami iba u samcov. Nie všetky druhy používajú svoje zuby na jedenie. Napríklad vorvaňovité používajú svoje zuby na predvádzanie sa a na agresívne útoky.
Správanie.
Hlas.
Hlasové prejavy sú u bezkosticovcov veľmi dôležité. Sú schopné vydávať rôzne zvuky určené na komunikáciu, ale dokážu využiť aj ultrazvuk na echolokáciu.
Pohyb.
Väčšina bezkosticovcov pláva svižne. Menšie druhy sa niekedy vezú na vlnách vyvolaných prechádzajúcou loďou. Delfíny sú známe svojimi akrobatickými výskokmi z vody.
Spoločenské správanie.
Bezkosticovce žijú väčšinou v skupinách s tuctom kusov. Tieto malé skupinky sa príležitostne spájajú a vytvárajú spoločnosť s tisíckou veľrýb. Bezkosticovce sú schopné zložitých vzťahov, napríklad skupinového lovu. Niektoré druhy v zajatí ukazujú veľký potenciál na učenie sa, z tohto dôvodu sú považované za jedny z najinteligentnejších zvierat.
Systematika.
Bezkosticovce:

</doc>
<doc id="13436" url="https://sk.wikipedia.org/wiki?curid=13436" title="Ján Pavol I.">
Ján Pavol I.

Blahoslavený Ján Pavol I. (), vl. menom Albino Luciani, (* 17. október 1912, Forno di Canale, Taliansko – † 28. september 1978, Vatikán) bol taliansky duchovný a 263. pápež katolíckej cirkvi (zvolený 26. augusta 1978). Zomrel 28. septembra toho istého roku. Jeho tridsaťtridňový pontifikát bol desiatym najkratším v cirkevných dejinách. Aj keď bol pápežom krátko, zanechal v katolíckej cirkvi nezmazateľnú stopu. Spomína sa naňho pre jeho priateľskosť a pokoru, pre ktoré je porovnávaný s „Dobrým pápežom Jánom“ – všeobecne populárnym pápežom Jánom XXIII.
Biografia.
Detstvo a raná kariéra.
Narodil sa vo Forno de Canale (od r. 1964 Canale d’Agordo) v oblasti Belluno (severné Taliansko). Pochádzal z chudobnej robotníckej rodiny.
Kňazom sa stal 7. júla 1935. Študoval teológiu, doktorát získal na prestížnej Pápežskej Gregoriánskej Univerzite v Ríme. Neskôr bol prorektorom seminára diecézy Belluno (1937 – 1947). Učil tu predmety dogmatika, morálna teológia a kánonické právo. V roku 1948 bol vybraný ako pobočník generálneho vikára diecézy, o desať rokov neskôr sa stal generálnym vikárom sám (1958). Ešte ten istý rok však úrad opustil, pretože ho Ján XXIII. vymenoval za biskupa v diecéze Vittorio Veneto.
Zúčastnil sa na druhom vatikánskom koncile (19621965). 15. decembra 1969 ho pápež Pavol VI. vymenoval za patriarchu Benátok. Ten istý pápež ho 5. septembra 1973 povýšil medzi kardinálov. 
Za pápeža bol zvolený 26. augusta 1978 pri štvrtom sčítaní hlasov v druhý deň konkláve. Zvolil si meno Ján Pavol I. (ako prvý pontifex v dejinách mal dvojité meno), pretože chcel nadviazať na dielo svojich predchodcov, pápežov Jána XXIII. a Pavla VI., a spojiť tak ich pokrokové a tradicionalistické vlastnosti. Už 27. augusta 1978 oficiálne oznámil kardinálom svoj zámer pokračovať v druhom vatikánskom koncile. Zvolal tlačovú konferenciu, na ktorej fascinoval tisíce prítomných novinárov. Svoj odpor k pompe a vonkajšej paráde prejavil hneď po zvolení, keď odmietol tradičnú pápežskú korunováciu a pri svojej inaugurácii 3. septembra 1978 na námestí sv. Petra prevzal iba pálium ako znak svojho pastoračného úradu.
Pontifikát.
Povahovo bol veľmi podobný Jánovi XXIII. – aj on mal priateľské vystupovanie a zmysel pre osobitý humor.
Napriek veľmi krátkemu trvaniu svojho pontifikátu Ján Pavol I. stihol urobiť niekoľko zmien. Zrušil používanie majestátneho plurálu v pápežských príhovoroch a dokumentoch. Predstavoval konzervatívca v otázkach morálky, ale reformátora a pokrokára v oblasti cirkevných štruktúr a poňatia poslušnosti v cirkvi. 
Smrť.
Jeho pontifikát zakončila náhla smrť v noci z 28. na 29. septembra 1978. Ako príčina určili zlyhanie srdca. Telo rýchlo zabalzamovali, čo znemožnilo pitvu a bolo to v rozpore s talianskymi zákonmi; Vatikán to odôvodnil tak, že jeho zákony pitvu pápeža zakazujú. Oficiálna príčina smrti je určená ako infarkt myokardu. No rozbor lieku, ktorý sa našiel pri mŕtvole, ani iných možných dôkazov sa nikdy nerobili. Po tom, ako sa verejnosť dozvedá o príčine smrti, neter pápeža vyhlási, že nikdy nemal problémy so srdcom a brat Edoardo potvrdzuje, že zdravotný stav pápeža po lekárskej prehliadke pred tromi týždňami bol v poriadku.
Čoskoro po jeho smrti sa objavili fámy, že nebola prirodzená – väčšinou sa naznačuje, že ho otrávili; zosilneli potom, ako za jeho nástupcu vybrali trochu konzervatívnejšieho Karola Wojtyłu. Na tieto teórie sa nezistili nijaké priame dôkazy, čo spôsobilo najmä to, že telo sa nepodrobilo pitve.
Proces blahorečenia.
23. novembra 2003 bol v katedrále v Bellune oficiálne otvorený proces blahorečenia Jána Pavla I. Slávnosti predsedal kardinál José Saraiva Martins.
Pápež František 8. novembra 2017 autorizoval dekrét o hrdinských čnostiach Jána Pavla I., čím získal označenie „ctihodný“. V októbri 2021 bol uznaný zázrak uzdravenia jedenásťročného dievčatka z Buenos Aires na jeho príhovor a podpísaný dekrét pápežom Františkom o blahorečení. Ján Pavol I. bol 4. septembra 2022 v Ríme blahorečený na Námestí sv. Petra.

</doc>
<doc id="13442" url="https://sk.wikipedia.org/wiki?curid=13442" title="Nova posoniensia">
Nova posoniensia



</doc>
<doc id="13443" url="https://sk.wikipedia.org/wiki?curid=13443" title="Prešpůrske nowini">
Prešpůrske nowini



</doc>
<doc id="13444" url="https://sk.wikipedia.org/wiki?curid=13444" title="Ján Ducký">
Ján Ducký

Ing. Ján Ducký (* 30. január 1944, Lehota pod Vtáčnikom – † 11. január 1999, Bratislava) bol slovenský politik, v rokoch 1989 až 1990 pôsobil ako minister priemyslu v slovenskej vláde národného porozumenia a neskôr ako minister hospodárstva SR v druhej a tretej vláde Vladimíra Mečiara. Pôsobil aj ako riaditeľ Slovenského plynárenského priemyslu. Za nevyjasnených okolností bol zastrelený pri vchode do svojho bytu v Ružinove. Táto jediná vražda bývalého vrcholového politika na Slovensku zostáva stále nepotrestaná aj po 25 rokoch. V decembri 2020 bolo zastavené trestné stíhanie jediného podozrivého Ukrajinca Olega T. O motívoch vraždy sa v spoločnosti dlhodobo špekuluje, podľa prepisov odposluchov z kauzy Gorila mohol motív objednávateľa súvisieť s angažovaním sa obete v obchode v oblasti telekomunikačných služieb.
Kauza Duckého zmenky.
Ján Ducký je známy aj vďaka kauze Duckého zmenky. Zmenky podpísal ako riaditeľ Slovenského plynárenského priemyslu (SPP). Ich protihodnotou mali byť „služby obchodného a finančného charakteru“. Tie sa však v skutočnosti nikdy nezrealizovali. Pravdepodobne boli len zámienkou na vypísanie zmeniek. Predstavitelia SPP dodnes nevedia, na akú sumu boli vypísané všetky zmenky, hovorí sa však o niekoľkých miliardách korún (nie sú zaevidované v účtovníctve SPP).
SPP napríklad prehral spor s českou Union bankou, ktorá žiadala preplatiť zmenky SPP v hodnote 350 miliónov českých korún. K nim navyše pribudli úroky, čím sa zmenkový dlh spolu so súdnymi poplatkami vyšplhal približne na 400 miliónov korún. V tomto prípade zmenkami vo vlastníctve Union Banky údajne podnik zaplatil za dodávku technológií vsetínskej firme Sezooz Group. Jej riaditeľ Roman Zubík v jednej z výpovedí priznal, že obchody so zmenkami boli naozaj fiktívne, riadil ich Ducký a Union Banka o tom vedela.
Vražda.
Duckého našli zastreleného 11. januára 1999 vo vchode panelového domu na Bajzovej ulici v Bratislave, v ktorom býval. Bol zastrelený štyrmi strelami z pištole kalibru 7,65 mm.
Objednávateľa alebo objednávateľov vraždy polícia nezistila, iba odhadovala, že Duckého zastrelili zrejme pre jeho ekonomické aktivity. Až v máji 2000 polícia oficiálne pripustila, že motív vraždy súvisí so zmenkami. Ducký o nich už nemohol vypovedať, takže ich vyplatenie by neohrozil, uvádzala polícia. Deň pred vraždou mu nový minister hospodárstva Ľudovít Černák verejne vytýkal zmenku za 400 miliónov českých korún, ktorú podpísal krátko po parlamentných voľbách (25. a 26. septembra 1998), v ktorých prišlo HZDS o výkonnú moc. Vtedy Černák sľuboval Duckému dohru v podobe trestných oznámení. Ducký sa zrejme chystal všetko vyvrátiť už na druhý deň na vlastnej tlačovej besede. 
Hoci už pár mesiacov po atentáte obvinili Ukrajinca Olega Thoryka (neskôr Kalašnikova) ten sa z rodnej Ukrajiny už na Slovensko nevrátil a prípad bol odovzdaný na Ukrajinu v roku 2001. 
Olega K. T. začiatkom leta 2007 slovenská prokuratúra opäť obžalovala z vraždy. 
V roku 2019 Ukrajina informovala, že „materiály trestného konania sa pripravujú prinavrátiť kompetentným orgánom Slovenskej republiky“. 
Ukrajinská strana 5. februára 2019 vrátila súdne spisy spolu s rozhodnutím vyšetrovateľa z decembra 2018, ktorý zastavil konanie z dôvodov, že skutok sa stal na území Slovenska, nebola preukázaná spoluúčasť Olega K. T. a chýbali prvky trestnej činnosti.
12. septembra 2019 Okresný súd Bratislava I stále nemôže konať v kauze vraždy, pretože rozhodnutie ukrajinských orgánov činných v trestnom konaní, ktoré vec zastavili a vrátili naspäť na Slovensko, sa stále prekladá. "Úradný preklad zatiaľ súdu nebol doručený," povedal hovorca Krajského súdu v Bratislave (KS) Pavol Adamčiak. 
V decembri 2020 senát Krajského súdu v Bratislave na neverejnom prejednaní obžaloby zastavil trestné stíhanie Olega T. obvineného z vraždy exministra.

</doc>
<doc id="13445" url="https://sk.wikipedia.org/wiki?curid=13445" title="František Mikloško">
František Mikloško

RNDr. František Mikloško (* 2. jún 1947, Nitra) je slovenský politik, bývalý predseda SNR a dlhoročný poslanec Národnej rady Slovenskej republiky, mladší brat Jozefa Mikloška. V prezidentskej voľbe v roku 2019 kandidoval do funkcie prezidenta Slovenskej republiky (SR).
Životopis.
František Mikloško sa narodil v Nitre, kde v roku 1966 ukončil Strednú priemyselnú školu stavebnú.
V roku 1971 ukončil štúdium matematiky na Prírodovedeckej fakulte UK v Bratislave. V rokoch 1971 až 1983 pracoval v Ústave technickej kybernetiky SAV v oblasti numerickej matematiky. V rokoch 19831989 pracoval ako robotník. Pred rokom 1989 bol disident, aktivista takzvanej Tajnej cirkvi. Mikloško pracoval medzi vysokoškolskou mládežou a podieľal sa na tvorbe samizdatov. Patril k organizátorom tzv. Bratislavského Veľkého piatku, významnej pokojnej verejnej manifestácie veriacich za náboženskú a občiansku slobodu v roku 1988, známej aj pod názvom Sviečková manifestácia, ktorá bola predohrou Nežnej revolúcie.
Politická kariéra po roku 1989.
František Mikloško sa v novembri 1989 stal členom Koordinačného výboru Verejnosti proti násiliu. V roku 1992 sa stal členom Kresťanskodemokratického hnutia. Od roku 1990 bol poslancom Slovenskej národnej rady a Národnej rady Slovenskej republiky. V rokoch 19901992 pôsobil vo funkcii predsedu SNR.
V roku 2004 kandidoval v prezidentských voľbách. V prvom kole získal 129 414 hlasov (6,51%), čím sa umiestnil na piatom mieste z dvanástich kandidátov. Ďalej pôsobil ako poslanec NR SR. Bol členom výboru NR SR pre ľudské práva, národnosti a postavenie žien. V slovenskom parlamente pôsobil ako jediný nepretržite od 1. marca 1990 až do júla 2010.
21. februára 2008 oznámil Mikloško, spoločne s Vladimírom Palkom, Rudolfom Bauerom a Pavlom Minárikom odchod z KDH. Založili novú politickú stranu Konzervatívni demokrati Slovenska.
Dňa 29. júla 2008 ohlásil František Mikloško svoju opätovnú kandidatúru na prezidenta za KDS. V prvom kole 21. marca 2009 získal 101 573 (5,42 %), skončil na treťom mieste, do druhého kola sa nedostal.
Vo voľbách do Európskeho parlamentu v roku 2014 kandidoval na treťom mieste za koalíciu strán NOVA, KDS a OKS na poslanca Európskeho parlamentu.
Prezidentské voľby 2019.
Mikloško oznámil 7. júna 2018 tretiu kandidatúru na prezidenta ako nezávislý kandidát. V jeho volebnom programe deklaruje desať priorít. Jedným z hlavných motívov je slušnosť, čím nadväzuje sa hlási k odkazu hnutia Za slušné Slovensko. Chce ako prezident fungovať v súlade s Ústavou SR, chce ľudí spájať v duchu slušnosti a spravodlivosti a navodzovať diskusie na rôzne témy.
Ohľadom zahraničnopolitickej orientácie chcel Mikloško reprezentovať príslušnosť Slovenska k Západu, taktiež podporoval euroatlantické ukotvenie Slovenska v EÚ a NATO a aktualizovanú Bezpečnostnú stratégiu SR vo forme, v akej ju Ministerstvo zahraničných vecí a európskych záležitostí SR pripravilo v roku 2017. V bezpečnostnej politike chcel presadzovať dôsledné odlíšenie legálnej a ilegálnej migrácie. Z dejín Slovenske si bral inšpiráciu z demokratickej a kresťanskej tradície. Je veriacim kresťanom, zároveň však odmietal spájanie sa kresťanstva s nacionalizmom. Postupne ho v kandidatúre podporili politické strany OKS a KDH. Podporu mu vyjadrili aj Ján Figeľ, Milan Majerský, Anna Záborská a Marek Krajčí (predstavitelia KDH, OĽaNO a Kresťanskej únie) na spoločnej tlačovej konferencií. Podporilo ho aj Fórum kresťanských inštitúcií, ktoré združuje takmer 60 organizácií. Mikloško získal v prvom kole volieb 122 916 hlasov (5,72 %), čo znamenalo piate miesto. Do druhého kola nepostúpil.
Opätovne poslancom NR SR.
V máji 2023 avizoval, že bude v septembrových voľbách do NR SR kandidovať za KDH ako nezávislý kandidát. Vo voľbách získal 31 629 hlasov a stal sa poslancom.
Osobný život.
Mikloško je ženatý, oženil sa 6. júla 2007 ako šesťdesiatročný. Jeho manželka Jana (za slobodna Sasínová) pochádza z Moravy a je od neho mladšia o 20 rokov.

</doc>
<doc id="13446" url="https://sk.wikipedia.org/wiki?curid=13446" title="Jozef Kučerák">
Jozef Kučerák

Ing. Jozef Kučerák, CSc. (* 18. apríl 1939, Hronec) je slovenský ekonóm a bývalý politik.
Životopis.
V roku 19671989 postupne vedecký pracovník Výskumného ústavu životnej úrovne a Výskumného ústavu sociálneho rozvoja práce v Bratislave; 1989/1990 vedecký pracovník Prognostického ústavu SAV v Bratislave. Od januára do júna 1990 poslanec a člen predsedníctva SN FZ za VPN; od júna 1990 do apríla 1991 podpredseda vlády Slovenskej republiky; od mája do októbra 1991 predseda slovenskej rady VPN, od októbra 1991 prvý podpredseda Občianskej demokratickej únie – VPN.

</doc>
<doc id="13447" url="https://sk.wikipedia.org/wiki?curid=13447" title="Vladimír Ondruš (politik)">
Vladimír Ondruš (politik)

Ing. Vladimír Ondruš (* 23. máj 1942, Bratislava) bol podpredseda prvej ponovembrovej vlády SR od 12. decembra 1989 do 26. júna 1990 a aj prvej Mečiarovej vlády od 27. júna 1990 do 22. apríla 1991.
Ocenenia.
V roku 1998 mu Vladimír Mečiar (vykonávajúci prezidentské právomoci) prepožičal štátne vyznamenanie Rad Ľudovíta Štúra II. triedy.
Dielo.
2009 - "Atentát na nežnú revolúciu". IKAR, ISBN 978-80-551-1898-7 
2019 - "Atentát na nežnú revolúciu". 2.revidované vydanie. IKAR ISBN 978-80-551-6989-7

</doc>
<doc id="13448" url="https://sk.wikipedia.org/wiki?curid=13448" title="Milan Čič">
Milan Čič

Prof. JUDr. Milan Čič, DrSc., mult. Dr. h. c. (* 2. január 1932, Zákamenné – † 9. november 2012, Bratislava) bol slovenský právnik, vysokoškolský pedagóg, akademik, politik a prvý predseda Ústavného súdu Slovenskej republiky. V rámci politického života pôsobil ako minister spravodlivosti v rokoch 1988 až 1989 a predseda Vlády Slovenskej republiky z decembra 1989. Bol spoluautorom Ústavy Slovenskej republiky z roku 1992. Patril medzi popredných odborníkov na trestné a ústavné právo.
Životopis.
Narodil sa v obci Zákamenné v okrese Námestovo na Orave. Gymnázium navštevoval v Spišskej Kapitule a Trstenej. V roku 1961 absolvoval právo na Právnickej fakulte Univerzity Komenského v Bratislave. Po ukončení štúdia začal na fakulte pôsobiť ako asistent. Súčasne začal pracovať aj v Slovenskej akadémii vied. V období rokov 1964 až 1967 pôsobil na Povereníctve Slovenskej národnej rady pre oblasť spravodlivosti, následne sa vrátil na Právnickú fakultu Univerzity Komenského. V rokoch 1969 až 1970 bol námestníkom ministra spravodlivosti Slovenskej socialistickej republiky. Po odvolaní z tejto funkcie sa znova vrátil späť na Právnickú fakultu Univerzity Komenského, kde zotrval až do roku 1987.
V roku 1970 získal titul kandidát vied (CSc.). Už v roku 1973 habilitoval na docenta. V roku 1977 sa na 10 rokov stal vedúcim Katedry trestného práva, kriminológie a kriminalistiky Právnickej fakulty Univerzity Komenského. Súčasne sa stal prodekanom tejto fakulty. V roku 1978 začal pôsobiť ako riaditeľ Ústavu štátu a práva Slovenskej akadémie vied. V roku 1979 bol vymenovaný za profesora. V roku 1983 získal titul doktor vied (DrSc.). V roku 1987 bol vymenovaný za tzv. akademika Slovenskej akadémie vied. Bol aj členom Česko-slovenskej akadémie vied, pričom v roku 1989 získal titul akademik Česko-slovenskej akadémie vied. V roku 1988 sa na jeden rok stal podpredsedom Slovenskej akadémie vied. Neskôr sa v roku 2004 stal členom Európskej akadémie vied a umení v Salzburgu.
Ako vysokoškolský pedagóg pôsobil okrem Právnickej fakulty Univerzity Komenského aj na Právnickej fakulte Univerzity Pavla Jozefa Šafárika v Košiciach, Právnickej fakulte Univerzity Mateja Bela v Banskej Bystrici a na Právnickej fakulte Masarykovej univerzity v Brne.
Jeho dcéra Yvetta Turayová pôsobila ako docentka na katedre trestného práva, kriminológie a kriminalistiky Právnickej fakulty Univerzity Komenského v Bratislave.
Politik.
V roku 1988 sa stal ministrom spravodlivosti Slovenskej socialistickej republiky. Na tomto poste zotrval do decembra 1989, keď sa stal v rámci zmien po Nežnej revolúcii predsedom slovenskej vlády. Následne sa v roku 1990 na dva roky stal poslancom Federálneho zhromaždenia. V roku 1992 bol vymenovaný za podpredsedu federálnej česko-slovenskej vlády.
Od roku 1961 do marca 1990 bol členom KSČ. V rokoch 1990 až 1991 bol členom VPN, po založení HZDS až do roku 1993 bol členom tohto hnutia. V roku 2000 sa neúspešne pokúsil o návrat do politiky v Strane demokratického stredu. V roku 2001 sa neúspešne uchádzal o funkciu predsedu bratislavského VÚC a v roku 2006 opäť o funkciu sudcu Ústavného súdu SR.
Ústavný súd.
V roku 1993 sa stal prvým predsedom Ústavného súdu Slovenskej republiky. Na tomto poste zotrval do roku 2000.
Milan Čič sa výraznou mierou podieľal na tvorbe Ústavy Slovenskej republiky, pričom viedol skupinu odborníkov, ktorí ju tvorili.
Kancelária prezidenta.
V roku 2004 sa stal vedúcim kancelárie prezidenta Ivana Gašparoviča, kde pôsobil až do svojej smrti v roku 2012.

</doc>
<doc id="13450" url="https://sk.wikipedia.org/wiki?curid=13450" title="Monológ">
Monológ

Monológ alebo samovrava v literatúre a komunikácii je taký prehovor jedného podávateľa, ktorý sa nestáva súčasťou dialógu alebo polylógu.
Pre monológ je charakteristická súvislá, nepretržitá rečová aktivita jedného z účastníkov komunikácie. Účastníci sa nestriedajú v rolách hovoriaceho a počúvajúceho, ich rozdelenie na aktívneho (hovoriaci) a pasívneho (počúvajúci) je v celom priebehu ich dorozumievania stabilný a nemeniaci sa. Medzi dialógom a monológom sa však nedajú vymedziť presné hranice, pretože v komunikácii sa vyskytuje mnoho tzv. „prechodných“ útvarov. 
Tieto prechodné útvary sa radia na odstupňovanú škálu medzi monológom a dialógom v závislosti od:
Tieto prostriedky sa podieľajú na dialogizácii monológu, na tom, že sa v ňom formujú určité dialogické kvality.
Monológ v divadle a filme je súvislý neprerušovaný prehovor jednej postavy, herca.

</doc>
<doc id="13455" url="https://sk.wikipedia.org/wiki?curid=13455" title="Michelangelo">
Michelangelo



</doc>
<doc id="13459" url="https://sk.wikipedia.org/wiki?curid=13459" title="Mandriva">
Mandriva



</doc>
<doc id="13461" url="https://sk.wikipedia.org/wiki?curid=13461" title="Shakespeare">
Shakespeare



</doc>
<doc id="13462" url="https://sk.wikipedia.org/wiki?curid=13462" title="William Shakespeare">
William Shakespeare

William Shakespeare (* apríl 1564; pokrstený 26. apríla 1564, Stratford-upon-Avon, Anglicko – † 23. apríljul./3. májgreg. 1616, Stratford-upon-Avon) bol anglický dramatik, básnik a herec. Všeobecne sa považuje za najvýznamnejšieho spisovateľa v anglickom jazyku a svetového dramatika.
Život.
William Shakespeare sa narodil ako tretie z ôsmich detí a najstarší preživší syn. Jeho otec bol v Stratforde považovaný za významného muža. Shakespeare pravdepodobne navštevoval Gymnázium Eduarda VI. v Stratforde.
Ako osemnásťročný sa oženil s Anne Hathawayovou. Anne bola dcérou farmára zo Shothery a svadba sa konala neobvykle rýchlo. Dôvodom bolo zrejme Annino tehotenstvo. V roku 1583 sa im totiž narodila dcéra Susanna (pokrstená 27. mája) a v roku 1585 prišli na svet dvojčatá Hamnet a Judith. Shakespearov jediný syn, ktorého meno pripomína aj jedna z jeho najslávnejších hier, Hamlet, však zomrel v mladom veku. 
Nie je známe, kedy a prečo sa Shakespeare rozhodol odísť zo Stratfordu do Londýna, ani čo bolo impulzom k jeho londýnskej kariére herca a dramatika. Shakespeare sa stal členom jednej z dvoch najznámejších divadelných skupín v Londýne, a po menej úspešnej kariére herca sa stal populárnym autorom dramatických textov. Zachovalo sa 18 divadelných hier, no Shakespeare ani jednu z nich neautorizoval. Dnešné súborné vydania jeho hier obsahujú 37 až 39 dramatických textov. Okrem toho sa venoval písaniu poém a sonetov. Sonety sú čiastočne adresované tajomnej žene, tzv. čiernej dáme a čiastočne neznámemu mužovi. 
Posledné roky svojho života Shakespeare strávil v rodnom Stratforde. Zomrel vo veku 52 rokov, 23. apríla (v predpokladaný deň jeho narodenia) v roku 1616. Jeho kolegovia herci a dramatici z Londýna sedem rokov po jeho smrti (1623) publikovali vyše 900-stranové súborné vydanie jeho hier (36 hier) a neskorší vydavatelia do tzv. shakespearovského kánonu pridali ešte jednu, resp. tri ďalšie hry. Vďaka súbornému vydaniu z roku 1623 sa jeho dielo zachovalo do dnešných čias. Shakespeare je pochovaný pred oltárom kostola Holy Trinity Church v mestečku Stratford-upon-Avon. Na stene neďaleko Shakespearovho hrobu je umiestnená jeho busta. 
Vraví sa, že Shakespeare si sám napísal i epitaf na svoj pomník:
""Drahý priateľu, pre Kristove rany, nevykop"
"nikdy piesok, ktorý skrýva tento hrob."
"Kto tento hrob zachová, nech Boh ho omilostí,"
"a nech je preklínaný, kto pohne moje kosti.""
Tvorba.
Množstvo Shakespearových hier sa všeobecne považuje za jedny z najlepších hier v anglickom jazyku a západnej literatúry. Písal najmä tragédie, historické hry, komédie a romance, ktoré boli preložené do takmer všetkých svetových jazykov. 
Shakespearove hry sa zvyčajne rozdeľujú do troch hlavných období:

</doc>
<doc id="13471" url="https://sk.wikipedia.org/wiki?curid=13471" title="Stupeň ohrozenia">
Stupeň ohrozenia

Stupeň ohrozenia hovorí o šanci na prežitie jednotlivých živočíšnych druhov. Pri zaraďovaní do jednotlivých kategórií sa berie do úvahy množstvo faktorov, nielen počet prežívajúcich kusov, ale aj prírastok či úbytok v populácii počas určitého obdobia, známe hrozby, možnosti chovu v zajatí a iné. V prvej skupine sú zaradené živočíchy, ktoré sú bezprostredne ohrozené vyhubením vo voľnej prírode. V súčasnosti je v tejto skupine 800 druhov živočíchov a rastlín. Druhú skupinu tvoria druhy, ktoré by mohli byť ohrozené vyhubením, keby sa obchod s nimi nereguloval. A do tretej skupiny jednotlivé štáty zahrňujú druhy ohrozené na svojom území.
Zdroj.
[[Kategória:Ochrana prírody a zvieratá))

</doc>
<doc id="13476" url="https://sk.wikipedia.org/wiki?curid=13476" title="Andrej Hlinka">
Andrej Hlinka

Andrej Hlinka (* 27. september 1864, Černová, dnes časť Ružomberka, Rakúske cisárstvo – † 16. august 1938, Ružomberok, Česko-Slovensko) bol slovenský rímskokatolícky kňaz, politik, vedúca osobnosť slovenského národného hnutia.
Bol aj jedným zo signatárov Martinskej deklarácie z 30. októbra 1918. Rovnako sa zúčastnil na Parížskej mierovej konferencii 20. septembra 1919.
V ankete RTVS Najväčší Slovák v roku 2019 bol vyhodnotený na štvrtom mieste.
Život.
Andrej Hlinka bol národovec, politik, publicista, prekladateľ. Používal pseudonymy Kostolan, Lipták, Mešťan, Výborník. Narodil sa v Černovej č. p. 92 zo slovenských, roľníckych, robotníckych rodičov, pltníckeho faktora Andreja Hlinku a Márie, rod. Šulíkovej (v matrike "Schulik"). Mal osem súrodencov.
Vďaka svojmu nadaniu a podpore učiteľa Jána Holdoša sa dostal na piaristické gymnázium v Ružomberku. Študoval tu v rokoch 18771880. V Ružomberku sa pod vplyvom profesora Karola Krčméryho národne uvedomil. Súčasne v ňom dozrelo rozhodnutie stať sa kňazom. V rokoch 18811883 navštevoval vyššie gymnázium v meste Levoča. Roku 1883 ho prijali za klerika seminára v Spišskej Kapitule, kde študoval teológiu. Verejne upozornil na obmedzovanie používania slovenčiny v seminári. Kňazskú vysviacku prijal 19. júna 1889 z rúk spišského biskupa Juraja Császku.
Jeho prvé kaplánske pôsobisko bolo v Zakamennom-Kline na Orave. V roku 1890 ho biskup preložil najprv do obce Liptovské Kľačany a odtiaľ do mestečka Tvrdošín. V roku 1892 dostal faru v liptovských Troch Sliačoch. Usiloval sa tu zlepšiť sociálne postavenie farníkov založením spolku striedmosti a založením úverového a potravného spolku. Organizoval osvetové prednášky a slovenské divadelné predstavenia.
&lt;br&gt;V čase pôsobenia na sliačanskej fare sa zapojil do politického života. Priťahovala ho Uhorská ľudová strana (Néppárt), ktorá sľubovala riešiť aj otázku nemaďarských národov Uhorska. Pastoráciou a sociálnou činnosťou si získal podporu nižších ľudových vrstiev. To sa ukázalo 22. marca 1905, keď ho zvolili za farára v Ružomberku hlasmi okrajových štvrtí mesta. Ako ružomberský farár bol súčasne členom mestského zastupiteľstva, kde poukazoval na korupciu a mrhanie s financiami mesta. Usiloval sa urobiť všetko v prospech svojich veriacich, ich náboženského, kultúrneho a národného povznesenia.
&lt;br&gt;V roku 1907 sa stal zakladateľom peňažného ústavu Ľudová banka. (Funkciu predsedu jej správy prevzal až roku 1910).
&lt;br&gt;Už roku 1898 neúspešne kandidoval s programom Uhorskej ľudovej strany v ružomberskom okrese. Pod dojmom nesplnených sľubov sa s touto stranou v roku 1901 rozišiel. Zvolili ho do vedenia Slovenskej národnej strany. V práci pre týždenník Katolícke noviny od roku 1905 sa jeho bližšími spolupracovníkmi stali Ferdinand Juriga, Ferko Skyčák, Anton Bielek a František Jehlička. Jeho spolupracovník bol Vavro Šrobár a skupina okolo časopisu Hlas, ale aj Milan Hodža.
5. 12. 1905 sa stal spoluzakladateľom samostatnej strany pod názvom Slovenská ľudová strana. Strana vystúpila s programom všeobecného a rovného volebného práva, zrušením liberálnych cirkevných zákonov (povinný občiansky sobáš a štátne matriky), uskutočnenie národnostného zákona, boj proti úžere a vysťahovalectvu. S jej programom bola zvolená väčšina slovenských poslancov do uhorského snemu.
&lt;br&gt;Pred parlamentnými voľbami v máji 1906 verejne podporil kandidatúru Vavra Šrobára. Spišský biskup Alexander Párvy ho za to 4. mája 1906 suspendoval ab officio (od farského úradu) a 18. júna 1906 po obvinení zo svätokupectva pri získaní ružomberskej fary aj ab ordine (od výkonu kňazského povolania). 27. júna 1906 bol uväznený v Ružomberku. V politickom procese 26. novembra-6. decembra 1906 ho súdili spolu s 15 spoločníkmi. Jeho vystúpenia za základné práva slovenského národa označili za poburovanie Slovákov proti Maďarom. Maďarským súdom, ako Slováka ho odsúdili na 2 roky väzenia, 1 500 korún pokuty a 680 korún súdnych trov. Ešte pred nastúpením do väzby došlo v jeho rodnej obci ku krviprelievaniu. Černovčania čakali, že bude prítomný pri posviacke ich nového kostola. Termín vysviacky sa určil v čase, keď prednášal v Česku. Pri pokuse o násilnú posviacku kostola 27. októbra 1907 došlo k Černovskej tragédii. Uhorskí žandári zastrelili 15 ľudí. Udalosť pred celým svetom odhalila brachiálnosť uhorskej liberálnej vlády a útlak slovenského národa.
&lt;br&gt;Hlinka ako Slovák, si odpykal svoj trest vo väzení v Segedíne (30. novembra 1907 – 10. februára 1910). Počas väzby ho v ďalšom procese 4. mája 1908 v Bratislave odsúdili na rok a pol väzenia a pokutu 1 700 korún. Celkový trest bol neskôr upravený na 2 roky a 9 mesiacov väzenia. Počas väzby bol vedúcim prekladateľom Starého zákona do slovenčiny, ktorého vydanie pripravoval Spolok svätého Vojtecha. Vo väzení sa dozvedel, že Vatikán (Kongregácia snemu) 27. februára 1909 vyniesol rozsudok v jeho spore s biskupom Párvym. Suspenzia nebola potvrdená a Párvy ju musel zrušiť.
Po roztržkách so slovenskými evanjelikmi a liberálmi vystúpil zo Slovenskej národnej strany. 29. júla 1913 v Žiline obnovil Slovenskú ľudovú stranu a stal sa jej predsedom. Prvá svetová vojna zabránila, aby strana vyvinula väčšiu činnosť. Po období krátkej pasivity sa od roku 1916 aktivizoval. V Ružomberku založil slovenskú kníhtlačiareň Lev, ktorej cieľom bolo nábožensky, kultúrne a národne formovať slovenského človeka.
24. mája 1918 na porade 25 významných slovenských politikov v Martine prispel k rozhodnutiu aktivizovať sa pre česko-slovenskú orientáciu. Bol účastníkom a spoluzakladateľom Slovenskej národnej rady v Martine 30. októbra 1918, ktorá sa vyslovila za vznik česko-slovenského štátu. Stal sa členom jej výkonného výboru.
Ako zakladateľ Kňazskej rady sa zaslúžil o konsolidáciu cirkevných pomerov na Slovensku počas štátneho prevratu. V dôsledku protikatolíckej orientácie vládnych kruhov v Česku i na Slovensku 19. decembra 1918 v Žiline bola na jeho pokyn obnovená Slovenská ľudová strana. Zastával v nej predsednícku funkciu až do svojej smrti. Základným bodom programu bola autonómia Slovenska v rámci Česko-slovenskej republiky, vychádzajúca z existencie svojbytného historického slovenského národa. Autonomistický program sa opieral o Pittsburskú dohodu z 31. mája 1918. 
Keď nenašiel pre autonomistické požiadavky pochopenie u centralistickej československej vlády v Prahe, roku 1919 spolu s Františkom Jehličkom a ďalšími cestu na Parížsku mierovú konferenciu, kde chceli odovzdať pripravené memorandum. Cestu podnikol s poľskou podporou. Vo Varšave sa stretli s Józefom Piłsudskim, ktorí im zabezpečil falošné pasy. Pod falošnou identitou podnikli vlakom cestu na mierovú konferenciu do Paríža, kde chceli predložili otázku autonómie Slovenska na medzinárodné fórum. Po návrate na Slovensko bol Hlinka zaistený a sedem mesiacov internovaný v Česku pre pokus o vlastizradu. Na slobodu ho prepustili až koncom apríla 1920, keď bol zvolený za poslanca.
Pri oživení Matice slovenskej roku 1919 sa stal členom jej výboru a 4. novembra 1920 ho zvolili za predsedu Spolku svätého Vojtecha. Túto funkciu zastával až do roku 1938. V októbri 1921, pri príležitosti 700 výročia založenia Tretieho rádu sv. Františka z Assisi, sa zúčastnil spolu s moravským rímskokatolíckym kňazom Dr. Alojzom Kolísekom prvej veľkej spoločnej púti Čechov a Slovákov v novodobej histórii Československa. Roku 1924 dostal titul pápežského komorníka a v roku 1927 sa stal apoštolským protonotárom.
Slovenskú ľudovú stranu (od roku 1925 Hlinkova slovenská ľudová strana) volila v medzivojnovom období väčšina voličov slovenskej národnosti. Hlinka bol v rokoch 19181938 jej poslancom v pražskej poslaneckej snemovni a v rokoch 19211938 predsedom jej parlamentného klubu. Dokázal čeliť vonkajším i vnútorným pokusom rozložiť stranu. Prežil niekoľko pokusov o atentát (napr. 2. mája 1919 na fare v Ružomberku, 12. júna 1921 na zhromaždení v Krupine). Slabinou strany bol jej konfesionalizmus. 
Hlinka bol výborný organizátor a rečník. Pre jeho utrpenie za slovenskú vec, autoritu v strane a patriarchálny zjav sa stal živým symbolom zápasu za práva slovenského národa. Aj keď to nie je všeobecne známa skutočnosť, za svojho priameho ideologického nasledovníka považoval Karola Sidora.
Spomienky a kult.
Telesné pozostatky A. Hlinku boli najprv uložené na ružomberskom cintoríne a 31. októbra 1938 slávnostne prenesené do mauzólea pri ružomberskom farskom kostole. 
25. apríla 1939, teda až po vzniku prvej Slovenskej republiky, schválil Slovenský snem zákon č. 83/1939 Zb. Podľa §1 tohto zákona sa Andrej Hlinka zaslúžil o slovenský národ. 
Zákon z dielne SNS s rovnakým názvom (Zákon o zásluhách Andreja Hlinku ...) bol v samostatnom Slovensku prijatý 24. novembra 2007 s platnosťou od 1. januára 2008. Zákon však neobsahuje paragraf 2 návrhu, podľa ktorého mal byť Hlinkovi priznaný titul "Otec národa". Podľa zákona má byť v SNR busta A. Hlinku a pamätná tabuľa, na ktorej sa uvedie text: „Andrej Hlinka sa zaslúžil o slovenský národ a Slovenskú republiku“. Zákon ešte stanovuje Hlinkov pamätník (mauzólea) v Ružomberku ako pietne miesto. Tam však spočíva len jeho rakva, pretože ešte pred príchodom Červenej armády pozostatky v marci 1945 odviezli na neznáme miesto na Slovensku. V roku 1968 bola rakva premiestnená a v Bratislave prestrelená sovietskymi okupantmi. 
Počas celého obdobia autonómie Slovenska a prvej Slovenskej republiky sa šíril Hlinkov kult. Jeho meno niesli organizácie Hlinkova mládež (pozri Nová mládež) a Hlinkova garda, hoci Hlinka nemal vplyv na ich založenie ani vedenie. 
Po roku 1948 patril medzi tie slovenské osobnosti, ktoré mali byť vymazané z historickej pamäti národa aby sa do nej po nežnej revolúcii znovu vrátil. Napríklad v Bratislave bol "Park Karola Šmidkeho" bol premenovaný na Park Andreja Hlinku. V súčasnosti máme na Slovensku 17 ulíc Andreja Hlinku (alebo A. Hlinku), Námestie Andreja Hlinku je 6x (v Považskej Bystrici ako Námestie A. Hlinku), Nábrežie A. Hlinku je v Hlohovci, Trieda Andreja Hlinku je v Nitre. Katolícky kultúrny dom A. Hlinku je v Bratislave Rači.
Ideová orientácia.
Bola poznamenaná vlastenectvom, patriotizmom, kresťanským presvedčením, antikomunizmom a vychádzala z katolíckeho sociálneho učenia o odstránení, resp. zmiernení sociálnych rozdielov v spoločnosti. Vychádzal z existencie svojbytného slovenského národa, ktorý sa vytvoril a zachoval vďaka kresťanskej tradícii. 
Úryvok z Hlinkovej obhajoby z roku 1906
Zo zápisnice z porady Slov. nár. strany 24. 5. 1918 v Martine, rekonštruovanej v r. 1924 K. A. Medveckým 
Z rozhovoru s americkým diplomatom Stephenom Bonsalom v Paríži 19. 9. 1919 
Slovák, 28. 4. 1920
Slovák, Veľká noc 1936
Parafráza výroku so stretnutia s Karlom Hermannom Frankom, predsedom Sudetonemeckej strany, február 1938
V snahe udržať slovenský svojráz presadzoval myšlienku samosprávy – autonómie Slovenska. Staval sa proti komunizmu i proti nacizmu. Ostro vystupoval proti pražskému centralizmu. Komunistická publicistika a historiografia ho obviňovala z koketovania s fašizmom a z uzavretia zmluvy o spolupráci s Konrádom Henleinom a politickým vodcom maďarskej menšiny v ČSR grófom Jánosom Eszterházym. Hlinka sa ako opozičný politik s obidvoma politikmi stretol v roku 1938, no písomnú dohodu s nimi neuzavrel. V novinách HSĽS "Slovák" zo dňa 1.3.1938 o porozumení s Henleinom a Eszterházym napísal:
Keď sa jeho strana po Hlinkovej smrti s jeho zástupcom Jozefom Tisom na čele dostala v roku 1939 k moci a v prvej Slovenskej republike prevzala moc, stala sa z Hlinku kultová osobnosť nového režimu. Boli založené dve masové organizácie: Hlinkova garda, napodobenina nemeckej Sturmabteilung, a Hlinkova mládež, napodobenina nemeckej Hitlerjugend, s ktorými však ako presvedčený národný demokrat nemal ani po duchovnej stránke nič spoločné.
Po obnovení Česko-Slovenska v roku 1945 a po príchode komunistov k moci bol Hlinka z dôvodu jeho negatívneho postoja ku komunistom a pražskému centralizmu zobrazovaný ako najväčší zločinec slovenskej histórie. Všetky diela, ktoré o ňom vznikli v rokoch 1948 až 1989, je preto nutné vidieť v tomto svetle.
Po Nežnej revolúcii (1989) bol tento negatívny obraz upravený. V roku 1991 uverejnenej "Slovak National Biography" je napísané „"one of the most significant personalities in modern Slovak history, a nationalistic Christian politician and representative of Slovak autonomic efforts"“. Jeho podobizeň zdobila aj 1000-korunovú bankovku.
Dielo.
Od 90. rokov 19. storočia prispieval do slovenskej tlače: "Národný hlásnik", "Katolícke noviny", "Slovenské noviny", "Národnie noviny" (v rokoch 1896-97 tu uverejnil sériu článkov pod názvom „Naše krivdy“). Vo svojich článkoch obracal záujem na postavenie slovenského ľudu, poukazoval na potrebu zakladania svojpomocných spolkov a osvety. Jeho ideálom bol veriaci, ekonomicky sebestačný, národne uvedomelý a vzdelaný Slovák. Bojoval proti úžere, korupcii a maďarizácii. Roku 1897 spolu s A. Bielekom založil a do roku 1901 redigoval mesačník "Ľudové noviny". V r. 19171938 bol hlavným redaktorom mesačníka "Duchovný pastier". Po obnovení činnosti Slovenskej ľudovej strany roku 1919 založil týždenník a r. 1920 denník "Slovák". Prispieval doň aktuálnymi politickými článkami, najmä úvodníkmi .
&lt;br&gt;Kriticky vystupoval proti oficiálnemu pražskému centralizmu, čechoslovakizmu a proti útokom namiereným na cirkev. Riešenie slovenskej otázky videl v uskutočnení autonómie Slovenska, ktorú považoval súčasne za podmienku zlepšenia česko-slovenských vzťahov. Je autorom brožúry "Ako založíme gazdovsko-potravný spolok?" (Ružomberok 1895). Zostavil a vydal spevník "Vianočné piesne" (Skalica 1901) a modlitebnú knižku "Nábožný kresťan". Ďalšie diela: "Modlitebná knižka a cirkevný katolícky spevník" (Liptovský Mikuláš 1905, Ružomberok 1921), "Katolícka autonómia (samospráva) v Uhorsku" (Ružomberok 1899).
&lt;br&gt;Z obdobia jeho internácie v Česku r. 1919 vyšli posmrtne "Zápisky z Mírova" (Bratislava 1941, 1991; zostavil a vydal Karol Sidor). Pre deti zostavil spevník "Nábožné katolícke dieťa" a "Cirkevný katolícky spevníček s modlitbami pre dietky" (Ružomberok 1920). Kňazom je určené jeho dielo "Hodegus sacerdotis, Sprievodca kňaza pri najnutnejších cirkevných obradoch." (Ružomberok 1931).
&lt;br&gt;Z maďarčiny preložil dielo Antala Szuzaia: "Apológia čili sústavná obrana základných právd katolíckej viery" (Ružomberok 1924). Preložil časti Starého zákona, ktoré vyšli vo vydaní Svätého Písma r. 1926 v Trnave.
&lt;br&gt;Z jeho výrokov bola zostavená publikácia "Iskry, Slová A. Hlinku." (Bratislava 1943).

</doc>
<doc id="13479" url="https://sk.wikipedia.org/wiki?curid=13479" title="Brandenburská brána">
Brandenburská brána

Brandenburská brána (), patrí k najznámejším pamätihodnostiam Berlína a k jeho významným symbolom. Stojí v centre mesta na rozhraní dvoch známych a veľkých tried: na západ od nej začína "Straße des 17. Juni" (Ulica 17. júna), na východ začína historická trieda "Unter den Linden" (Pod lipami). S touto stavebnou pamiatkou je spojených mnoho historických udalostí mesta.
Architektúra.
Brandenburská brána je 26 metrov vysoká, 65,5 metrov široká a 11 metrov dlhá stavba z pieskovca v štýle raného klasicizmu. Svojim vzhľadom veľmi pripomína propyleje aténskej Akropoly. Má päť prejazdov, stredný je o niečo širší než štyri postranné, na obidvoch stranách sa nachádza jedna malá hala. 
Bránu tvoria 15 metrov vysoké stĺpy v iónsko-dórskom štýle s priemerom 1,75 metrov pri päte. Stavba je vyzdobená ornamentami a reliéfmi, ktoré zobrazujú okrem iného rôzne výjavy z Herkulovho života, rímskeho boha Marsa a bohyne Minervy. Brána je korunovaná 5 metrov vysokou sochou kvadrigy, predstavujúcou okrídlenú bohyňu víťazstva, ktorá vchádza do mesta na štyrmi koňmi ťahanom voze.
Dejiny Brandenburskej brány.
Brandenburská brána bola postavená v roku 1734 ako colná brána v opevnení Berlína. Medzi 1788 a 1791 ju pruský kráľ Friedrich Wilhelm II. nechal prestavať do dnešného štýlu raného klasicizmu, práce vykonal architekt Carl Gotthard Langhans. V roku 1793 dostala brána kvadrigu, zhotovenú Johannom Gottfriedom Schadowom. 
Táto socha predstavovala okrídlenú bohyňu mieru Eirene; v roku 1806 bola Napoleonom dopravená do Paríža, ale už v roku 1814 bola prevezená naspäť do Berlína. Pri jej reštaurovaní bol pôvodný veniec z dubového lístia nahradený novým symbolom, a to železným krížom, ktorým bola Schadowova bohyňa mieru Eirene novo definovaná ako bohyňa víťazstva Viktória.
Brána zajtra.
Pôvodne mohol Brandenburskou bránou prechádzať iba nemecký cár. Dňa 30. januára 1933 bola brána svedkom veľkého sprievodu nacistickej NSDAP, ktorá oslavovala prevzatie moci v Nemecku. Ku koncu druhej svetovej vojny, keď na nej sovietske jednotky vyvesili červenú zástavu, bola brána veľmi poškodená delostreľbou nemeckej armády (v tej dobe už pravdaže existoval sadrový odliatok sochy). Počas päťdesiatych rokov 20. storočia bola Brandenburská brána zrekonštruovaná po prvýkrát (za spolupráce NDR a SRN), pričom železný kríž a orol boli odstránené (ako symboly pruského militarizmu). 
Počas existencie berlínskeho múru sa brána nachádzala v hraničnom pásme a nebola prístupná. Historicky známy je prejav prezidenta USA Ronalda Reagana, ktorý tu pri návšteve Západného Berlína v roku 1987 predniesol známu výzvu, adresovanú vtedajšiemu prvému tajomníkovi KSSZ Michailovi Gorbačovovi: "„Mr. Gorbachev, open this gate! Mr. Gorbachev, tear down this wall!“" („Pán Gorbačov, otvorte túto bránu! Pán Gorbačov, zbúrajte tento múr!“) 
Po zjednotení Berlína bola socha kvadrigy ako aj brána samotná znovu zrekonštruovaná do pôvodnej podoby. Brána sa nachádza – ako symbol rozdelenia a zjednotenia mesta – na národnej strane nemeckej verzie euromincí s nominálnou hodnotou 10, 20 a 50 eur. Každoročne sa tu počas silvestrovskej noci konajú veľké oslavné zhromaždenia s ohňostrojom.

</doc>
<doc id="13491" url="https://sk.wikipedia.org/wiki?curid=13491" title="Johann Wolfgang Goethe">
Johann Wolfgang Goethe



</doc>
<doc id="13492" url="https://sk.wikipedia.org/wiki?curid=13492" title="Ondrej Gábor">
Ondrej Gábor

Doc. PhDr. Ondrej Gábor, CSc. (* 30. január 1922, Breznička – † 27. august 1998, Banská Bystrica) bol slovenský matematik a pedagóg.
Život.
Ondrej Gábor sa narodil v Brezničke pri Lučenci. V roku 1941 absolvoval učiteľský ústav v Banskej Bystrici. Roku 1947 nadobudol učiteľskú kvalifikáciu pre meštianske školy v odbore matematika-deskriptívna geometria-výtvarná výchova s metodikou písania. V rokoch 19511956 vyštudoval popri zamestnaní učiteľskú kombináciu matematika-deskriptívna geometria pre stredné školy na Prírodovedeckej fakulte Univerzity Komenského v Bratislave. Kandidátsku dizertačnú prácu obhájil v roku 1978 na Prírodovedeckej fakulte UK v Bratislave, v odbore teória vyučovania matematiky sa habilitoval roku 1979.
Po absolvovaní učiteľského ústavu pôsobil na ľudovej škole v Čerenčanoch pri Rimavskej Sobote. Ako vojak základnej vojenskej služby bojoval v Slovenskom národnom povstaní a bol ťažko zranený. Po roku 1945 vyučoval na ľudovej škole v Kalinove a v rokoch 19461960 na meštianskej škole a gymnáziu v Lučenci. K jeho odchovancom z gymnázia patria napr. P. Kluvánek, I. Čunderlík, Lev Bukovský, I. Lukáč. V rokoch 19601991 pôsobil na Pedagogickom inštitúte a neskôr Pedagogickej fakulte v Banskej Bystrici. V rokoch 19811984 bol vedúcim katedry matematiky. Do dôchodku odišiel v roku 1991. Zomrel 27. augusta 1998 v Banskej Bystrici.
Práca.
Ťažiskom pedagogickej, odbornej i výskumnej práce Ondreja Gábora bola teória vyučovania matematiky so zameraním na základnú školu. Samostatne i v rámci riešenia rezortných a fakultných výskumných úloh teoreticky rozpracoval základné problémy koncepcie matematického vzdelávania na základnej škole a angažoval sa v praktickej realizácii výsledkov. Do riešenia výskumných úloh zapájal poslucháčov, diplomantov, ašpirantov, spolupracovníkov zo siete fakultných učiteľov a ďalších dobrovoľníkov, uvádzaniu výsledkov do praxe napomáhal publikáciami v časopisoch metodického zamerania ("Matematika a fyzika ve škole", "Rozhledy matematicko-fyzikální"), množstvom osobných prednášok a metodických vystúpení, príspevkami na domácich regionálnych, celoštátnych i zahraničných konferenciách (Praha, Tula, Szeged, Eger a i.). Výsledky svojej teoretickej práce i praxe zahrnul ako spoluautor do vysokoškolskej učebnice "Teória vyučovania matematiky I.".
Chápal význam a dôležitosť celoživotného vzdelávania učiteľov. Podporoval preto zakladanie okresných klubov učiteľov matematiky v rámci odbočky JSMF vo Zvolene a na akciách týchto klubov prednášal. Bol členom redakčnej rady časopisu "Matematika a fyzika v škole" a pracoval v ústrednom výbore a revíznej komisii JČSMF a JSMF. Za jeho zásluhy o rozvoj činnosti oboch organizácií mu bolo v roku 1984 udelené čestné členstvo JČSMF. 
&lt;br&gt;Z množstva ďalších uznaní a vyznamenaní stoja v popredí čestné tituly Vzorný učiteľ a Zaslúžilý učiteľ (1973).
Doc. Gábor stál pri zrode divadelného ochotníckeho súboru Timrava v Lučenci, dve sezóny ako hosť vystupoval v opernom súbore Divadla J. G. Tajovského v Banskej Bystrici, účinkoval ako futbalový rozhodca, bol členom výboru Zväzu protifašistických bojovníkov v Banskej Bystrici, podieľal sa na činnosti Klubu priateľov Novohradu.

</doc>
<doc id="13493" url="https://sk.wikipedia.org/wiki?curid=13493" title="Gabriel Corsan-Avendano">
Gabriel Corsan-Avendano

Prof. Gabriel Corsan-Avendano, uvádzaný aj ako "Corzan-Avendano", "Corsano-Avendano" (* 18. august 1827, Smolník – † 14. jún 1903, Budapešť, Maďarsko) bol slovenský matematik.
Životopis.
Gabriel Corsan-Avendano sa narodil v Smolníku v šľachtickej rodine Ľudovíta Corsan-Avendano, ktorý bol správcom kráľovských soľných baní a jeho manželky Jozefíny rodenej Gastberovej. S manželkou Vandou Sacher von Kronenthal mali 6 detí. Študoval na Kráľovskej akadémii v Košiciach, právo na evanjelickom kolégiu v Prešove, banské vedy na Banskej a lesníckej akadémii v Banskej Štiavnici a napokon matematicko-fyzikálne a technické disciplíny na viedenskej technike. Spočiatku pôsobil ako gymnaziálny profesor v Košiciach a v Pešti, v roku 1872 získal súkromnú docentúru z fyziky na budapeštianskej univerzite. V rokoch 1872–1897 bol profesorom matematiky na vojenskej akadémii (Academia Ludovica) v Budapešti, od roku 1864 pôsobil ako člen korešpondent Maďarskej akadémie vied. Bol autorom celého radu stredoškolských učebníc a zbierok príkladov z matematiky.

</doc>
<doc id="13494" url="https://sk.wikipedia.org/wiki?curid=13494" title="Maďarská republika">
Maďarská republika



</doc>
<doc id="13495" url="https://sk.wikipedia.org/wiki?curid=13495" title="Accenture">
Accenture

Accenture je globálna spoločnosť poskytujúca odborné služby v oblasti manažérskeho poradenstva, systémovej integrácie a outsourcingu. V účtovnom roku 2005 (1. september – 31. august) dosiahla celosvetový obrat vo výške asi 15,5 miliárd dolárov. 
Accenture zamestnáva 421 012 zamestnancov vo viac ako 110 pobočkách v 48 krajinách.
História.
Accenture vznikla ako konzultačná divízia spoločnosti Arthur Andersen. V roku 1989 sa táto divízia oddelila a začala používať meno Andersen Consulting. Obidve spoločnosti – Arthur Andersen a Andersen Consulting - pozostávali zo skupín miestne vlastnených nezávislých partnerstiev a iných jednotiek na celom svete. Každá z nich bola v zmluvnom vzťahu s "Andersen Worldwide Société Coopérative" (AWSC) švajčiarskou administratívnou jednotkou.
V auguste 2000, rozhodnutím Medzinárodnej obchodnej komory boli prerušené všetky zmluvné zväzky Andersen Consulting s AWSC a Arthur Andersen. Toto prerušenie zmluvných vzťahov zabránilo poškvrneniu firmy Accenture z neskorších účtovných škandálov spoločnosti Arthur Andersen (najznámejší z nich bol spojený s firmou Enron).
Súčasné meno Accenture si Andersen Consulting osvojil 1. januára 2001. Accenture sa stala 19. júla 2001 voľne obchodovateľnou spoločnosťou na New York Stock Exchange.

</doc>
<doc id="13498" url="https://sk.wikipedia.org/wiki?curid=13498" title="Andersen Consulting">
Andersen Consulting



</doc>
<doc id="13499" url="https://sk.wikipedia.org/wiki?curid=13499" title="Vladimír Putin">
Vladimír Putin



</doc>
<doc id="13503" url="https://sk.wikipedia.org/wiki?curid=13503" title="Transsibírska magistrála">
Transsibírska magistrála

Transsibírska magistrála, (), skrátene Transsib (Транссиб) je najdlhšou stavbou sveta, najdlhším vlakovým spojením, najdlhšou nepretržitou železničnou traťou a hlavnou dopravnou tepnou Ruska. Má dĺžku z Moskvy do Vladivostoku na pobreží Tichého oceánu. Stavba sa začala v máji 1891 v blízkosti Vladivostoku na príkaz ruského cára Mikuláša II. a bola ukončená v októbri 1916 vysvätením mosta cez Amur pri Chabarovsku. Len výstavba trvala 25 rokov a neskôr spolu s celkovou elektrifikáciu bola dokončená po 74 rokoch dňa 25. decembra 2002.
Každý druhý deň opúšťa legendárny „Vlak č. 2 (Rossija)“ Jaroslavľskú železničnú stanicu a po siedmich dňoch a 9 289 km končí vo Vladivostoku pri Japonskom mori. Na tejto najdlhšej železničnej trati sveta prechádza vlak pri kilometri 1 777 uprostred tajgy na mieste označenom obeliskom hranicu medzi Európou a Áziou. Trať prebieha 7 000 km zo západu na východ a 3 500 km zo severu na juh. Pretína prevažne tundru, tajgu a stepné oblasti.
Popri magistrále je 89 miest, medzi inými Moskva, Nižný Novgorod, Kirov, Perm, Jekaterinburg, Omsk, Novosibirsk, Krasnojarsk, Čita, Irkutsk, Chabarovsk a Vladivostok.
Transsibírska železnica pretína 16 veľkých riek: Volgu, Vjatku, Kamu, Tobol, Irtyš, Ob, Tom, Čulym, Jenisej, Oku, Selengu, Seju, Bureju, Amur, Chor a Ussuri.
Na Transsibírsku železnicu sa napája celý rad železničných dráh do Strednej Ázie (Nursultanu, Taškentu, Ašchabadu), do Číny a Mongolska (Ulanbátaru, Pekingu) a aj smerom na Bajkalsko-amurskú magistrálu.

</doc>
<doc id="13504" url="https://sk.wikipedia.org/wiki?curid=13504" title="Evanjelium podľa Matúša">
Evanjelium podľa Matúša

Evanjelium podľa Matúša (skratka "Mt") je jednou z kníh Nového zákona. Je jedným zo štyroch evanjelií, ktoré opisujú život Ježiša Krista. Jeho autorstvo sa pripisuje apoštolovi Matúšovi.
Slovo evanjelium pochádza z gréckeho slova εὐαγγέλιον (euangelion), čo znamená radostnú zvesť o príchode panovníka. V kresťanstve sa pod týmto pojmom začalo označovať hlásanie Krista o Božom kráľovstve. Po Ježišovej smrti sa ako evanjelium označovalo kázanie o Kristovi a jeho učení. Apoštoli hlásali evanjelium ústne Židom i Grékom, aby z nich urobili Kristových učeníkov, veriacich kresťanov. Ale aj po ich obrátení im bolo treba ďalej vysvetľovať Ježišovo učenie, ktoré sa malo pre nich stať pravidlom pre ich život. Preto ho bolo treba aj písomne zaznačiť a zachovať. Tak vznikli napísané evanjeliá.
Pôvod a autor.
Podľa cirkevnej tradície sa evanjelium pripisuje apoštolovi Matúšovi. Biblisti zastávajú názor, že hlavným prameňom pre Matúšovo evanjelium bolo Evanjelium podľa Marka. Zvyšný materiál bol prebratý väčšinou z prameňa logií Q (pravdepodobne prebratého z tradície). Na začiatok boli pridané správy o detstve Ježiša a na konci správa o zjavení Ježiša po vzkriesení.
Bádatelia mimo kresťanstva pochybujú o tom, že autorom evanjelia je apoštol Matúš a prikláňajú sa skôr k anonymnému autorovi. Niektorí tak isto uvažujú o tom, že evanjelium nie je pôvodné, ale pochádza z dvoch zdrojov (tzv. dvojzdrojová hypotéza). Jedným by malo byť Evanjelium podľa Marka a druhým akýsi ďalší neznámy hypotetický zdroj. Iná skupina bádateľov zase naopak predpokladá, že Matúšovo evanjelium bolo napísané skôr a Marek ho použil ako zdroj pre svoje evanjelium. Tretia hypotéza hovorí o tom, že Evanjelium podľa Matúša bolo najskôr napísané v aramejčine, neskôr preložené do gréčtiny a prekladateľ použil pri preklade úryvky z Evanjelia podľa Marka na doplnenie Matúšovho evanjelia.
Spomedzi evanjelistov má iba Lukáš prológ (Lk 1,1-4) podľa literárnych zvyklostí tej doby. V ňom hovorí o svojích prameňoch a predchodcoch a o zásadách, ktorými sa riadil.
Z evanjelia priamo nevyplýva, kedy bolo napísané. Podľa kresťanskej tradície Evanjelium podľa Matúša napísal očitý svedok Ježišovho pôsobenia, apoštol Matúš, okolo roku 60. Pôvodne bolo napísané po aramejsky, rečou, ktorou sa hovorilo vo vtedajšej Palestíne. Asi o 20 rokov neskôr bolo preložené do gréčtiny. Aramejský originál sa stratil, ale jeho grécky preklad sa rozšíril po celom vtedajšom kresťanskom svete, ako prvý úradný apoštolský spis o Kristovi. Matúšovo evanjelium bolo určené predovšetkým kresťanom, ktorí vyznávali pôvodne židovské náboženstvo. Preto jeho autor predpokladá znalosť náboženských, politických a spoločenských pomerov v Palestíne v Kristových časoch a zároveň predpokladá aj znalosť Starého zákona, ktorý často cituje, alebo sa naň odvoláva. Obsahuje až 65 odkazov na Starý zákon, z čoho až 43 sú doslovné citáty. Tým výrazne prevyšuje množstvo odkazov na Starý zákon v ostatných evanjeliách.
Väčšina bádateľov tvrdí, že vzniklo v Sýrii.
Cieľ a obsah.
Cieľom Matúšovho evanjelia bolo dokázať, že Ježiš Nazaretský je Mesiáš, prisľúbený Židom starozákonnými prorokmi. Pri každej príležitosti poukazuje na to, ako sa starozákonné proroctvá splnili v Kristovi. Matúšovo evanjelium posilňovalo kresťanov pochádzajúcich zo židovstva najmä pri prenasledovaní od samotných Židov, ktorí čakali iného, politického Mesiáša, ktorý by ich oslobodil z moci nenávidených Rimanov. Matúš im vo svojom evanjeliu vysvetlil, že Vykupiteľ už prišiel, iného čakať nemožno, a že Kristovo vykúpenie má hlbší význam ako politické oslobodenie, lebo ono vyslobodzuje z hriechu a umožňuje vstup do Božieho kráľovstva. Hlavný odkaz Matúšovho evanjelia môže byť vyjadrený Ježišovým citátom: „"Nemyslite si, že som prišiel zrušiť Zákon, alebo prorokov; neprišiel som ich zrušiť, ale naplniť."“ (Mt 5,17)
Usporiadanie Matúšovho evanjelia je viac systematické a vecné ako chronologické. Časové usporiadanie jednotlivých udalostí ustupuje do pozadia pred systematickým opísaním Ježišových rečí a skutkov. Matúš rád zoskupuje napríklad reči, ktoré Kristus povedal pri rozličných príležitostiach, i zázraky líšiace sa časom aj miestom.
Evanjelium má štyri hlavné časti:
Evanjelium podľa Matúša je tak isto ako všetky biblické knihy rozdelené na kapitoly a verše, ktoré sú očíslované. Pri citácii z biblických kníh, alebo pri odvolávaní sa na určitú pasáž sa uvedie jej číslo. Napríklad, už uvedený Ježišov citát: „"Nemyslite si, že som prišiel zrušiť Zákon, alebo Prorokov; neprišiel som ich zrušiť, ale naplniť."“ (Mt 5,17) možno nájsť v 5. hlave (kapitole) a v 17. verši Evanjelia podľa Matúša.
Mimokresťanský pohľad.
Niektorí kritici toto evanjelium obviňujú aj z toho, že niektoré pasáže v knihe sú antisemitské a že tieto pasáže ovplyvnili spôsob, akým kresťania nazerali na Židov, obzvlášť v stredoveku. Vychádzajú pritom z kritických vyjadrení Ježiša v evanjeliu na adresu vedúcich židovských náboženských skupín existujúcich v jeho časoch, ktorých Ježiš obviňuje z pokrytectva a nepochopenia Starého zákona.
Evanjelium podľa Matúša vo filme.
Evanjelium podľa Matúša poslúžilo ako námet pre jeden z najvýznamnejších filmov s biblickou tematikou - Evanjelium podľa Matúša režiséra Piera Paola Pasoliniho z roku 1964. Režisér vo svojom filme použil striktne doslovné citácie z Matúšovho evanjelia. Celý film vznikol v autentickom prostredí zaostalého talianskeho kraja Basilicata a hrali v ňom výhradne neherci, pričom Máriu hrá Pasoliniho matka. V dobe vzniku vyvolal film veľký rozruch, nakoniec však bol prijatý aj v náboženských kruhoch, napriek tomu, že Pasolini bol ateista.

</doc>
<doc id="13505" url="https://sk.wikipedia.org/wiki?curid=13505" title="1091">
1091



</doc>
<doc id="13506" url="https://sk.wikipedia.org/wiki?curid=13506" title="13. júl">
13. júl



</doc>
<doc id="13513" url="https://sk.wikipedia.org/wiki?curid=13513" title="Tučniakotvaré">
Tučniakotvaré

Tučniakotvaré alebo tučniaky () je rad letcov s jedinou recentnou čeľaďou tučniakovité ("Spheniscidae").
Kedysi sa zaraďovali do nadradu plavce (Impennes), teda nie pod letce. Nadrad plavce zahŕňal len tento jeden rad.
Charakteristika.
Sú to nelietavé vtáky žijúce na južnej pologuli. Nežijú, ako sa veľa ľudí chybne domnieva, iba v studenom podnebí aké je na Antarktíde. Tri druhy dokonca žijú v tropických oblastiach. Najsevernejšie umiestnená kolónia tučniakov sa nachádza dokonca až na Galapágoch.
Tučniaci druhotne stratili schopnosť letu, vďaka zmenám, ktoré z nich urobili výborných plavcov a potápačov. Nohy sú výrazne posunuté dozadu a medzi troma prstami majú plávaciu blanu. Nohy sú pri plávaní používané iba ako kormidlo. Pretože nepotrebujú znižovať hmotnosť kvôli letu a naopak sa potrebujú potápať, nemajú pneumatizované kosti.
Aby v studených vodách i mrazoch na súši udržali teplo, vyvinula sa im hrubá vrstva podkožného tuku (rovnako ako všetkým vodným cicavcom; tučniak s hmotnosťou má tuku) a veľmi husté perie po celom tele, navyše starostlivo premastené. Jednotlivé pierka sú veľmi krátke a pevné a pripomínajú skôr šupiny. Nové perie im narastie za 2 – 3 týždne (pri veľkých druhoch až 6 týždňov). Celú túto dobu tučniaky hladujú, pretože si nemôžu naloviť potravu.
Tučniaky majú pomerne uniformné zafarbenie. Je to dané životom vo vode, keď biely spodok tela nie je oproti lesknúcej sa hladine vidieť a umožňuje nepozorované priblíženie ku koristi, zatiaľ čo tmavý chrbát napomáha rýchlejšiemu ohriatiu na slnku.
Pretože v morskej vode je rozpustenej veľa soli, musia sa jej tučniaky (rovnako ako všetky morské tvory) zasa zbaviť. Na to slúži supraorbitálna žľaza, ktorej vývod ústi do nosnej dutiny a koncentrovaný roztok soli potom odkvapkáva zo špičky zobáku. Zobák je zo strán stlačený rohovitými doskami na povrchu.
Ekológia.
Tučniaky sa živia prevažne rybami, hlavonožcami, v dobe, keď sú na pevnine a rastie im perie, sú schopné dlhodobo hladovať (niektoré Antarktické tučniaky hladujú až 4 mesiace).
Sú to spoločenské vtáky, žijúce v obrovských kolóniách. Sú monogamické a ku hniezdeniu sa vracajú vždy na rovnaké miesto. Znášajú obvykle iba jedno až dve vajcia. Hniezdo je maximálne vytlačené jamka vystlaná trávnou, alebo kamienkami, niektoré druhy hniezdia v norách, v dutinách skál, či pod koreňmi. Na vajciach sa striedajú obaja partneri a obom sa na bruchu vytvorí silno prekrvený holý záhyb kože. Najskôr sedí samica, zatiaľ čo samec je na mori, loví a vykrmuje sa (niekoľko dní až týždňov), potom sa vystriedajú a na more zamieri zasa samica. Dva najväčšie druhy hniezdo vôbec nestavajú, pretože hniezdia priamo na snehu a vajcia majú iba položené na nohách a prekryté zmieneným dobre prekrveným záhybom kože.
Mláďatá sa liahnu slepé a porastené prachovým perím. Spočiatku ho jeden rodič stráži a druhý loví, neskôr mláďatá tvoria „škôlky“ a lovia obaja rodičia. O škôlky sa starajú buď mladí nehniezdiaci jedinci, alebo tí, ktorí o svoju znôšku prišli. Rodičia sú schopní v škôlke nájsť svoje mláďa a kŕmia iba to. Pri druhoch hniezdiacich v dutinách, zostávajú mláďatá schované vnútri a preto škôlky nevytvárajú. Mláďatá sa vydávajú na more až keď majú kompletné operenie. Malé druhy dospievajú v 2 – 3 rokoch, veľké dokonca 5 – 7
Rozšírenie.
Tučniaky žijú iba na južnej pologuli (iba výnimočne sa populácie žijúce pri rovníku dostanú kúsok na sever). Držia sa okolo Antarktídy a na pobrežiach kontinentov a ostrovov, ktoré omývajú studené prúdy mieriace od Antarktídy na sever. Spolu s týmito prúdmi sa tučniaky dostávajú až ku rovníku. Najsevernejšia populácia je známa na Galapágoch a i tu sú hlavne na ostrovoch na juh od rovniku.
Rozdelenie.
Rad tučniaky (Spehnisciformes) obsahuje jedinú čeľaď tučniakovité (Spheniscidae).

</doc>
<doc id="13514" url="https://sk.wikipedia.org/wiki?curid=13514" title="Tučniaky">
Tučniaky



</doc>
<doc id="13518" url="https://sk.wikipedia.org/wiki?curid=13518" title="Prvok">
Prvok

Prvok môže byť:

</doc>
<doc id="13527" url="https://sk.wikipedia.org/wiki?curid=13527" title="Cyril Gallay">
Cyril Gallay

Cyril Gallay, pseudonym Strýčko Gallay (* 13. marec 1857, Ratková † 18. marec 1913, Senica) bol slovenský básnik, prekladateľ a pedagóg.
Životopis.
Narodil sa v rodine notára a vzdelanie získaval v Revúcej a roku 1876 na preparandii v Lučenci. Roku 1875 učiteľ v Banskej Bystrici-Radvani, od roku 1876 učil v Čáčove pri Senici a pôsobil tam až do odchodu do dôchodku v roku 1909. Zomrel v roku 1913 v Senici. 
Tvorba.
Debutoval v roku 1882 zbierkou básní "Slzy osudu", no jeho činnosť bola omnoho rozmanitejšia. Svoje diela publikoval najmä v časopisoch (Orol, Včelka, Slovenský týždenník, Noviny mladých, Zornička, Dom a škola a i.). Písal články o výchove mládeže v rodinách, state s národnou tematikou, náboženské diela, prekladal diela svetovej literatúry, venoval sa tvorbe pre deti a mládež a napísal tiež činohru, ktorá sa hojne hrávala na dedinských ochotníckych divadlách. Publikoval tiež dialektologické výskumy ratkovského a senického nárečia a taktiež napísal učebnicu fyziky pre národné školy, ktorá bola súčasťou "Školníka pre školy evanjelické", vydaného nitrianskym seniorátom v roku 1901. Gallayov "Silozpyt" obsahuje 58 článkov, ktoré možno zadeliť do týchto oddielov: Základné pojmy, Všeobecné vlastnosti telies, Sila a pohyb, Rovnováha na jednoduchých strojoch, Povetrie, Voda a jej využitie, Zákon Archimedov, Teplo a teplota, Zvuk, Svetlo, Magnetizmus, Elektrina. Je zaujímavé, že za nadpisom každého článku je v zátvorke uvedené jeho znenie v maďarčine. Podobne v článkoch pri jednotlivých pojmoch je v zátvorke uvedený jeho maďarský preklad. Budúcim používateľom tejto učebnice chcel Gallay uľahčiť prípravu na vyučovanie tým, že za úvodným článkom "Základné pochopy" starostlivo ako vzor pripravil 17 otázok, ktorými celkovo vyčerpal rozsah učiva celého článku. Ukázal, ako treba v budúcnosti postupovať pri ďalších článkoch.
Pamiatka.
V bratislavskej Dúbravke je na jeho počesť pomenovaná ulica.

</doc>
<doc id="13528" url="https://sk.wikipedia.org/wiki?curid=13528" title="Eva Gedeonová">
Eva Gedeonová

Doc. RNDr. Eva Gedeonová, CSc. (* 3. marec 1940, Bratislava – † 24. január 1993, Bratislava) bola slovenská matematička.
Život.
Eva Gedeonová sa narodila v Bratislave. Strednú školu skončila v roku 1958 a začala študoval na Prírodovedeckej fakulte Univerzity Komenského. Bola vynikajúcou študentkou. Štúdium matematiky skončila v roku 1963. Hneď po skončení školy nastúpila ako asistentka na katedru algebry a teórie čísel. Spočiatku viedla cvičenia z algebry a matematickej analýzy, neskôr prednášala lineárnu algebru, algebru a analytickú geometriu. Bola považovaná za výnimočne dobrú učiteľku. Zomrela 24. januára 1993 v Bratislave. 
Práca.
Svoju vedeckú kariéru začala ako ašpirantka u profesora Milana Kolibiara. Ašpirantúru skončila v roku 1972 uverejnením originálnej práce venovanej Jordanovej-Hölderovej vete pre čiary vo zväzoch. V roku 1983 habilitovala na docentku prácou nazvanou "Pokrývajúce grafy zväzov". Dr. Gedeonová bola vynikajúcou akademickou funkcionárkou, učiteľkou a vedeckou pracovníčkou. Uverejnila 10 vedeckých prác, bola spoluautorkou 3 učebníc algebry. Počas jej pôsobenia na Univerzite Komenského zastávala rôzne akademické funkcie. Od januára r. 1990 bola prodekankou Matematicko-fyzikálnej fakulty a zároveň aktívnou členkou výboru Matematickej olympiády. Bola taktiež pravidelnou účastníčkou a organizátorkou letných škôl o univerzálnych algebrách a usporiadaných množinách v bývalom Česko-Slovensku.

</doc>
<doc id="13529" url="https://sk.wikipedia.org/wiki?curid=13529" title="Mantrajoga">
Mantrajoga

Mantrajoga je časť jogy, ktorá je založená na opakovaní mantier, magických formúl.

</doc>
<doc id="13530" url="https://sk.wikipedia.org/wiki?curid=13530" title="Evanjelium podľa Matúša (film)">
Evanjelium podľa Matúša (film)

Evanjelium podľa Matúša je taliansko-francúzsky čiernobiely film z roku 1964 talianskeho režiséra Piera Paola Pasoliniho, ktorý je pokladaný za jeden z najlepších svetových filmov s biblickou novozákonnou tematikou.
Ako námet poslúžila režisérovi a zároveň autorovi scenára Pier Paolo Pasolinimu kniha Nového zákona Evanjelium podľa Matúša. Pasolini vo svojom filme použil striktne doslovné citácie z Matúšovho evanjelia. Tento postup vysvetlil slovami: „"Slová a obrazy nikdy nemôžu dosiahnuť poetickú hĺbku tohto textu."” Svoj výber Evanjelia podľa Matúša ako základ pre svoj film odôvodnil tým, že podľa neho Evanjelium podľa Jána je príliš mystické, Evanjelium podľa Marka príliš ľudové a Evanjelium podľa Lukáša príliš sentimentálne. Celý film vznikol v autentickom prostredí zaostalého talianskeho kraja Basilicata a hrali v ňom výhradne neherci, pričom Máriu v staršom veku hrá Pasoliniho matka. V dobe vzniku vyvolal film veľký rozruch, nakoniec však bol prijatý aj v náboženských kruhoch. Je považovaný za jeho najlepší film a to ako kritikou, tak aj publikom. 
Pasoliniho stvárnenie témy nemá nič spoločného s výpravnými biblickými eposmi hollywoodskej produkcie. Napriek tomu, že Pasolini bol ateista a inklinoval k marxizmu, film nie je ani kritikou ani polemikou s náboženským chápaním Krista. Pasolini sa nevyhol ani anjelským zjaveniam, či Ježišovým zázrakom. Ježiš v jeho filme je mladý, netrpezlivý revolucionár, ktorý venuje všetky svoje sily naplneniu svojho poslania a ktorému patrí významné miesto v duchovnom vývoji ľudstva. Preto sa vo filme objavuje vo veľmi dlhých sekvenciách doslovné znenie Ježišových kázní. Pasoliniho Evanjelium podľa Matúša je významným filmom aj kvôli mimoriadne pôsobivej hudbe a vďaka filmárskym postupom, inšpirovaným hlavne neorealizmom.
Film Evanjelium podľa Matúša bol nominovaný v roku 1966 na Oscara za výpravu, kostýmy a pôvodnú hudbu.

</doc>
<doc id="13533" url="https://sk.wikipedia.org/wiki?curid=13533" title="Pier Paolo Pasolini">
Pier Paolo Pasolini

Pier Paolo Pasolini (* 5. marec 1922, Bologna, Taliansko – † 2. november 1975, Ostia) bol taliansky básnik, spisovateľ a filmový režisér, ktorý vo svojich filmoch často používal amatérskych hercov. Jedným z jeho filmov bolo Evanjelium podľa Matúša z roku 1964.

</doc>
<doc id="13535" url="https://sk.wikipedia.org/wiki?curid=13535" title="Ladislav Gomolčák">
Ladislav Gomolčák

RNDr. Ladislav Gomolčák (* 9. jún 1932, Košice – † 14. júl 1976, Bratislava) bol slovenský fyzik.
Život.
Ladislav Gomolčák sa narodil v Košiciach. Fyziku vyštudoval na Prírodovedeckej fakulte UK v Bratislave (1956). Po skončení začal pracovať vo Výskumnom ústave zváračskom v Bratislave, ale zakrátko prešiel do Ústavu jadrových výskumov ČSAV v Prahe. Po štyroch rokoch strávených v Čechách sa L. Gomolčák vrátil do Bratislavy na Katedru fyziky PFUK. Po jej rozdelení v roku 1961 sa stal členom Katedry jadrovej fyziky, odkiaľ prešiel v roku 1969 na Katedru teoretickej fyziky. Tu pracoval až do svojej predčasnej smrti. Zomrel 14. júla 1976 v Bratislave.
Práca.
Ladislav Gomolčák bol mimoriadne erudovaným fyzikom so širokým okruhom záujmov – od jadrovej a teoretickej fyziky až po elementárne častice, gravitáciu a astrofyziku. Bol jedným z prvých, čo venovali veľa času a námahy tvorbe a zabezpečovaniu fyzikálnej literatúry na Slovensku. Počas pražského pôsobenia napísal spolu s I. Úlehlom a Z. Pluhařom úspešnú monografiu "Optické modely atómového jadra", ktorá neskôr vyšla aj v anglickom preklade. Bol tiež spoluautorom prvej slovenskej (v tom čase prvej československej) učebnice kvantovej mechaniky (spolu s J. Pišútom). Napísal viacero skrípt a preložil niekoľko kníh a príručiek. Jeho láska ku knihám bola príslovečná. Zbieral publikácie širokého zamerania v čase, keď nebolo ľahké a často ani lacné získať odbornú literatúru zo Západu. L. Gomolčák mal asi najlepšiu súkromnú fyzikálnu knižnicu v Bratislave, ktorá po jeho smrti obohatila knižnicu PFUK. Tým, čo v šesťdesiatych rokoch študovali na PFUK fyziku alebo učiteľstvo fyziky nadlho utkveli v pamäti hlavne Gomolčákove prednášky z kvantovej mechaniky. Prednášal však aj teóriu jadra, konal výberové prednášky zo štatistickej fyziky, astrofyziky, všeobecnej teórie relativity a z teórie potenciálového rozptylu. Hoci dr. Ladislav Gomolčák pôsobil na Prírodovedeckej fakulte iba 15 rokov, podstatným spôsobom sa podieľal na výchove niekoľkých generácií fyzikov a učiteľov fyziky.

</doc>
<doc id="13536" url="https://sk.wikipedia.org/wiki?curid=13536" title="Michal Grajcar">
Michal Grajcar

Doc. RNDr. Michal Grajcar, CSc. (* 20. október 1930, Oľšavica – † 18. október 1995, Bratislava) bol slovenský matematik.
Život.
Michal Grajcar sa narodil v Oľšavici, okres Levoča. Po maturite na gymnáziu v Prešove pôsobil jeden rok ako učiteľ základnej školy v Brutovciach, okres Levoča. V rokoch 1951–1955 vyštudoval s vyznamenaním učiteľstvo matematiky a deskriptívnej geometrie pre stredné školy na Prírodovedeckej fakulte Univerzity Komenského v Bratislave. Na tejto fakulte a od r. 1980 na novozriadenej Matematicko-fyzikálnej fakulte UK strávil celý svoj tvorivý život ako vysokoškolský učiteľ. V rokoch 1968–1970 pôsobil ako expert v Iraku na univerzitách v Bagdade a Basre. Akademický titul RNDr. získal r. 1967 a v tom istom roku obhájil kandidátsku dizertačnú prácu v odbore geometria a topológia na Matematicko-fyzikálnej fakulte Karlovej univerzity v Prahe. Za docenta v odbore geometria a topológia bol vymenovaný a ustanovený r. 1984. Posledné roky života zápasil s nevyliečiteľnou chorobou. Zomrel náhle v plne činnej službe 18. októbra 1995 v Bratislave. 
Práca.
Doc. Grajcar bol zanietený vysokoškolský učiteľ, povestný svojou pedantnou prípravou na vyučovanie a dôsledným metodickým prepracovaním aj tých najmenších detailov prednášok a cvičení. Za svojej vyše štyridsaťročnej pedagogickej činnosti prešiel temer všetkými predmetmi vysokoškolskej geometrie a základov deskriptívnej geometrie. Vo vedeckom výskume sa zaoberal metrickými vlastnosťami simplexov v n-rozmernom euklidovskom priestore. Vo výskumnom kolektíve prof. T. Šaláta sa venoval problematike modernizácie vyučovania matematiky a deskriptívnej geometrie v širšom kontexte vysokoškolského matematicko-prírodovedného vzdelávania. Autorsky sa podieľal na vypracovaní vysokoškolskej učebnice "Konštrukčná geometria", encyklopedického diela "Malá encyklopédia matematiky" a päťjazyčného "Technického prekladového slovníka" z matematiky. Bol spoluautorom dvoch televíznych scenárov popularizačno-náučného seriálu "Matematika prevažne vážne".

</doc>
<doc id="13552" url="https://sk.wikipedia.org/wiki?curid=13552" title="Škoda Octavia (1959)">
Škoda Octavia (1959)

Škoda Octavia je model automobilu nižšej strednej triedy vyrábaný československou automobilkou Škoda v rokoch 1959 - 1971.
Škoda Octavia, typ 985.
Technické informácie.
Rok výroby: 1959 - 1961
Motor
Počet prevodových stupňov: 4
Maximálna rýchlosť: 110 km/h
Rozmery
Hmotnosť
Spotreba paliva: 7,7 l/100 km
Škoda Octavia Super, typ 993.
Technické informácie.
Rok výroby: 1959 - 1963
Motor
Počet prevodových stupňov: 4
Maximálna rýchlosť: 115 km/h
Rozmery
Hmotnosť
Spotreba paliva: 8 l/100 km
Škoda Octavia TS (Touring Sport), typ 995.
Technické informácie.
Rok výroby: 1960 - 1964
Motor
Počet prevodových stupňov: 4
Maximálna rýchlosť: 128-170 km/h
Rozmery
Hmotnosť
Spotreba paliva: 9 l/100 km
Škoda Octavia 1200 TS (Touring Sport), typ 999.
Technické informácie.
Rok výroby: 1961 - 1964
Motor
Počet prevodových stupňov: 4
Maximálna rýchlosť: 130 km/h
Rozmery
Hmotnosť
Spotreba paliva: 9,5 l/100 km
Škoda Octavia, typ 702.
Technické informácie.
Rok výroby: 1961 - 1964
Motor
Počet prevodových stupňov: 4
Maximálna rýchlosť: 115 km/h
Rozmery
Hmotnosť
Spotreba paliva: 8 l/100 km
Škoda Octavia Super, typ 703.
Vyrobene 91 kusov - limitovaná edícia
Technické informácie.
Rok výroby: 1961 - 1964
Motor
Počet prevodových stupňov: 4
Maximálna rýchlosť: 118 km/h
Rozmery
Hmotnosť
Spotreba paliva: 8,5 l/100 km
Škoda Octavia Combi, typ 703 C.
Technické informácie.
Rok výroby: 1961 - 1969
Motor
Počet prevodových stupňov: 4
Maximálna rýchlosť: 115 km/h
Rozmery
Hmotnosť
Spotreba paliva: 8,5 l/100 km
Škoda Octavia Combi, typ 704.
Technické informácie.
Rok výroby: 1969 - 1971
Motor
Počet prevodových stupňov: 4
Maximálna rýchlosť: 115 km/h
Rozmery
Hmotnosť
Spotreba paliva: 8,6 l/100 km

</doc>
<doc id="13554" url="https://sk.wikipedia.org/wiki?curid=13554" title="Octavia">
Octavia



</doc>
<doc id="13555" url="https://sk.wikipedia.org/wiki?curid=13555" title="Škoda Felicia">
Škoda Felicia

Škoda Felicia je malý automobil vyrábaný českou automobilkou Škoda v rokoch 19942001.Tento automobil bol výrazne zmodernizovaný starší model Škoda Favorit. Model Felicia je prvý automobil, ktorý vznikol po fúzii s koncernom Volkswagen. V priebehu výroby bola Felicia v roku 1998 modernizovaná.
História.
Po vstúpení koncernu Volkswagen do automobilky Škoda v roku 1991 bola prvým krokom koncernu modernizácia pohonnej jednotky Favorita tak, aby dokázal splniť emisné normy západných krajín. V roku 1994 automobilka pripravila zásadnejšiu modernizáciu Favorita, ktorá však dostala novšiu, modernejšiu karosériu so zaoblenými hranami a nový názov Felicia. Prvým dostupným modelom bol hatchback Škoda Felicia, ktorý na začiatku predaja používal motory identické s motormi používanými vo Favorite, teda celohliníkový motor so zdvihovým objemom a jednobodovou vstrekovacou jednotkou Bosch Mono Motronic. Na výber boli 1,3litrový 40 kW agregát 781.135 pod označením Škoda Felicia LX, prípadne GLX, alebo 1,3litrový 50 kW agregát 781.136 pod označením Škoda Felicia LXi, pripadne GLXi. O rok neskôr sa do Felicii začal montovať koncernový motor 1,6l 55 kW a naftový motor 1,9l 47 kW. Takisto v roku 1995 bola predstavená Škoda Felicia Combi vybudovaná na báze modelu Škoda Forman. Išlo o karosériu combi vzniknutú predĺžením hatchbacku o 350 milimetrov. Pri modernizácii v roku 1998 boli oba pôvodné agregáty prebrané z Favorita modernizované a namiesto jednobodového vstrekovania dostali viacbodové vstrekovanie MPi. Škoda Felicia bola prvé auto tejto automobilky, kde bolo možné montovať ABS, pričom v niektorých výbavách bolo ABS v štandardnej výbave.
Motor.
Pri uvedení na trh boli k dispozícii iba dva benzínové motory pôvodne montované v modeli Škoda Favorit, ktoré boli bezo zmien prebrané. Prípravu zmesi teda obstarávala vstrekovacia jednotka Bosch Mono Motronic. Pre vývoz do Ruska boli niekedy Felicie kvôli zníženiu výrobných nákladov osadzované karburátormi, ako pôvodne oveľa staršie Favority. Motory boli v dvoch výkonových variantoch 40 a 50 kW:
Prevodovka.
Prevodovky vo všetkých Feliciach boli 5-stupňové manuálne, plne synchronizované, ale odlišovali sa odstupňovaním a stálym prevodom diferenciálu, podľa toho, ktorým motorom bol automobil osadený.
S motorom 1.3 BMM , 1.3 glx a 1.3 lxi 40 a 50 kW.
Prevodové pomery: 
S motorom 1.6 55 kW.
Prevodové pomery:
S motorom 1.9D 47 kW.
Prevodové pomery:
Výbava.
Felicia bola z pohľadu výbavy revolučná, pretože množstvo prvkov sa vtedy v značke Škoda objavilo prvýkrát. Od leta 1995 pribudli do výbavy antiblokovací ABS a predné airbagy, v septembri toho roku pribudol motor VW 1,6 a posilňovač riadenia. V roku 1996 nasledoval vznetový motor 1,9 D a pri motoroch 1,9 D a 1,6 se stal posilňovač riadenia štandardnou výbavou. Po facelifte v roku 1998 mohla byť Felicia vybavená aj bočnými airbagmi a elektronickou uzávierkou diferenciálu (EDS).&lt;ref name="32/08"&gt;&lt;/ref&gt; Zároveň sa niektoré pôvodne príplatkové prvky dostali do štandardnej výbavy.
Zoznam ďalších príplatkových prvkov:
Akčné modely.
Po zavedení modelu Škoda Fabia do výroby bolo potrebné zvýšiť predajnosť vtedy už starnúcej Felicie. Automobilka to dosiahla zavedením akčných modelov s rozšírenou základnou výbavou o niektoré nadštandardné prvky, ako napríklad ABS, airbagy, posilovač riadenia, kožený volant, klimatizáciu, hliníkové kolesá, elektricky sťahovateľné okná a podobne. Felicia ponúkala akčné modely Sport line (zvýšený výkon pomocou športového filtra), Mystery, Pacific, Family, Magic, Safe line (4 airbagy), Space line (množstvo ukladacích priestorov, len Combi), Color line (farebný interiér),Laurin &amp; Klement, Blue sky, Friend, All safe, Nigari, Exclusive, Conte, Sound, special, Tipi, Tipi2, Bonne niut, Morzine, Ste maxime, Mangas, bergamote, Arcane, Comfort, Grand Air, Pack, Palomino, Yellix, Genuea, Lato, Active, Kliff, Samba, Milena, Tango 2,Twist, Trend, Saga, Gemini, Bohemia, Moravia, Popular, Classic,
Color line,Atlanta, Safe line, Space line, Excellente, X-line, Pacific, Country, Trumf a svoju kariéru roku 2001 zakončila poslednou limitovanou edíciou Magic II“

</doc>
<doc id="13557" url="https://sk.wikipedia.org/wiki?curid=13557" title="Charles Bronson">
Charles Bronson

Charles Bronson, vlastným menom Charles Dennis Buchinsky (* 3. november 1921, Ehrenfeld, Pensylvánia, USA – † 30. august 2003, Los Angeles, Kalifornia) bol americký filmový herec, väčšinou predstaviteľ drsných mužov. Medzi jeho najslávnejšie filmy patria Sedem statočných a Vtedy na Západe.
Jeho otec bol tatársky emigrant z mesta Druskininkai, matka bola pôvodom Litovka katolíckeho vyznania narodená v Pensylvánii. Mal 14 súrodencov. Ako jediný z rodiny vyštudoval vysokú školu, ale najskôr pracoval ako baník spolu so svojimi bratmi. Až po vojne študoval herectvo a začal hrať v divadle "Pasadena Playhouse", kde sa zoznámil s režisérom Henrym Hathawayom, ktorý mu ponúkol prvú filmovú úlohu. Filmovú slávu mu priniesol v roku 1960 film "Sedem statočných". Celkovo hral vo viac ako šesťdesiatich filmoch.
Zomrel vo veku 81 rokov na zápal pľúc.

</doc>
<doc id="13560" url="https://sk.wikipedia.org/wiki?curid=13560" title="69 pred Kr.">
69 pred Kr.



</doc>
<doc id="13561" url="https://sk.wikipedia.org/wiki?curid=13561" title="30 pred Kr.">
30 pred Kr.



</doc>
<doc id="13562" url="https://sk.wikipedia.org/wiki?curid=13562" title="Apache Subversion">
Apache Subversion

Apache Subversion (pôvodný názov Subversion) je systém pre správu zdrojových kódov. Pôvodne bol vyvinutý ako náhrada za starší CVS. Snaží sa zachovať podobný spôsob a štýl práce, ale odstrániť nedostatky CVS ako napríklad nemožnosť presunu alebo kopírovania adresárov, časová a priestorová náročnosť vetvenia a tagovania a podobne.
Jednou z výhod systému Subversion je existencia veľmi dobrej dokumentácie (zatiaľ iba angličtine), ktorá má názov "Version Control with Subversion" a ktorá je voľne dostupná. Ďalšou je existencia viacerých prístupových metód k repozitáru. Subversion je podobne ako CVS založený na princípe centrálneho repozitára.

</doc>
<doc id="13565" url="https://sk.wikipedia.org/wiki?curid=13565" title="Svetová zdravotnícka organizácia">
Svetová zdravotnícka organizácia

Svetová zdravotnícka organizácia (skratka SZO; , skratka "WHO") je medzinárodná organizácia systému Organizácie Spojených národov (OSN), vystupujúca ako koordinačné centrum v medzinárodnom verejnom zdraví. Centrálu má v Ženeve vo Švajčiarsku. SZO bola založená OSN 7. apríla 1948. Súčasný generálny riaditeľ je doktor Tedros Adhanom. SZO zdedila veľa mandátov a zdrojov po svojom predchodcovi, Zdravotníckej organizácii (Health Organisation – HO), ktorá bola agentúrou Spoločnosti národov.
Dejiny.
V roku 1945 na Konferencii OSN o medzinárodnej organizácii jednohlasne schválili jej účastníci návrh Brazílie a Číny, aby sa vytvorila nezávislá medzinárodná zdravotnícka organizácia v rámci OSN. O rok neskôr v roku 1946 v New Yorku signovalo 61 štátov z celého sveta Ústavu Svetovej zdravotníckej organizácie. Česko-Slovensko patrilo medzi tieto krajiny. Ústava nadobudla platnosť 7. apríla 1948, keď 26 zo 61 štátov, ktoré ju podpísali, ratifikovali svoj podpis a uložili oficiálne ratifikačné listiny u generálneho tajomníka Organizácie spojených národov. Tento dátum – 7. apríl 1948 sa uznáva za dátum vzniku Svetovej zdravotníckej organizácie. Odvtedy oslavuje Svetová zdravotnícka organizácia a s ňou celý svet v tento deň Svetový deň zdravia. Po rozdelení Česko-Slovenska sa Slovensko stalo členom SZO 4. februára 1993.
Ciele.
Štatút SZO stanovuje, že jej cieľom „je dosiahnutie najvyššej možnej úrovne zdravia pre všetkých ľudí“. Jej hlavnou úlohou je ničiť choroby, obzvlášť kľúčové infekčné choroby. Popri koordinácii medzinárodného monitorovania vypuknutia infekčných chorôb ako SARS, malária a AIDS, realizuje aj programy na ničenie týchto chorôb prostredníctvom vývoja a distribúcie vakcín. Po rokoch likvidácie kiahní SZO v roku 1979 prehlásila, že choroba bola zničená – prvá choroba v histórii úplne eliminovaná premyslenou ľudskou aktivitou. SZO sa blíži k úspechu vo vývoji vakcín proti malárii a schistosomóze (infekčná choroba spôsobená druhom motolice skupiny Schistosoma) a v najbližších rokoch plánuje eliminovať detskú obrnu.
Štatút SZO definuje zdravie ako stav kompletnej fyzickej, mentálnej a sociálnej pohody, a nie iba ako absenciu chorôb alebo telesných chýb. Popri svojej práci na eliminácii chorôb, SZO organizuje aj kampane, napr. na celosvetové zvýšenie konzumácie zeleniny alebo na zníženie konzumácie tabaku, a vedie výskum: napr. či elektromagnetické pole okolo mobilov má nepriaznivý vplyv na zdravie. Niektoré z týchto prác môžu byť kontroverzné, ako napríklad správa SZO z apríla 2003, ktorá odporučila, že obsah cukru v zdravej výžive má byť menej ako 10 %, čo viedlo k lobovaniu (nátlaku) cukrovarníckeho priemyslu proti tomuto odporúčaniu.
Pre uvedené ciele SZO pridelili medzinárodné zmluvy organizácii veľa zodpovednosti. Napr. Jednotná konvencia o narkotických drogách (Single Convention on Narcotic Drugs) a Konvencia o psychotropných látkach (Convention on Psychotropic Substances) žiadajú SZO vydať záväzné vedecké a medicínske ohodnotenie psychoaktívnych drog a odporučiť, ako majú byť regulované. Týmto spôsobom SZO vykonáva dohľad nad výkonom zákonodarnej Komisie pre narkotické drogy (Commission on Narcotic Drugs).
Štruktúra.
Členské štáty SZO určujú delegácie do Svetového zdravotníckeho zhromaždenia (World Health Assembly) – najvyššieho rozhodovacieho orgánu SZO. Zhromaždenie sa zvyčajne schádza každý rok v máji a okrem vymenovania generálneho riaditeľa (na 5-ročný mandát) monitoruje finančné riadenie organizácie, kontroluje a schvaľuje predložený programový rozpočet. Zhromaždenie volí 32 členov, ktorí sú technicky kvalifikovaní v oblasti zdravia, s 3-ročným mandátom do Výkonného výboru. Hlavné funkcie Výboru sú: riadiť zhromaždenie, uvádzať do praxe jeho rozhodnutia, radiť mu a vo všeobecnosti podporovať jeho prácu.
Sekretariát.
Dennú prácu SZO má na starosti Sekretariát SZO ("WHO Headquarters"), ktorý má ústredie v Ženeve. 
Regionálne úrady.
Práca SZO je dencentralizovaná. Existuje 6 regionálnych úradov ("WHO Regional Offices"):
Regionálny úrad pre Európu má ústredie v Dánsku v Kodani. Regionálnym riaditeľom je Zsuzsanna Jakab. Vo funkcii je od 1. februára 2010.
Kancelárie SZO.
V jednotlivých členských krajinách je SZO zastúpená kanceláriami, ktorých existuje 134, z toho 28 v Európe, 1 na Slovensku.
Činnosti SZO pomáhajú spolupracujúce centrá ("Collaborating Centres"), ktorých je približne 400.
Základné orgány SZO.
SZO vykonáva funkcie prostredníctvom troch základných orgánov:
Svetové zdravotnícke zhromaždenie.
Svetové zdravotnícke zhromaždenie zasadá každoročne v máji, zvyčajne v Ženeve. Zúčastňujú sa na ňom delegácie zo všetkých členských štátov SZO.
Výkonný výbor SZO.
Výkonný výbor SZO zasadá 2-krát do roka. Prvé (hlavné) zasadnutie sa pravidelne koná v januári, druhé (kratšie) zasadnutie sa koná v máji po Svetovom zdravotníckom zhromaždení. Výkonný výbor pozostáva z 32 odborníkov z oblasti zdravotníctva, vybraných zo všetkých členských štátov SZO.
Sekretariát SZO.
Má približne 3 800 zamestnancov pracujúcich v Ústredí Svetovej zdravotníckej organizácie v Ženeve a v šiestich regionálnych úradoch SZO po celom svete. Sekretariát je riadený generálnym riaditeľom SZO, ktorý je do uvedenej funkcie zvolený Svetovým zdravotníckym zhromaždením na základe nominácie Výkonného výboru.
Členstvo.
SZO má 194 členských štátov, vrátane všetkých členských štátov OSN okrem Lichtenštajnska. Najnovším členom (od 20. mája 2002) je Západný Timor. Krajiny, ktoré nie sú členskými štátmi OSN, sa môžu, ak to schváli zhromaždenie, pripojiť ako asociovaní členovia (s kompletnou informovanosťou, ale obmedzeným podielnictvom a volebným právom). Príklady sú samosprávne jednotky Nového Zélandu – Cookove ostrovy a Niue. Krajinám môže byť tiež poskytnutý status pozorovateľa – napr. Vatikán.
Partnerstvo.
Ako agentúra OSN, SZO je financovaná systémom OSN – príspevkami členských štátov. V súčasnosti práca SZO zahŕňa aj kooperáciu s partnermi, ako sú mimovládne organizácie a farmaceutický priemysel alebo s nadáciami, ako sú Nadácia Billa a Melindy Gates či Rockefellerova nadácia. Niektoré z týchto kooperácií možno považovať za verejno-súkromné partnerstvo; polovica rozpočtu SZO je financovaná súkromnými nadáciami a priemyslom.
Zdroje.
"Tento článok čiastočne čerpal z www.who.sk."

</doc>
<doc id="13566" url="https://sk.wikipedia.org/wiki?curid=13566" title="WHO">
WHO



</doc>
<doc id="13567" url="https://sk.wikipedia.org/wiki?curid=13567" title="Zoznam členských štátov OSN">
Zoznam členských štátov OSN

Organizáciu Spojených národov (v skratke OSN) tvoria jednotlivé členské štáty, zástupcovia ktorých zasadajú vo Valnom zhromaždení OSN. Od roku 2011 má OSN celkom 193 členských štátov. Kosovo je len čiastočne uznaný štát, OSN jeho úplnú samostatnosť neuznáva.
Iné medzinárodné organizácie alebo právnické entity môžu mať štatút pozorovateľa.
Zoznam členských štátov OSN.
Zakladajúci členovia sú v tabuľke zvýraznený modrým pozadím.
Miesto Číny.
"Hlavný článok: Čína a OSN"
Čínska republika bola jedným z piatich pôvodných zakladateľov OSN v roku 1945. Ale na konci čínskej občianskej vojny v 1949 vláda kontrolovaná Kuomintangom ušla na Taiwan a komunistická vláda nového vyhláseného štátu Čínskej ľudovej republiky prevzala kontrolu na väčšinou krajiny. Predstavitelia Národnej vlády aj naďalej reprezentovali Čínu na pôde OSN, aj keď to bolo často napádané ako čosi nespravodlivé, pričom sa poukazovalo na veľkosť územia pod správou Taiwanu (a priľahlých ostrovov) v porovnaní s veľkosťou územia spravovaného komunistickou vládou. V októbri 1971 bola na Valnom zhromaždení prerokovaná rezolúcia 2758, ktorá vylúčila Čínsku republiku zo všetkých orgánov OSN a v Bezpečnostnej rade ju nahradila Čínska ľudová republika. Viaceré pokusy Čínskej republiky dostať sa späť už nie ako reprezentant "Číny", ale "25 miliónov ľudí Taiwanu" boli neúspešné.
Pozorovatelia a nečlenské štáty.
Ako doplnok k členským štátom, existujú aj štáty s postavením pozorovateľa: Vatikán (pod názvom Svätá Stolica, Holy See, Saint Siège), ktorý má stálu pozorovaciu misiu v ústredí OSN v New Yorku a pri úradovni OSN v Ženeve. Mnoho rokov aj Švajčiarsko bolo iba pozorovateľom, členom niektorých orgánov (napr. EHK OSN) a hostiteľským štátom druhej najväčšej úradovne OSN, až kým sa 10. septembra 2002, po miestnom referende, nestalo plnoprávnym členom.
Západná Sahara má diplomatické styky s viac ako 70 štátmi a je aj plnohodnotným členom Africkej únie ako Saharská arabská demokratická republika. Pretože štát nemá suverenitu, spravuje malé územie v západnej Sahare s vládou v exile s hlavným stanom (doslova) v utečeneckom tábore Tindouf v Alžírsku, nemá reprezentáciu na pôde OSN.
Niektoré medzinárodné organizácie, mimovládne organizácie alebo subjekty, ktorých štátnosť/suverenita nie je zrejmá, ako napríklad palestínska vláda reprezentujúca Západný breh Jordánu a Pásmo Gazy, Červený kríž a Suverénny vojenský maltský rád, majú tiež postavenie pozorovateľa ako „nečlenské štáty“. 
Bývalé členské štáty.
Česko-Slovensko.
Česko-Slovensko bolo členom od 24. októbra 1945 do 31. decembra 1992. Jeho miesto zaujali Česko a Slovensko. Neexistoval jeden následník, takže si obidve krajiny museli podať žiadosť o členstvo.
Nemecká demokratická republika a Nemecká spolková republika.
18. septembra 1973 bolo Východné Nemecko pôvodne prijaté za člena OSN ako "Nemecká demokratická republika" a Západné Nemecko ako "Nemecká spolková republika". Po znovuzjednotení Nemecka - pripojením Nemeckej demokratickej republiky k Nemeckej spolkovej republike 3. októbra 1990 - bolo členstvo Východného Nemecka ukončené.
Severný a Južný Jemen.
Jemen bol prijatý do OSN 30. septembra 1947, pod názvom "Severný Jemen". Južný Jemen bol prijatý 14. decembra 1967, 30. novembra 1970 zmenil svoj názov na "Jemenská ľudovodemokratická republika". Po spojení oboch republík 22. mája 1990 je v OSN zastúpený len pod názvom Jemen.
Tanganika a Zanzibar.
Tanganika bola členom OSN od 14. decembra 1961, Zanzibar od 16. decembra 1963. 26. apríla 1964 sa spojili a pokračovali v členstve ako jeden člen "Spojená republika Tanganiky a Zanzibaru", premenovaný na Tanzánijskú zjednotenú republiku 1. novembra 1964.
Spojená arabská republika.
Egypt a Sýria boli pôvodnými členmi OSN od 24. októbra 1945. 21. februára 1958 sa spojili do Spojenej arabskej republiky a pokračovali ako jeden štát. 13. októbera 1961 Sýria obnovila svoj status nezávislého štátu a samostatného členstva v OSN. Egypt si zachoval členstvo pod názvom Spojená arabská republika do 2. septembra 1971, keď zmenil svoju dlhú formu mena na "Egyptská arabská republika". Sýria 14. septembra 1971 zmenila svoje meno na "Sýrska arabská republika".
Zväz sovietskych socialistických republík.
Zväz sovietskych socialistických republík bol členom od 24. októbra 1945 do 23. decembra 1991. Jeho miesto prebralo Rusko 24. decembra 1991. Bielorusko a Ukrajina mali už predtým samostatné členstvo. Estónsko, Lotyšsko a Litva boli prijaté 17. septembra 1991. Arménsko, Azerbajdžan, Kazachstan, Kirgizsko, Moldavsko, Tadžikistan, Turkménsko a Uzbekistan boli prijaté 2. marca 1992. Gruzínsko bolo prijaté 31. júla 1992.
Juhoslávia.
Juhoslávia bola členom od 19. októbra 1945 do 10. novembra 2000. Jej miesto prebrala Srbsko a Čierna Hora. Bosna a Hercegovina bola prijatá rezolúciou Valného zhromaždenia A/RES/46/237 22. mája 1992. Chorvátsko bolo prijaté rezolúciou Valného zhromaždenia A/RES/46/238 22. mája 1992. Severné Macedónsko bolo prijaté rezolúciou Valného zhromaždenia A/RES/47/225 8. apríla 1993 a pretrvávajúcim problémom okolo názvu krajiny. Slovinsko bolo prijaté rezolúciou Valného zhromaždenia A/RES/46/238 22. mája 1992. Po rozdelení Srbska a Čiernej Hory. bola Čierna hora prijatá za člena 28. júna 2006. Členstvo Srbska pokračuje ako nástupníckeho štátu Srbska a Čiernej Hory.

</doc>
<doc id="13578" url="https://sk.wikipedia.org/wiki?curid=13578" title="Felicia">
Felicia



</doc>
<doc id="13579" url="https://sk.wikipedia.org/wiki?curid=13579" title="Cunami">
Cunami

Cunami (-tvar kodifikovaný od roku 2020) alebo staršie tsunami (v anglickom prepise "tsunami"; z japonského 津波 znamenajúce "prístavná vlna") je jedna alebo niekoľko po sebe idúcich vĺn na hladine mora, ktoré vznikajú pri silnom zemetrasení pod hladinou mora, podmorskom zosuve alebo po dopade meteoritu do mora alebo jeho blízkosti. Namiesto "cunami" sa niekedy nesprávne používa termín "prílivová vlna", ale z vedeckého pohľadu ide o rôzne deje.
Fyzika cunami.
Energia cunami je konštantná a závisí od jeho rýchlosti a štvorca (druhej mocniny) jeho výšky. Keď vlna dorazí k pobrežiu, jej výška rastie a rýchlosť klesá. Vlnová dĺžka cunami je veľmi veľká, v ráde stoviek kilometrov, čo určuje jeho správanie. Vlna s takou veľkou vlnovou dĺžkou sa správa aj na voľnom oceáne ako v plytkej vode. Pretože rýchlosť vlny je všeobecne v plytkých vodách určená vzťahom formula_1, kde formula_2 je gravitačné zrýchlenie a formula_3 hĺbka, cunami získa na hlbokom mori rýchlosť až 700 km h-1. Pri pobreží sa ale vlna značne spomalí. Kým na hlbokom mori je cunami ťažko pozorovateľné (zvyčajne má výšku v cm až desiatkach cm), pri pobreží nahromadená energia zdvíha vlnu až do výšky 30 metrov a viac. Vďaka veľmi veľkej vlnovej dĺžke na hlbokom mori môže cunami putovať tisíce kilometrov bez väčších strát energie.
Z pohľadu pozorovateľa na brehu, skôr než o vodnú stenu, ako je často vyobrazovaná, ide o náhlu záplavu. Aj keď vlna pri pobreží spomalí až stokrát, stále má vlnovú dĺžku v ráde kilometrov. Počas niekoľkých minút stúpne hladina mora až o desiatky metrov a po niekoľkých minútach voda zase opadne. V niektorých miestach sa vďaka zlému odtoku môže udržať aj dlhší čas. Ohromné množstvo prúdiacej vody pochopiteľne pácha rozsiahle škody. Pri prenikaní cez prekážky vytvára dojem silných vĺn. Čelo vlny býva z brehu viditeľné. Jeho výška je ale len predzvesťou toho, čo príde počas nasledujúcich minút.
Varovné systémy.
Veľa miest na pobreží Tichého oceánu, hlavne v Japonsku, USA a Kanade, má výstražný systém a pripravené evakuačné plány pre prípad vážnej vlny cunami. Cunami sa dajú predpovedať vďaka seizmologickým observatóriám rozmiestneným po celom svete a ich vývoj sledovať pomocou satelitov z obežnej dráhy.
Hoci je cunami zničujúca pohroma, na prechod cez Tichý oceán z Japonska na západné pobrežie USA by potrebovalo okolo 18 hodín, takže obyvateľstvo môže byť varované s dostatočným predstihom, ak je cunami zaznamenané.
Jeden z varovných systémov je projekt CREST (angl. "Consolidated Reporting of Earthquakes and Tsunamis") na západnom pobreží Severnej Ameriky a na Havaji. Náhle cunami ale nemožno predpovedať žiadnym podobným systémom.

</doc>
<doc id="13582" url="https://sk.wikipedia.org/wiki?curid=13582" title="Yann Martel">
Yann Martel

Yann Martel (* 25. jún 1963, Salamanca, Španielsko) je kanadský spisovateľ, ktorý sa narodil v rodine kanadských diplomatov. Vďaka tomu už v detstve veľa cestoval a vyrastal postupne na Aljaške, v Kostarike, Mexiku, vo Francúzsku a v Kanade. 
Po štúdiách na Trentskej univerzite v Peterborough v provincii Ontário vo veku 27 rokov začal svoju literárnu kariéru. Pokračoval tak v šľapajach svojho otca, ktorý získal v roku 1965 Cenu generálneho guvernéra za najlepšiu francúzku básnickú zbierku. Návštevy a život v zahraničí ovplyvnili do značnej miery jeho tvorbu. 
Jeho prvou úspešnou poviedkou bola "The Facts Behind the Helsinki Roccamatios", ktorá sa neskôr stala základom pre jeho zbierku rovnakého mena. Roku 1966 vydal Martel svoj prvý román "Self" (v čestine „Vlastné Ja“). Za svoj druhý román "Plavba s tigrom" ("Life of Pi") získal cenu Hugha MacLennanna za najlepší román roku a o rok neskôr prestížnu britskú literárnu cenu Man Booker Prize. 
V súčasnosti žije v Montreale a pracuje na svojom ďalšom románe.

</doc>
<doc id="13583" url="https://sk.wikipedia.org/wiki?curid=13583" title="Zemetrasenie">
Zemetrasenie

Zemetrasenie je vonkajší prejav náhleho uvoľnenia nahromadenej mechanickej energie v litosfére (v kôre a vo vrchnom plášti). Vyše 90 % zemetrasení je spôsobených tektonickými pohybmi zeme, zvyšok pripadá na vulkanizmus, zrútenie veľkých podzemných dutín (napr. stropov jaskýň) alebo skalných masívov, ako aj na činnosť človeka (banská činnosť, explózie, atď.).
Zemetrasenia sa zaznamenávajú seizmometrami umiestnenými v tzv. seizmologických staniciach alebo povrchových baniach. Ročne je takto zaznamenaných na Zemi niekoľko miliónov zemetrasení, no len nepatrná časť z nich (približne 30 000) má aj účinky, postrehnuteľné zmyslami človeka.
Výskyt zemetrasení.
Zemetrasenia tektonického pôvodu sa vyskytujú v miestach s poruchami zemskej kôry (nazývaných aj zlomy alebo dislokácie), kde dochádza k pohybu jednotlivých horninových blokov. Veľká väčšina takýchto zlomov je umiestnená na okrajoch tektonických platní, kde dochádza k ich interakcii s inými platňami.
Viac ako 75 % tektonických zemetrasení sa odohrá v pásme, ohraničujúcom Pacifik, tzv. Ohnivom kruhu. Ďalších 15 – 20 % v zóne, tiahnúcej sa od Azor cez Severnú Afriku, Stredozemné more, Apeninský polostrov, Alpy, Dináre, Turecko, Irán a Himaláje, teda podstate v zóne Alpsko-himalájskeho vrásnenia. Ostatné tektonické zemetrasenia pripadajú na tektoniku stredooceánskych chrbtov a vnútroplatňové zemetrasenia.
Masívny výskyt zemetrasení v konvergentných, divergentných a transformných okrajoch tektonických platní je jedným z faktorov podporujúcich teóriu platňovej tektoniky. Jednotlivé typy okrajov a ich interakcie produkujú charakteristické zemetrasenia (napr. zemetrasenia transformých okrajov majú ohniskovú hĺbku približne , v prípade konvergentných okrajov je charakteristický výskyt hlbších zemetrasení, lemujúcich poklesávajúcu platňu – tzv. benioffova zóna).
Indukovaná seizmicita.
Aj keď väčšina zemetrasení vzniká v dôsledku prirodzeného pohybu tektonických platní, môže vznik zemetrasení ovplyvňovať aj ľudská aktivita. Medzi štyri najbežnejšie príčiny patria: naplnenie veľkých (najmä hlbokých) vodných diel, injektáž väčšieho objemu kvapalín do vrtov, podpovrchová ťažba nerastných surovín, hlavne pri ťažbe pomocou pomocných pilierov alebo pri ťažbe ropy.
Indukovaná seizmicita, ako je označovaná skupina otrasov zemskej kôry spôsobená ľudskou činnosťou je najčastejšie vyvolávaná napĺňaním vodných diel, hlavne priehrad s výškou vodného stĺpca presahujúcou . Známe je napríklad z priehrady Kojna v Indii (10. december 1967). Vtláčaním tekutých látok do zemskej kôry je možné tiež dosiahnuť zvýšenie seizmickej aktivity. Takéto prípady sú známe napr. z oblasti Bazileja v Švajčiarsku, kde bola do granitového masívu vháňaná voda, ktorá mala spôsobiť jeho väčšie rozpukanie a po svojom zohriatí vo väčšej hĺbke zároveň následne slúžiť ako zdroj energie. Vznik umelých zemetrasení môže pri väčšej zmene hydraulických pomerov zapríčiniť aj zvýšená náchylnosť hornín na prienik vody dovnútra masívu a prítomnosť zlomov.
Seizmicita spôsobená ťažbou nerastných surovín je spôsobená prerozdeľovaním napätí odstránenia hornín, či už v podzemných alebo povrchových ťažobných priestoroch. Zemetrasenia tohto typu sú pomerne slabé (maximálne magnitúdo 2 – 4,6), a plytké. Tieto zemetrasenia môžu byť potenciálne nebezpečné, väčšina z nich má však príliš malú intenzitu. Seizmicitu môžu zvyšovať aj ďalšie ťažobné zásahy ako odčerpávanie ropy alebo plynu z podložných hornín. Tieto zemetrasenia môžu v extrémnych prípadoch spôsobovať škody na majetku. Indukovaná seizmicita pri ťažbe ropy a plynu je sledovaná preto sledovaná, v niektorých oblastiach je potrebné vháňať namiesto vyťažených surovín do horninového prostredia späť vodu.
Mechanizmus zemetrasenia.
Väčšina zemetrasení sa vyskytuje na aktívnych zlomoch. Zlom predstavuje oslabenú zónu medzi dvoma blokmi hornín, tvorenú dynamicky metamorfovanými horninami (mylonitmi, tektonitmi až pseudotachylitmi). Hrúbka zlomu je len niekoľko metrov, v porovnaní s jeho dĺžkou (až niekoľko sto kilometrov) je zanedbateľná. Zlomy sa vyskytujú na okrajoch litosférických platní, ale aj v ich vnútri. Niektoré vystupujú na povrch Zeme, no väčšina sa nachádza pod povrchom.
Jednotlivé horninové bloky sa pohybujú pozdĺž zlomu rôznymi rýchlosťami (rýchlosť pohybu je od niekoľko milimetrov až po centimetre za rok, smer pohybu je protismerný, prípadne rovnobežný s rozdielnymi rýchlosťami jednotlivých blokov). Ak dôjde k ich zakliesneniu (v dôsledku zložiek síl kolmých na zlom, trenia a nerovností povrchov blokov), kinetická energia pohybu sa mení na potenciálnu a dochádza k deformácii zakliesnenej časti a jej okolia, pretože zvyšok bloku sa naďalej pohybuje. Na tento mechanizmus sa prišlo pri meraní mechanického napätia okolo zlomu. Pred zemetrasením boli horniny v blízkosti zlomu napäté a rôzne poohýbané. Po zemetrasení ich ohyb zanikol, z čoho možno usudzovať, že uvoľnenie tejto energie zodpovedá samotnému zemetraseniu. Trecie sily môžu byť oslabované silikagélom, ktorý vzniká reakciou oxidu kremičitého s vodou a pôsobí ako mazivo. Platí všeobecný vzťah, že so zvyšovaním obsahu SiO2 v hornine (horniny ako granit a gabro) klesá trenie v horninových blokoch.
Proces kumulácie potenciálnej energie je pomalý, trvá niekoľko desiatok (stoviek) rokov, pričom dochádza k fyzikálnym a chemickým zmenám na zlomovej ploche. Faktorom, ktorý hrá dôležitú úlohu pri spúšťaní zemetrasenia je voda. Jej uvoľňovaním (napr. dehydratáciou serpentinitu) a následným tlakovým nasýtením zakliesnenej časti v nej vytvára mikrotrhliny. Nárast počtu mikrotrhlín má za následok prekročenie medze pevnosti horniny a vzniká trhlina.
Zakliesnuté bloky sa nevratne posunú do novej polohy a vyžiaria sa seizmické vlny, ktoré generuje celá porušená oblasť (trhlina, ohnisko zemetrasenia). Miesto výskytu trhliny sa nazýva hypocentrum a kolmý priemet hypocentra na povrch Zeme je epicentrum zemetrasenia. Jednotlivé horninové bloky sa po uvoľnení napätia nemusia dostať do polôh, kde by boli, keby nedošlo k zakliesneniu. Rozdiel medzi vzdialenosťou bodov pred a po zemetrasení sa nazýva diskontinuita v posunutí. Jej veľkosť je rádovo v metroch, pri najväčších zemetraseniach približne . Rýchlosť posunu bloku sa nazýva rýchlosť posunutia a čas, po ktorý sa tento posun odohral je nábehový čas.
Z hypocentra sa trhlina šíri po deformovanej zlomovej ploche všetkými smermi, kým nenarazí na voľný povrch, alebo na miesta s deformáciou nepostačujúcou na šírenie trhliny. Miesta, kde sa šírenie trhliny zastaví, môžu energiu akumulovať a stať sa miestom menších zemetrasení, tzv. dotrasov. Predtrasy sú naopak menšie zemetrasenia, ktoré predchádzajú hlavnému otrasu. Ich vznik je pripisovaný existencii miest s veľmi veľkým napätím, ktorého uvoľnenie sa nerozšíri na celú zlomovú plochu. Ak je zlom nehomogénny a neudrží kumuláciu napätia, dochádza k zemetrasným rojom – sérii slabších zemetrasení v relatívne krátkom čase (týždne až mesiace). Viacnásobné zemetrasenie nastáva, ak v krátkom časovom slede (sekundy až minúty) dôjde na zlome k sérii izolovaných zemetrasení.
Zemetrasenie nie je jedinou udalosťou na zlome – je len epizódou tektonického vývoja oblasti. Po uvoľnení nahromadenej energie (predtrasmi, hlavným zemetrasením a dotrasmi) sa celý cyklus opakuje. Hypocentrum a porušená časť zlomovej plochy však spravidla nebýva zhodná s predchádzajúcim zemetrasením.
Seizmické vlny.
Seizmické vlny sú elastické vlny šíriace sa v zemskom telese, ktoré sú vyžarované v dôsledku šírenia sa trhliny na zlome. Sú jedným z prejavov zemetrasenia a pripadá na ne asi 30 % celkovej uvoľnenej energie (zvyšok sa spotrebuje posunom blokov, premenou energie na teplo a procesmi drvenia a premeny hornín). Okrem zemetrasenia ich môžu generovať aj fázové prechody v zemskom vnútri, dopady meteoritov, svahové zosuvy, ako aj ľudská činnosť (doprava, štarty rakiet, výbuchy a pod.). Výskum šírenia seizmických vĺn ma význam pre poznanie mechanizmu zemetrasenia a účinkov zemetrasení. Výskum priestorových vĺn poskytuje informácie o zemskom vnútre (seizmický model Zeme je najpresnejší).
Dva základné typy seizmických sú povrchové a objemové seizmické vlny. Povrchové vlny sa šíria len v blízkosti zemského povrchu (majú amplitúdy nenulové len do určitej hĺbky, táto hĺbka závisí od periódy – napr. dlhoperiodické povrchové seizmické vlny s periódou okolo 200 s zasahujú do vrchného plášťa). Rozdeľujú sa na Raileighove a Loveove. Priestorové vlny sa môžu šíriť objemom zemského telesa a rozdeľujú sa na primárne (alebo P-vlny, pozdĺžne vlny), ktoré sa šíria celým telesom Zeme a sekundárne (S-vlny, priečne vlny), ktoré neprechádzajú tekutým vonkajším jadrom Zeme.
Ako sa seizmické vlny šíria telesom (resp. po povrchu) Zeme, dochádza k ich postupnému tlmeniu, t. j. premene mechnickej energie na iné formy a tým k postupnému zmenšovaniu ich amplitúdy počas šírenia. Je to dôsledok druhého termodynamického zákona, z ktorého vyplýva, že mechanická energia sa postupne mení na teplo.
Fokálny mechanizmus.
Pre seizmológov je dôležité poznať pri zemetrasení smer pohybu oboch blokov, ako aj orientáciu zlomovej plochy. Tieto parametre sa označujú ako fokálny mechanizmus. Pomocou fokálneho mechanizmu zemetrasenia možno popísať neelastickú deformáciu v oblasti, kde zemetrasenie vzniklo. Fokálny mechanizmus býva znázorňovaný na tzv. loptových diagramoch. Tieto diagramy možno získať tak, že kolmo na hypocentrum zemetrasenia a zároveň kolmo na smer pohybu blokov – zlom, je preložená myslená rovina, ktorá rozdelí priestor na 4 kvadranty. Tieto kvadranty vymedzia dve protiľahlé oblasti, v ktorých dochádza ku kompresii a dve oblasti, kde dochádza k extenzii. Na zistenie, v ktorej oblasti prebieha tenzia a kde kompresia, je potrebné poznať niektoré informácie zo seizmogramov ale aj geológiu oblasti, hlavne orientáciu zlomu, na ktorom došlo k pohybom. Oblasti, kde bol ako prvý zaznamenaný nástup P-vĺn v kladnom zmysle (hore) sa nachádzajú v kompresnom sektore, naopak ak bol nástup vlny záporný (dole) ide o dilatačný segment.
Energia zemetrasenia a jeho veľkosť.
Energiu uvoľnenú zemetrasením, resp. tú jej časť, ktorá sa vyžiari seizmickými vlnami zaznamenávajú seizmometre na seizmogramy. Účinky na ľudí a stavby merajú makroseizmické stupnice intenzity a na odhad veľkosti uvoľnenej energie sa používa magnitúdo a seizmické momenty.
Makroseizmické účinky zemetrasenia.
Makroseizmické účinky zemetrasenia sú tie účinky zemetrasenia, ktoré sa prejavujú na prírode, stavbách a ľuďoch na určitej lokalite. Sú definované tzv. makroseizmickou intenzitou, ktorá je určovaná stupňami makroseizmickej stupnice. Jeden stupeň takejto stupnice je charakterizovaný súborom pozorovateľných príznakov. Napríklad stupeň tri v Mercalliho stupnici je charakterizovaný slabými otrasmi, ktoré môžu pocítiť ľudia na vyšších poschodiach budov, prípadne rozkývu visiace predmety (lustre a pod.), kým dvanásty, posledný stupeň tejto stupnice je charakterizovaný deštrukciou všetkých stavieb, zdvíhaním, príp. poklesmi povrchu Zeme, vznikom trhlín.
V súčasnosti sa používajú 12-stupňové stupnice (MCS, MM, EMS-98, MKS) a sedemstupňové (JMA). V Japonsku sa používa japonská intenzitná stupnica (JMA), v Taliansku Mercalli-Cancani-Siebergova stupnica (MKS), v Grécku a USA modifikovaná Mercalliho stupnica (MM) a na Slovensku a v ostatných európskych štátoch makroseizmická stupnica EMS-98 (EMS-98).
Magnitúdo.
Definovanie sily zemetrasenia pomocou stupníc je dosť subjektívne, preto sa na exaktné meranie sily zaviedlo "magnitúdo", ktoré je funkciou dekadického logaritmu amplitúdy vlny (zjednodušene). Meranie sily zemetrasenia pomocou magnitúda navrhol prvýkrát japonský seizmológ Kijoo Wadači v 30. rokoch 20. storočia a do praxe ju uviedli Charles Richter a Beno Gutenberg, ktorí v roku 1935 vypracovali metódu analyzovania seizmogramov pre zemetrasenia v južnej Kalifornii. Táto metóda meria tzv. "lokálne magnitúdo" (ML) ako dekadický logaritmus pomeru amplitúdy a periódy seizmickej vlny, verejnosti je známa ako Richterova stupnica. Richter sa pri názve inšpiroval hviezdnou magnitúdou. V súvislosti s Richterovou stupnicou treba zároveň poukázať na chybu, ktorej sa často dopúšťa laická verejnosť (hlavne médiá pri informovaní o sile určitého zemetrasenia) – a to na skutočnosť, že Richterova stupnica sa používa len na meranie sily zemetrasení v južnej Kalifornii, nie celosvetovo.
Ďalšie magnitúda, používané na odhad veľkosti uvoľnenej energie, vypočítavané zo záznamov jedného druhu seizmických vĺn sú "magnitúdo z objemových vĺn" (mb) a "magnitúdo z povrchových vĺn" (MS). Všeobecný vzorec pre tieto tri magnitúda je:
 formula_1
kde:
Obmedzenia lokálnych magnitúd.
Problémom vyššie uvedených magnitúd je ich nepresnosť (resp. nemerateľnosť momentu) pri veľkých zemetraseniach. Je to spôsobené tým, že amplitúda seizmickej vlny s vlnovou dĺžkou menšou ako rozmery poruchovej časti zlomu sa s plochou poruchy (teda aj so zväčšujúcou sa energiou) nezväčšuje. Túto chybu rieši "momentové magnitúdo" (MW), ktoré sa vypočítava nasledovne:
 formula_3
kde M0 je seizmický moment vyjadrený vzťahom:
 formula_4
Energia zemetrasenia.
Na odhad energie, uvoľnenej vo forme seizmických vĺn sa používa približný empirický vzorec:
formula_5
Tento vzorec možno dobre využiť na porovnanie zemetrasení s magnitúdom x a x + 1. Energia zemetrasenia s magnitúdom x + 1 je väčšia 31,6-krát. Pri najväčšom známom zemetrasení v Čile v roku 1960 sa uvoľnilo (vo forme seizmických vĺn) miliónkrát viac energie, ako pri výbuchu atómovej bomby v Hirošime. Je to najväčšie jednorazovo uvoľnené množstvo energie pri krátkodobom fyzikálnom procese na Zemi.
Meranie zemetrasení.
Jediné záznamy o výskyte zemetrasenia predstavujú (ak nerátame ľudskými zmyslami pozorovateľné prejavy, tie však pre vyhodnotenie jeho intenzity nemajú žiaden význam) pre geofyzikov seizmogramy, ktoré sú zhotovované seizmometrami. Seizmometer je zariadenie, využívajúce princíp zotrvačnosti. Konštrukciu jednoduchého seizmometra tvorí pevne ukotvený rám, na ktorom je zavesené kyvadlo, potom zariadenie na prevod mechanického pohybu kyvadla na elektrický impulz a záznamové zariadenie. Po príchode seizmických vĺn dochádza k pohybu zeme a relatívnemu pohybu kyvadla voči rámu (prenesene voči zemi, kde je rám ukotvený).
Seizmické siete.
Seizmogram zaznamenáva vertikálne aj horizontálne pohyby (v smere sever-juh a východ-západ) a predstavuje úplnú informáciu o pohybe pôdy na určitom mieste v určitom časovom intervale. Čo však nie je možné z takéhoto záznamu zistiť, je správanie sa seizmických vĺn medzi ohniskom zemetrasenia a umiestnením seizmogramu. Na takéto účely sa používa sústava viacerých seizmometrov – tzv. seizmická sieť. Na lokalizáciu ohniska zemetrasenia sú potrebné záznamy z najmenej troch seizmometrov (seizmických staníc), pričom ohnisko zemetrasenia sa nachádza v priesečníku kružníc, ktorých stred je definovaný polohou seizmickej stanice a polomer vzdialenosťou ohniska od stanice.
Siete sa rozdeľujú na globálne, národné, regionálne a lokálne. Globálnu sieť seizmogramov predstavuje napr. Svetová sieť štandardných seizmografov (WWSSN), ktorá bola vybudovaná v 60. rokoch 20. storočia a pozostáva z viac ako 100 seizmických staníc v 60 krajinách sveta.
Národné siete sú zriaďované jednotlivými krajinami (niektoré už fungujú viac ako 100 rokov). Údaje národných sietí sa priebežne zasielajú a vyhodnocujú v medzinárodných centrách (napr. Medzinárodné seizmologické centrum v Newbury vo Veľkej Británii). Regionálne a lokálne siete (rozdiel je vo veľkosti monitorovanej plochy regionálnej až po lokálnej siete) slúžia na monitorovanie určitej oblasti (napr. okolia aktívneho zlomu, alebo dôležitých stavieb – elektrární, mostov, priehrad).
Následky zemetrasenia.
Otrasy zemského povrchu.
Pohyb pôdy na určitom mieste zemského povrchu je hlavným prejavom zemetrasenia, výsledkom týchto pohybov vo vzťahu k civilizácii je poškodenie budov a iných stavieb. Výška poškodenia závisí od niekoľkých faktorov – ohniska zemetrasenia, prostredia medzi ohniskom a danou lokalitou a od geologickej, príp. topografickej charakteristiky samotnej lokality. Pohyby pôdy najviac ovplyvňujú povrchové seizmické vlny (tzv. Rayleighove vlny).
Dôležitým faktorom, ktorý ovplyvňuje intenzitu prejavov zemetrasenia v určitej lokalite sú geologické pomery a topografia povrchu. Nepríjemným javom je lokálne zosilnenie seizmických vĺn prechodom cez vrstvy napr. nespevnených sedimentov (čo bolo príčinou katastrofického zemetrasenia, ktoré zasiahlo mexické hlavné mesto Mexiko v roku 1985). Iné lokálne zosilnenia predstavujú napr. zosilnenie na vrchole kopca, prechod seizmických vĺn z tvrdších do mäkších hornín.
Vibrácie Zeme.
Veľké zemetrasenia (s magnitúdom Mw &gt; 6,5) rozkmitajú teleso Zeme. Tento jav je známy ako EFO (z angl. "Earth's free oscillation") a prvýkrát bol zdokumentovaný pri veľkom čilskom zemetrasení v roku 1960. Zemské teleso kmitá sféroidálne (podobne ako kmitá futbalová lopta po náraze), radiálne (rytmické zväčšovanie a zmenšovanie povrchu Zeme) a toroidálne (dochádza k strižným pohybom paralelným k povrchu Zeme).
Sekundárne účinky zemetrasení.
K sekundárnym prejavom zemetrasení patria cunami a rôzne zosuvy a závaly, skalné zrútenia, resp. zrútenia celých skalných a sutinových lavín, bahnotoky, vznik trhlín, alebo prepadov v pôde, ktoré môžu mať za následok ničivé požiare a záplavy spôsobené poškodením elektrického vedenia, resp. hrádzí, najmä v oblastiach, kde neboli stavby konštrukčne prispôsobené možným následkom zemetrasení. Príkladom môže byť zemetrasenie v San Franciscu roku 1906, kde najväčšie škody spôsobili požiare, ktoré v prevažne drevenom meste nastali po prerušení plynových potrubí. Správny výber bezpečných stavebných konštrukcií, ktorý by mal byť presne stanovený legislatívou, tak môže nebezpečenstvo sekundárnych efektov zemetrasení výrazne zredukovať.
Tsunami.
Termín cunami označuje jednu alebo niekoľko po sebe idúcich vĺn na hladine mora, ktoré vznikajú pri silnom podmorskom zemetrasení, podmorskom zosuve alebo dopade meteoritu do mora alebo jeho blízkosti. Energia cunami je konštantná a závisí od jej rýchlosti a štvorca (druhej mocniny) jej výšky. Keď vlna dorazí k pobrežiu, jej výška rastie a rýchlosť klesá. Vlnová dĺžka cunami je veľmi veľká, v rade stoviek kilometrov, čo určuje jej správania. Vlna s tak dlhou vlnovou dĺžkou sa správa aj na voľnom oceáne ako v plytkej vode. Pri pobreží sa ale vlna značne spomalí. Kým na hlbokom mori je cunami ťažko pozorovateľné (zvyčajne má výšku v jednotkách až desiatkach cm), pri pobreží nahromadená energia zdvíha vlnu až do výšky a viac. Vďaka veľmi dlhej vlnovej dĺžke na hlbokom mori môže cunami putovať tisíce kilometrov bez väčších strát energie. Najhoršie dôsledky zemetrasení v prímorských oblastiach spôsobujú práve vlny cunami. Cunami môže vzniknúť aj v dôsledku vzdialených zemetrasení, napr. zemetrasenia v Čile spôsobili cunami, ktoré zasiahli Havaj a Japonsko.
Ostatné sekundárne účinky zemetrasení.
Veľmi nebezpečnými následkami zemetrasení sú požiare. Nebezpečné sú najmä v oblastiach so sieťou plynových potrubí alebo v oblastiach s výstavbou drevených budov. Ich umocnenie spôsobuje narušenie vodovodných potrubí, ktoré sťažujú hasenie požiarov. Požiare zapríčinili najviac obetí pri zemetrasení v San Franciscu (1906), Tokiu (1923) alebo Kóbe (1995).
Skvapalnenie piesku, siltu alebo ílov je ďalším z faktorov zvyšujúcich škody po zemetraseniach. Seizmické vlny môžu mať za následok tixotropiu niektorých nespevnených sedimentov, ktoré môžu skvapalnieť. K takýmto škodám došlo počas zemetrasenia v Messine na Sicílii v roku 1908, kde zahynulo vyše 100 tisíc ľudí. Podobné následky mali zemetrasenia v Mexiku v roku 1985, kde došlo k znásobeniu zemetrasných vĺn 8 až 50-krát v dôsledku skvapalnenia jazerných sedimentov, na ktorých stálo mesto. Podobne boli znásobené následky zemetrasenia s magnitúdom 8,4  od Anchorage, ktorého obytná výstavba bola založená na tixotropických Bootleggerských íloch.
Zosuvy, skalné zrútenia alebo prepadnutia podzemných priestorov (vrátane baní) sú tiež bežným javom súvisiacim so zemetraseniami, často sa prejavujú po hlavných otrasoch a dotrasoch. Veľmi nebezpečným sekundárnym efektom sú nákazlivé choroby a vystavenie obyvateľstva nepriazni počasia po tom, čo veľké množstvo ľudí stratí strechu nad hlavou alebo je poškodená dôležitá infraštruktúra v krajine. Choroby sa šíria nielen kvôli nižším štandardom hygieny pri prerušených vodovodných potrubiach, ale môžu byť tiež vážnym problémom najmä v tropických oblastiach, kde ľudia začnú používať provizórne, často znečistené zdroje vody. Nákazlivé choroby sú tiež časté pri veľkom množstve obetí a mŕtvych tiel uväznených v troskách. Známa je napríklad epidémia cholery po zemetrasení na Haiti v roku 2010. Iným problémom bola nadchádzajúca zima po zemetrasení v Spitaku v Arménsku v roku 1988, kde veľkému množstvu ľudí bez strechy nad hlavou chýbalo teplé oblečenie alebo zateplené stany. Zemetrasenie môže mať za následok celkové odrezanie oblasti od zásobovania a štátnej moci. V mnohých oblastiach musí po zemetraseniach zaisťovať poriadok armáda aby ochránila postihnuté obyvateľstvo a jeho majetok pred rabovaním.
Predpovedanie zemetrasení.
Predpovedanie zemetrasení v určitom čase na určitom mieste je takpovediac nereálna záležitosť. Aj keď existujú určité náznaky ako zmeny elektromagnetického poľa Zeme, zvýšený únik radónu, zníženie hladiny podzemných vôd, alebo anomálne správanie sa zvierat, tieto javy nie sú pravidelným sprievodcom zemetrasení, preto na nich založené predpovede sú často nepresné (a často hraničia až so šarlatánstvom). Seizmológovia oveľa radšej používajú mapy seizmických rizík s uvedením pravdepodobnosti výskytu zemetrasenia v určitom čase na určitom mieste – to však už nejde o predpoveď.
V Číne úspešne predpovedali príchod zemetrasenia v roku 1975 na základe pozorovania zmien hladiny spodných vôd, zmien v správaní sa zvierat a meraní predtrasov. No už v roku 1976 vôbec nezachytili príznaky zemetrasenia v Tangšane, ktoré si vyžiadalo cez 240 000 obetí (podľa niektorých zdrojov až niečo cez pol milióna).
Zmeny v chemickom zložení minerálov deformačnej zóny, resp. zmeny fyzikálnych vlastností hornín by boli dobrým indikátorom budúceho zemetrasenia, no ich sledovanie je prakticky nerealizovateľné. Ak uvážime dĺžku zlomovej zóny niekoľko sto kilometrov, je takáto akcia nad možnosti vedeckých kapacít. Negatívne tiež vystupuje fakt, že väčšina zlomov je lokalizovaná pod zemským povrchom a odber vzoriek by bol dosť problematický.
Jediná použiteľná metóda je detekcia primárnych vĺn, ktoré sú nedeštruktívne a sú rýchlejšie ako sekundárne. No príchod ničivých S vĺn sa oneskoruje (v závislosti od vzdialenosti od ohniska a hĺbky zemetrasenia) len o niekoľko sekúnd (v prípade vzdialených zemetrasení o desiatky sekúnd). Napriek tomu existujú patentované technológie na varovanie pred zemetraseniami založené na tomto princípe, známa ako Quake Guard alebo Quake Alarm.
Seizmické ohrozenie.
Seizmické ohrozenie predstavuje pravdepodobnosť výskytu seizmickej aktivity určitej úrovne na určitej lokalite v určitom čase. Odvodená veličina je seizmické riziko, ktoré určuje pravdepodobnosť vzniku škody pri seizmickom ohrození a seizmicita je pravdepodobnosť výskytu zemetrasenia s určitým magnitúdom v určitom čase v určitej zóne.
Pre účely stavebných noriem o seizmických zaťaženiach je seizmické ohrozenie charakterizované hodnotami špičkového zrýchlenia (v m/s2). Voľba času v definícii závisí od charakteru (a životnosti) stavieb. Pre bežné stavby je na 90% pravdepodobnosť nepresiahnutia zvolenej úrovne seizmického pohybu záujmovým obdobím 50 rokov (pre lokality jadrových elektrární až 1 000 rokov). Na Slovensku sa seizmické zaťaženie stavebných konštrukcií bežných stavieb riadi normou STN 730036.
V krajinách s veľkým výskytom veľkých zemetrasení má určenie seizmického ohrozenia význam aj pre civilnú ochranu. Na základe hodnôt jednotlivých charakteristík seizmického ohrozenia sa vypracovávajú štúdie seizmického rizika (pri určitej hodnote seizmického pohybu), čo pomáha pri plánovaní a organizácii záchranných prác.
Seizmické ohrozenie Slovenska.
Zemetrasenia sú na Slovensku pomerne ojedinelým javom, v porovnaní s Poľskom a Českom je miera seizmického ohrozenia väčšia a považovaná za strednú. Od roku 1043 je na území Slovenska evidovaných viac ako 650 zemetrasení s makro seizmickými prejavmi. Najsilnejšie boli zemetrasenia v rokoch 1443 (s epicentrom na strednom Slovensku – oblasť Banskej Štiavnice a Kremnice), 1763 (epicentrum v Komárne) a 1906 (epicentrum v Dobrej Vode). Pre posledné zemetrasenie existujú aj seizmické záznamy – otrasená oblasť zasahovala do Rakúska, Maďarska a Česka.
V Západných Karpatoch sú zemetrasenia tektonickými dozvukmi treťohornej horotvornej činnosti súvisiacej so zrážkou bloku Alcapa a Európskej platformy a tiež v dôsledku poklesu Panónskej panvy. Na základe údajov seizmogramov, ako aj geologického prieskumu bolo na území Slovenska vyčlenených 6 ohniskových zón: oblasť Malých Karpát od Bratislavy po Vrbové (najmä Pernek-Modra, Dobrá Voda); oblasť Trenčín-Žilina; oblasť Tatier, Podhalia, stredného a severného Spiša; oblasť Komárna; oblasť Stredného Slovenska okolo Banskej Bystrice; a oblasť Zemplína a Slanských vrchov.
Predchádzanie zemetraseniam.
V 60. rokoch minulého storočia prebehol v Denveri v americkom štáte Colorado pokus, pri ktorom boli do zlomovej zóny navŕtané vrty, do ktorých bola napumpovaná voda. Výsledkom tohto experimentu bola séria menších zemetrasení. Experiment bol založený na tom, že voda ako "„mazivo“" znížila trenie v kontaktnej zóne horninových blokov, čím došlo k ich uvoľneniu. Cieľom bolo poukázať na možnosti znižovania rizika, resp. znižovania veľkosti zemetrasenia. Bohužiaľ daný proces je z vyššie uvedených dôvodov (hĺbka zlomu – najhlbší vrt na Zemi má len niečo cez  – , lokalita polostrov Kola v Rusku, západne od mesta Zapoľarnij) použiteľný iba vo veľmi obmedzenom okruhu potenciálnych ohnísk.
Veľké zemetrasenia.
V nasledujúcich tabuľkách je uvedených desať najväčších zemetrasení, spracovaných podľa USGS od roku 1900. Absolútne najväčším zemetrasením, čo sa týka počtu obetí, bolo zemetrasenie v roku 1556 v Číne, kde zahynulo približne 830 000 ľudí.
Podľa intenzity (10 najväčších).
10 najväčších zemetrasení zaznamenaných od roku 1900:

</doc>
<doc id="13592" url="https://sk.wikipedia.org/wiki?curid=13592" title="Program Apollo">
Program Apollo

Program Apollo (1961 – 1972) bol americký program pilotovaných kozmických letov realizovaný americkým Národným úradom pre letectvo a kozmonautiku (NASA).
Potom, ako program Mercury dokázal, že kozmické lety s ľudskou posádkou sú uskutočniteľné, bol odštartovaný program Apollo. Jeho pôvodným cieľom bol ďalší výskum vesmíru a poprípade dosiahnutie obežnej dráhy Mesiaca. Tento cieľ bol stanovený potom, čo prezident USA John F. Kennedy vo svojom prejave z 25. mája 1961 uviedol, že by Spojené štáty mali dopraviť človeka na Mesiac a bezpečne naspäť na Zem do roku 1970. Hlavným cieľom programu Apollo sa stalo práve pristáť na Mesiaci. Medzitým sa začal program Gemini, ktorý mal umožniť vyskúšanie technológií a postupov nevyhnutných pre mesačné misie.
Po ôsmich rokoch, počas ktorých sa uskutočnil celý rad skúšobných letov, a pri ktorých zahynuli prví americkí kozmonauti (požiar Apolla 1 počas tréningu štartu), sa podarilo cieľ programu Apollo splniť. Megaraketa Saturn V s Apollom 11 vzlietla 16. júla 1969. Posádka pristála na Mesiaci 20. júla 1969 a po nej sa po ňom prechádzalo ešte 10 ďalších kozmonautov. Vesmírna loď Apollo sa vo všetkých prípadoch lunárnych letov skladala z troch základných častí: veliteľského, servisného a lunárneho modulu. Na Zem sa vracal vždy iba veliteľský modul.
Po splnení Kennedyho úlohy dopraviť človeka na Mesiac podpora pre americký kozmický program ochabla. To sa prejavilo aj predčasným ukončením misií Apollo – hoci boli plánované ešte tri ďalšie lety, program bol ukončený v decembri 1972 letom Apolla 17 (je zaujímavé, že to bolo prvýkrát a dosiaľ posledný raz, čo sa na povrch Mesiaca dostal profesionálny vedec – geológ Harrison Schmitt). Jednou z príčin predčasného ukončenia programu boli aj rozpočtové škrty vyvolané vojnou vo Vietname. Je zaujímavé, že od programu Apollo sa žiadny človek nevydal do vesmíru ďalej ako na nízku obežnú dráhu.
Šesť letov (Apollo 11, Apollo 12, Apollo 14, Apollo 15, Apollo 16 a Apollo 17) sa dostalo až na Mesiac. Apollo 7 a 9 vzlietli iba na obežnú dráhu Zeme, aby otestovali veliteľský a mesačný modul. Apollo 8 a 10 testovali rôzne komponenty na obežnej dráhe Mesiaca a fotografovali jeho povrch. Apollo 13 nepristálo na Mesiaci z dôvodu poruchy, ale tiež získalo jeho fotografie. Posádky Apollo 15, 16, 17 mali už k dispozícii aj mesačné vozidlo, ktoré umožňovalo preskúmať väčšiu plochu oblastí mesačného povrchu. Vozidlo dosahovalo rýchlosť /h. Kozmonauti Apollo 16 sa vzdialili vyše od lunárneho modulu; viackrát pritom stratili mesačnú loď z dohľadu. Orientáciu za nich robil počítač na Zemi, ktorý pomocou údajov prístrojov mesačného vozidla s priebežnou zmenou uhla vzhľadom na Slnko udával smer k lunárnemu modulu. Postupne sa zdokonalila i technika prenosu televízneho obrazu, čo umožnilo jedinečné pohľady na mesačné horstvá a údolia, na prácu v mesačnom teréne. Šesť letov, ktoré pristáli na Mesiaci, získalo cenné vedecké dáta a takmer mesačných vzoriek. Uskutočnené pokusy a pozorovania zahŕňali mechaniku zemín, meteoroidy, otrasy zeme, šírenie tepla, meranie vzdialenosti Mesiaca od Zeme, magnetické pole a slnečný vietor.
Priebeh letov.
Priebeh letov na Mesiac mal tieto fázy: štart, navedenie na obežnú dráhu okolo Zeme (s poslednou previerkou zariadení lode), zapnutie 3. stupňa rakety Saturn a prechod začiatočnou rýchlosťou /s na dráhu k Mesiacu. Kontrola presnosti dráhy, odpojenie posledného stupňa rakety a let zotrvačnosťou až k Mesiacu (2 1/2 dňa) so stále sa znižujúcou rýchlosťou a drobnými korekciami dráhy. Vo vzdialenosti od Zeme a od Mesiaca bola rýchlosť lode minimálna (/s), potom začala prevládať príťažlivosť Mesiaca a rýchlosť lode sa opäť zvyšovala, tesne pri Mesiaci bola /s, zapálením brzdiaceho motora sa rýchlosť znížila na /s a loď sa stala družicou Mesiaca. (Na tento manéver loď' spotrebovala paliva.) Nasledovala fáza obletov Mesiaca s odpočinkom, potom prestup dvojice kozmonautov do lunárneho modulu, oddelenie sa od kozmickej lode, v ktorej ostal tretí kozmonaut; zostup lunárneho modulu na nízku obežnú dráhu (vo výške asi nad povrchom) a napokon zostup modulu na mesačný povrch. Táto fáza bola najdramatickejšia a trvala asi 12 min. Kozmonauti v nej riadili pristátie ručne, sledujúc výber vhodného (rovného) miesta. Spiatočný let sa začal štartom z Mesiaca s prechodom na obežnú dráhu materskej lode, nastalo spojenie s materskou loďou, odpojenie lunárneho modulu, let na Zem a dôležitá etapa – vstup do atmosféry Zeme pod uhlom 6,5°±1°, brzdenie v atmosfére a dopad pomocou padákov na vodnú hladinu.

</doc>
<doc id="13593" url="https://sk.wikipedia.org/wiki?curid=13593" title="Charlie Chaplin">
Charlie Chaplin

Sir Charlie Chaplin, celým menom Charles Spencer Chaplin Jr. (* 16. apríl 1889, Londýn, Spojené kráľovstvo – † 25. december 1977, Corsier-sur-Vevey, Švajčiarsko) bol britský filmový herec, hudobný skladateľ, filmový režisér, producent a kaskadér. Svoje najvýznamnejšie obdobie prežil v ére nemého filmu. Celosvetovo sa preslávil hlavne úlohou tuláka Charlieho, ktorý je považovaný za najdôležitejšiu postavu histórie filmového priemyslu. Kariéra tohto herca trvala viac ako 75 rokov. Začínal ešte ako dieťa vo viktoriánskom období a poslednýkrát hral iba rok pred svojou smrťou v roku 1977.
Charles Spencer Chaplin Jr. prežil detstvo v Londýne. Vyrastal v chudobe, bez otca a matka ho posielala pracovať už ako osemročného. Už vo veľmi ranom veku vystupoval v kabaretoch, neskôr účinkoval ako scénický herec a komediant. Keď mal štrnásť rokov, jeho matku mu zavreli do psychiatrickej liečebne. Keď mal 19 rokov podpísala s ním zmluvu prestížna spoločnosť anglického divadelného impresária Freda Karna, ktorá ho vzala do Spojených štátov. Tam skúšal šťastie vo filmovom priemysle, kde v roku 1914 dostal prvé úlohy v snímkach spoločnosti Keystone. Vo filmoch rozvíjal svoju rolu tuláka Charlieho, ktorá si získavala čoraz širšiu fanúšikovskú základňu. Svoje filmy si sám aj režíroval a zdokonaľoval sa pritom vo svojom remesle. Neskôr nakrúcal pre štúdiá Essanay, Mutual a First National. Od roku 1918 bol najznámejšou osobnosťou na svete.
V roku 1919 bol Chaplin spoluzakladateľom spoločnosti United Artists a pod jej vedením realizoval všetky svoje filmy. Prvým celovečerným filmom, ktorý nakrútil bola v roku 1921 snímka "The Kid". Po ňom nasledovali filmy "Parížska maitressa" (1923), "Zlaté opojenie" (1925) a "Cirkus" (1928). V 30. rokoch odmietal prejsť na nakrúcanie zvukových filmov a produkoval diela ako "Svetlá veľkomesta" (1931) a "Moderná doba" (1936), ktoré neobsahovali žiadne dialógy. Politické postoje v dielach Charlieho Chaplina vyvrcholili v nasledujúcom filme, "Diktátor" (1940). V ňom satirickým spôsobom parodoval Adolfa Hitlera. V 40. rokoch Chaplina označili za kontroverznú osobnosť a jeho popularita začala prudko klesať. Obviňovali ho zo sympatizovania s komunistami. Morálne tiež nebol ideálnym príkladom, lebo mal škandalózne vzťahy a niekoľko detí s viacerými mladými ženami. Následne ho začalo vyšetrovať FBI, načo bol Chaplin nútený opustiť Spojené štáty a usadil sa vo Švajčiarsku. Vo jeho neskorších filmoch, "Monsieur Verdoux" (1947), "Svetlá rámp" (1952), "Kráľ v New Yorku" (1957) a "Grófka z Hongkongu" (1967) už postava tuláka Charlieho neúčinkovala.
Chaplin písal scenáre, režíroval, produkoval, upravoval, komponoval hudbu a účinkoval vo väčšine svojich filmov. Bol to perfekcionista a jeho finančná nezávislosť mu umožnila stráviť roky pri vývoji a nakrúcaní filmov. Jeho filmy sú charakterizované ako grotesky kombinované s pátosom, typovo nastavené ako boj tuláka proti nespravodlivosti. Mnoho z jeho filmových snímok, ktoré majú autobiografické prvky, je o sociálnych a politických témach. V roku 1972, v rámci obnovenia uznania jeho práce, Chaplin prevzal čestnú Cenu akadémie, ktorú mu udelili za „jeho nevyčísliteľný prínos pre umeleckú formu výroby filmov v priebehu storočia“. Jeho filmy "Zlaté opojenie", "Svetlá rámp", "Moderná doba" a "Diktátor" sú vysoko hodnotené v rebríčkoch filmového priemyslu a nezriedka označované aj za najlepšie diela všetkých čias.
Posledná manželka Charlieho Chaplina, Oona O'Neillová, bola dcérou dramatika Eugene O’Neilla. Z tohto manželstva pochádza jeho dcéra, herečka Geraldine Chaplinová.
Životopis.
Charlie Spencer Chaplin sa narodil 16. apríla 1889. Jeho matka, Hannah Chaplinová, dcéra obuvníka, bola kabaretná herečka, speváčka a tanečnica, ktorá od svojich šestnástich rokov začala vystupovať v zábavných podnikoch pod umeleckým menom Lily Harley. Otec, Charles Chaplin St., bol synom mäsiara. V 90. rokoch 19. storočia bol uznávaným kabaretným zabávačom a spevákom. Oficiálny záznam o narodení Charlieho Chaplina neexistuje. Herec hovoril, že sa narodil na East Street v južnej časti Londýna. V roku 1952 sa o nájdenie záznamu o Chaplinovom mieste narodenia neúspešne pokúšala aj bezpečnostná služba MI5. Chaplinov životopisec, David Robinson, poznamenáva, že nie je prekvapujúce, že sa jeho rodičom nedarilo zaregistrovať narodenie dieťaťa: „Úspešní komedianti v týchto dobách boli v neustálom pohybe z jedného mesta do druhého, a tak na takéto formality bežne zabúdali. V tomto čase neboli za takýto priestupok nejak zvlášť účinné tresty.“ V roku 2011 hercov syn Michael zverejnil z pozostalosti list, v ktorom sa písalo, že Charlie Chaplin sa narodil v cigánskej maringotke v Black Patch Parku, v Smethwicku, v Staffordshire. Rodičia Charlieho Chaplina sa vzali štyri roky pred jeho narodením. Po sobáši si Chaplinov otec adoptoval manželkino dieťa, Charlieho nevlastného brata, Sydneya Johna Hilla. Hoci sa rodičia nikdy nerozviedli, od roku 1891 už spolu nežili. V nasledujúcom roku po rozchode porodila Chaplinova matka svoje tretie dieťa, George Wheelera Drydena. Otcom jej tretieho dieťaťa bol kabaretný zabávač, Leo Dryden. Keď mal malý George Dryden šesť mesiacov, jeho otec si ho vzal so sebou a Chaplin sa s ním nasledujúcich tridsať rokov nestretol.
Chaplinovo detstvo bolo plné chudoby a životného strádania. Aj tieto ťažké začiatky mohli podmieniť to, k čomu jeho život smeroval. Podmienky ľudí v beznádeji sa neskôr stávali témou jeho filmových príbehov. Spolu s matkou a bratom Sydom, doslova len prežívali v londýnskej štvrti Kennington. Hannah nemala nijaký stabilný príjem, iba niekedy sa jej podarilo privyrobiť si ako ošetrovateľka, či krajčírka a ani Chaplin senior neprejavoval záujem o to, aby ich nejako finančne podporoval. V roku 1896 Hannah ochorela a bola hospitalizovaná v nemocnici. Deti boli, z dôvodu zdravotnej nespôsobilosti matky a neprítomnosti otca, premiestnené do chudobinca v londýnskej štvrti Lambeth. Život v tejto inštitúcii s hromadou detí s podobným osudom Chaplin označil za zúfalú existenciu. O 18 mesiacov sa Chaplin s matkou znovu stretol, no Hannah bola zakrátko, v júli 1898, nútená deti opäť poslať do chudobinca, odkiaľ boli premiestnené do ďalšej takejto inštitúcie na juhu Londýna. K svojmu detstvu Chaplin poznamenal, že si nebol nikdy vedomý, žeby bola v tom čase nejaká kríza, lebo on v nej ako chlapec neustále existoval. Nedokázal preto tými prežitými ťažkosťami prejsť, potom na ne zabudnúť a porovnávať prežité s niečim lepším. V septembri 1898 bola Hannah odporučená na hospitalizáciu. Začali sa u nej prejavovať psychózy, ktoré mohli mať svoj pôvod v rozvíjajúcej nákaze syfilisom a v podvýžive. Na nasledujúce dva mesiace boli Charlie a Syd poslaní k otcovi, ktorého chlapci v podstate ani nepoznali. Chaplin senior bol ťažký alkoholik a ich život s ním bol problematický natoľko, že ich navštívili pracovníci Národného združenia pre prevenciu proti násiliu voči deťom. O dva roky neskôr Chaplinov otec vo veku 38 rokov zomrel na cirhózu pečene.
Neskôr sa na určitú dobu zdravotný stav Hannah vrátil do normálu, no v máji 1903 znovu ochorela. Vtedy už 14-ročný Chaplin ju zobral na vyšetrenie a vzápätí bola prevezená späť do nemocnice. Potom nastalo obdobie niekoľkých dní, kedy Charlie žil úplne sám: zháňal niečo pod zub a miesto, kde by mohol prespať. Trvalo to až kým sa Syd, ktorý dva roky predtým narukoval do armády, nevrátil domov. Hannah pustili z nemocnice o osem mesiacov, no v marci 1905 sa jej zdravotný stav natrvalo zhoršil. Neskôr Chaplin písal, že „už nemohli robiť nič, len akceptovať matkin osud“, ktorý zostal v tomto stave až do roku 1928, kedy skonala.
Mladý pódiový umelec.
Charlie Chaplin začínal vystupovať na javiskách už v období medzi tým, ako bol v chudobincoch a kým nebola jeho matka definitívne hospitalizovaná na psychiatrii. V svojich spomienkach písal, že prvé amatérske vystúpenie na pódiu zažil ako päťročný. Na chvíľu vtedy na javisku nahradil Hannah. Manažér dostal nápad stiahnuť ju z javiska a zo zákulisia zavolať na Charlieho aby ju zastúpil. Chaplin si z vystúpenia nič nepamätal, spomínal si iba na to, že dav bol z neho pobavený a že mu zatlieskal. Bol to však len ojedinelý prípad. Keď mal Chaplin deväť rokov, bol po neustálom nabádaní z matkinej strany odhodlaný, že to na javisku ešte skúsi. Neskôr písal, že „ho mama povzbudzovala, lebo mala pocit, že je v ňom kúsok talentu“. Cez otcových známych, sa Charlie stal členom skupiny tanečníkov v drevákoch, The Eight Lancashire Lads. S nimi potom v rokoch 1899 – 1900 brázdili kabaretné pódiá po celom Anglicku. Chaplin tvrdo pracoval, číslo v ktorom účinkoval bolo u publika obľúbené, no jeho tancovanie nebavilo a chcel sa stať radšej komediálnym hercom.
V období, keď bol na turné s Eight Lancashire Lads, sa Chaplinova matka snažila zabezpečiť, aby chlapec navštevoval aj školu, no keď dosiahol 13 rokov jeho vzdelávanie sa definitívne skončilo. Snažil sa postarať sám o seba množstvom týchto pracovných príležitostí, pričom sa tým stále viac rozvíjala jeho ambícia a schopnosť stať sa hercom. Krátko potom, ako mala jeho matka v ochorení recidívu, sa štrnásťročný Charlie zaregistroval u divadelnej agentúry v londýnskom West Ende. Divadelný manažér videl v Chaplinovi potenciál a hneď mu ponúkol jeho prvú rolu. Bola to postava kamelota v divadelnej hre "Jim, a Romance of Cockayne", ktorú napísal Harry Arthur Saintsbury. Veľmi krátko, iba dva týždne od premiéry v júli 1903, bola táto hra z repertoáru divadla stiahnutá, ale práve Chaplinov komediálny výkon v nej kritika v mnohých recenziách chválila. Dramatik "Jim, a Romance of Cockayne", Saintsbury, vtedy Chaplinovi poskytol v Frohmanovej produkcii naštudovanej divadelnej hre, "Sherlock Holmes", postavu poslíčka Billyho. S týmto divadlom Chaplin absolvoval tri turné po celej krajine. Mal na ňom taký úspech, že ho pozvali do Londýna, kde svoju postavu zahral s vtedajším originálnym predstaviteľom Sherlocka Holmesa, Williamom Gilletteom. William Gillette spolu so Sirom Arthurom Conanom Doylem prepísali scenár tejto hry, v ktorej od roku 1899 potom účinkoval v New Yorku. V roku 1905 bol v Londýne. Prezentoval tam novú divadelnú hru, "Clarice". Táto novinka mala biednu odozvu a Gillette sa rozhodol k nej pripojiť aj krátky prídavok, ktorý nazval "The Painful Predicament of Sherlock Holmes". Chaplin pôvodne prišiel do Londýna na to, aby účinkoval v týchto prídavkoch. Po troch nociach sa Gillette rozhodol s "Clarice" skončiť a nahradiť ju divadelnou hrou "Sherlock Holmes". Chaplin zaujal Gilletta v "The Painful Predicament" natoľko, že ho zdržal v postave Billyho v celej divadelnej hre. „Prišlo to ako blesk z jasného neba“, hovoril neskôr Chaplin. Ako 16 ročný, od októbra do decembra 1905, účinkoval ako hviezda vo West Ende, v divadle Duke of York's Theatre. Jeho posledné turné s hrou "Sherlock Holmes" skončilo začiatkom roku 1906 a k skutočnému herectvu sa vrátil až dva a pol roka potom.
Potulné komediantstvo a vaudeville.
Chaplin spolu s bratom Sydom, ktorý mal tiež záujem byť hercom, sa čoskoro spojili s novou spoločnosťou a sa pobrali na turné. Vystupovali v komediálnych skečoch, súhrnne pomenovaných "Repairs". V máji 1906 sa Charlie pripojil k vtedajšiemu mládežníckemu projektu komediantov, "Casey's Circus", kde rozvíjal svoj talent v burleskových scénkach. Netrvalo dlho a bola z neho hviezda celej šou. V júli 1907, v čase keď končilo ich spoločné turné, bol 18-ročný Charlie Chaplin uznávaným komediálnym umelcom. Hľadal viacej pracovných príležitostí, no jeho snaženie sa stretlo s neúspechom. Skúsil predviesť postavu židovského komika, no hneď na prvýkrát to po biednej odozve radšej vzdal.
Medzitým Sydney Chaplin získal príležitosť vystupovať u prestížnej komediálnej spoločnosti Freda Karna. Vstúpil do nej v roku 1906 a v roku 1908 patril medzi jej kľúčových umelcov. Vo februári sa mu podarilo pre svojho mladšieho brata zabezpečiť dvojtýždňové skúšobné angažmán. Karno bol spočiatku obozretný. Považoval Chaplina za „pobledlého, hlúpeho a mrzutého mladíka“, ktorý „vyzeral príliš placho na to, aby sa v divadle presadil“. Napriek tomuto názoru Charlie hneď v prvú noc na pódiu v divadle London Coliseum zaujal natoľko, že Karno s ním zakrátko podpísal kontrakt. Chaplin začínal sériou malých postáv, no v roku 1909 sa vypracoval už na herca hlavných postáv. V apríli 1910 mal premiéru jeho nový skeč, ktorý mal názov "Jimmy the Fearless" ("Nebojácny Jimmy"). Program mal veľký úspech a Chaplin si zaň získal značnú pozornosť tlače.
Karno preto vybral túto novú hviezdu do svojej skupiny umelcov. Účinkoval v nej aj Stan Laurel. Naštudovali zábavný program v štýle vaudeville, v zábavnom divadelnom žánri zostavenom zo spevov a tancov. Vaudeville bol predchodcom dnešných operiet, varieté a muzikálov. S programom sa vybrali na okružné turné po Severnej Amerike. Mladý komik Charlie Chaplin bol hlavnou hviezdou celej šou. Zaujal aj kritikov, ktorí ho opisovali ako „jedného z najlepších mímov, akého dovtedy videli“. Najúspešnejšou a kritikmi najviac vyzdvihovanou postavou v programe bol pripitý človiečik, menom „Inebriate Swell“. Turné trvalo 21 mesiacov a skupina sa z neho vrátila do Anglicka v júni 1912. Chaplin po ňom poznamenal, že „má znepokojujúci pocit z tohto ponorenia sa späť do depresívnej všednosti“. Veľmi ho potom potešilo, že od októbra vyrazili na ďalšie turné opäť.
1914 – 1917: Nástup do filmového priemyslu.
V spoločnosti Keystone.
Po šiestich mesiacoch druhého amerického turné pozvali Chaplina do filmovacej spoločnosti v New Yorku. Zástupcovia firmy, ktorý ho videli na pódiách Chaplinom plánovali nahradiť herca Freda Maceho, ich vtedajšiu filmovú hviezdu, ktorá sa chystala odísť od Keystone Studios. Chaplin považoval komédie firmy Keystone za neotesané až primitívne, no páčila sa mu myšlienka pracovať na výrobe filmov. Zároveň si novú situáciu zdôvodnil tým, že „Okrem iného by to znamenalo aj nový život.“ Na stretnutí so zástupcami spoločnosti v septembri 1913 sa dohodol na týždennom plate 150 dolárov (po inflácii by sa suma v roku 2017 dala porovnať s s obnosom 3 714 dolárov).
Začiatkom decembra 1913 Chaplin pricestoval do domovského mesta spoločnosti Keystone, do Los Angeles. Jeho šéfom bol producent Mack Sennett, ktorý spočiatku po pohľade na Charlieho vyjadril obavu, že tento 24-ročný muž vyzerá príliš mlado. Až do konca januára si Chaplin nezahral. Tento voľný čas využil na to, aby študoval ako to funguje v procese výroby filmov. Prvá filmová snímka, v ktorej účinkoval Charlie Chaplin vyšla dňa 2. februára 1914 pod názvom "Chaplin si zarába na živobytie". Chaplin nemal tento film rád, no v niektorých z vtedajších novín na jeho adresu vyšla v recenzii zmienka, že je „komediantom novej vlny“. Už v druhom filme, ktorý Charlie Chaplin nakrútil bol v kostýme, ktorým sa identifikoval pre celú nasledujúcu históriu kinematografie. K nemu sa v neskoršom interview vyjadril, že „chcel, aby na ňom bolo všetko v rozpore: veľké nohavice, tesný kabát, a obrovské topánky… k tomu malé fúziky, ktorými si pridal vek bez toho, aby skryl svoj výraz. Nemal vtedy predstavu, o charaktere tejto postavy, ale v okamihu, keď sa do nej obliekol a nalíčil, sa touto postavičkou stal. V tej chvíli ako keby toho človiečika spoznal, vystúpil v jeho tele na javisko a hral.“ Podľa anglického filmového kritika a spisovateľa, Davida Robinsona to nebola celkom pravda: „Táto postava mala existovať asi iba rok, a až potom, ako sa tak úspešne uplatnila, Chaplin ju počas jeho ďalšej kariéry rozvíjal.“ Film, ktorý vtedy nakrútil sa volal "Chaplin v hoteli", no do kín sa postava tuláka Charlieho dostala prvýkrát v groteske "Chaplin v zábavnom parku", ktorá bola vyrobená neskôr no diváci ju uvideli dva dni pred filmom "Chaplin v hoteli". Chaplin si pre pre túto postavu navrhoval filmové scény, no režiséri jeho nápady nechceli akceptovať. Počas nakrúcania jedenástej grotesky, "Chaplin na závodišti", mal Charlie s nimi spory, ktoré takmer skončili vyhadzovom zo štúdií. Sennett si to po záujme publika a objednávkach od distribútorov filmov na Chaplinove filmy radšej rozmyslel. Zároveň urobil s Chaplinom dohodu o tom, že si môže filmy sám režírovať pod podmienkou, že v prípade ich komerčného neúspechu zaplatí úhradu 1 500 dolárov (po inflácii by sa to v roku 2017 rovnalo sume 37 141 dolárov).
Dňa 4. mája 1914 prišiel do kín prvý Chaplinom režírovaný film "Chaplin a námesačníčka", ktorý sa stal okamžite úspešným. Od tej chvíle režíroval takmer všetko, čo pre firmu Keystone nakrútil. Podľa jeho vlastných slov to bola najzaujímavejšia doba jeho kariéry, Nakrúcal vtedy jednu krátkometrážnu grotesku týždenne. Dej Chaplinových filmov mal, v porovnaní s tým, čo vyrábali štúdiá Keystone, pomalšie tempo, a jeho fanúšikovská základňa neustále narastala. V novembri 1914 hral prvýkrát v celovečernej snímke. Bolo to vo vedľajšej úlohe v komédii "Chaplin naháňa doláre". Film, ktorý režíroval Mack Sennett a hlavnú postavu hrala Marie Dresslerová, mal veľký úspech a priniesol aj Chaplinovi veľkú popularitu. Na konci roku došlo k návrhu novej zmluvy. K nej si Chaplin zažiadal týždenný honorár 1 000 dolárov (v roku 2017 by to bolo 24 761 dolárov), sumu, ktorú Sennett odmietol ako príliš veľkú.
V spoločnosti Essanay.
Spoločnosť Essanay Film Manufacturing Company z Chicaga Chaplinovi ponúkla týždenný honorár 1 250 a pri podpise zmluvy bonus 10 000 dolárov. Koncom decembra 1914, Chaplin do tejto spoločnosti nastúpil a spolu s Leom Whitem, Budom Jamisonom, Paddym McGuirem a s Billym Armstrongom zostavil skupinu stálych štúdiových hercov. Raz v kaviarni Chaplina zaujala svojou krásou aj Edna Purvianceová, ktorá sa stala v nasledujúcich ôsmich rokoch hlavnou ženskou postavou v 35 ich spoločne nakrútených filmoch. Mali vzťah aj v súkromí, ktorý trval do roku 1917.
Chaplin sa stále viac snažil o ovplyvňovanie nakrúcania filmov a ich výrobe začal venovať viac produkčného času. Medzi jeho druhým filmom, "Charlie pri dvorení" a tretím , "Chaplin boxerom", bola mesačná pauza. Týmto tempom produkoval aj posledných sedem filmov zo štrnástich, ktoré nakrútil pre spoločnosť Essanay. Menil sa aj filmový charakter pre spoločnosť Keystone prezentovaného drsnejšieho tuláka Charlieho. Vo filmoch spoločnosti Essanay bola táto postavička viac jemná a romantická. Za prelomovú v tomto vývoji sa považuje časť "Chaplin tulákom" z apríla 1915. Patetický postoj sa v Chaplinových filmoch začal prejavovať od filmu "Chaplin bankovým sluhom". Tento film mal smutný záver. David Robinson píše, že takýto postup bol v komediálnom žánri inovatívnym a bol východiskovým bodom pre dobu, od ktorej začali aj seriózni kritici vnímať Chaplinove diela s rešpektom. V Essanay napísal filmový znalec, Simon Louvish, že Chaplin „našiel témy a scény, ktoré by mohli zadefinovať hranice tulákovho sveta“.
V roku 1915 sa Chaplin stal kultúrnym fenoménom. V obchodoch sa nachádzal tovar s témou Chaplina: bol vyobrazovaný na karikatúrach, vydávali sa o ňom komiksy a vznikali o ňom piesne. V júli toho roku písal novinár v časopise "Motion Picture Magazine" že po Amerike sa šíri „Chaplinitída“. Ako jeho sláva prenikala za hranice Spojených štátov, stal sa Chaplin prvou svetovou hviezdou histórie filmového priemyslu. V decembri 1915 sa blížila umelcova zmluva so spoločnosťou Essanay ku koncu. Chaplin si bol vedomý svojej popularity, a tak žiadal od spoločností zmluvný bonus vo výške 150 tisíc dolárov. Mal viacero ponúk. Medzi inými aj od štúdií ako Universal Studios, Fox Film a Vitagraph, no nakoniec najvýhodnejšiu ponuku, 10 tisíc dolárov týždenne, dostal od firmy Mutual Film Corporation.
V spoločnosti Mutual.
Zmluva, ktorú podpísal Chaplin s firmou Mutual, určovala, že umelec bude mať vyplatené 670 tisíc dolárov ročne (v roku 2017 by to bolo po inflačných prepočtoch 15,1 milióna). Podľa Robinsona patril tento vtedy tento 26 ročný herec medzi najlepšie platených ľudí sveta. Vysoký zárobok, ktorý zverejnili v novinách, šokoval publikum. Prezident filmového štúdia, John R. Freuler, túto situáciu okomentoval slovami, že „Môžeme si dovoliť každoročne zaplatiť pánovi Chaplinovi túto veľkú sumu, pretože ho chce verejnosť a tá nám za neho platí.“
Firma Mutual v marci 1916 poskytla v Los Angeles Chaplinovi osobitné štúdio. Ďalšími kľúčovými členmi tohto štúdia sa stali Albert Austin a Eric Campbell. Vyprodukovali v ňom sériu krátkych dvojíc grotesiek: "Chaplin poslíčkom v obchode", "Chaplin hasičom", "The Vagabond", "Chaplin sa vracia z flámu" a "The Count". Do filmu "The Pawnshop" si prizval herca Henryho Bergmana. S ním potom spolupracoval 30 rokov. V roku 1916 ešte nakrútili filmy "Chaplin vo filmovom ateliéri" a "Chaplin na kolieskových korčuliach". Podľa zmluvy mal Chaplin nakrúcať jednu krátkometrážnu grotesku za štyri týždne, no v nasledujúcom roku si začal vyžadovať viacej výrobného času. Za prvých desať mesiacov roku 1917 nakrútil pre Mutual iba štyri filmy: "Chaplin strážcom verejného poriadku", "Chaplin v kúpeľoch", "The Immigrant" a "Chaplin trestancom na úteku". Pre svoju prepracovanosť sú tieto snímky odborníkmi na dielo Charlieho Chaplina považované za jedny z jeho vrcholných diel. Vo svojich spomienkach Chaplin svoje pôsobenie vo firme Mutual opisuje ako najšťastnejšie obdobie svojej kariéry. Napriek týmto skutočnostiam si uvedomoval, že filmy z tejto doby začínali byť stále výraznejšie závislé na objednávke a začala u neho narastať nespokojnosť s takýmto pracovným nasadením.
V týchto ináč ťažkých dobách sa Chaplin dočkal kritiky britských médií za svoju neúčasť v prvej svetovej vojne. Obhajoval sa tým, že sa v USA hlásil, že je ochotný za Spojené kráľovstvo bojovať, no nijaká krajina ho do armády nepovolala. Britská ambasáda to komentovala, že Chaplin daňami zo svojich príjmov prispieva pre armádu lepšie, ako keby bojoval v zákopoch. Napriek kritike bol Chaplin u armád obľúbený a jeho popularita stúpala po celom svete. V dobovom americkom politickom magazíne "Harper's Weekly" písali, že meno Charlie Chaplin bolo súčasťou bežného jazyka takmer vo všetkých krajinách a jeho imidž Tuláka Charlieho bol tiež všeobecne známy. V roku 1917 mal mnoho napodobňovateľov a tak sa rozhodol o právo na svoje duševné vlastníctvo súdiť. V tom istom roku Bostonská spoločnosť pre výskum vývoja správania v USA, Boston Society for Psychical Research, skonštatovala, že sa Chaplin stal predmetom americkej posadnutosti. Jedna z najvýznamnejších hereckých osobností začiatku 20. storočia, herečka Minnie Maddern Fiskeová napísala, že „spolu s narastajúcim publikom, ktoré sa začalo zaujímať o kultúru, bol Chaplin vnímaný ako anglický mág, výnimočný umelec a génius komiky“.
1918 – 1922: Spoločnosť First National.
V januári 1918 navštívil Chaplina škótsky spevák a komediant, Harry Lauder, s ktorým si spolu zahrali v krátkom filme.
Spoločnosť Mutual sa ukončením zmluvného vzťahu vysporiadala so zníženou produkciou Chaplinových filmov. Herec sa nedokázal zmieriť s tým, že zmluvný tlak a diktát od produkčných spoločností negatívne ovplyvňoval kvalitu filmov. Hľadal preto cestu, ako sa dostať k nezávislej distribúcii. Ako svojho nasledujúceho obchodného manažéra označil nevlastného brata, Sydneya Chaplina, ktorý pre tlač vydal vyhlásenie, že „Charlie musí mať slobodnú možnosť využiť všetky prostriedky, ktoré má pre výrobu filmu… chce sa zamerať na kvalitu, ktorú uprednostňuje pred kvantitou.“ V roku 1917 podpísal so spoločnosťou First National Exhibitors' Circuit za jeden milón dolárov zmluvu na osem filmov (v roku 2017 by to bolo po zohľadnení inflačných trendov 19,1 miliónov dolárov). Zároveň na približne dvojhektárovom území na Sunset Boulevard založil svoje vlastné filmové štúdiá, kde využil najmodernejšie technológie svojej doby. Po dokončení príprav, od januára 1918, takto Chaplin získal kontrolu nad nakrúcaním svojich filmov.
Film "A Dog's Life" ("Psí život"), ktorý prišiel do kín v apríli 1918 bol prvým dielom, ktorý bol distribouvaný na základe novej zmluvy. Bol to príbeh tuláka Charlieho, „v inom stelesnenie Pierota“. Impresionistický francúzsky režisér, scenárista a filmový kritik, Louis Delluc snímku označil za „prvé kinematografické umelecké dielo“. Po tomto filme sa Chaplin angažoval v kampani pre podporu fondov spojencov v Prvej svetovej vojne, Third Liberty Bond, s ktorou jeden mesiac obišiel Spojené štáty. Nakrútil pre ňu aj propagandistický krátky film,"The Bond". Jeho nasledujúci film pre First National, 45-minútová groteska "Shoulder Arms" ("Dobrý vojak Chaplin"), poukazuje na nezmyselnosť, zbytočnosť vojny. Spoločníci v tom čase Chaplinovi radili aby sa filmu inšpirovanému prebiehajúcou vojnou radšej vyhol, no on poznamenal, že aj „keď to môže byť nebezpečné, téma ho vzrušuje“. Napriek všetkým varovaniam za štyri mesiace nakrútil film, ktorý po distribúcii do kín v októbri 1918 zaznamenal obrovský úspech.
Založenie United Artists, Mildred Harrisová, a film "The Kid".
Potom ako sa "Dobrý vojak Chaplin" dostal do kín, Chaplin požiadal First National o viacej peňazí na realizáciu ďalších projektov. Spoločnosť mu navyšovanie nákladov zamietla. Zároveň sa dozvedel o plánovanej fúzii First National s ďalšou americkou filmovou a distribučnou spoločnosťou, Famous Players-Lasky (neskôr z nej vznikla spoločnosť Paramount, v súčasnosti divízia firmy Viacom). Na dovtedajšie zháňanie výhodných podmienok napokon reagoval tak, že oslovil ďalšie filmové hviezdy nemej éry a spolu s Douglasom Fairbanksom, Mary Pickfordovou a s D. W. Griffithom v januári 1919 založili novú distribučnú spoločnosť, United Artists. Táto udalosť bola revolučná vo svojej dobe, lebo štyria partneri, v tom čase významní kreatívni umelci spravili rozhodnutie, že prevezmú absolútnu kontrolu nad financovaním svojich filmových projektov. Chaplin mal pritom problém. Chcel odkúpiť kontrakt, ktorý podpísal s First National, no oni jeho ponuku odmietli a trvali na tom, aby pre spoločnosť dokončil šesť zvyšných naplánovaných filmov. 
Ešte pred založením United Artists sa Chaplin prvýkrát oženil. V septembri 1918 si bez toho aby to verejne oznámil vzal šestnásťročnú herečku, Mildred Harrisovú. Týmto rýchlym sobášom v los Angeles chcel zabrániť prípadným sporom. Bolo to potom, ako mu oznámila, že je s ním tehotná. Zanedlho sa však dozvedel, že správa o tehotenstve bola falošná. Chaplin sa v manželskom zväzku cítil obmedzovaný, ovplyvňovalo jeho prácu na vznikajúcom filme, "Sunnyside" ("Chaplin dedinským hrdinom"). Neskôr Harrisová skutočne otehotnela a 7. júla sa im narodil syn. Norman Spencer Chaplin prišiel na svet znetvorený a o tri dni umrel. Manželstvo sa skončilo v apríli 1920 a Chaplin ho v neskorších autobiografiách komentoval ako „nezmieriteľne rozvrátené“.
Strata dieťaťa, ako aj vlastné zážitky z mladosti sú považované za hlavné inšpirácie, pre postavu malého chlapca, ktorá účinkovala v nasledujúcom filmovom príbehu Tuláka Charlieho. Pri tomto novom projekte mal Chaplin vyššie zámery ako len nakrútiť komédiu. Spisovateľ a biograf Simon Louvish o tom napísal, že „Chaplin chcel v tomto meniacom sa svete zanechať svoju stopu“. Spolu so štvorročným chlapcom Jackie Cooganom (v dospelosti sa preslávil ako Strýko Fester v seriáli "Rodina Addamsovcov") začali nakrúcať v auguste 1919. Výroba trvala deväť mesiacov až do mája 1920. Vznikol z nej 68 minútový film "The Kid", ktorý bol dovtedy najdlhším Chaplinovým dielom. Riešil otázky okolo chudoby a odlúčenia rodičov a detí a stal sa jednou z prvých filmových komediálnych drám filmovej histórie. S okamžitým úspechom sa dostal v januári 1921 do kín, kde ho na plátnach videli diváci vo viac ako 50 krajinách celého sveta. Ďalších päť mesiacov Chaplin strávil pri výrobe nasledujúceho filmu, "The Idle Class" ("Zaháľači"). Po jeho uvedení do kín, v septembri 1921, sa prvýkrát takmer po desiatich rokoch rozhodol odcestovať do rodného Anglicka. Potom pokračoval v plnení svojich záväzkov voči First National a nakrútil film "Pay Day" ("Výplata") ktorý šiel do kín vo februári 1922. Posledným Chaplinovým krátkym filmom bol "The Pilgrim" ("Pútnik"), ktorý po zdržaniach zo strany distribúcie, šiel do kín o rok neskôr.
1923 – 1938: Vyvrcholenie éry nemého filmu.
Filmy "Parížska maitressa" a "Zlaté opojenie".
Potom, ako sa mu podarilo splniť zmluvné podmienky, ktoré mal voči First National, získal Chaplin šancu slobodne vyprodukovať svoj prvý filmový príbeh. V novembri 1922 začal nakrúcať snímku "A Woman of Paris" ("Parížska maitressa"), ktorý bol romantickou drámou o nešťastnej láske. Podľa Chaplinových plánov šlo o dielo, ktoré malo naštartovať hviezdnu kariéru herečky Edny Purvianceovej. Sám sa vo filme objavil bez zmienky v titulkoch, iba v krátkej cameo postave. Chcel aby film vyznel realisticky a svoju osobu prezentovať len s obmedzením. V skutočnom živote vyjadril názor, že „muži a ženy sa skôr pokúšajú skryť svoje emócie než by sa snažili ich vyjadriť“. Film "A Woman of Paris", ktorý prišiel do kín v septembri 1923 si vyslúžil uznania za svoj inovatívny a jemný prístup. Tým že dostal verejný prívlastok Chaplinovho filmu bez Chaplina, sa nestretol s výrazným záujmom publika a svojou tržbou bol pre filmový priemysel skôr sklamaním. Chaplin zažil sklamanie nad týmto prepadom. Dlho túžil nakrútiť drámu, na výsledok bol hrdý, no čoskoro sa rozhodol "A Woman of Paris" stiahnuť z distribúcie. 
V nasledujúcom svojom projekte sa Chaplin rozhodol vrátiť ku komediálnemu žánru. Inšpirovala ho fotografia z roku 1898 na ktorej boli ľudia pobláznení Zlatou horúčkou na Klondiku ako aj osud Donnerovej výpravy v rokoch 1846 – 1847. Pri nakrúcaní sa opäť snažil dosiahnuť ešte vyššie štandardy, ako v predošlých filmoch. Komentoval to slovami „Tento ďalší film musí byť impozantný! Jedinečný!“ Výsledkom bolo dielo, ktoré Geoffrey Macnab označil za „veľkolepú komédiu o strašných skutočnostiach“. V "Zlatom opojení" je tulák Charlie osamelým zlatokopom, prospektorom súperiacim s nepriateľmi a hľadajúcim lásku. Spolu so ženskou hrdinkou filmu, ktorú hrala jeho nová filmová partnerka Georgia Haleová, začal Chaplin nakrúcanie vo februári 1924. Táto prepracovaná výroba filmu, ktorá stála takmer milión dolárov, zahŕňala nakrúcanie spolu so 600 komparzistami a so špeciálnymi efektami v reálnych scenériách nevadského pohoria Truckee mountains. Posledný záber bol zaznamenaný po 15 mesiacoch filmovania, v máji 1925.
Chaplin mal pocit, že "Zlaté opojenie" je najlepším filmom, aký kedy nakrútil. Na plátna šiel v auguste 1925 a tržbou v USA viac ako 5 miliónov dolárov sa stal jedným z najvýnosnejších filmov éry nemého filmu. V komédii sú niektoré z najslávnejších scén z filmov Charlieho Chaplina: napríklad scénka v ktorej Tulák Charlie skonzumuje svoje topánky, alebo „Tanec rožkov“. Macnab zvykol film označovať ako Chaplinove kľúčové dielo, a sám herec o ňom hovoril, že „je to film, ktorý by sa mohol ľuďom vybaviť v spojitosti s jeho osobou“.
Lita Greyová a film "Cirkus".
Počas nakrúcania filmu "Zlaté opojenie" sa Chaplin druhýkrát oženil. Zopakovali sa okolnosti, ktoré mal pri svojom prvom manželstve. Vtedy šestnásťročná mladá herečka, Lita Greyová, ktorá mala byť hviezdou pripravovaného filmu, oznámila Chaplinovi, že je v druhom stave. V takomto skorom veku by jej nemanželské tehotenstvo mohlo mať pod vtedajšou jurisdikciou štátu Kalifornia právne dôsledky a tak sa Chaplin rozhodol, že manželstvo uzavrú diskrétne v Mexiku dňa 25. novembra 1924. Ich prvý syn, Charles Spencer Chaplin, Jr., sa narodil 5. mája 1925 a druhý, Sydney Earl Chaplin, 30. marca 1926.
Manželský zväzok s Litou Greyovou nemal šťastný priebeh. Chaplin väčšinu času trávil v štúdiách a rodine sa venoval iba minimálne. V novembri 1926 Grayová vzala deti a z ich spoločného domu odišla. Nasledoval búrlivý rozvod, pri ktorom sa do printových médií dostali Grayovej obvinenia Chaplina z nevery, domáceho násilia a vnucovania „zvrátených sexuálnych túžob“. Neskôr v svojich memoároch, sa Lita Grayová zmienila, že tieto tvrdenia boli „šikovne zámerne šokujúce, skreslené a zveličované jej vtedajšími právnikmi“. Chaplin bol v tom čase na pokraji nervového zrútenia. Okolnosti rozvodového konania boli na titulkoch novín a spôsobovali po celej Amerike ohlasy, ktoré žiadali zákaz distribúcie a verejného premietania jeho filmových diel. Aby ukončili tento prípad bez ďalších škandálov, Chaplinovi právnici odsúhlasili finančné vyrovnanie vo výške 600 tisíc dolárov. Bol to v tom čase v americkom súdnictve najvyšší súdnym sporom dosiahnutý finančný výnos. Chaplin bol okolnosťami okolo rozvodu silne otrasený, no jeho fanúšikovská základňa mu zostala naďalej naklonená a na tieto škandály rýchlo zabudla.
Ešte predtým, ako vyvrcholilo rozvodové konanie, začal Chaplin pracovať na novom projekte, ktorým bol film, "Cirkus". Ide o príbeh, ktorý je založený na okolnostiach v ktorých sa tulák Charlie ocitne v cirkuse. Naháňa ho v ňom policajt, ktorý ho považuje za vreckového zlodeja. Charlie je pri naháňačke tak zábavný, že sa ho majiteľ cirkusu rozhodne zamestnať. Nakrúcanie prebiehalo v ťažkých podmienkach. Počas neho zomrela Chaplinova matka, v štúdiu bol požiar a počas škandálneho rozvodového konania s Litou Greyovou sa výroba zdržala o desať mesiacov. Nakrúcanie skončilo v októbri 1927 a v januári 1928 sa hotový film začal distribouovať do kín. Odozva na toto dielo bola pozitívna. V roku 1929 na prvom ročníku udeľovania cien akadémie (Oscar), bola Charlesovi Chaplinovi za tento film udelená zvláštna cena za réžiu, scenár, herecký výkon a produkciu. Aj napriek úspechu mal Chaplin toto dielo spojené so stresom, ktorý prežil počas jeho produkcie a vynechal zmienku o filme "Cirkus" aj vo svojej autobiografii.
"Svetlá veľkomesta".
V období, keď sa film "Cirkus" uvádzal do kín, začínala v Hollywoode éra zvukových filmov. Chaplin mal voči zvukovým dielam rezervovaný postoj. Zastával názor, že hovorené slovo uberalo na umeleckosti nemých filmov. Váhal meniť to, čo mu prinieslo úspech, a obával sa aj toho, že keď Tulák Charlie prehovorí, jeho reč mu uberie na medzinárodnom význame. Sám hovoril, že „bol odhodlaný aj naďalej robiť nemé filmy… považoval sa viac za pantomíma a, bez falošnej skromnosti, v tejto hereckej polohe videl svoju prvotriednu jedinečnosť“. Odmietal preto toto nové hollywoodske šialenstvo a začal realizovať plány na svoj ďalší nemý film.
Koncom roka 1928 Chaplin začal pracovať na príbehu, ktorého písanie trvalo skoro rok. Film "Svetlá veľkomesta" hovorí o tom, ako sa Tulák Charlie zamiluje do slepej predavačky kvetín (hrá ju Virginia Cherrillová) a o tom, ako sa snaží nasporiť peniaze ktorými zaplatí operáciu, ktorá dievčaťu vráti zrak. Náročná produkcia filmu trvala 21 mesiacov. Chaplin neskôr hovoril, že bol v neurotickom stave z toho, ako sa neustále snažil o dosiahnutie maximálneho perfekcionizmu. Jednou z pridaných hodnôt zvukového filmu, ktorú aj Chaplin ocenil bola možnosť nahrať k nemu filmovú hudbu, ktorú sám skomponoval.
Postprodukcia filmu "Svetlá veľkomesta" končila v decembri 1930, t.j. v čase keď bol nemý film považovaný za anachronizmus. Jeho prezentácia na predpremiére pred nepripraveným a rozpačitým publikom sa nedala považovať za úspech, no v tlači boli na dielo pozitívne odozvy. Jeden zo žurnalistov o ňom napísal, že „Nikto iný na svete len Charlie Chaplin toto mohol urobiť. On jediný bol človekom, ktorý mal v sebe to zvláštne čosi, čo sa dá nazvať osobnostnou príťažlivosťou u publika. Len on v dostatočnej kvalite, vedel vzdorovať popularite nastupujúcich zvukových filmov.“ Po oficiálnej distribúcii do kín v januári 1931 dielo dosiahlo úspech ako z pohľadu popularity, tak aj finančným ziskom viac ako s 3 miliónmi dolárov. Britský filmový inštitút považuje tento film za najlepšie Chaplinove dielo a kritik James Agee vyzdvihuje záverečnú scénu filmu ako „vrcholné umelecké dielo a kľúčový moment filmovej histórie“. Film "Svetlá veľkomesta" sa stal Chaplinovým osobným favoritom a zostal ním aj ďalej v nasledujúcich rokoch jeho života.
Cestovanie, Paulette Goddardová a film "Moderná doba".
"Svetlá veľkomesta" boli nakoniec úspešné, no Chaplin si už nebol istý, či dokáže vyrobiť aj iný film bez dialógov. Presvedčenie o tom, že zvuk do jeho filmov nepatrí mu zostalo, no „bol zároveň posadnutý depresívnym strachom, že sa stal staromódnym“. V takomto stave neistoty, začiatkom roka 1931, sa komik rozhodol vziať si dovolenku, ktorá prebehla počas 16-mesačného cestovania. Spojené štáty vtedy opustil 31. januára 1931 a vrátil sa do nich 10. júna 1932. Mesiace trávil cestovaním po západnej Európe. Dlhšie sa zdržal vo Francúzsku a vo Švajčiarsku a dostal spontánny nápad navštíviť Japonsko. Deň po jeho príchode do tejto krajiny bol v nej ultranacionalistami spáchaný atentát na jej premiéra, Inukaia Tsuyoshiho (v histórii je táto udalosť označovaná ako Incident 15. mája). Pôvodne mala táto skupina v pláne vyprovokovať vojnu so Spojenými štátmi atentátom na Charlieho Chaplina. Atentát na populárnu osobnosť sa mal udiať na uvítacej recepcii, ktorú usporiadal premiér, no nakoniec tento plán zrušili, lebo nepoznali presný termín dňa, v ktorom sa mala táto recepcia uskutočniť.
V autobiografii spomínal na svoj návrat z ciest do Los Angeles slovami: „Bol som zmätený a bez plánu, nepokojný a vedomý extrémnej osamelosti“. Krátko uvažoval o odchode do dôchodku a presťahovaní sa do Číny. Chaplinov pocit osamelosti poľavil potom, ako sa v júli 1932 stretol s 21-ročnou herečkou Paulette Goddardovou a na toto ich stretnutie nadviazalo vzájomným vzťahom. Na výrobu nového filmu sa stále necítil, no zameral sa na písanie série článkov o svojich cestovateľských skúsenostiach, ktoré publikoval v časopise "Woman's Home Companion". Pre Chaplina boli cesty povzbudením. Stretol sa na nich s viacerými prominentnými mysliteľmi svojej doby, ktorí určitým spôsobom formovali jeho záujem o svetový vývoj. Znepokojovala ho situácia súvisiaca s vývojom postavenia pracovných síl. Mal obavy, že filozofia kapitalizmu a zvyšujúci vplyv mechanizácie pracovných úkonov spôsobí nárast úrovne nezamestnanosti. Boli to obavy, ktoré povzbudili Chaplina k nakrúteniu jeho nasledujúceho filmu.
Filmové dielo, ktoré dostalo názov "Moderná doba" bolo Chaplinom označené za „satiru istej fázy súčasného priemyselného vývoja“. Predviedlo Tuláka Charlieho a jeho družky v podaní Goddardovej, ako prežívajú ťažké časy prebiehajúcej Veľkej hospodárskej krízy 30. rokov 20. storočia. Nakrúcanie trvalo desať a pol mesiaca. Pôvodne Chaplin plánoval do filmu vložiť hovorené dialógy, no v priebehu skúšok tento zámer rušil. Podobne ako pri predchádzajúcom filme sú v "Modernej dobe" zvukové efekty, no nie sú v nej takmer žiadne dialógy. Chaplinov spev môžeme počuť v scéne so zdanlivo improvizovanou piesňou v štýle kabaretného kupletu, známeho ako „Nonsense Song“. Bolo to prvýkrát, čo po dvoch desaťročiach nemej pantomímy svet začul jeho hlas. Vo februári 1936, potom ako bola k nemu nahraná hudobná stopa, sa film dostal na plátna kín. Po pätnástich rokoch to bol prvý prípad, kedy do svojho diela Chaplin prevzal určitý politický odkaz na sociálnu realitu, teda faktor, na ktorý zareagovala aj vtedajšia oficiálna tlač. Tržba z jeho premietania v kinách bola v porovnaní s predošlými filmami nižšia. Aj kritika nebola veľmi priaznivá, v niektorých recenziách mu vyčítali politikárčenie. V súčasnosti Britský filmový inštitút hodnotí film "Moderná doba" ako veľkolepé dielo, ktoré podľa slov Davida Robinsona predviedlo „bezkonkurenčný vrchol tvorcu vizuálnej komédie“.
Potom, ako "Moderná doba" prišla do kín sa Chaplin a Goddardová vybrali na cestu po Ďalekom východe. Dvojica odmietla komentovať povahu svojho vzťahu. Verejnosti nebolo známe, či boli zosobášení alebo nie. Neskôr Chaplin povedal, že manželstvo uzavreli počas tohto výletu v čínskom Kantóne. V roku 1938 sa „pre pracovnú zaneprázdnenosť“ pár rozišiel. Napriek tomu hrala Goddardová v nasledujúcom Chaplinovom filme "Diktátor". V roku 1942 sa v Mexiku oficiálne rozviedli. Dôvodom rozvodu bola viac ako ročná vzájomná odlúčenosť.
1939 – 1952: Kontroverzie a úpadok popularity.
Film "Diktátor".
V 40. rokoch 20. storočia Chaplin čelil sérii kontroverzných udalostí, ktoré sa týkali jeho práce, ale aj osobného života. Tieto okolnosti výrazne ovplyvnili jeho osobný úspech a mali dopad na jeho popularitu v Spojených štátoch. Prvou z nich bola jeho rastúca odvaha v prezentovaní svojho politického presvedčenia. Znepokojovala ho rastúca moc militantného nacionalizmu v svetovej politickej scéne 30. rokov 20. storočia. Mal pocit, že to, čo sa v týchto súvislostiach stalo, nemôže v svojej práci obísť bez povšimnutia. Videl akúsi paralelu medzi sebou a Adolfom Hitlerom: medzi nimi bol iba štvordňový vekový rozdiel, obidvaja sa z biednych podmienok vypracovali na osobnosti celosvetového významu, dokonca mali obidvaja rovnaký strih fúzov, t.j. iba úzky tmavý štetec chlpov pod nosom. Práve fyzická podobnosť bola zápletkou, ktorá doviedla Chaplina k myšlienke aby Hitlera a fašizmus satirickým spôsobom predviedol svetu v jeho nasledujúcom filme, "Diktátor" (1940).
Pri písaní scenára tohto filmu strávil Chaplin dva roky, a nakrúcať ho začal v septembri 1939, iba šesť dní potom, ako Spojené kráľovstvo vyhlásilo vojnu Nemecku. Pristúpil na to, aby boli vo filme hovorené dialógy. Bolo to sčasti preto, lebo si to už vyžadovala doba, ale podvolil sa tomu aj preto, lebo to považoval za účinný spôsob ako publiku poskytnúť vyjadrenie politického postoja. Nakrútenie komédie o Hitlerovi bolo považované za veľmi kontroverzné a podstúpiť takéto riziko umožňovala hlavne Chaplinova finančná nezávislosť. Neskôr hovoril že do toho šiel hlavne, kvôli svojej silnej motivácii zosmiešniť Hitlera. Potom, ako sa zoznámil s hororovými udalosťami páchaných zverstiev, ktoré robili šialení nacisti v koncentračných táboroch, skonštatoval, že keby to vedel v čase realizácie, komediálny film s témou tohto "Diktátora" by nikdy nevznikol. V tomto filme postavu tuláka Charlieho nahradila podobne odetá postavička „židovského holiča“. Reagoval tým na presvedčenie fašistov, že on sám má židovský pôvod. V filme hrá Charlie Chaplin aj druhú úlohu, samotného diktátora, ktorého meno je „Adenoid Hynkel“.
Do kín sa film "Diktátor" dostal po roku výroby, v októbri 1940. Bola k nemu silná odozva. V "The New York Times" o ňom písali ako o „najviac očakávanom filme roka“ a stal sa najväčším kasovým trhákom svojej doby. Jeho záver nie je obľúbený a vyznieva kontroverzne. Chaplin uzavrel film s päťminútovou rečou, v ktorej opustil svoju holičskú postavu, pozrel priamo do kamery a vslovil prehlásenie proti vojne a fašizmu. Podľa Charlesa J. Malanda je toto kazateľské vystúpenie počiatočným bodom, od ktorého začala padať popularita Charlieho Chaplina a dodáva, že „Od tejto scény by žiaden fanúšik filmu nikdy nebol schopný oddeliť rozmer politiky od jeho obrazu filmovej hviezdy“. Napriek všetkému významné osobnosti vtedajšej zápádnej politiky, Winston Churchill a Franklin D. Roosevelt sa o filme po jeho premietnutí vyjadrili uznanlivo. Prezident Roosevelt následne pozval Chaplina, aby čítal posledný prejav filmu počas jeho inaugurácie v januári 1941 cez rádio, pričom táto reč sa stala „hitom“ tejto slávnosti. Film "Diktátor" dostal päť nominácií na Cenu akadémie: medzi nimi za najlepší film, za najlepší originálny scenár a aj za najlepší mužský herecký výkon v hlavnej úlohe.
Právne problémy a Oona O'Neillová.
V polovici 40. rokov sa Chaplin zúčastnil série súdnych sporov, ktoré zabrali väčšinu jeho času a výrazne poznačili jeho verejný profil. Problémy vyplynuli z jeho vzťahu so začínajúcou herečkou Joan Barryovou, s ktorou sa s prestávkami stýkal od júna 1941 do jesene 1942. Barryová, ktorá sa vyznačovala obsedantným správaním, bola po ich rozchode dvakrát vzatá do väzby, sa v nasledujúcom roku opäť vrátila s tvrdením, že s Chaplinom čaká dieťa. Potom ako herec toto otcovstvo poprel, súdila sa s ním o priznanie otcovstva.
Vtedajší riaditeľ Federal Bureau of Investigation (FBI), J. Edgar Hoover, ktorý mal výhrady voči Chaplinovým politickým postojom, využil príležitosť použiť tieto udalosti na jeho negatívnu kampaň. Verejne pošpinil hercove meno, ktoré dal do spojitosti s štyrmi obvineniami spojenými s prípadom Joan Barryovej. Najvážnejším z nich bolo porušenie Mannovho zákona, ktorý zakazoval prepravu žien cez štátne hranice na sexuálne účely. Podľa prokurátora Chaplin porušil tento zákon, keď v októbri 1942 zaplatil Barrovej cestu do New Yorku. Obaja Chaplin a Barryová dosvedčili, že sa nakrátko stretli a podľa Barryovej mali spolu sexuálny styk. Chaplin tvrdil, naposledy spolu s Barryovou boli v máji 1942. Historik Otto Friedrich toto označil za „stíhanie podľa starobylého štatútu“, no keby bol Chaplin usvedčený, hrozilo by mu väzenie až na 23 rokov. Ďalšie tri obvinenia boli pre nedostatok dôkazov zrušené, no súd za porušenie Mannovho zákona začal v marci 1944. Po dvoch týždňoch bol Chaplin oslobodený. Prípad bol často zverejňovaný na titulnej stránke časopisu "Newsweek", kde ho prezentovali ako „najväčší verejný škandál od roku 1921, kedy bol súdny proces v prípade vraždy, ktorú spáchal vtedajší populárny komediálny herec Fatty Arbuckle“. 
Dieťa Barryovej, Carol Ann, sa narodila v októbri 1944 a súdny spor o uznaní otcovstva začal vo februári 1945. Po dvoch únavných súdnych procesoch, v ktorých žalobca obvinil Chaplina z „morálnej zvrátenosti“, bolo otcovstvo uznané za právoplatné. Neboli pritom zohľadnené krvné testy, ktoré otcovstvo vylúčili. Dieťa malo krvnú skupinu B, Barryová mala A a Chaplin mal krvnú skupinu 0. V kalifornskej justícii v tom čase neboli krvné testy uznané ako pre súd hodnoverný dôkaz. Na základe rozsudku musel platiť výživné až kým Carol Ann nedosiahla 21 rokov. Reakcie médií na súdny spor boli ovplyvnené FBI. Informačnú kampaň na túto tému viedla prominentná bulvárna novinárka, Hedda Hopperová, a Chaplin bol v jej článkoch prevažne negatívne prezentovaný.
Diskusia okolo osoby Charlieho Chaplina vystupňovala ešte viac potom, ako dva týždne po vynesení rozsudku o otcovstve, sa 16. júna 1943 oženil so svojou vtedajšou štúdiovou mentorkou, iba 18 ročnou Oonou O'Neillovou. Oona bola dcérou amerického dramatika Eugena O'Neilla. Vtedy 54 ročnému Chaplinovi ju sedem mesiacov predtým, 30. októbra 1942, predstavil jeho filmový agent. Eugene O'Neill na správu reagoval tým, že sa dcéry zriekol. Vo svojej autobiografii Chaplin označil stretnutie s O'Neillovou ako „najšťastnejšiu udalosť môjho života“ a tvrdil, že našiel „dokonalú lásku“. Chaplinov syn Charles Jr. hovorieval, že Oona jeho otca „uctievala“. Pár spolu zostal až do hercovej smrti. V pribehu 18 rokov sa im narodilo osem detí: Geraldine Leighová (*júl 1944), Michael John (*marec 1946), Josephine Hannahová (*marec 1949), Victoria (*máj 1951), Eugene Anthony (*august 1953), Jane Cecil Chaplinová (*máj 1957), Annette Emily Chaplinová (*december 1959) a Christopher James (*júl 1962).
"Monsieur Verdoux" a obvinenie zo sympatií ku komunizmu.
Chaplin tvrdil, že súdne spory s Barryovou „ochromili jeho schopnosť tvoriť“. Chvíľu ešte preto trvalo, kým sa odhodlal pracovať na ďalšom filme. V apríli 1946 začal nakrúcať projekt, ktorý mal rozbehnutý od roku 1942. Oficiálne je "Monsieur Verdoux" čiernou komédiou. Je o bývalom bankovom úradníkovi, Verdouxovi (hrá ho Chaplin), ktorý sa po strate zamestnania zoznamuje so zámožnými vdovami, potom ich vraždí, aby mohol finančne zabezpečiť svoju rodinu. Inšpiráciu na tento film mal Chaplin od Orsona Wellesa, ktorý ho oslovil aby účinkoval vo filme, inšpirovanom francúzskym sériovým vrahom, ktorým bol Henri Désiré Landru. Podľa Chaplina bol tento koncept „vhodný na úžasnú komédiu“, a tento námet od Wellesa za 5 tisíc dolárov kúpil.
Vo filme "Monsieur Verdoux" Chaplin opäť zaujímal kritické postoje voči kapitalistickému systému a svetu, ktorý kynoží ľudstvo vojnami a pomocou zbraní hromadného ničenia. Pre tieto postoje sa v apríli 1947, keď šiel dostal do kín film stretol s kontroverznými reakciami, počas oficiálnej premiéry bola osoba Cahrlieho Cahplina znemožňovaná a stupňovali verejné výzvy na bojkot jeho diela. Film "Monsieur Verdoux" bol prvým Chaplinovým filmom, ktorý sa po uvedení do kín v Spojených štátoch stal komerčným prepadákom a neuspel ani u filmovej kritiky. V zahraničí bola snímka úspešnejšia, a Chaplinov scenár k tomuto filmu mal nomináciu pre 20. ročník udeľovania cien filmovej akadémie. Vo svojej biografii sa herec vyjadruje, že je na toto dielo hrdý a považuje ho za najvýstižnejší a najkrajší film, aký kedy urodil.
Negatívna rekcia na film "Monsieur Verdoux" sa stala výraznou súčasťou v zmenách názorov verejnosti na osobu Charlieho Chaplina. Spolu s poškodenou reputáciou z procesov s Jona Barryovou, bol verejne obvinený, že je komunista. Počas Druhej svetovej vojny stupňovala jeho politická aktivita, keď bol za otvorenie druhého frontu, ktorým by sa podporilo úsilie Sovietskeho zväzu pri oslobodzovaní fašistami okupovaných krajín a bol aj podporovateľom rôznych občianskych združení pre americko-soviestke priateľstvo. Bol tiež priateľom s viacerými ľuďmi, ktorí v Los Angeles sympatizovali s komunistami. V politickej atmosfére Spojených štátov 40. rokov 20. storočia takéto aktivity znamenali, že Chaplin bol, ako píše Larcher, „nebezpečne progresívny a amorálny“. Úrad FBI ho chel dostať z krajiny, a začiatkom roku 1947 začalo proti nemu oficiálne vyšetrovanie. Chaplina sledovalo FBI už pred 40. rokmi. Prvú zmienka o ňom v ich spisoch pochádza z roku 1922. J. Edgar Hoover po prvýkrát požiadal o zloženie bezpečnostnej karty pre Chaplina v septembri 1946, ale kancelária v Los Angeles reagovala pomaly a začala aktívne vyšetrovanie len na jar nasledujúceho roku. FBI tiež požiadala a dostala pomoc od MI5. Bolo to najmä pri vyšetrovaní falošných tvrdení, že Chaplin sa nenarodil v Anglicku, ale vo Francúzsku alebo vo východnej Európe a že jeho skutočné meno je Izrael Thornstein. Britská spravodajská služba MI5 nenašla žiadny dôkaz o tom, že by bol Chaplin členom komunistickej strany.
Chaplin tiež poprel, že je komunista, namiesto toho sa sám nazval „mierumilovníkom“, no úsilie vlády bolo z jeho pohľadu neprijateľným porušením občianskych práv. Nebol o tejto otázke ochotný mlčať a otvorene protestoval proti procesom s komunistami v USA a proti aktivitám Výboru pre neamerickú činnosť. Chaplin dostal pred tento výbor predvolanie, no nie na to aby svedčil. Nakoľko mali jeho aktivity širokú publicitu v tlači a narastalo napätie Studenej vojny vznikali otázky okolo jeho potvrdenia občianstva Spojených štátov. Ozývali sa hlasy za jeho deportáciu. Za najvýznamnejší možno považovať návrh, ktorý pred Kongresom vyjadril jeden zo zakladateľov Výboru pre neamerickú činnosť, John E. Rankin.
"Svetlá rámp" a vyhostenie zo Spojených štátov.
Chaplin bol po prepade filmu "Monsieur Verdoux" naďalej politicky stále aktívny. V novembri 1947 požiadal maliara Pabla Picassa aby podporil organizáciu demonštrácie pri americkej ambasáde v Paríži, ktorá mala za cieľ vyjadriť protest voči deportácii Hannsa Eislera. V decembri sa zúčastnil organizácie petície, ktorá žiadala zrušenie tejto deportácie. V roku 1948 bol Chaplin podporovateľom neúspešnej prezidentskej kampane, ktorú mal kandidát a bývalý viceprezident Henry Wallace. V roku 1949 podporil dve mierové konferencie a podpísal petíciu protestujúcu proti incidentu Peekskill.
Napriek týmto aktivitám jeho nasledujúci filmový projekt o zabudnutom komediantovi žánru vaudeville a mladej baleríny v Londýne počas obdobia vlády kráľa Eduarda VII. sa politickým témam vyhol. Film "Svetlá rámp" bol silne autobiografický. Poukazoval nielen na Chaplinove detstvo a na život jeho rodičov, ale aj na jeho stratu popularity v Spojených štátoch. Vo filme hralo viacero členov jeho rodiny, vrátane jeho piatich najstarších detí a jeho nevlastného brata Wheelera Drydena. V jednej z pódiových pantomimických scén s Chaplinom vo filme účinkoval v cameo obsadení aj Buster Keaton. Bola to jediná spolupráca týchto dvoch komikov.
Príprava scenára filmu trvala Chaplinovi tri roky a jeho nakrúcanie začalo v novembri 1951. "Svetlá rámp" bol román, ktorý Chaplin písal, no nikdy nemal v pláne jeho zverejnenie. Snažil sa nakrútiť vážnejšie dielo, než bol ktorékoľvek z jeho predchádzajúcich filmov. Pri vedení svojej filmovej partnerky, Claire Bloomovej, zdôrazňoval, že plánuje urobiť melancholicky pôsobiace filmové dielo.
Dej filmu "Svetlá rámp" sa odohráva v Londýne a preto sa Chaplin rozhodol, že svetová premiéra tohto diela sa bude konať v Londýne. Pri odchode z Los Angeles vyjadril svoj predpoklad, že by sa do Štátov už nemusel vrátiť. Dňa 18. septembra 1952 sa s rodinou nalodil v New Yorku na loď RMS Queen Elizabeth. Na druhý deň Generálny prokurátor Spojených štátov, James P. McGranery, odvolal Chaplinovo povolenie na opätovný vstup do krajiny a vyhlásil, že v prípade opätovného pokusu o vstup do USA sa bude musieť podrobiť pohovoru ohľadom morálneho správania a jeho politických názorov. Aj keď sa McGranery pre tlač vyjadril, že má jasné výhrady voči Chaplinovi, Maland na základe spisov FBI, ktoré boli sprístupnené v 80. rokoch, tvrdí že vláda USA nemala skutočné dôkazy, ktoré by mali zabrániť opätovnému vstupu Chaplina do Spojených štátov. Je veľmi pravdepodobné, že ak by o to požiadal, vstup do krajiny by mu bol umožnený. Potom, ako sa k hercovi dostala správa, rozhadol sa, že sa už do USA nevráti. Neskôr sa k tomu vyjadril že, „či by opätovne vstúpil do tejto nešťastnej krajiny, alebo nie, malo pre neho malý význam. Chcel by už iba povedať, že čím skôr sa zbavil tej nenávistnej atmosféry, tým lepšie. Bol už dosť zranený americkými urážkami a ich morálnou pompéznosťou …“ Keďže v tom čase všetok jeho majetok zostal v Amerike, vyhýbal sa tomu, aby tlači povedal niečo negatívne o incidente. Škandál priťahoval obrovskú pozornosť, ale Chaplin a jeho film boli v Európe prijatí srdečne. V Amerike pokračovalo voči nemu nepriateľstvo a napriek tomu, že "Svetlá rámp" mali niekoľko pozitívnych recenzií, bol tento film vo veľkej miere bojkotovaný. Vo svetle týchto okolností, Maland píše, že Chaplinov pád bol bezprecedentný a najdramatickejší pád hviezdy v histórii Spojených štátov.
1953 – 1977: európske obdobie.
Presťahovanie do Švačiarska a film "Kráľ v New Yorku".
Potom, ako mu zrušili povolenie na návrat, do Spojených štátov odcestovala len Chaplinova manželka, ktorá pred vycestovaním získala právo, aby mohla disponovať hercovým majetkom. Potom, ako vybavila majetkové záležitosti, sa v januári 1953 rodina presťahovala do Švajčiarska, kde našli svoj nový domov v Corsier-sur-Vevey, pri Ženevskom jazere, na usadlosti so 14 hektárovým pozemkom, Manoir de Ban. Podľa Davida Robinsona bolo Švajčiarsko Chaplinovou voľbou preto, „lebo z finančného hľadiska poskytovalo najväčšie výhody“. Dom a štúdio v Spojených štátoch ponúkol na predaj v marci a predal tento svoj majetok v apríli. V budúcom roku sa jeho manželka vzdala amerického občianstva a stala sa občiankou Spojeného kráľovstva. Posledné profesionálne vzťahy s USA ukončil Chaplin v roku 1955, kedy predal zvyšky svojich akcií v spoločnosti United Artists, ktorá bola od začiatku 40. rokov minulého storočia vo finančných problémoch.
Aj v 50. rokoch zostal Chaplin pre západný svet kontroverznou osobnosťou. Bolo to hlavne potom, ako komunistami vedenej Svetovej rady mieru dostal v roku 1954 Medzinárodnú cenu za mier a absolvoval stretnutie s Mao Ce-tungovým verným spoločníkom, Zhou Enlaiom, či s Nikitom Chruščovom. V roku 1954 zača Chaplin pracovať na svojom prvom európskom filme, "Kráľ v New Yorku". Využil v ňom niektoré, zo svojich čerstvých skúseností. Obsadil sa do úlohy kráľa, ktorý ušiel do exilu a žiadal o azyl v Spojených štátoch. Jeho syn, Michael, hral postavu chlapca, ktorého rodičia sú sledovaní FBI, kým Chaplinova postava čelila obvineniam z komunizmu. Politická satira parodovala spôsoby Výboru pre neamerickú činnosť a útočila na kultúrne trendy, ktoré vznikali v 50. rokoch: konzumnú spoločnosť, plastické operácie a širokouhlé premietanie v kinách. V recenzii k filmu, dramatik John Osborne nazval toto dielo Chaplinovým „najtrpkejším“ a „osobne najotvorenejším“ filmom.
Pre výrobu filmu Chaplin založil novú produkčnú spoločnosť, Attica, a jeho nakrúcanie zrealizoval v ateliéroch patricich spoločnosti Shepperton Studios. Filmovanie bolo pre neho náročné, lebo nemalo neobmedzené časové ohraničene, ako bol zyvknutý vo vlastných priestoroch, ktoré v Hollywoode patrili firme Universal Artist. Podľa Robinsona sa tieto skutočnosti podpísali pod úroveň kvality vyprodukovaného diela. Film "Kráľ v New Yorku", ktorý prijala kritika vlažne, šiel do kín v septembri 1957. Na jeho parížskej premiére zakázal Chaplin vstup pre amerických žurnalistov a rozhodol sa, že zakáže distribúciu tohto film do kín v Spojených štátoch. Tieto rozhodnutia filmu výrazne obmedzilo príjmy, a to aj napriek tomu, že dielo v Európe dosiahlo mierny komerčný úspech. Film "Kráľ v New Yorku" sa v Spojených štátoch dostal do distribúcie až v roku 1973.
Posledné diela a obnovenie verejného uznania.
V posledných dvoch desaťročiach kariéry sa Chaplin sústredil na opravu a opätovnú distribúciu svojich starších filmov, na ktoré si zabezpečil vlastnícke distribučné práva. V jednom interview v roku 1959, rok pred svojimi 70. narodeninami, Chaplin povedal, že aj v atómovom veku je priestor pre malého človeka. Prvou takou reedíciou jeho filmov bolo dielo "The Chaplin Revue" (1959), ktoré zahŕňalo filmové snímky "Psí život", "Dobrý vojak Chaplin" a "Pútnik".
V Amerike sa politická atmosféra začala meniť. Pozornosť publika bola opäť nasmerovaná na k Chaplinove filmy a ľudia prestali mať záujem o jeho politické názory. V júli 1962 v "The New York Times" v jednom z článkov napísali, že je ťažko uveriť žeby bol štát v nebezpečenstve ak by do neho na palube lode, či lietadla prišiel ten stále nezabudnuteľný malý tulák. V tom istom mesiaci si Chaplin prevzal titul Honoris causa doktorátu literárnych vied v univerzitách v Oxfrode a v Durhame. V novembri 1963 v newyorskej Plaza Theater začala rok trvajúca séria premietania Chaplinových filmov, medzi nimi "Monsieur Verdoux" a "Svetlá rámp", ktoré získali vynikajúce recenzie od americkej kritiky. V septembri 1964 pod názvom "My Autobiography", vyšli Chaplinove memoáre, ktoré pripravoval od roku 1957. Kniha s 500 stranami, ktorá sa zameriavala na jeho maldosť a jeho osobný život, sa stala celosvetovým bestsellerom. Bolo to aj napriek kritike o nedostatku informácií k jeho filmovej kariére.
Krátko po vydaní memoárov, začal Chaplin pracovať na svojom ďalšom projekte. Bola to romantická komédia "Grófka z Hongkongu" (1967), ktorej scenár začal písať ešte v 30. rokoch pre Paulette Goddardovú. Dej filmu sa točí okolo krásnej ruskej emigrantky, grófky Nataši (Sophia Lorenová), ktorá bola v Hongkongu proti svojej vôli nútená k prostitúcii. Pri úniku sa ukryje v kajute bohatého Američana Ogdena (Marlon Brando) a ako čierna pasažierka chce utiecť do Ameriky. Film sa vo viacerých aspektoch odlišuje od predchádzajúcich Chaplinových produkcií. Je jeho prvým dielom, ktoré je vyrábané vo formáte pre širokouhlé plátno a je farebný, realizovaný technológiou Technicolor. Sám sa na ňom v podstatnej miere podieľal ako režisér, ako herec sa predstavil v cameo postave stewarda, trpiaceho morskou chorobou. Podpísal naň zmluvu s Universal Pictures a svojho asistenta, Jerome Espeteina, menoval za producenta. Za réžiu dostal Chaplin vyplatených 600 tisíc dolárov a percentuálny podiel z tržby filmu. "Grófka z Hongkongu" mala premiéru v januári 1967. Odozvy kritiky na film neboli priaznivé a nízke boli aj zisky z premietania. Chaplin bol negatívnou reakciou na tento jeho, ako sa neskôr ukázalo, posledný film sklamaný.
Koncom 60. rokov 20. storočia sa začali u Chaplina prejavovať prvé zdravotné problémy. Napriek neúspechom predošlých projektov, začal pracovať na svojom ďalšom projekte, ktorým mal byť film "The Freak". Bol to tragikomický príbeh dievčaťa z južnej Ameriky, ktoré sa narodilo s krídlami. Dievča bolo unesené do Londýna, kde ju prezentovali ako anjela. V hlavnej postave mala mať svoj filmový herecký debut Chaplinova dcéra, Victoria. Realizácii tohto filmu zabránili Chaplinove zdravotné problémy. Začiatkom 70. rokov sa Chaplin sústredil aj na obnovené premiéry jeho starších filmov, medzi nimi aj "The Kid" a "Cirkus". V roku 1971, Chaplin na filmovom festivale v Cannes prevzal titul Komander rádu čestnej légie. V nasledujúcom roku prevzal čestnú cenu aj na Benátskom filmovom festivale.
V roku 1972 udelila Charliemu Chaplinovi americká Akadémia filmových umení a vied čestnú cenu. Podľa Robinsona to bolo prejavom „zmeny postoja USA voči hercovej osobe“. Aj keď Chaplin sprvoti váhal, nakoniec sa rozhodol po 20 rokoch do Štátov na prevzatie ocenenia vycestovať. Táto návšteva pritiahla veľkú pozornosť médií. Po prevzatí ceny na galavečere akadémie, bol 12-minútový standing ovation. Bol to najdlhší potlesk v histórii udeľovania Oscarov. Očividne emotívne naladený Chaplin si vtedy prevzal cenu za „nevyčísliteľný prínos, ktorý mal pri tvorbe umeleckej formy filmov storočia“.
Aj keď mal Chaplin naďalej plány na výrobu svojich budúcich filmových diel, od polovice 70. rokov bolo už jeho zdravie značne podlomené. Prekonal niekoľko záchvatov mŕtvice, následkom ktorých sa sťažila jeho schopnosť komunikácie a bol už prinútený používať invalidný vozík. Jeho posledné projekty sa stali súčasťou kompilácie, "My Life in Pictures" (1974) a venoval sa aj úprave filmu "A Woman of Paris" pre jeho obnovenú premiéru v roku 1976. Účinkoval aj v životopisnom dokumente, "The Gentleman Tramp" (1975), ktorý režíroval Richard Patterson. Pri novoročnom odovzdávaní vyznamenaní v roku 1975, bol kráľovnou Alžbetou II. pasovaný na Veliteľa rytierov britského impéria (KBE). Nakoľko bol už herec príliš slabý, aby pred kráľovnou pokľakol, ceremoniál s Chaplinom bol vykonaný v sede na invalidnom vozíku.
Úmrtie.
V októbri 1977 sa Chaplinov zdravotný stav zhoršil natoľko, že si vyžadoval intenzívnu opateru. Skoro ráno, dňa 25. decembra počas spánku v dôsledku mozgovej porážky zomrel. Mal vtedy 88 rokov. Skromný Anglikánsky smútočný obrad sa konal podľa Chaplinovho priania v kruhu jeho najbližších príbuzných. Napriek anglikánskemu obradu Chaplin sám seba považoval za agnostika. Vo svojej autobiografii napísal: „Nie som dogmaticky nábožensky založený človek… neviem ani veriť, či neveriť v čokoľvek… Moja viera je v neznámom, vo všetkom, čo sa nedá rozumom vysvetliť, verím že v ríši neznámeho existuje nekonečná moc pre dobro.“ Pochovaný bol na cintoríne Corsier-sur-Vevey.
V poctách od osobností filmového priemyslu o ňom napríklad režisér René Clair napísal, že bol „velikánom kinematografie pre všetky krajiny, pre všetky časové obdobia… bol jeden z najvzácnejších darov, aký nám kinosály mohli poskytnúť“. Herec Bob Hope poznamenal, že „je šťastný, že s ním mohol žiť v tom istom čase“.
Dňa 1. marca 1978 Chaplinovu rakvu vykopali dvaja nezamestnaní imigranti: Poliak, Roman Wardas a Bulhar Gančo Ganev. Po vykradnutí hrobu žiadali za mŕtve telo od Oony Chaplinovej výkupné. Po rozsiahlej policajnej operácii, bola dvojica v máji zaistená. Chaplinovu rakvu vtedy našli zakopanú v poli v blízkosti obce Noville. Telo bolo po nájdení znovu pochované do železobetónovej schránky na cintoríne Corsier-sur-Vevey.
Filmové dielo.
Vplyvy.
Za svoj prvý vzor Chaplin považuje svoju matku, ktorá ho zvykla zabávať tým ako po pohľade z okna pred ním napodobňovala okoloidúcich ľudí. Podľa jeho slov „sa od nej naučil, že sa dá rukami a tvárou vyjadriť nielen ich okamžitá nálada, ale je možné aj odpozorovať a naštudovať si ich charakteristické črty“. V začiatkoch Chaplin sledoval vystúpenia komediantov v kabaretoch, chodieval na vianočné programy s pantomínovými vystúpeniami v západnom Londýne, v divadle Drury Lane, kde mohol študovať umenie pódiových komikov, ako bol vo svojej dobe Dan Leno. Roky so spoločnosťou Freda Karna formovali Chaplina aj ako herca aj ako režiséra. Simon Louvish o tom píše, že spoločnosť bola jeho „tréningovou základňou“. Práve tam si mohol nacvičovať efekty variácií tempa komediálych scénok. Koncept miešania pátosu s groteskou sa učil od Karna, ktorý tiež miešal prvky absurdity, neskôr charakteristické aj pre Chaplinove gagy. Chaplinov vtedajší spoluúčinkujúci a člen umeleckej skupiny, komik Stan Laurel, spomínal, že Karno pravidelne prerušil sériu humorných skečov v strednej časti komediálneho čísla sentimentálnou dejovou vsuvkou. Z filmového priemyslu za svoj vzor Chaplin označoval francúzskeho komika, Maxa Lindera, ktorého diela si veľmi vysoko cenil. Chaplinova inšpirácia pre tuláka a jeho kostým má korene v americkej scéne žánru vaudeville. V ich dejových líniách boli postavičky tulákov bežné.
Prístup k tvorbe.
Chaplin nerád prezrádzal spôsoby akými pristupoval k tvorbe svojich filmových diel. Prirovnával to k tomu, ako kúzelník tají technickú podstatu svojich iluzionistických čísel. Jeho pracovné metódy boli počas jeho života viac-menej veľkou neznámou. O ich zverejnenie sa zaslúžili neskoršie rozbory filmových historikov. Boli nimi napríklad Kevin Brownlow a David Gill v dokumentárnej trilógii "Unknown Chaplin" z roku 1983.
Až do svojho prvého zvukového filmu "Diktátor" Chaplin nenakrúcal film podľa spracovaného filmového scenára. Veľa svojich skorších filmov začínal vyrábať len s jednoduchým nápadom, napríklad že „Charlie prichádza do kúpeľov“, alebo „Charlie pracuje v záložni“. Potom už len spolu s tímom a rekvizitami filmoval improvizované gagy, ktoré boli prepojené na naznačenú reálnu tému. Stávalo sa preto, že niektoré nápady, rušili príbehovú štruktúru. Často pre dodržanie dejovej línie preto museli zmeniť práve dokončené scény. Od filmu "Parížska maitressa" začínal Chaplin nakrúcanie s pripraveným námetom. David Robinson píše, že do filmu "Moderná doba" „prechádzalo dielo mnohými premenami a permutáciami až kým sa nedostalo k svojej finálnej podobe“.
Takýto spôsob produkcie filmov spôsobil, že Chaplin v porovnaní s inými filmovými tvorcami svojej doby potreboval na dokončenie diela omnoho dlhší čas. V prípade, že sa mu jeho pôvodná myšlienka v tvorbe stratila, bol schopný prerušiť nakrúcanie, niekoľko dní prestať nepracovať a vrátiť sa do štúdií až potom, keď dospel k inšpirácii, ako pokračovať ďalej. Predlžovanie výroby bolo dôsledkom povestného Chaplinoveho perfekcionizmu. Jeho priateľ, Ivor Montagu, hovoril, že „neuznával nič iné ako dokonalosť“. Potom ako sa stal Chaplin finančne nezávislým, využil situáciu na to, aby šiel za týmto svojím cieľom s omnoho väčšou húževnatosťou. Napríklad vo filme "The Kid" vychádzalo na jeden vydarený záber 53 nakrútených filmových klapiek. Na 20-minútovú snímku "The Immigrant" spotreboval Chaplin 12 kilometrov filmového pásu. V tom čase by tento materiál stačil na jeden celovečerný film.
Výrobu filmu v Chaplinovom ponímaní by sme mohli opísať ako „vytrvalú cestu perfekcionalizmu až do úplného šialenstva“. Robinson píše, že aj v neskorších rokoch pre Chaplina jeho práca „mala prednosť pred všetkým a všetkými ostatnými“. Kombinácia improvizovaných príbehov a neúprosného perfekcionizmu, ktorá vyústila do mnohých dní úsilia, vysokých nákladov, ako aj premrhaných kilometrov filmového materiálu, bola častou daňou pre Chaplina, ktorý frustrovaný tlačil na hercov a celý jeho filmový štáb.
Chaplin sa snažil mať pod kontrolou všetky postavy v jeho filmoch. Šiel na to tak, že hercom predviedol svoje predstavy ako majú hrať a nakrúcal s nimi filmové slučky kým nezahrali presne to, čo od nich očakával. Úplnú kontrolu nad výrobou filmu si držal aj tým, že ich osobne strihal a finalizoval do podoby, ktorá spĺňala jeho predstavu o tom, ako má konečné dielo vyzerať. Filmový historik, Andrew Sarris, Chaplina identifikuje ako prvého skutočne autorsky zameraného filmára. Ako svojich skutočných pomocníkov Chaplin uznával kameramana, Rolanda Totheroha, brata Syda a niektorých asistentov medzi ktorých patril napríklad Harry Crocker, či Charles Reisner.
Štýl a témy.
Chaplinov komediálny štýl je charakterizovaný ako zdržanlivá a inteligentná groteska. Filmový historik Philip Kemp opisuje jeho dielo ako zmes „zručne pohybovo, priam baletným spôsobom spracovaných scénok, so zmysluplným situačným humorom“. Chaplin urobil odklon od konvenčnej grotesky tým, že spomalil jej tempo a z každého gagu vyčerpal jeho komický potenciál. Zameral sa pritom na rozvoj vzťahu diváka k filmovým postavám. Robinson hovorí, že oproti štandardnému prístupu v tomto žánri, komika v Chaplinových filmoch nevychádza z toho, čo sa stane tulákovi, ale z toho aký postoj postava k situácii zaujme. V jeho scénke nie je napríklad vtipné to, ako vrazil do stromu, ale to ako úctivo skladá z hlavy klobúk a ospravedlní sa stromu po tejto zrážke. Dan Kamin píše, že ďalšími kľúčovými aspektmi Chaplinovej komédie sú jeho „bizarné spôsoby“ a „vážne vystupovanie“. Bežne pritom vo filmoch využíva kamerové triky a prelínanie snov a predstáv o dejových objektoch a subjektoch.
Chaplinove nemé filmy bežne prezetnujú tulákovu snahu o prežitie v krutom svete. Jeho postava žije v chudobe, často je s ním zle zaobchádzané, no on zostáva láskavý a optimistický. Napriek jeho spoločenskému postaveniu sa snaží aby bol vnímaný ako džentlmen. V roku 1925 Chaplin povedal, že „hlavnou zásadou chlapíka, ktorého hrá, je mať svoju dôstojnosť bez ohľadu na to, ako hlboko padol na zadok, či ako veľmi ho práve dodriapali šakali.“ Tulák vzdoruje autoritám a rozdáva koľko len môže. Robinson a Louvish ho preto považujú za zástupcu znevýhodnených, bežného človeka, ktorý sa mení na hrdinského spasiteľa. Hansmeyer poznamenáva, že viacero Chaplinových filmov končí tým, ako „tulák bez domova optimisticky kráča k zapadajúcemu slnku…“ „aby mohol pokračovať vo svojej ceste“.
Prepojenie s pátosom je chcrakteristickým aspekto Chaplinovej práce. Aj Larcher zdôrazňuje jeho schopnosť spájania smiechu cez slzy. Sentiment v jeho filmoch pochádza z rôznych zdrojov, z ktorých Louvish zdôrazňuje „osobné pády, tvrdé podmienky v spoločnosti a ekonomické pády“. Chaplin niekedy vychádzal z tragických udalostí. Napríklad film "Zlatá horúčka" bol inšpirovaný Donnerovou výpravou v roku 1846 – 1847. Constance B. Kuriyama identifikovala vážne témy pre jeho prvé filmy, napríklad chamtivosť ("Zlatá horúčka"), či straty ("Kid"). Chaplin sa tiež dotkol kontroverzných otázok: prisťahovalectva ("The Immigrant ", 1917), bezprávia ("The Kid ", 1921); ako aj užívania drôg ("Easy Street", "Chaplin strážcom verejného poriadku", 1917).
Sociálne témy prevažovali v Chaplinových filmoch už od jeho začiatkov. Zobrazoval smoliara v sympatickom svetle, či ťažkosti chudobných. Neskôr sa začal zaujímať o ekonomiku, cítil povinnosť zverejňovať svoje názory a do svojich filmov začleňoval politické posolstvá. Film "Moderná doba" (1936) vykresľuje robotníkov vo fabrikách s ich ťažkým životom, film "Diktátor", ktorý končí prejavom proti nacionalizmu, (1940) je paródiou Hitlera a Mussoliniho, film "Monsieur Verdoux" (1947), kritizuje kapitalizmus a vojny a "Kráľ v New Yorku" (1957) útočí na Mccarthizmus.
Viacero Chaplinových filmov má autobiografické prvky a psychológ Sigmund Freud tvrdil, že Chaplin „vždy hral len sám seba v biede, ktorú prežil v období jeho ťažkého detstva“. Film "Kid" vychádza z traumy, ktorú prežil, keď ho poslali do sirotinca, hlavné postavy filmu "Svetlá rámp" majú v sebe znaky inšpirované životom jeho rodičov, a "Kráľ v New Yorku" odkazuje na skúsenosti z vyhostenia zo Spojených štátov. Viaceré scény, špeciálne tie pouličné sa veľmi ponášajú na kenningtonské, v ktorých v detstve vyrastal. Stephen M. Weissman hovoril, že Chaplinov problémový vzťah s jeho psychicky chorou matkou sa často odrážal v ženských postavách a túžbe tuláka ich zachrániť.
Z pohľadu štruktúry filmov Charlieho Chaplina z pohľadu Geralda Masta nešlo o ucelené filmové príbehy ale skôr o jednotlivé skupiny gagov, ktoré boli spojené spoločnou témou a kulisami. Vizuálne boli Chaplinove filmy jednoduché, s dejom, ktorý by sa pokojne mohol odohrávať na divadelnom javisku. Filmový teoretik, Eugene Lourié o jeho prístupe k filmovým diela hovoril, že „Chaplin pri výrobe filmov nemyslel na umelecké obrazy. Za najdôležitejšiu vec považoval akciu. Kameru potreboval na to, aby sa sústredila na hercov.“ Aj Chaplin v svojej biografii píše: „Najlepšia je jednoduchosť… pompézne efekty spomaľujú akcie, sú nudné a neevokujú radosť… kamera by nemala vstupovať do deja.“ Od 40. rokov 20. storočia sa tento prístup stal terčom kritiky za svoju „staromódnosť“. Napríklad filmový teoretik, Donald McCaffrey, v ňom videl to, ako Chaplin nechápal film ako médium. Oproti tomuto tvrdeniu Kamin podotýka, že len Chaplinov komediálny talent by nestačil na to aby dokázal nakrútiť svoje úspešné filmy.
Komponovanie.
Chaplin mal už ako dieťa pozitívny vzťah k hudbe. Naučil sa preto hrať na klavír, husle a violončelo. Hudobný sprievod filmom považoval za dôležitý a od "Parížskej maitressy" sa preto o túto súčasť filmového umenia začal intenzívnejšie zaujímať. Po príchode zvukových technológií, Chaplin nahrával synchronizovaný orchestrálny soundtrack, ktorý sám komponoval. Zložil hudbu k všetkým svojim filmom od "Svetiel veľkomesta" (1931) a od konca 50. rokov až do svojej smrti dodatočne nahral hudobné stopy pre všetky svoje filmy, ktoré vznikli ešte počas éry nemého filmu.
Chaplin nebol vyštudovaný hudobník. Nevedel čítať noty a k práci potreboval pomoc od profesionálnych hudobných skladateľov. Na kompozíciách filmových nahrávok s ním preto spolupracoval napríklad David Raksin, Raymond Rasch, či Eric James Pri nakrúcaní s ním spolupracovali hudobní režiséri, napríklad pri filme "Svetlá rámp" to bol Alfred Newman. Hoci niektorí kritici tvrdili, že hudbe k jeho filmom by sa mali venovať prítomní hudobní skladatelia, Raksin, ktorý pracoval s Chaplinom na "Modernej dobe", vyzdvihoval jeho kreatívnu pozíciu a aktívnu účasť v procese hudobnej tvorby. Tento dlhodobý proces, ktorý mohol trvať mesiace, začínal tým, ako Chaplin presne opisoval skladateľom, čo očakáva a spevom, či hrou na klavír im improvizoval svoje nápady. Tieto melódie v úzkej spolupráci medzi skladateľom a Chaplinom ďalej rozvíjali. Ako k tejto téme poznamenal filmový historik Jeffrey Vance, „hoci sa spoliehal na spolupracovníkov, aby zariadili rôznorodé a komplexné inštrumentácie, hudobný imperatív je jeho, a ani nota do Chaplinovej hudobnej partitúry bez jeho súhlasu nedostala“.
Umelecký odkaz.
Charlie Chaplin sa narodil v Londýne ale preslávil sa v Hollywoode. K herectvu sa dostal už ako 8-ročný, keď pracoval ako javiskový umelec. V roku 1906 začal pracovať v zájazdovom divadle. Jeho prvý nemý film sa objavil v roku 1914 a o tri roky neskôr bol už najlepšie plateným hercom na svete. V roku 1919 založil spoločnosť United Artists. Po vojne sa názorovo rozišiel s Hollywoodom. Pre jeho „neamerickú činnosť“ mu po pobyte v zahraničí neumožnili návrat späť do USA, preto sa usadil vo Švajčiarsku. Návrat do štátov mu povolili až v roku 1972, keď dostal čestného Oscara za celoživotné dielo. Patril k najslávnejším svetovým filmovým tvorcom. Napriek tomu, že od vzniku jeho posledného filmu uplynulo už viac než polstoročie, dodnes sa v mysliach divákov spája s nezabudnuteľným milým tulákom s paličkou, úzkym sakom a priveľkými topánkami.
Za svoju dlhú filmovú kariéru natočil okolo deväťdesiat filmov, k väčšine z nich napísal scenár, sám ich režíroval a stvárnil v nich hlavnú úlohu. Neskôr, už v ére zvukového filmu, skladal k svojim novým filmom, ale aj slávnym nemým filmom, aj vlastný hudobný sprievod. Prvýkrát sa na filmovom plátne objavil v roku 1914, kde debutoval v snímke "Chaplin si zarába na živobytie" (Making a Living, 1914) filmovej spoločnosti "Keystone Studios", s ktorou na sklonku roku 1913 podpísal jednoročný kontrakt, a pre ktorú v priebehu tohto jedného roka natočil celkom 35 krátkych filmov a jeden dlhometrážny. Na konci roka 1914 podpísal nový kontrakt s majiteľmi spoločnosti "Essaney", pre ktorú nakrútil 15 krátkych filmov. Po nezhodách spoločnosť na začiatku roku 1916 opustil a podpísal zmluvu na 12 dvojdielnych komédií so spoločnosťou "Mutual Film Corporation". Týchto 12 krátkych filmov je považovaných za vrchol jeho krátkometrážnej tvorby a k najznámejším patria snímky "Chaplin hasičom" (The Fireman, 1916), "Chaplin vysťahovalcom" (The Immigrant, 1917), "Chaplin znalec v záložni" (The Pawnshop, 1916) a predovšetkým snímka "Chaplin strážcom verejného poriadku" (Easy Street, 1917). 
V roku 1919 spoločne s Mary Pickfordovou, Douglasom Fairbanksom a D. W. Griffithom založil filmovú spoločnosť "United Artists" pre ktorú v rokoch 1923 až 1952 výhradne natáčal svoje filmy, medzi inými aj "Zlaté opojenie" (The Gold Rush, 1925), "Svetlá veľkomesta" (City Lights ; 1931), "Moderná doba" (Modern Times, 1936) a "Diktátora" (The Great Dictator, 1940). Naposledy sa na filmovom plátne mihol v malej úlohe lodného stevarda vo filme "Grófka z Hongkongu" (A Countress from Hong Kong, 1967) z roku 1967, ku ktorému napísal scenár, režíroval ho a zložil k nemu hudobný sprievod.
V roku 1998 filmový kritik Andrew Sarris označil Chaplina za „pravdepodobne najvýznamnejšieho umelca kinematografie, ktorý je nesporne stále najvýnimočnejším hercom a stále najuniverzálnejšou filmovou ikonou“. Britský filmový inštitút Chaplina nazval „vrcholnou postavou svetovej kultúry“. Za „úsmev, ktorý (priniesol) na tváre miliónov ľudí a za to, ako dosiahol všeobecné uznanie a pomohol premeniť filmový priemysel na umenie“ americký týždenník "Time" Chaplina zaradil do svojho zoznamu „“.
Podľa vyjadrenia Simona Louvisha sa obraz tuláka Charlieho stal súčasťou kultúrnej histórie. Postavu poznajú aj ľudia, ktorí nikdy Chaplinove filmy nevideli a je známa aj na miestach, kde sa jeho filmy nikdy neuvádzali. Kritik Leonard Maltin píše o „jedinečnej“ a pre históriu „nezmazateľnej“ tulákovej povahe a tvrdí, že takýto „celosvetový dosah“ nemá žiadnym iným komikom vytvorená postava. V uznanlivých vyjadreniach filmového historika Richarda Schickela sa píše, že v Chaplinových postavách tuláka je „najbohatšie vyjadrenie výrečnosti komediálnych prejavov ľudského ducha“, aké boli dosiahnuté vo filmovej histórii. O rekvizity spojené s postavou tuláka Charlieho je na aukciách veľký záujem. V roku 2006 bol v aukcii v Los Angeles originálny tulákov klobúk a jeho bambusová palička vydražené za 140-tisíc dolárov.
Ako filmár je Chaplin považovaný za priekopníka a jednu z najvplyvnejších osobností filmu na začiatku 20. storočia. Často je označovaný za prvého umelca na filmovom plátne. Filmový historik Mark Cousins píše, že Chaplin „nezmenil len filmové diela, ale aj ich výrazový prejav a ich pôsobenie na ľudskú spoločnosť“ a tvrdí, že Chaplin bol rovnako dôležitým pre vývoj komediálneho žánru ako bol D.W. Griffith významným pre drámu. Chaplin bol prvým, kto pre komédiu popularizoval celovečerný filmový formát, spomalil jej tempo, zjemnil ju a pridal do nej pátos. Hoci je jeho dielo väčšinou klasifikované ako grotesky, Chaplinova dráma "Parížska maitressa" (1923) sa stala námetom sofistikovanej komédie Ernsta Lubitscha, "The Marriage Circle" (1924). Podľa Davida Robinsona sa Chaplinove inovácie „rýchlo asimilovali a stali sa súčasťou bežnej praxe pri výrobe filmu“. Za svoj vzor označil Chaplina napríklad aj Federico Fellini, ktorý sa o ňom vyjadril ako „o akomsi Adamovi, z ktorého všetci ostatní pochádzajú“. Jacques Tati poznamenal, že „bez neho by nikdy nenatočil film“, René Clair o Chaplinovi hovoril, že „inšpiroval prakticky každého filmára“. Michael Powell, Billy Wilder, Vittorio De Sica, Richard Attenborough a ruský filmár Andrej Tarkovsky sa spoločne zhodujú, že Chaplin je „jediný človek, ktorý bez akýchkoľvek pochybností zostúpil do dejín filmu. Filmy, ktoré zanechal, nikdy nezostarnú“.
Chaplin tiež silne ovplyvnil prácu neskorších komikov. Marcel Marceau povedal, že inšpiráciu pre to, aby sa stal mímom dostal potom, ako videl Chaplinove diela, Podľa kritika Marka Cousinsa je rozpoznateľný Chaplinov komediálny štýl aj u iných komikov, akým je napríklad postava Monsieura Hulota, ktorého hral Jacques Tati, či taliansky komik Totò. Chaplin bol inšpiráciou aj pre kreslené postavičky, napríklad pre Kocúra Felixa, či pre Mikiho Mausa. Ako jeden zo zakladajúcich členov United Artists ovplyvnil Chaplin rozvoj filmového priemyslu. Gerald Mast píše, že hoci sa UA nikdy nestala veľkou spoločnosťou porovnateľnou s MGM, či Paramount Pictures, myšlienka, že režiséri by mohli produkovať svoje vlastné filmy, „predbehla svoju dobu“.

</doc>
<doc id="13605" url="https://sk.wikipedia.org/wiki?curid=13605" title="Gregory Peck">
Gregory Peck

Gregory Peck, vlastným menom Eldred Gregory Peck (* 5. apríl 1916, San Diego, Kalifornia, USA – † 12. jún 2003, Los Angeles, Kalifornia, USA) bol americký filmový herec.
Mladosť.
Gregory Peck mal po starých rodičoch írske korene. Jeho rodičia sa rozviedli, keď mal päť rokov a odvtedy ho vychovávala jeho stará matka. Ona v ňom pravdepodobne vzbudila lásku k filmu, pretože medzi jeho najmilšie spomienky z detstva patrili pravidelné návštevy kina s ňou. V desiatich rokoch začal študovať na rímskokatolíckej vojenskej akadémii v Los Angeles. V detstve sa chcel stať námorníkom. Na veľkú radosť svojho otca, lekárnika, sa rozhodol pre štúdium medicíny. Začal študovať na štátnej univerzite v San Diegu, ale už po roku odtiaľ odišiel. Nakrátko pracoval ako vodič nákladného auta a v roku 1936 sa zapísal do prípravky pre štúdium medicíny na Kalifornskej univerzite v Berkeley. Okrem štúdia sa však venoval aj ďalším univerzitným aktivitám. Zúčastňoval sa pretekov vo veslovaní a zapojil sa do činnosti študentského divadelného krúžku. Prvýkrát sa ocitol na javisku v hre Eugena O’Neilla "Anna Christie". Herectvo mu tak učarovalo, že sa rozhodol zanechať štúdium medicíny a v roku 1939 odišiel do New Yorku s úmyslom venovať sa mu profesionálne.
Dva roky navštevoval herecké kurzy Sanforda Meisnera v Neighborhood Playhouse, zároveň pritom konferoval program motocyklových kaskadérov na Svetovej výstave a robil turistického sprievodcu v Rockefellerovom stredisku. Začiatkom štyridsiatych rokov získal angažmán na letnej scéne Barther Theatre v Abingdone vo Virgínii a v zájazdovom súbore Katharine Cornell.
Prvý raz sa predstavil na Broadwayi v roku 1942 v hre Emlyna Williamsa "Zornička" (The Morning Star). Jeho herecké schopnosti boli počas druhej svetovej vojny veľmi žiadané, pretože bol oslobodený od vojenskej služby kvôli zraneniu chrbta. Toto zranenie utrpel pri hodine tanca, čo bolo súčasťou jeho hereckého štúdia. Spoločnosť Twentieth Century Fox však vyhlásila, že si zranil chrbát pri veslovaní na univerzite. Gregory Peck sa k tomu vyjadril slovami: „Snažil som sa vysvetliť túto historku roky. V Hollywoode pravdepodobne nepovažujú hodiny tanca za dostatočne mužné.”
Filmová kariéra.
Pre film ho objavil scenárista a producent Casey Robinson, ktorý mu zveril v roku 1944 hlavnú úlohu veliteľa ruských partizánov Vladimíra vo vojnovej dráme Dni slávy (Days of Glory) režiséra Jacquesa Tourneura. Ešte výraznejšie na seba upozornil hneď nasledujúcou úlohou katolíckeho misionára Francisa Chisholma vo filme Kľúče od kráľovstva (1944) natočeného podľa rovnomenného románu A.J.Cronina. Za túto úlohu bol v roku 1946 prvýkrát nominovaný na Oscara.
Štart jeho filmovej kariéry bol naozaj strmý. Vďaka svojmu príjemnému a dôveryhodnému zovňajšku, vysokej, štíhlej postave a ušľachtilej tvári, sa v Hollywoode presadil koncom štyridsiatych rokov ako ideálny predstaviteľ džentlmenských nositeľov práva. Zrodila sa hviezda, herec, ktorý dokázal diváka strhnúť svojou charizmou. Uvedomovali si to aj poprední filmoví tvorcovia tej doby, vrátane Alfreda Hitchcocka, ktorý mu zveril v roku 1945 hlavnú úlohu vo svojom trileri Rozdvojená duša a neskôr aj vo filme Prípad Paradineová (The Paradine Case) (1947). V roku 1947 bol Peck opäť nominovaný na Oscara za hlavnú úlohu v dráme Batoľa (The Yearling). Tretej oscarovej nominácie za sebou sa dočkal nasledujúci rok, vďaka dráme Eliu Kazana "Džentlmenská dohoda" (Gentleman's Agreement). Ďalšiu nomináciu na Oscara získal v roku 1950 za vojnový film Dvanásta hodina (Twelve O´Clock High).
Gregory Peck sa stal rýchlo uznávanou hereckou hviezdou a v päťdesiatych rokoch natočil množstvo zaujímavých filmov. Najslávnejším z nich bola pôvabná romantická komédia Prázdniny v Ríme, kde sa zišiel so začínajúcou Audrey Hepburn. Neskôr si zahral v ďalšej úspešnej komédii Miliónová bankovka (The Million Pound Note), presvedčivo stvárnil kapitána Achaba v klasickej filmovej adaptácii románu Biela veľryba a podobne exceloval aj v klasickom westerne Williama Wylera Veľká zem.
Vrcholom jeho kariéry však boli šesťdesiate roky, ktoré mu priniesli úlohy vo vynikajúcich filmoch, kde mohol uplatniť svoje herecké umenie i charizmu, kvôli čomu ho diváci tak obdivovali. Patrí medzi ne vojnový film Delá z Navarone, triler Mys hrôzy, western How the West Was Won a predovšetkým výborná dráma režiséra Roberta Mulligana Ako zabiť vtáčika. Úloha právnika Atticusa Fincha, obhajujúceho černocha obvineného z vraždy na americkom juhu päťdesiatych rokov, mu konečne v roku 1963 priniesla vytúženého a zaslúženého Oscara. Postavu Atticusa Fincha v roku 2003 vyhlásili za najväčšieho kladného hrdinu v histórii kinematografie. 
Hoci v sedemdesiatych rokoch už nenatočil príliš veľa filmov, v roku 1976 zaujal publikum jednou zo svojich najslávnejších úloh vo vynikajúcom horore Prichádza satan!. Po filmoch Generál MacArthur, Chlapci z Brazílie režiséra Franklina J. Schaffnera, kde si zahral pre neho netypickú úlohu záporného hrdinu, lekára Josefa Mengeleho, osvienčimského masového vraha na úteku v Latinskej Amerike, a Morskí vlci sa Gregory Peck z filmového plátna pomaly stiahol. 
V 80. rokoch si zahral vo filmoch Šarlátový a čierny (The Scarlet and the Black), Peniaze iných a čestnú vedľajšiu úlohu v novom spracovaní filmu Mys hrôzy v réžii Martina Scorseseho. Jeho poslednou úlohou sa stala vedľajšia úloha v televíznom spracovaní Bielej veľryby z roku 1998. Za túto úlohu bol ocenený Zlatým Glóbusom. Lepšie zakončenie filmovej kariéry si vtedy osemdesiatdvaročný herecký veterán Gregory Peck vari ani nemohol priať.
Okrem Oscara a Zlatého glóbusu získal Gregory Peck vo svojej kariére mnoho ďalších filmových ocenení. Sú medzi nimi napríklad Cena za celoživotné dielo Amerického filmového inštitútu (1989), Zlatý medveď na Berlinale (1993), čestný Cézar (1995) a cena za mimoriadny umelecký prínos svetovému filmu na Medzinárodnom filmovom festivale Karlove Vary (1996).
Gregory Peck bol hrdinom drám, vojnových filmov, westernov a trilerov. Jeho postavy boli vždy symbolom dôstojnosti a Peck z mnohých filmov vďaka svojim strhujúcim výkonom urobil nezabudnuteľné diela. Bol zrejme aj najkladnejším hrdinom filmovej histórie. 
Súkromie.
Navždy zostane jednou z najväčších hviezd strieborného plátna, hercom, ktorý sa i v svojom súkromnom živote choval ako pravý gentleman a ktorý sa obišiel bez škandálov. V roku 1942 sa prvýkrát oženil s divadelnou kostymérkou a kaderníčkou Gretou Konenovou. Mal s ňou troch synov (Jonathan, Stephen, Carey). Po rozvode v roku 1954 sa nasledujúci rok znovu oženil s francúzskou novinárkou Veronique Passani, s ktorou mal ďalšie dve deti (Anthony, Cecilia). V civilnom živote bol veľmi aktívny. Pôsobil ako predseda Spoločnosti pre výskum rakoviny. V roku 1964 sa stal členom Národnej nadácie pre umenie, v rokoch 19671970 pôsobil ako prezident americkej Akadémie filmových umení a vied, ktorá udeľuje Oscary a v roku 1967 stál pri zrode Amerického filmového inštitútu. Demokratická strana mu dvakrát ponúkla kandidatúru do Senátu, čo vždy odmietol s odôvodnením, že nechce využívať svoju popularitu na politické ciele.
Svoje spomienky a skúsenosti zhrnul v roku 1978 v autobiografickej knihe ("An Actor's Life", Hercov život). O jeho živote a práci natočila režisérka Barbara Kopplerová v roku 1999 celovečerný dokument "A Conversation with Gregory Peck" (Rozhovor s Gregory Peckom):
Gregory Peck zomrel vo veku 87 rokov doma v Los Angeles. V rozhovore niekoľko rokov pre smrťou povedal, že v spomienkach ľudí chce zostať ako dobrý človek, otec a rozprávač.

</doc>
<doc id="13612" url="https://sk.wikipedia.org/wiki?curid=13612" title="Špeciálna relativita">
Špeciálna relativita



</doc>
<doc id="13614" url="https://sk.wikipedia.org/wiki?curid=13614" title="Opice">
Opice



</doc>
<doc id="13615" url="https://sk.wikipedia.org/wiki?curid=13615" title="Opica">
Opica

Opica alebo zriedkavo či zastarano op môže byť:
Opica môže byť aj:
Opice môže byť:

</doc>
<doc id="13616" url="https://sk.wikipedia.org/wiki?curid=13616" title="Paromomyoidy">
Paromomyoidy



</doc>
<doc id="13617" url="https://sk.wikipedia.org/wiki?curid=13617" title="Primátoidy">
Primátoidy



</doc>
<doc id="13618" url="https://sk.wikipedia.org/wiki?curid=13618" title="Členitonosoblížne">
Členitonosoblížne

Členitonosoblížne (iné názvy: členitonosé, zriedkavo poloopice [v užšom zmysle], zriedkavo nižšie primáty [v užšom zmysle] ; lat. "Strepsirhini", "Strepsirrhini", "Strepsirhina", "Strepsirrhina"; ) sú veľký taxón (najčastejšie hodnotený ako podrad) z radu primáty. 
Členitonosoblížnym zodpovedajú v starej klasifikácii primátov poloopice (Prosimii) [v širšom, teda staršom zmysle] s výnimkou okáľoidných (Tarsiiformes).
Charakteristika.
Vyznačujú sa tým, že majú vlhké nosy – rhinarium (podobne ako psy), na rozdiel od opačného podradu celistvonosoblížne, ktorého predstavitelia, vrátane človeka, majú suché nosy. Pre túto svoju vlastnosť sa tento podrad napríklad v angličtine a nemčine označuje ako vlhkonosé opice.
Pozri aj charakteristiku v článku poloopice.
Systém.
Súčasný súhrnný systém.
podrad členitonosoblížne [alebo členitonosé] (Strepsir(r)hini) A/ polorad "členitonosoidy" (Strepsir(r)hini/ Strepsirrhina) A/ infrarad "členitonosovce" (Strepsi(r)rhini)/ parvrad lemurotvarovce/*lemurovce (Lemuriformes) A/ podrad poloopice (Prosimii) A:
"Vysvetlivky:" 
-"Písmená A, B, C...pomocne označujú rôzne významy toho istého názvu."
-"Symbol * označuje starší variant slovenského názvu."
Staršie sa do členitonosoblížnych resp. poloopíc v tradičnom ponímaní niekedy zaraďovali (v závislosti od autora) aj niektoré z týchto taxónov:
Zdroje tejto podkapitoly (pokiaľ vyššie nie je uvedené inak) sú: 
Systém podľa Thurzo 1998.
podrad členitonosoblížne (Strepsirhini):

</doc>
<doc id="13619" url="https://sk.wikipedia.org/wiki?curid=13619" title="Celistvonosoblížne">
Celistvonosoblížne

Celistvonosoblížne (iné názvy: celistvonosé, zriedkavo vyššie primáty [v širšom zmysle]; lat. "Haplorhini" alebo "Haplorrhini") sú podrad z radu primáty.
Celistvonosoblížnym zodpovedajú v staršej klasifikácii primátov opice (=opice vlastné, vyššie primáty) plus okáľoidné.
Medzi čelistvonosoblížne patrí aj človek a ľudoopice.
Charakteristika.
Celistvonosoblížne sa vyznačujú tým, že majú suché nosy (podobne ako človek), na rozdiel od opačného podradu členitonosoblížne, ktorého predstavitelia majú vlhké nosy (podobne ako psy). Pre túto svoju vlastnosť sa tento podrad napríklad v angličtine a nemčine označuje ako suchonosé opice.
Ďalšiu charakteristiku pozri v článkoch vyššie primáty a okáľoidné.
Systém.
celistvonosoblížne (Haplorhini, Haplorrhini) :

</doc>
<doc id="13622" url="https://sk.wikipedia.org/wiki?curid=13622" title="Záprstné kosti">
Záprstné kosti



</doc>
<doc id="13645" url="https://sk.wikipedia.org/wiki?curid=13645" title="Autonómia">
Autonómia

Autonómia môže byť:
Autonómnosť alebo autonómia môže byť:
Autonómnosť je v lekárstve samovoľnosť, spontánnosť.

</doc>
<doc id="13646" url="https://sk.wikipedia.org/wiki?curid=13646" title="Hominoidovce">
Hominoidovce

Hominoidovce (iné názvy: hominoidi, hominoidné, ľudoopice/ľudoopy v širšom zmysle, ľudoopice a ľudia v širšom zmysle, zriedkavo vyššie primáty, ďalšie názvy pozri v článku antropoidi; lat. "Hominoidea") je nadčeľaď z radu primáty, podradu celistvonosoblížne, polopodradu vyššie primáty (=opice, opice vlastné, antropoidné; lat. "Anthropoidea").
Hominoidovce zahŕňajú najmä rody gibon, orangutan, šimpanz, gorila, dryopitek a človek.
Charakteristika.
Okrem goríl a ľudí všetky hominoidovce agilne lezú po stromoch. Sú všežraví, pričom konzumujú ovocie, semená rastlín, väčšinou aj malé množstvo mäsa, ako aj všetko ľahko stráviteľné. Pochádzajú z Afriky (šimpanz, gorila, človek) a Ázie (gibon, orangutan).
Väčšina druhov je zriedkavá alebo ohrozená. Hlavnou hrozbou pre väčšinu hominoidovcov je strata tropických dažďových pralesov, ktoré obývajú, a niektoré druhy sú ohrozené aj lovom na ich mäso.
Majú 48 chromozómov (24 párov).
Najstarší známy hominoidovec je Proconsul hamiltoni (Xenopithecus hamiltoni) starý 17,5 – 24,3 mil. rokov.
Členenie.
Členenie hominoidovcov je azda najspornejšie zo všetkých primátov.
Samotné príbuzenské vzťahy na základe analýzy DNA recentných druhov sú dnes viac-menej nesporné. Zobrazuje ich tento rodostrom:
 -Hylobatidae (gibonovité)
 -Hominidae (hominidi)
 |--Pongo (orangutan)
 |--Homininae (hominini)
 |--Gorilla (gorila) 
 |--N.N.
 |--Homo (človek)
 |--Pan (šimpanz) 
 |--Pan troglodytes (šimpanz učenlivý)
 |--Pan paniscus (šimpanz bonobo)
Keďže príbuznosť medzi šimpanzom učenlivým a človekom je veľmi veľká, niektorí bádatelia dokonca navrhujú zaradiť šimpanza do rodu Homo ako Homo troglodytes (človek učenlivý).
Pri biologickom členení sa však spravidla zohľadňujú aj iné faktory, najmä preto existujú nasledujúce rôzne členenia.
Tradičné členenie (asi do roku 1980).
"[Členenie 1.]"
Poznámka: Pongidae sa spravidla ďalej delili na podčeľade dryopitekorodé (rody Proconsul, Dryopithecus, Sivapithecus/Ramapithecus) a orangutanorodé (rody orangutan, šimpanz, gorila)
Nové členenia.
Členenie podľa tohto zdroja.
Podľa molekulárnych antropológov.
"[Členenie 2.]"
Takéto členenie však popiera anatomicko-fyziologickú a etologickú podobu orangutana so šimpanzom a gorilou a na druhej strane zveličuje makromolekulárnu afinitu človeka a afrických ľudoopov (šimpanza a gorily).
Iné členenie.
"[Členenie 3.]"
alebo
"[Členenie 4.]"
Členenie zachovávajúce tradičný rozsah pojmu „hominidi“ a zároveň zohľadňujúce novšie členenia.
"[Členenie 5.]"
Pre úplnosť treba dodať, že sem patria ešte tri (vyhynuté) čeľade, ktoré inak v tomto článku vynechávame:
"Toto členenie 5. je použité v tomto a súvisiacich článkoch. Treba si uvedomiť, že hlavný rozdiel oproti ostatným moderným členeniam je v tom, že sa tu hominidi chápu v tradičnom, čiže užšom zmysle."
Členenie podľa anglickej Wikipédie.
Aktuálne členenie.
"[Členenie 6.]"
Pre úplnosť treba dodať, že sem patria ešte dve (vyhynuté) čeľade, ktoré inak v tomto článku vynechávame:
"Toto členenie 6. je použité v článku Hominidi v širšom zmysle."
Predošlé členenia.
Pred posledným uvedeným členením platilo podobné členenie, v ktorom bol šimpanz umiestnený v kmeni Gorillini. "[Členenie 7.]"
Ešte predtým platilo členenie ako hore Členenie 3
Ešte predtým platilo nasledujúce členenie:
"[Členenie 8.]"
Posledné uvedené členenie je zhodné s členením použitým na , ktoré je teda zastarané.
Podľa nemeckej Wikipédie.
"[Členenie 9.]"
Podľa francúzskej Wikipédie.
"[Členenie 10.]"
Pričom v tomto členení sú gibony (nezvyčajne) o stupeň vyššie, čiže na tej istej úrovni ako Hominoidea tvoria nadčeľaď Hylobatoidae (gibonoidovce).
Nezaradené rody.
Zaradenie mnohých rodov do čeľadí a podčeľadí je (ešte) sporné. 
Rody nezaradené pri Členení 6. sú uvedené v článku Hominidi v širšom zmysle.
Rody nezaradené pri Členení 5. sú:

</doc>
<doc id="13647" url="https://sk.wikipedia.org/wiki?curid=13647" title="Ľudoopice">
Ľudoopice

Ľudoopice (iné názvy: ľudoopy, ľudoopi; mimo taxonómie aj: antropoidi, antropoidy, antropoidné opice, antropomorfné opice - historicky tomu zodpovedali vedecké názvy "Anthropoides" a "Anthropomorphae" ) označuje:
O rôznych klasifikáciách pozri hominoidovce

</doc>
<doc id="13648" url="https://sk.wikipedia.org/wiki?curid=13648" title="Ľudoopica">
Ľudoopica



</doc>
<doc id="13649" url="https://sk.wikipedia.org/wiki?curid=13649" title="Ľudoop">
Ľudoop



</doc>
<doc id="13650" url="https://sk.wikipedia.org/wiki?curid=13650" title="Ľudoopy">
Ľudoopy



</doc>
<doc id="13651" url="https://sk.wikipedia.org/wiki?curid=13651" title="Nicole Malebranche">
Nicole Malebranche



</doc>
<doc id="13652" url="https://sk.wikipedia.org/wiki?curid=13652" title="Hominidi">
Hominidi

Hominidi (iné názvy: hominídi, hominidné, zriedkavo: človekovité; lat. "Hominidae") môže byť:
O rôznych klasifikáciách pozri hominoidovce.

</doc>
<doc id="13653" url="https://sk.wikipedia.org/wiki?curid=13653" title="Guernsey">
Guernsey

Guernsey (po , po , teda „správna oblasť bailiffa/bailliho Guernsey“) je závislé územie Spojeného kráľovstva v Normanských ostrovoch. 
Bailiwick pozostáva z ostrovov:

</doc>
<doc id="13654" url="https://sk.wikipedia.org/wiki?curid=13654" title="Hominidi v užšom zmysle">
Hominidi v užšom zmysle

Hominidi (iné názvy: ľudia, hominídi, hominidné, zriedkavo: človekovité;"Hominidae") v užšom zmysle je čeľaď z radu primáty, z nadčeľade hominoidovce zahŕňajúca hominini (vrátane človeka) a australopitekorodé. Recentným je už iba druh človek rozumný z rodu človek (Homo).
Znaky.
Telesné vlastnosti:
Iné vlastnosti:
Členenie.
Hominidi:
Zaradenie mnohých vyhynutých druhov je sporné, napríklad svojho času sa do tejto čeľade zaraďoval aj rod Ramapithecus (ktorý je v tu použitej klasifikácii pod čeľaďou orangutanovité).

</doc>
<doc id="13664" url="https://sk.wikipedia.org/wiki?curid=13664" title="Poľský Spiš">
Poľský Spiš

Poľský Spiš je región na juhu Poľska v Malopoľskom vojvodstve.
Charakteristika.
Poľský Spiš je z juhu ohraničený poľsko–slovenskou hranicou, zo západu a severu riekou Biela voda podúplazská (Bielovodský potok) a zo severovýchodu riekou Dunajec (v súčasnosti je tam priehrada Czorsztynske jazero). Jedinou obcou, ktorá je mimo toto ohraničenie je dedina Nowa Biala (Nová Belá), ktorá sa za Bielovodským potokom ocitla v minulosti, kedy po povodniach rieka zmenila koryto. Rozloha poľského Spiša je .
Národnostné zloženie obcí podľa uhorského sčítania 1910.
Sčítanie obyvateľstva v Uhorsku roku 1910 zisťovalo okrem iného aj národnostnú štruktúru obyvateľstva. Obyvatelia však neodpovedali na to, akej sú národnosti, ale aký je ich materinský jazyk. Census zisťoval sedem jazykov: maďarský, nemecký, slovenský, rumunský, rusínsky, chorvátsky, srbský, pričom sčítací hárok obsahoval aj kolónku iný, takže poľština nebola v Uhorsku predmetom zisťovania.
Nasledujúca tabuľka ukazuje zloženie obyvateľstva podľa materinského jazyka:
Dejiny.
Zánik Rakúsko-Uhorska.
Po rozpade Rakúsko-Uhorska a vzniku samostatného Česko-Slovenska roku 1918 malo Poľsko záujem získať čadčiansky slúžnovský okres na Kysuciach, námestovský a trstenský na Orave a spišskostaroveský na Spiši a územie Spišskej župy až po rieku Poprad pričom česko-slovensko-poľská hranica by viedla po južných svahoch Vysokých Tatier. Poľskí vojaci obsadili Spiš 6. novembra 1918, ale po porážke pri Kežmarku 8. decembra 1918 boli prinútení ustúpiť. V júni 1919, keď časť Slovenska okupovala maďarská Červená armáda a na časti územia vyhlásila bábkovú Slovenskú republiku rád, poľskí vojaci opäť vtrhli na Slovensko a obsadili severný Spiš a severnú Oravu. Po bojoch medzi poľskou armádou a česko-slovenskými legionármi a dobrovoľníkmi a na nátlak dohodových veľmocí sa Poľsko muselo opäť stiahnuť za pôvodnú uhorsko-haličskú hranicu, pričom dohodové veľmoci rozhodli o usporiadaní plebiscitu len v sporných obciach Oravy a Spiša. Napriek dohode o usporiadaní plebiscitu v sporných obciach, minister zahraničia Edvard Beneš podpísal s Poľskom na Konferencii ministrov v Spa (Belgicko) zmluvu o hraniciach, ktorou Poľsku pripadlo 13 spišských dedín o rozlohe s 8 747 obyvateľmi a 12 oravských dedín (obec Jablonka a okolie, , 16 133 obyv.), ktorých obyvatelia boli takmer výlučne Slováci resp. sa za nich považovali (keďže išlo prevažne o goralské obyvateľstvo). Dohodové veľmoci chceli týmto uhasiť jeden hroziaci konflikt v strednej Európe, keďže samotné Poľsko bolo v tom čase vo vojne s ruskou Červenou armádou, ktorá ohrozovala Varšavu. Týmto však zostal pocit neuspokojenia na oboch stranách: poľskej z dôvodu straty časti Tešínska a Javoriny s okolím a Slovenska, resp. jeho vtedajších reprezentantov i samotného obyvateľstva tým, že nebolo umožnené Slovákom zostať žiť v Česko-Slovensku.
Poľsko však naďalej požadovalo ďalšie územia okolo Tatranskej Javoriny (vrátane samotnej obce) a Ždiaru, pričom za Poliakov považovalo všetko goralské obyvateľstvo usídlené na slovenskom území napriek jeho presvedčeniu. Diplomatický konflikt bol vyriešený až na Konferencii Ligy národov 12. marca 1924, ktorá rozhodla, že ČSR si ponechá územie Ždiaru a Tatranskej Javoriny a vymení si územia okolo Vyšnej Lipnice (a zvyšok obce) na Orave za dediny Suchá Hora a Hladovka (tiež na Orave), ktoré boli pôvodne prisúdené Poľsku. Nové hranice boli potvrdené Česko-slovensko-poľskou zmluvou z 24. apríla 1925 a sú totožné s dnešnou hranicou. Poľsko však napriek tomu zostalo počas celého medzivojnového obdobia nespokojné s novými hranicami a stále malo záujem o získanie časti českého Tešínska a niektorých obcí severného Slovenska, čo sa mu nakoniec podarilo, v spolupráci s Nemeckom a Maďarskom pri zničení Česko-Slovenska, v roku 1938.
23. decembra 1920 bol vytvorený na území poľskej Oravy a Spiša Spišsko-oravský okres ("Powiat spisko-orawski") v rámci krakovského vojvodstva. Sídlom okresu bolo mesto Nowy Targ (Nový Targ) ležiace mimo jeho územia. Expozitúry starostu boli pre Oravu v Jablonke a pre Spiš vo Vyšných Lapšoch. Na území okresu žilo takmer 24000 obyateľov, rozloha okresu bola . V roku 1924 sa územie okresu zmenšilo o obce Suchá Hora a Hladovka vrátené Česko-Slovensku. Spišsko-oravský okres bol zrušený 1. júla 1925 a včlenený do Novotarského okresu ("Powiat nowotarski").
1938 – 1945.
V októbri 1938, v predvečer 2. svetovej vojny, Poľsko v dôsledku Mníchovskej dohody a Viedenskej arbitráže obsadilo severné časti Slovenska okolo Suchej Hory, Hladovky a Javoriny (vrátane samotných obcí), ako aj územie okolo Lesnice (vrátane samotnej obce) v Pieninách, kúpele Smerdžonka (dnes kúpele Červený Kláštor), ktorá bola Slovensku nakoniec ponechaná a časti obcí Čierne, Skalité a Svrčinovec na Kysuciach severne od železnice, malé zalesnené územie okolo obce Cigeľka, malý pás územia blízko Lupkowa východne od Medzilaboriec a tiež malé územia okolo hraníc pozdĺž rieky Poprad pri Medzibrodí, Sulíne (spolu s prameňom Sulínka a výbežkom Lopata) a Legnave a Dunajec pri Spišskej Starej Vsi, ktorý sa ocitol celý na území Poľska pričom hranica viedla medzi riekou a štátnou cestou do Červeného Kláštora (oficiálne získali tieto územia 1. decembra 1938, podpísaním delimitačných protokolov medzi ČSR a Poľskom v Zakopanom). Po vypuknutí 2. svetovej vojny Slovensko, spolu s Nemeckom a Sovietskym zväzom, napadlo Poľsko hoci úloha Slovenskej armády bola len symbolická. Výmenou za to získalo späť územia stratené roku 1938 a tiež územia stratené roku 1920. K opätovnému pripojeniu území oficiálne došlo 24. novembra 1939.
V januári 1945 bolo toto územie oslobodené Červenou armádou. Obyvatelia celého Spiša a Oravy (vrátane území stratených v rokoch 1920 – 1924) vytvorili inštitúcie podobné inštitúciám vo zvyšnom Česko-Slovensku (samostatné Slovensko opäť prestalo existovať) a odolávali poľským úradom, ktoré sa snažili obsadiť tieto územia a obnoviť hranice spred roku 1938. Československý prezident Edvard Beneš sa však rozhodol v rámci svojej koncepcie obnovy predmníchovských hraníc tento región znova vydať Poľsku (zmluva bola podpísaná 20. mája 1945) napriek výsledku plebiscitu konaného pod dohľadom sovietskej Červenej armády, v ktorom až 98% tamojších obyvateľov vyjadrilo túžbu zostať žiť v Česko-Slovensku. Proti tomuto rozhodnutiu protestovali u prezidenta mnohé delegácie, petície boli posielané do Prahy i do Varšavy, protestovali aj americkí Slováci a slovenský klérus. Územia však boli napokon anektované – 20. mája 1945 bola obnovená predvojnová hranica.
Po 2. svetovej vojne.
Poľskí vojaci obsadili severný Spiš a Oravu 17. mája 1945 a začali odtiaľ vyháňať slovenských úradníkov, klérus a učiteľov. Nasledovali prepady a perzekúcie voči slovenským obyvateľom anektovaných území. Rovnako sa tam objavili aj ozbrojené zrážky, pri ktorých niekoľko Slovákov bolo zabitých. Výsledkom perzekúcií bol útek asi 6 000 Slovákov (25% tamojšej populácie) z Oravy a Spiša. Slováci z „poľského“ Spiša sa usadili prevažne v Kežmarku, Svite a Poprade, zamagurských obciach a obciach po vyhnaných Nemcoch. Slováci z „poľskej“ Oravy sa usadili prevažne na južnom Slovensku a Sliezsku a Sudetoch v Česku. Až 10. marca 1947 (po zdĺhavých rokovaniach) bola medzi ČSR a Poľskom podpísaná dohoda zaručujúca základné práva Slovákom v Poľsku. Následne bolo otvorených 41 slovenských základných škôl a jedna stredná škola. Na začiatku 60-tych rokov však väčšina z nich bola zrušená.
Od 1. januára 1999 je poľský Spiš rozdelený do troch gmin (obcí), z ktorých však len gmina Nižné Lapše leží len na územi poľského Spiša.
V súčasnosti je v Poľsku 16 slovenských škôl, z toho 1 stredná. Počet etnických Slovákov v krajine sa odhaduje na 10 – 20 tisíc (vrátane poľ. Oravy), no pri poslednom poľskom sčítaní ľudu z roku 2002 sa k slovenskej národnosti prihlásilo iba 2000 ľudí.
Turistika.
Medzi zaujímavosti regiónu patria drevené stodoly a drevený kostol v Jurgove, kostoly vo Fridmane, Nedeci, Tribši, Lapšoch a Kacvíne, salaše v Spišských Pieninách, hrad Nedeca či priehrada Czorsztynské jazero.
Územie je vhodné na cyklotúry, či pešie túry cez Spišské Pieniny s najvyšším vrchom Branisko (). Nenáročné cyklotrasy vedú z Červeného Kláštora do Nedece a popri priehrade do Nového Targu alebo cez Jurgov opäť na Slovensko. Od 1. júla 1999 je otvorený cyklochodník medzi Kacvínom a Veľkou Frankovou na Slovensku. 
Medzi zaujímavosti regiónu patria sypárne v Kacvíne, ktoré nikde inde v Poľsku nenájdeme, či kaplnky taktiež v tejto dedine.
Pre turistov príťažlivý je i splav Dunajca na pltiach, často doprevádzaný originálnou muzikou a spevom slovenských a poľských Goralov.
V zime sú pre verejnosť prístupné lyžiarske vleky v Nedeci a Kacvini.

</doc>
<doc id="13667" url="https://sk.wikipedia.org/wiki?curid=13667" title="Goldilockova zóna">
Goldilockova zóna



</doc>
<doc id="13672" url="https://sk.wikipedia.org/wiki?curid=13672" title="Hominidi v širšom zmysle">
Hominidi v širšom zmysle

Hominidi (Hominidae) v širšom zmysle (iné názvy: hominídi, hominidné, zriedkavo: človekovité, ľudoopovité, veľké ľudoopice, ľudoopice v užšom zmysle, ľudoopice a ľudia v užšom zmysle) je v moderných klasifikáciách hominoidovcov čeľaď zahŕňajúca okrem človeka a jeho predchodcov aj šimpanzy, gorily a vo väčšine klasifikácií aj orangutany.
Niektoré klasifikácie sa však pridŕžajú starému významu pojmu hominidi, ktorý zahŕňal len človeka a jeho predchodcov (pozri Hominidi v užšom zmysle).
Členenie.
Dolu uvedené členenie je prevzaté z anglickej Wikipédie s menšími úpravami podľa iných zdrojov.
"Upozornenie: Rody Dryopithecus (a niektoré iné) sa často vyčleňujú do samostatnej jednotky – podčeľaď (a pod.) dryopitekovité (a pod.)".
Nie je isté, či do tejto alebo inej čeľade hominoidovcov patria:
Porovnaj.
Hominidi v užšom zmysle
Pozri aj.
Hominoidovce (otázky klasifikácie)

</doc>
<doc id="13684" url="https://sk.wikipedia.org/wiki?curid=13684" title="Florencia">
Florencia

Florencia () je mesto v centre Toskánska v strednom Taliansku. Leží na rieke Arno a má približne 375 000 obyvateľov. Je hlavným mestom regiónu Toskánsko a krátky čas (1865 – 1871) bolo hlavným mestom Talianskeho kráľovstva. Florencii dlho vládla (1434 – 1494, 1512 – 1527 a 1530 – 1737) rodina Medici.
Okrem centra obchodu a financií stredovekej Európy je kolískou renesancie a talianskych klasikov ako sú Dante, Petrarca a Boccaccio. Je známa svojím bohatstvom umenia a architektúry. Z tohto dôvodu je už od 19. storočia prezývaná „talianske Atény“
Dnes možno vo Florencii navštíviť a obdivovať majstrovské kúsky umelcov ako Botticelli, Michelangelo a Leonardo da Vinci v svetovo preslávených múzeách, v nádherných kostoloch, alebo dokonca pri prechádzkach mestom. Dnešná Florencia láka turistov z celého sveta, ktorí tu okrem histórie majú možnosť ochutnať vynikajúcu taliansku kuchyňu a najlepšie talianske vína. Podľa Euromonitor International bola 72. najnavštevovanejším mestom v roku 2009 s 1 685 000 návštevníkmi
Od roku 1982 je historické centrum Florencie zapísané do Zoznamu kultúrneho dedičstva UNESCO. 
Magazín Forbes mesto zaradil medzi najkrajšie mestá sveta.
Florencia je aj významným medzinárodným módnym a talianskym hospodárskym centrom . V roku 2008 mala 17. najvyšší hospodársky zisk v Taliansku.
Dejiny.
Rímske obdobie.
Florenciu založili v roku 59 pred Kr. na pravom brehu rieky Arno rímski vojaci – veteráni Julia Caesara a získala názov "Colonia Florentia" – Kvitnúca. Sídlo typu vojenského tábora malo obdĺžnikový tvar so štyrmi bránami na každú svetovú stranu. Hradby prechádzali dnešným Piazza del Duomo na severe, Piazza della Signoria na juhu, Via dei Tornabuoni na západe a Via del Proconsolo na východe. 
Do roku 150 bolo v meste vybudované fórum (na mieste dnešného Piazza della Repubblica), kapitol, chrám, kúpele, akvadukt a amfiteáter. Ekonomický rozvoj antického mesta bol spojený s blízkosťou cesty Via Cassia vedúcej z Ríma do severného Talianska. Nová kolónia mala spojenie s vtedajšími etruskými mestami a po Arne tiež so Stredozemným morom. Vďaka tomu sa z Florencie stalo v prvých dvoch storočiach významné obchodné stredisko. 
V meste sa začali usadzovať obchodníci prichádzajúci z východu, ktorí priniesli do kraja v 3. storočí kresťanstvo. Nová viera sa spočiatku šírila pomaly. Významnejší nástup nastal až po roku 393, kedy sa do Florencie uchýlil sv. Ambróz, vyhnaný z Milána. Ambróz zasvätil roku 393 najstarší kostol na severnom predmestí sv. Vavrinca (San Lorenzo) a ustanovil tu biskupa. To znamená, že sa San Lorenzo stala pôvodnou florentskou katedrálou. Na prelome 4. a 5. storočia vznikol ďalší kostol na ľavom brehu Arna – Santa Felicita (niekedy býva považovaný za najstarší kostol v meste). Po smrti prvého biskupa roku 433 bolo biskupské sídlo prenesené do Baptisteria San Giovanni, ktoré sa potom stalo na dlhé roky florentskou katedrálou.
Stredovek.
Po páde západorímskej ríše bola za barbarských vpádov spustošená Florencia i celé Toskánsko a nastal tu hospodársky a politický úpadok. Ku krátkemu rozmachu došlo za vlády Byzancie v rokoch 553 – 569. Langobardi, ktorí prišli do severného Talianska v roku 568, mali o zničené Toskánsko záujem iba z obranného hľadiska proti južnejším dŕžavám Byzantíncov. Toskánsko sa v tej dobe stalo vojvodstvom, rozčleneným na menšie podvojvodstvá. Najvýznamnejším strediskom bola Lucca, ktorú Langobardi zrejme dobyli ako prvé toskánske mesto. Okrem Luccy prosperovala zrejme i Pisa ako obchodný, námorný a oporný bod. Ostatné toskánske mesta vrátane Florencie boli zanedbávané. V 6. storočí žilo v meste sotva tisíc obyvateľov, v 7. storočí ich počet ešte viac poklesol.
Toskánsko a Florencia sa začali znovu vzmáhať v 8. storočí potom čo v roku 774 dobyl Langobardskú ríšu Karol Veľký. Došlo tu k rozvoju remesiel, obchodu, poľnohospodárstva a miest. V polovici 9. storočia bola založená Toskánska marka s centrom v Lucce; prvý raz je v prameňoch zmienená k roku 934. V tej dobe tu už panovali feudálne pomery a mestá boli v moci feudálnej vrchnosti, najmä biskupov. V roku 1032 získali markgrófstvo grófi z Canossy. Posledná členka rodu Matilda Toskánska sa stala toskánskou markgrófkou v roku 1076 po smrti svojho otca a brata a presídlila z Luccy do Florencie. Povesť mesta ako obľúbeného sídla markgrófky začala stúpať a Florencia sa znovu začala premieňať na kvitnúce obchodné stredisko. V spore pápeža Gregora VII. s cisárom Henrichom IV. poskytla Florencia podporu markgrófke Matilde, ktorá bola horlivou prívrženkyňou pápeža. Rivalita cisárov a pápežov naďalej významne poznamenala dejiny Florencie. Matilda odkázala svoje dŕžavy pápežovi. Toskánske mestá vrátane Florencie využila po jej smrti (1115) zápas medzi cisárstvom a Vatikánom a počas 12. storočia sa z moci feudálnych pánov emancipovala. Vo Florencii bolo dôležitým obdobím pre formovanie samosprávy 13. storočie.
V roku 1348 prišiel do Florencie čierny mor, vďaka ktorému prišla Florencia o viac než polovicu svojej populácie. Okrem výrazného zmenšenia populácie, mor zapríčinil aj vypuknutie povstania v roku 1378, ktoré videlo k zmene zriadenia, no to len na 52 rokov (1382–1434). V roku 1434 začali vládnuť Florencii Mediciovci, ktorí Florenciu doviedli k najväčšej hospodárskej a kultúrnej sile. Za vlády Lorenza di Piera de' Mediciho ( Il Magnifico ) získalo mesto veľké množstvo skvelých umeleckých diel a množstvo budov. V období medzi rokmi 1500 až 1700 pôsobili vo Florencii aj významní umelci ako napríklad Botticelli, Michelangelo či Leonardo da Vinci. Neskôr od roku 1569 sa Mediciovci stali Toskánskymi veľkovojvodami a vládli Florencii a Toskánsku až do roku 1737.
Talianske kráľovstvo.
V roku 1860 sa Florencia stala sučasťou Talianskeho kráľovstva ktorého bola Florencia dočasne (na 15 rokov) aj hlavným mestom. Počas druhej svetovej vojny bol vo Florencii prijatý generálny štrajk vyhlásený talianskym hnutím odporu v marci 1944. V júli 1944 bolo mesto vážne poškodené bombardovaním novozélandskými jednotkami britskej 8. armády a miestnymi odbojovými skupinami s nemeckými jednotkami a talianskymi fašistickými jednotkami.
4. novembra 1966 zasiahla Florenciu veľká povodeň v dôsledku ktorej bolo zničených mnoho cenných pamiatok.

</doc>
<doc id="13685" url="https://sk.wikipedia.org/wiki?curid=13685" title="Toscana">
Toscana



</doc>
<doc id="13686" url="https://sk.wikipedia.org/wiki?curid=13686" title="Apsida (astronómia)">
Apsida (astronómia)

Apsida je bod najväčšej alebo najmenšej vzdialenosti na orbitálnej kužeľosečke (zväčša elipsa) nebeského telesa od stredu jeho príťažlivosti (ťažisko systému). Priamka prechádzajúca apsidou sa nazýva priamka apsidy. Pri eliptických dráhach okolo centrálneho telesa sa polovičná dĺžka priamky apsidy rovná veľkej polosi dráhy. Poruchovým pôsobením planét sa priamka apsidy telies slnečnej sústavy otáča (stáčanie perihélia).
Bod najbližšieho priblíženie sa nazýva periapsida a najvzdialenejší bod je apoapsida. Priama spojnica medzi periapsidou a apoapsidou sa nazýva "priamka apsíd". Je to hlavná os elipsy, najdlhšia priamka medzi dvomi bodmi na elipse.
Príbuzné pojmy sa používajú pre identifikáciu telesa, okolo ktorého je príslušná obežná dráha. Najznámejšie sú pojmy perigeum (prízemie) a apogeum, vzťahujúce sa na orbity okolo Zeme (t. j. pre Mesiac a umelé družice), a perihélium (príslnie, perihel) a afélium (odslnie, afel, apohélium), vzťahujúce sa na orbity okolo slnka (vo všeobecnosti).
Pre apsidy platí:
z čoho vyplýva
formula_5
formula_6
kde:
Hodnoty sú rovnaké pre obidva body, ako aj pre celú orbitu v zhode s Keplerovými zákonmi planetárnych pohybov (zachovanie momentu hybnosti) a zachovanie energie. Takisto platí, že
formula_12
Všimnite si, že pre prepočítanie z výšky telies nad povrchom k spomenutým vzdialenostiam musí byť pripočítaný polomer centrálneho telesa, a naopak.
Aritmetický priemer dvoch vzdialeností je hlavná polos formula_7.
Geometrický priemer dvoch vzdialeností je vedľajšia polos formula_14.
Geometrická stredná hodnota dvoch rýchlostí je formula_15, rýchlosť zodpovedajúca kinetickej energii, ktorá by po pripočítaní k existujúcej kinetickej energii v každom bode obežnej dráhy umožnila telesu uniknúť (druhá odmocnina sumy štvorcov oboch rýchlostí sa rovná únikovej rýchlosti).
Terminológia.
Rôzne príbuzné ezoterické pojmy sa používajú pre určité nebeské objekty:
Pojmy pre planéty sú gréckeho pôvodu, nie latinského, keďže „peri“ a „apo“ sú grécke a nepovažuje sa za vhodné spájať grécke a latinské korene slov.
Poznámka.
"Autor prekladu si nie je istý správnosťou prekladov všetkých spomenutých výrazov. Uvedené pojmy boli preložené (ako aj celý pôvodný článok) z angličtiny."

</doc>
<doc id="13687" url="https://sk.wikipedia.org/wiki?curid=13687" title="Florence">
Florence



</doc>
<doc id="13688" url="https://sk.wikipedia.org/wiki?curid=13688" title="Firenze">
Firenze



</doc>
<doc id="13689" url="https://sk.wikipedia.org/wiki?curid=13689" title="Tuscany">
Tuscany



</doc>
<doc id="13691" url="https://sk.wikipedia.org/wiki?curid=13691" title="Periapsida">
Periapsida



</doc>
<doc id="13692" url="https://sk.wikipedia.org/wiki?curid=13692" title="Apoapsida">
Apoapsida



</doc>
<doc id="13693" url="https://sk.wikipedia.org/wiki?curid=13693" title="Apsida">
Apsida

Apsida môže byť:

</doc>
<doc id="13694" url="https://sk.wikipedia.org/wiki?curid=13694" title="Perigeum">
Perigeum



</doc>
<doc id="13695" url="https://sk.wikipedia.org/wiki?curid=13695" title="Apogeum">
Apogeum



</doc>
<doc id="13696" url="https://sk.wikipedia.org/wiki?curid=13696" title="Perihélium">
Perihélium

Perihélium (iné názvy: príslnie, perihel) je bod na dráhe kozmického telesa okolo Slnka, v ktorom je teleso najbližšie k Slnku.
Bod, v ktorom sa teleso na svojej dráhe najviac vzdiali od Slnka, je afélium. Perihélium a afélium tvoria apsidy dráhy. Vzdialenosť telesa od Slnka v perihéliu sa rovná a(1-e), pričom a je veľká polos a e excentricita dráhy. Vzdialenosť telesa od Slnka v aféliu je a(1+e). Vzdialenosť Zeme od Slnka v perihéliu je 147.106 km, v aféliu 152.106 km.
Časový okamih, keď teleso prechádza na svojej dráhe perihéliom, sa nazýva čas prechodu perihéliom. Je jedným z elementov dráhy. Zem prechádza perihéliom začiatkom januára. Vplyvom porúch vyvolaných ostatnými planétami nastáva stáčanie perihélia planét.
Rok 2025.
V roku 2025 bolo dosiahnuté perihélium 4. januára o 14:28, pričom vzdialenosť stredu Zeme od vzdialenosti stredu Slnka bola 147 103 686 km (0,98333 AU).

</doc>
<doc id="13697" url="https://sk.wikipedia.org/wiki?curid=13697" title="Afélium">
Afélium

Afélium (iné názvy: apohélium, odslnie, afel; z  + ) je bod na obežnej dráhe astronomického telesa (planéty, kométy) okolo Slnka, v ktorom je dané teleso v najväčšej vzdialenosti od Slnka. V aféliu sa teleso pohybuje najmenšou rýchlosťou. Vzdialenosť Zeme od Slnka v aféliu je 152,1 miliónov km.
Rok 2025.
V roku 2025 bolo afélium dosiahnuté 3. júla o 21:54. Zem bola vo vzdialenosti 1,01664 AU, čo je 94 502 939 míľ, teda 152,1 milióna km.

</doc>
<doc id="13698" url="https://sk.wikipedia.org/wiki?curid=13698" title="Apohélium">
Apohélium



</doc>
<doc id="13699" url="https://sk.wikipedia.org/wiki?curid=13699" title="Príslnie">
Príslnie



</doc>
<doc id="13700" url="https://sk.wikipedia.org/wiki?curid=13700" title="Odslnie">
Odslnie



</doc>
<doc id="13701" url="https://sk.wikipedia.org/wiki?curid=13701" title="Pericentrum">
Pericentrum



</doc>
<doc id="13702" url="https://sk.wikipedia.org/wiki?curid=13702" title="Apocentrum">
Apocentrum



</doc>
<doc id="13703" url="https://sk.wikipedia.org/wiki?curid=13703" title="Apsidy">
Apsidy



</doc>
<doc id="13714" url="https://sk.wikipedia.org/wiki?curid=13714" title="Necpaly (okres Martin)">
Necpaly (okres Martin)

Necpaly sú obec na Slovensku ležiaca v Žilinskom kraji, okrese Martin, v bývalej Turčianskej župe (dnes región Turiec).
Polohopis.
Obec Necpaly sa nachádza na úpätí Veľkej Fatry vo východnej časti Turčianskej kotliny vo vzdialenosti asi 12 km juhovýchodne od Martina.
Vodné toky.
Obcou preteká Necpalský potok, ktorý sa v lokalite "Chmeľnice" vlieva do Belianskeho potoka a následne do Turca. V Necpalskej doline sa nachádza viacero prameňov pitnej vody, časť z nich zásobuje okrem Necpál aj Martin.
Časti obce.
Dolina.
"Dolina" je neobývaná osada v západnej časti katastrálneho územia Necpál. Spomína sa ako "Dolnj Kostolistje" (1875) a "Dolné Kostolište" (1920).
Kostolište.
"Kostolište" je neobývaná osada v najzápadnejšej časti necpalského chotára, neďaleko katastrálnej hranice s Košťanmi nad Turcom, juhovýchodne od Žabokriek. V starých dokumentoch sa spomína v roku 1773 ako "Kostolistye", kedy mala 15 domov a 93 obyvateľov a v roku 1808, kedy bola miestna farnosť zlúčená s tou v Necpaloch ako "Kosztolistye". V roku 1828 tu bolo 12 domov a žilo 43 obyvateľov. 
Predbežný archeologický prieskum (2015) predpokladá predslovanské osídlenie z prvého storočia (lokalita "Židovský cintorín"), archeologické nálezy dokazujú slovanské osídlenie z konca 9. storočia, ako i podľa všetkého prvý kresťanský kostol v Turci, pochádzajúci ešte z Veľkomoravského obdobia. V Kostolišti sa aktuálne nachádza salaš s chovom oviec, súkromná farma s chovom koní a v rozptyle pôsobia samostatne hospodáriaci roľníci.
Symboly obce.
Erb.
Erb obce tvorí strieborná (biela) figúra svätého Ladislava s halapartňou na modrom pozadí so štyrmi zlatými písmenami SLRV S(anctus) L(adislaus) R(ex) V(ngariæ) (svätý Ladislav kráľ Uhorska).
Vlajka.
Pozostáva z piatich pozdĺžnych pruhov vo farbách žltej (1/7), bielej (1/7), modrej (3/7), bielej (1/7) a žltej (l/7). Vlajka má pomer strán 2:3 a končená je tromi cípmi, t. j. dvomi zástrihmi, siahajúcimi do tretiny jej listu.
Pečať.
Je okrúhla, uprostred s erbom obce a kruhopisom OBEC NECPALY.
Dejiny.
Usudzujúc podľa archeologických nálezov v širšom okolí Necpál sa dá predpokladať, že táto časť Turca bola osídlená už v mladšej dobe bronzovej. Viaceré archeologické nálezy pochádzajú z hradísk Brotnica a Červený grúň na hranici s katastrom obce Folkušová. Na hradisku Brotnica sa našli črepy z Laténskej doby, dve bronzové spony a sporadická keramika Púchovskej kultúry. Na terasovitom sídlisku a hradisku Červený grúň sa našlo množstvo pravekej a laténskej keramiky, kovové predmety z doby bronzovej a laténskej.
Pôvod názvu Necpaly nie je celkom jasný. Slovenskí aj maďarskí historici sa zhodujú v tom, že názov považujú za slovanský/slovenský. Nie je vylúčené, že meno pochádza od prídavného mena páliť, žiariť. Necpaly sú jednou z ôsmich obcí, ktoré majú svoj náprotivok na hornej Nitre. Tieto Necpaly sú v súčasnosti časťou Prievidze.
Prvá nepriama písomná zmienka o Necpaloch je z roku 1269, keď sa spomína Pavol z Necpál ("Paulus de Nazpal"), ktorý bol jedným zo splnomocnencov zvolenského župana Michala pre vyriešenie majetkových sporov medzi obyvateľmi Sklabine a bratmi Dražkom a Vavrincom z Dražkoviec. Priamo sa spomínajú v roku 1282 v listine, ktorou sa nanovo vyznačili staré hranice medzi Necpalmi a Belou.
V roku 1287 uhorský kráľ Ladislav IV. daroval Necpaly Jánovi a Blažejovi, Marchankovým synom. Tento rod, ktorý sa začal označovať ako rod Necpalských, vlastnil Necpaly až do roku 1479, keď Blažejom Necpalským rod Necpalských vymiera po meči.
Koniec 15. a začiatok 16. storočia je poznačený spormi o majetky Necpalských, ktoré okrem Necpál zahŕňali napríklad aj Blatnický hrad, ale aj majetky mimo Turca. Z týchto sporov nakoniec vyšiel víťazne rod Justh (Jušt). Tento rod vlastnil Necpaly až do konca 19. storočia.
V období reformácie Juštovci, tak ako aj väčšina šľachty v Turci, prijali Augsburgské vyznanie viery. Podľa princípu "Cuius regio, eius religio" (koho zem, toho náboženstvo) evanjelickú vieru prijala aj väčšina obyvateľov Necpál. V období protireformácie boli Necpaly tzv. artikulárnou obcou, t.j. smel tu byť postavený drevený evanjelický kostol.
Juštovci podporovali aj vzdelanosť. Od roku 1592 tu pôsobila latinská vyššia škola, známa pod názvom "Nationale institutum hungaricum". V roku 1834 bola preložená do Martina, kde po krátkom čase zanikla.
Koncom 19. storočia sa Juštovci dostávajú na pokraj bankrotu a postupne strácajú majetky v Necpaloch. Hospodársky najsilnejšou rodinou v Necpaloch sa stávajú Franklinovci. Prvým členom tejto rodiny bol Benjamín Franklin, nemanželský syn Dionýza Jušta.
V 18. a 19. storočí boli Necpaly hospodársky pomerne rozvinuté. Bola tu papiereň, pivovar a viacero mlynov. Papiereň v obci založili Juštovci v roku 1778. Ručná výroba bola ukončená v roku 1877, keď sa prešlo na strojovú výrobu. V roku 1896 papierenské stroje poháňali tri vodné kolesá a dva parné stroje a papiereň mala okolo 50 zamestnancov. Výroba bola ukončená v roku 1910, keď papiereň odkúpila martinská celulózka, ktorá po prevezení časti zariadenia predala budovy. Neskôr bol v jej budove zriadený mlyn. Pivovar bol uzavretý koncom 19. storočia, keď majitelia prijali finančnú ponuku banskobystrického pivovaru, ktorý sa takto bránil konkurencii. Mlynárstvo prežilo až do 20. storočia, zaniklo až znárodnením po nástupe komunizmu. V medzivojnovom období bola dedina elektrifikovaná. Elektrinu produkovala malá vodná elektráreň.
Kultúra a zaujímavosti.
Zaujímavosti.
Od roku 1936 do 50. rokov v obci fungovalo kúpalisko, jedno z najstarších v Turci.
19. júla 2007 bola v obci spustená prvá malá obecná vodná elektráreň. Vodu z Necpalského potoka privádza 160 metrový drevený náhon. Stavba, okrem produkcie elektrickej energie svojím vzhľadom a umiestnením pripomína aj mlynársku tradíciu obce. Inštalovaný výkon elektrárne je 37 kilowattov, ročná plánovaná produkcia je 160 000 kilowatthodín.

</doc>
<doc id="13717" url="https://sk.wikipedia.org/wiki?curid=13717" title="Človek (Homo)">
Človek (Homo)

Človek (lat. "Homo") je rod z čeľade hominidi ("Hominidae"). V systéme použitom v tejto wikipédii je to konkrétne jediný rod z podčeľade hominini ("Homininae"). 
Rod človek zahŕňa jediný žijúci druh človek rozumný ("Homo sapiens") a ostatné druhy rodu, ktoré už vyhynuli. V 20. a 21. storočí sa človek rozumný zatiaľ dožil najviac 122 rokov a 164 dní.
Vznik.
Najstaršie nálezy.
Ako najstaršie nálezy rodu Homo sa obyčajne udávajú nálezy:
Prvé dva uvedené nálezy sa spolu s ďalšími veľmi starými nálezmi Shungura Members E-H (t. j. Shungura členy E-H) v Etiópii (od 2,4/2,3 mil. rokov) a Nachukui (West Turkana) v Keni (2,3 mil. rokov alebo 2,4 – 2,3 mil. BP) obyčajne radia pod alebo niekde blízko k druhu Homo rudolfensis. Nález z Hadaru sa naopak obyčajne pripisuje pod alebo blízko k druhu Homo habilis. Treba ale poznamenať, že menšina textov uvádza, že sa bližšie neidentifikovaný Homo sp. našiel aj v Shungura Member D (Shungura člen D), ktorý má datovanie 2,5 – 2,4 mil BP (ostatní autori nachádzajú rod Homo v Shungure výslovne až od členu E).
Druh Homo gautengensis, vytvorený až v roku 2010, môže byť o niečo starší než vyššie uvedené nálezy: Hoci sa obyčajne uvádza, že začína niekde tesne pred 2 mil. BP, nález Stw 53, ktorý doň spadá, môže byť podľa niektorých nových datovaní starý až 2,4 či 2,6 – 2,0 mil. BP a nález Stw 151, ktorý tiež spadá do tohto druhu (a predtým nemal presné zaradenie), má podľa staršieho datovania 3 až 2,6 mil. BP a podľa novšieho datovania 2,6 – 2,0 mil. BP.
Treba poznamenať, že informácia, že Homo habilis (a teda rod Homo) vznikol už pred 3 (či dokonca 4) mil. rokov (namiesto 2,4 mil.), ktorá sa vyskytuje v literatúre najmä konca 70. rokov a 80. rokov 20. storočia a stále ešte vo všetkých slovenských učebniciach pre základné školy (a prinajmenšom jednej pre stredné), nie je správna. Vyplýva z starších predbežných datovaní nálezov a zo staršieho zaradenia niektorých nálezov pod Homo, ktoré sa dnes zaraďujú pod australopitekov a podobne; ide najmä o datovanie nálezu KNM-ER 1470 (od konca 80. rokov obyčajne radeného pod druh Homo rudolfensis) na 2,9 mil. BP, ďalších nálezov z lokalít Koobi Fora a Swartkrans na "2 – 3 mil." a niektorých nálezov z Afaru (presnejšie Hadaru) na 3 – 4 mil. Správne datovanie nálezu KNM-ER 1470 je však nakoniec iba 1,88 až 1,95 mil. rokov BP, ostatné nálezy sú tiež všetky oveľa mladšie a spomínané nálezy z Afaru sa dnes pripisujú druhu Australopithecus afarensis.
Ak sa do rodu človek zaradí aj (pozri tu pod podnadpisom Systematika) Kenyanthropus platyops, tak sú najstaršie nálezy staré zhruba 3,5 mil. rokov, ak sa do rodu človek zaradia aj australopiteky, parantropy, ardipiteky, Orrorin a Sahelanthropus, tak sú najstaršie nálezy staré zhruba 7 mil. rokov. Ak sa do rodu človek zaradia aj šimpanzy a gorily, sú najstaršie nálezy sporné, pretože dátum vzniku týchto rodov je nejasný, v extrémnych interpretáciách sa vývojovo oddelili pred 10,4 mil. rokov (šimpanz) a 14,4 mil. rokov (gorila), pravdepodobnejší vek bude ale asi okolo 7 mil. rokov.
Ak sa naopak do rodu človek nezaradí (pozri tu pod podnadpisom Systematika) Homo habilis a Homo rudolfensis, sú najstaršie nálezy zhodné s najstaršími nálezmi Homo ergaster resp. Homo erectus (pozri príslušné články).
Najstaršie nálezy človeka špeciálne pre územie Ázie a Európy sú uvedené v článku človek vzpriamený a človek zručný: Človek vzpriamený#Časové vymedzenie a Homo habilis#Možné mimoafrické nálezy
Teórie vzniku.
Existujú dve teórie o vzniku rodu "Homo":
Obe teórie sú založené na klimatických zmenách podnebia smerom k suchšiemu a chladnejšiemu podnebiu s klimatickými výkyvmi v Afrike na konci pliocénu (presnejšie pred 2,8 – 1,8 mil. rokov; v Európe vtedy začínala ľadová doba).
Charakteristika.
Homo sa odlišuje od podčeľade australopitekorodých týmito znakmi:
V prípade relatívnej veľkosti mozgu (vzhľadom na hmotnosť tela) pozorujeme stagnáciu (tzv. stázu) tejto charakteristiky od cca 1,8 mil. rokov BP až do obdobia pred 600 000 rokmi, potom nastal prudký rast kapacity lebky vrcholiaci v období pred cca 50 000 – 30 000 rokmi. Od tých čias sa tak priemerná telesná hmotnosť, ako aj absolútna veľkosť mozgu začali zmenšovať a tento trend pokračuje až do súčasnosti. Na rozdiel od spomínaných dvoch absolútnych charakteristík sa zväčšuje relatívna veľkosť mozgu a to v dôsledku zmenšovania telesnej hmotnosti.
Pokiaľ ide o zmeny telesnej výšky v priebehu fylogenézy, nie sú trendy týchto zmien jednoznačné. Výška postavy kolísala nielen z diachrónneho, ale aj z regionálno-geografického hľadiska, zhodou okolností dosahovali dvaja chronologicky i geograficky rozdielni hominidi – príslušník druhu H. ergaster zo Západnej Turkany a hominid (H. heidelbergensis?) z Berg Aukas v Namíbii – rovnakú výšku .
Človek stratil svoje kompletné ochlpenie pravdepodobne ešte ako Homo erectus, keď sa z neho stal vytrvalostný bežec. Vytrvalostný bežec sa potrebuje potiť, aby sa ochladil. Preto časom došlo k redukcii počtu vláskových buniek v prospech tvorby potných žliaz.
Dnes je biologická evolúcia človeka zväčša ukončená. Celý svet je osídlený ľuďmi. Už niet neobjavených životných priestorov, ktorým by sa menšie priekopnícke skupiny museli prispôsobovať. Okrem toho sa ľudstvo silno premiešava. Preto je nepravdepodobné, že by sa presadili nové mutácie. V našom modernom svete okrem toho už prispôsobenie na klimatické podmienky nezohráva žiadnu podstatnú rolu. Kultúrna evolúcia je pre nás oveľa dôležitejšia. Strata určitých znakov však bude pokračovať (napríklad strata zubov múdrosti, na ktoré už v dnešnej dobe upravovanej a prispôsobovanej stravy nie sme odkázaní) a evolúcia sa pravdepodobne obnoví až po osídlení vesmíru.
Systematika.
Stručne o vzniku názvu druhu.
Názvy druhov človeka vznikali v minulosti skoro vždy tak, že sa jednému nálezu (napr. jednej vykopanej lebke) prisúdilo postavenie druhu a dostala rodové a druhové meno (napr. Pithecanthropus erectus – prvé je rodové meno, druhé je druhové meno). Často sa potom neskôr stalo nasledovné: 
1. Druh bol presunutý do iného rodu. To sa taxonomicky prejaví tak, že druhové meno musí zostať pôvodné, ale rodové meno sa (pochopiteľne) zmení. Napr. presun druhu Pithecanthropus erectus z rodu Pithecanthropus do rodu Homo znamená, že sa druh musí premenovať na Homo erectus, a presun druhu Homo rudolfensis z rodu Homo do rodu Kenyanthropus znamená, že sa druh musí premenovať na Kenyanthropus rudolfensis.
2. Druhu boli priradené aj ďalšie, podobné nálezy. Typickým príkladom je druh Homo heidelbergensis, ktorý pôvodne zahŕňal len nález Mauer 1, ale dnes už zahŕňa často minimálne všetky nálezy na svete z obdobia medzi 600 000 až 250 000 BP.
3. Druh bol preklasifikovaný na poddruh (inými slovami: bol preradený pod iný druh). To sa taxonomicky prejaví tak, že sa pôvodné druhové meno pridá na koniec názvu druhu, do ktorého starý druh presúvame. Napríklad Homo pekinensis bol preradený pod druh Homo erectus a tvorí tam teraz poddruh – preto bol premenovaný z Homo pekinensis na Homo erectus pekinensis.
Dnes sa druhy obyčajne tvoria tak, že sa stanoví jeden nález ako holotyp (typový nález), plus často aj – ak existujú – niekoľko paratypov, a neraz sa ešte v texte opisu druhu uvedú (ak existujú) ďalšie nálezy, ktoré podľa autora do druhu asi patria.
Spornosť klasifikácie.
Zaradenie jednotlivých nálezov do jednotlivých druhov (resp. vôbec uznávanie samostatnej existencie jednotlivých druhov) je často sporné. Táto spornosť v mnohých prípadoch nie je výnimkou v celej biologickej systematike, ale pre paleoantropológiu je obzvlášť typická. Vyplýva z toho, že 
Vývoj taxonómie rodu.
Do polovice 19. storočia bol známy len človek dnešného typu, ktorého Linné v 18. storočí nazval Homo sapiens (ojedinelé nálezy iných druhov človeka, ktoré už vtedy existovali, neboli vtedy ešte správne identifikované).
V roku 1863/64 bol prvýkrát nález hominina (nález z Neandertalu z roku 1856) klasifikovaný ako ďalší druh človeka, a to ako druh Homo neanderthalensis. Odvtedy až do začiatku 90. rokov 19. storočia teda ľudia poznali len človeka dnešného typu a neandertálcov a neandertálcov považovali za najstarší doložený typ človeka (t. j. rodu Homo) na Zemi. Treba však dodať, že na čisto hypotetickej úrovni bol už v roku 1863/66 navrhnutý aj starší typ "človeka" (vtedy sa chápal ako medzičlánok medzi ľudoopmi a ľuďmi), pre ktorého bol navrhnutý názov pitekantrop (=opočlovek).
Na začiatku 90. rokov 19. stor. bol na Jáve objavený a opísaný pitekantrop (tentoraz už nie len hypoteticky), z roku 1907 pochádza nález z Maueru (Homo heidelbergensis v užšom zmysle), z rokov 1908 – 1915 nález z Piltdownu (ktorý sa neskôr ukázal byť podvodom), z roku 1921 nález z lokality Broken Hill/Kabwe (Homo rhodesiensis v užšom zmysle) a v 20. rokoch bol objavený a opísaný sinantrop. Spojením a premenovaním rodov pitekantrop a sinantrop bol v roku 1940 formálne vytvorený druh Homo erectus, do ktorého boli následne postupne pridávané aj všetky ostatné (minulé aj nové) nálezy, ktoré nepatrili pod ľudí dnešného typu ani pod neandertálcov (napr. vyššie spomínaný nález z Maueru a Broken Hillu, ale aj mnohé ďalšie). Z hľadiska veku nálezov sa od objavenia pitekantropa (90. roky 19. stor.) do začiatku 60. rokov 20. stor. za najstarší typ človeka pokladal Homo erectus (resp. do cca 1940 pitekantrop).
Začiatkom 60. rokov 20. storočia bol objavený a opísaný nový druh Homo habilis, a tento bol odvtedy považovaný za najstarší známy typ človeka. Zároveň sa v 60. rokoch definitívne presadilo klasifikovanie neandertálcov už nie ako samostatný druh, ale ako poddruh Homo sapiens neanderthalensis (človek dnešného typu sa podľa tohto prístupu klasifikoval ako Homo sapiens sapiens). Celkovo sa teda zhruba od 60. rokov človek delil len na 3 druhy: Homo habilis, Homo erectus a Homo sapiens.
V roku 1975 bol na základe nových nálezov (nájdených od roku 1970) opísaný ďalší druh – Homo ergaster, veľa autorov ho však neuznáva a považuje ho za súčasť druhu Homo erectus. V roku 1978 (ale pre anglicky hovoriaci svet až v roku 1986) bol opísaný ďalší druh – Homo rudolfensis; vznikol vyčlenením niektorých nálezov z druhu Homo habilis; ani tento druh niektorí autori neuznávajú. Pre tých, ktorí ho uznávajú, sa Homo rudolfensis z hľadiska veku stal najstarším známym typom človeka.
Zhruba začiatkom 90. rokov (najmä jedným textom od Rightmira z roku 1995) bol „vytvorený“ druh Homo heidelbergensis (v najširšom zmysle), ktorý zahŕňa rôzne nálezy, ktoré sa dovtedy klasifikovali sčasti ako neskorý Homo erectus a sčasti ako raný Homo sapiens. Niektorí autori z neho vyčleňujú africké nálezy ako samostatný druh Homo rhodesiensis (v najširšom zmysle). Formálne ale taxón Homo heidelbergensis existoval už pred 90. rokmi 20. storočia, najprv ako označenie nálezu z Maueru a neskôr u niektorých autorov ako poddruh (väčšinou druhu Homo sapiens), ktorý zahŕňal skupinu nálezov príbuzných s nálezom z Maueru (nie nepodobnú druhu vytvorenému v roku 1995). Podobne aj Homo rhodesiensis existoval už predtým – najprv ako označenie nálezu z Kabwe a neskôr ako poddruh zahŕňajúci skupinu nálezov.
Zhruba v rovnakom čase, v rokoch 1995 a 1997, bolo presvedčivo ukázané, že neandertálci sú predsa len samostatný druh človeka (a nie poddruh Homo sapiens neanderthalensis) a odvtedy sa teda klasifikujú (tak ako kedysi) ako Homo neanderthalensis (človek dnešného typu sa potom tak ako kedysi klasifikuje ako druh Homo sapiens a nie ako poddruh Homo sapiens sapiens). Okrem toho sa od konca 20. storočia u menšiny autorov presadilo klasifikovanie nálezov, ktorí iní zaraďujú ako Homo habilis a Homo rudolfensis, pod rod australopitek namiesto pod rod Homo (takýto postup ale existoval už v 70. rokoch).
Od konca 90. rokov 20. stor. a v prvých rokoch 21. storočia bolo navrhnutých niekoľko ďalších samostatných druhov, konkrétne to sú druhy (v zátvorke je rok opisu): Homo antecessor (1997), Homo georgicus (2002), Homo cepranensis (2003), Homo floresiensis (2004), Homo sp. Altai (2010), Homo gautengensis (2010). Vo všetkých prípadoch (snáď okrem Homo antecessor) je zatiaľ viac či menej sporné, či ide o samostatné druhy a vo všetkých prípadoch okrem Homo gautengensis boli druhy vytvorené na základe novo objavených nálezov.
V prvých rokoch 21. storočia menšina autorov do rodu Homo presunula aj druhy, ktoré iní klasifikujú ako Kenyanthropus platyops a Australopithecus garhi, a menej často aj niektoré alebo viaceré z druhov, ktoré iní klasifikujú ako rody australopitek, parantrop, gorila a šimpanz.
Od začiatku 21. storočia niektorí autori klasifikujú druh Homo rudolfensis ako druh Kenyanthropus rudolfensis.
Malá menšina autorov klasifikuje (už od konca 20. storočia) ako Homo sapiens všetko to, čo iní klasifikujú ako Homo ergaster. erectus atď. až po človeka dnešného typu, a niektorí dokonca ako Homo sapiens klasifikujú všetky nálezy Homo vrátane Homo habilis/rudolfensis.
Stručná verzia súčasnej systematiky.
Súčasná (stav 2024) najrozšírenejšia systematika (klasifikácia) je takáto:
rod človek (Homo):
(*) "Druhy označené hviezdičkou boli opísané až od roku 2015, a preto nie sú zatiaľ zohľadnené v ostatných častiach tohto článku."
Podrobnejšia verzia súčasnej systematiky.
"Vysvetlivky:"
rod človek (Homo):
Tabuľka synoným k názvom použitým v prehľade uvedenom vyššie (zoradené sú nie podľa abecedy, ale podľa poradia výskytu v prehľade uvedenom vyššie):
Alternatívne systematiky.
Ako vidno v nižšie uvedenej tabuľke alternatívnych systematík rodu človek (Homo), jeden z faktorov, ktoré sa v systematikách líšia, je šírka taxónov obsiahnutých v rode Homo. Z hlavných alternatív spomeňme:
Druhým faktorom, v ktorom sa systematiky vzájomne líšia, je rozsah samotného taxónu človek – Homo: 
Tabuľka alternatívnych systematík (klasifikácií) rodu človek (Homo):
V tabuľke nie sú (kvôli prehľadnosti) zohľadnené taxóny: človek floreský (Homo floresiensis), človek cepranský (Homo cepranensis), Homo helmei, Homo sp., Homo sp. Altai (Homo altaiensis), Homo gautengensis, Homo kanamensis, Homo njarasensis a Australopithecus sediba.
Vysvetlivky: 
Neformálne delenie.
Existuje tradičné, skôr neformálne, delenie človeka (podrobnosti pozri v jednotlivých článkoch):
Alternatívne existuje neformálne delenie:
Toto delenie je odrazom staršieho systému, v ktorom boli jednotlivé taxóny definované širšie než dnes. V detailoch sa to, ktoré dnešné druhy sa zahrnú pod habilini resp. erekti resp. sapienti líši podľa autora.
Tretia možnosť je takáto:

</doc>
<doc id="13719" url="https://sk.wikipedia.org/wiki?curid=13719" title="Viacpoužívateľský">
Viacpoužívateľský

Viacpoužívateľský či mnohopoužívateľský operačný systém umožňuje viacerým používateľom súčasne používať počítač a pracovať s programami. Všetky systémy so zdieľaním času (time-sharing) sú viacpoužívateľské, ale aj väčšina OS pre mainframy spracúvajúcich úlohy v dávkach, čim bolo zabezpečené využitie vzácneho času procesora, kým sa vykonávali V/V operácie.
Bežným príkladom je Unixový server, ktorý umožňuje súčasný prístup viacerých používateľov (pomocou vzdialeného terminálu) k príkazovému riadku Unixového shellu.

</doc>
<doc id="13722" url="https://sk.wikipedia.org/wiki?curid=13722" title="Hominini">
Hominini

Hominini (iné názvy: človekoblížne, hominíni; po lat. "Homininae") je podčeľaď hominoidovcov, ktorej rozsah závisí od typu klasifikácie hominoidovcov. Podrobnosti pozri pod hominoidovce. 
V tu používanej hlavnej klasifikácii táto podčeľaď zahŕňa len rod človek (Homo).
Pozor na zámenu so tribusom (=skupinou; lat. tribus) homininy (po lat. "Hominini" ).

</doc>
<doc id="13723" url="https://sk.wikipedia.org/wiki?curid=13723" title="Prokonzulovité">
Prokonzulovité

Prokonzulovité ("Proconsulidae") sú vyhynutá čeľaď hominoidovcov. Žili asi pred 26 – 14 mil. rokov vo východnej Afrike.
Prokonzulovité sú základná vývojová skupina hominoidovcov. Jej bezprostrednými fylogenetickými nástupcami boli najstarší predstavitelia čeľade dryopitekovitých.
Charakteristika.
Svojimi znakmi predstavujú:
Prokonzulovité boli stromové tvory s prevažujúcou vodorovnou polohou trupu. Strava a váha je vyznačená v Členení.
Miesta nálezov.
V pralesoch východnej Afriky – ugandské a kenské lokality Moroto, Napak, Shongor, Rusinga, Mfangano, Fort Ternan a Maboko.
Členenie.
Prokonzulovité:
Niektorí autori sem zaraďujú aj niektoré z týchto rodov/druhov (vpravo je uvedené bežné alternatívne umiestnenie):
†Dendropithecus macinnesi – pod Dendropithecoidea (čo je nový taxón pod úzkonosovce(Catarrhini); Harrison 2002)
†rod Simiolus –pod Dendropithecoidea
†Micropithecus clarki –pod Dendropithecoidea 
†rod Limnopithecus – pod Cercopithecoidea alebo niekde pod Catarrhini mimo hominidov či prokonzulov
†Kalepithecus songhorensis – niekde pod Catarrhini mimo hominidov či prokonzulov
†Kamoyapithecus hamiltoni – niekde pod Catarrhini mimo hominidov či prokonzulov
†Dionysopithecus shuangouensis – pod gibonovité (Hylobatidae)
†Platodontopithecus jianghuaiensis – niekde pod Catarrrhini mimo hominidov či prokonzulov, alebo pod gibonovité
†rod Afropithecus – pod dryopitekovité
†rod Equatorius – pod dryopitekovité, často sporné
†rod Nyanzapithecus (podľa Harrisona 2002) – pod oreopitekovité
†Mabokopithecus clarki (podľa Harrisona 2002) – pod oreopitekovité
†Nacholapithecus kerioi

</doc>
<doc id="13724" url="https://sk.wikipedia.org/wiki?curid=13724" title="Proconsul">
Proconsul



</doc>
<doc id="13725" url="https://sk.wikipedia.org/wiki?curid=13725" title="Oreopitekovité">
Oreopitekovité

Oreopitekovité (Oreopithecidae) sú vyhynutá čeľaď hominoidovcov.
Vývoj.
Oddelili sa od základného kmeňa hominoidovcov (najneskôr) pred 18 – 20 mil. rokov (Nyanzapithecus vancouveringi). Cez ostrovy mora Tethys (predchodca Stredozemného mora) sa oreopitekovité niekedy medzi 14 – 10 mil. rokov dostali z Afriky na južné pobrežia Európy (Oreopithecus bambolii), kde žili na stromoch v močaristých pralesoch, po ústupe miocénnych pralesov však vyhynuli.
Miesta nálezov.
Prvým nálezom bola sánka druhu Oreopithecus bambolii z roku 1872 v uhoľnej bani v Toskánsku na Monte Bamboli. Na východoafrickom území sa v 70. – 80. rokoch našli nálezy oreopitekovitých na ostrovných lokalitách Maboko a Rusinga a na ďalších kenských lokalitách Fort Ternan a Kapsibor. V roku 1997 bol oznámený nález nového druhu Nyanzapithecus harrisoni na kenskej lokalite Nachola.
Klasifikácia a členenie.
Pokiaľ ide vyššiu klasifikáciu, ich zaradenie sa rôzni. V minulosti ich považovali za „uhoľných ľudí“, neskôr ich zaraďovali pod fosílne ľudoopice alebo medzi mačiakoidovce. Aj dnes sú zaraďované napr. medzi parapitekovce (Parapithecoidea).
Členenie:

</doc>
<doc id="13729" url="https://sk.wikipedia.org/wiki?curid=13729" title="356 pred Kr.">
356 pred Kr.



</doc>
<doc id="13730" url="https://sk.wikipedia.org/wiki?curid=13730" title="323 pred Kr.">
323 pred Kr.



</doc>
<doc id="13738" url="https://sk.wikipedia.org/wiki?curid=13738" title="Ekológia">
Ekológia

Ekológia (← z gréc. "oikos" – dom, "logos" – veda) je vedný odbor biológie, ktorý skúma vzťahy medzi organizmami a životným prostredím a vzťahy medzi živými organizmami navzájom. Osoba, ktorá sa zaoberá ekológiou, sa volá ekológ.
Ekológia študuje ekologické systémy, ich štruktúru, organizáciu a zmeny v nich prebiehajúce. Prístup ekológie k štúdiu životného prostredia sa často považuje za interdisciplinárny. Ekológia poskytuje teoretické a praktické poznatky pre riešenie problémov životného prostredia. Poznanie základných ekologických princípov a zákonitostí je nutné pre zachovanie prírodnej rovnováhy; nutné pre trvalú existenciu zdravej a produkčnej krajiny.
Podľa inej uznávanej definície, používanej obzvlášť v humánnej ekológii, je ekológia trojstranný vzájomný vzťah medzi jedincami jedného druhu, organizovanou aktivitou tohto druhu a životným prostredím, v ktorom táto aktivita prebieha.
Názov.
Termín ekológia zaviedol v roku 1866 nemecký biológ Ernst Haeckel. Vo svojom diele "Všeobecná morfológia organizmov" ho definuje ako vedu "„…o vzťahoch organizmov s okolitým svetom, to znamená v širšom význame veda o podmienkach života.“"
V angličtine sa niekedy stretávame s písaním slova ekológia tak, ako ho uviedol Eugenius Warming v názve svojho diela "The Oecology of Plants" ("Ekológia rastlín").
Špecialista zaoberajúci sa ekológiou sa nazýva ekológ.
Ekologické disciplíny.
Ekológia je obsiahla veda, ktorá sa člení na hlavné a vedľajšie pododbory. Základné rozdelenie je:
Pododbory.
Medzi hlavné pododbory (usporiadané podľa rozsahu predmetu štúdia od najužšieho po najširší) patria:
Ekológia sa rozdeľuje aj podľa cieľových skupín záujmu, napríklad:
Základné pojmy.
bióm – biosféra – biotop – ekologická nika – ekosystém – spoločenstvo 
Environmentálna kríza.
Environmentálna kríza vo zmysle ohrozenia Zeme je reálna skutočnosť. Jej hroziace následky môžu poškodiť celú Zem, dlhodobo a nenávratne. Z tohto hľadiska ide o tri environmentálne hrozby:
Tieto tri prvky sú navzájom prepojené.

</doc>
<doc id="13739" url="https://sk.wikipedia.org/wiki?curid=13739" title="Niccolo Machiavelli">
Niccolo Machiavelli



</doc>
<doc id="13742" url="https://sk.wikipedia.org/wiki?curid=13742" title="MacOS">
MacOS

macOS (Mac OS X od 2001 do 2012, neskôr OS X od 2012 do 2016) je zatiaľ poslednou verziou Mac OS, operačného systému pre počítače Macintosh. Tento operačný systém bol prvýkrát komerčne sprístupnený v roku 2001. Pozostáva z dvoch hlavných častí – z Darwinu, slobodného operačného prostredia založeného na BSD, ktorý bol prispôsobený a ďalej vyvíjaný spoločnosťou Apple Computer s prispením nezávislých vývojárov; a vlastného grafického rozhrania známeho ako Aqua, vytvoreného spoločnosťou Apple.
V roku 2001 bol tiež vydaný OS X Server. Architektonicky je identický s operačným systémom pre pracovné stanice (klientov), odlišuje sa zahrnutím správy skupín a administračnými softvérovými nástrojmi, ktoré umožňujú zjednodušený prístup ku kľúčovým sieťovým službám, ako napr. e-mailový server, Samba server, adresárový server, a DNS server. Na tento operačný systém sa vzťahuje rozdielna licenčná politika. V roku 2016 spoločnosť Apple Inc. zmenila názov operačného systému pre počítače Macintosh z OS X na macOS.
Názov.
Znak "X" je rímskou číslovkou a oficiálne sa vyslovuje „desať“, nadväzujúc tak na predchádzajúce operačné systémy Macintosh, ako napr. Mac OS 8 a Mac OS 9. Niektorí ľudia však "X" vyslovujú ako „iks“. Jeden z dôvodov môže byť, že názvy operačných systémov podobných Unixu sa zvyčajne končia písmenom "x" (napr. AIX, IRIX, Linux, Minix, Ultrix, Xenix a pod.) Ďalším dôvodom môže byť, že Apple má sklon nazývať jednotlivé verzie nasledovne (napríklad): „Mac OS X verzia 10.4“.
Verzie Mac OS X sú nazývané po mačkovitých šelmách. Kódové meno verzie 10.0 bolo Cheetah (gepard) s chybami, verzia 10.1 bola Puma ktorá bola o pol roka. Verzia 10.2 bola nazvaná Jaguar (jaguár), a bola to zároveň prvá verzia Mac OS X, ktorej kódové meno bolo použité v marketingu Apple. Verzia 10.3 bola následne pomenovaná Panther (panter). Verzia 10.4 bola nazvaná Tiger (tiger), verzia 10.5 nesie názov Leopard (leopard), verzia 10.6 nesie názov Snow Leopard (biely leopard), verzia 10.7 nesie názov Lion (lev), Verzia 10.8 nesie názov Mountain Lion (horský lev). Najnovšia verzia 10.9 nesie názov Mavericks a je prvou verziou ktorá nie je pomenovaná po mačkovitej šelme. Taktiež je na rozdiel od predchádzajúcich verzií prístupná úplne zadarmo v Mac App Store.
Spoločnosť Apple si registrovala aj ochranné známky Lynx (teda rys) a Cougar (šelma podobná pume, kuguár).
História.
"Hlavný článok: História Mac OS X"
Napriek tomu, že Mac OS X je nazývaný jednoducho verzia 10 operačného systému Mac OS, jeho pôvod je z veľkej časti nezávislý od predchádzajúcich verzií Mac OS. Je založený na jadre Mach a unixovej implementácii BSD, ktoré boli včlenené do objektovo-orientovaného operačného systému NeXTSTEP, vytvoreného spoločnosťou NeXT Steva Jobsa, po tom, čo nedobrovoľne opustil Apple v roku 1985. Medzičasom sa spoločnosť Apple pokúšala vytvoriť systém „novej generácie“, ale bez väčšieho úspechu. Nakoniec bol NeXT OS, vtedy známy ako OPENSTEP vybraný ako základ pre nový operačný systém. Apple zakúpila Jobsovu firmu NeXT, pričom sám Jobs bol znova prijatý do Apple a neskôr sa opäť stal lídrom spoločnosti. Viedol transformáciu programátorského systému OPENSTEP na systém, ktorý by privítali domáci používatelia a kreatívni profesionáli, teda hlavní používatelia predchádzajúcich systémov Mac OS. Po niekoľkých prešľapoch, ktoré ohrozili vernosť nezávislých vývojárov Mac OS, a zmene stratégie, Jobs doviedol Apple k novému operačnému systému v roku 2001. 
Opis.
Mac OS X sa radikálne líši od ostatných operačných systémov Mac OS, keďže kód na ktorom je postavený je úplne rozdielny od predchádzajúcich systémov. Napriek tomu, že najväčšie rozdiely sú pod povrchom systému, grafické rozhranie Aqua je najvýraznejšou a najviditeľnejšou novou črtou. Použitie zaoblených hrán, polopriehľadných farieb a textúr oživilo okná, panely a plochu v porovnaní so starším vzhľadom OS 9 zvaným „Platinum“. To so sebou prinieslo aj určitú polemiku medzi používateľmi, keďže starší používatelia namietali, že systém vyzerá „hračkársky“ a chýba mu profesionálny vzhľad. Naopak, iní nazývali nové grafické rozhranie revolučnou novinkou Apple. Nový vzhľad bol okamžite rozoznateľný – dokonca ešte pred uvedením prvej verzie OS X na trh vývojári iných firiem začali vytvárať tzv. skiny (pre aplikácie podporujúce zmenu vzhľadu – ako napr. Winamp), ktoré vyzerali ako rozhranie Aqua. Apple však pohrozilo žalobami osobám, ktorí vytvárajú alebo rozširujú softvér, ktorý má grafické rozhranie odvodené od nimi autorsky chráneného dizajnu.
Kombinácia tohto grafického rozhrania a jadra sa stala podľa počtu dodaných systémov zatiaľ najpredávanejším prostredím Unixu vôbec.
Mac OS X zachováva kompatibilitu s aplikáciami napísanými pre staršie systémy Mac OS poskytovaním emulovaného prostredia známeho ako Classic. To poskytuje používateľom možnosť spúšťať staršie programy rovnako ako v Mac OS 9.x. Navyše programovacie rozhranie (API) Carbon bolo vyvinuté na možnosť rýchleho portovania starších aplikácií na spúšťanie pod Mac OS 9 i Mac OS X. Tiež sú stále dostupné programovacie knižnice systémov NeXTSTEP/OPENSTEP, no Apple teraz nazýva tieto technológie Cocoa (teda kakao). Dedičstvo NeXTSTEP-u je možné vidieť napr. v pomenovaní tried v aplikačnom rozhraní Cocoa, ktoré sa začínajú na „NS“. Štvrtou možnosťou pre programátorov aplikácií je písať ich priamo v Jave, ktorú OS X podporuje ako „občana prvej kategórie“, čo v praxi značí, že aplikácie napísané v Jave bez problémov zapadajú do operačného systému, no pritom sú stále multiplatformové. Ak je grafické rozhranie napísané v Swingu, vyzerá takmer na nerozoznanie od natívnych Cocoa aplikácií.
V Mac OS X je možné spúšťať aj aplikácie pre BSD alebo Linux, ak sú prekompilované pre Mac. Aj skompilované binárne balíčky však niekedy vyžadujú konfiguráciu z príkazového riadku. Projekty ako Fink alebo DarwinPorts poskytujú predkopilované alebo predpripravené balíčky.
Verzia 10.3 bola prvou verziou, ktorá obsahovala Apple X11, čo je verzia grafického rozhrania X11 pre Unix prispôsobená Apple. Apple X11 je voliteľnou súčasťou systému pri inštalácii. Implementácia Apple X11 je založená na XFree86 4.3 a X11R6.6, s vlastným správcom okien, ktorý napodobňuje prirodzený vzhľad Mac OS X, a doplnkami na použitie pôvodného renderovacieho (vykresľovacieho) systému Quartz a zrýchlenie OpenGL.

</doc>
<doc id="13746" url="https://sk.wikipedia.org/wiki?curid=13746" title="Archaický Homo sapiens">
Archaický Homo sapiens

Archaický Homo sapiens (iné – skôr zriedkavé – názvy: archaický sapiens, raný Homo sapiens, pre významy uvedené tu v prvom podnadpise aj vyspelý Homo erectus; vedecký názov "Homo sapiens archaicus" je zriedkavý) je označenie pre dávnejšie nálezy druhu Homo sapiens, a to buď pri širokom chápaní druhu Homo sapiens (vtedy pojem zodpovedá predovšetkým pojmu Homo heidelbergensis v širšom zmysle plus prípadne neandertálcom) alebo pri úzkom chápaní druhu Homo sapiens (vtedy pojem zodpovedá predovšetkým raným africkým nálezom anatomicky moderného človeka).
Archaický Homo sapiens, ak sa Homo sapiens chápe široko.
U (dnes najmä nemeckých) bádateľov, ktorí pod pojem Homo sapiens zahŕňajú aj veľmi dávne nálezy, je archaický Homo sapiens označenie pre takéto dávne nálezy Homo sapiens, presnejšie pre tie nálezy, ktoré sú u iných bádateľov zaraďovaní spravidla nasledovne:
Nasledujú príklady ("/" označuje synonymá, zdroje sú zoradené chronologicky):
Thurzo (2010, 1998).
Thurzo pojem archaický Homo sapiens stotožňuje s anteneandertálcami (pri veľmi voľnom a jazykovo nepravdepodobnom výklade textu by sa dalo povedať, že pojem stotožňuje s celým Homo heidelbergensis).
Pietrusewsky (2008?).
archaický Homo sapiens:
Schrenk (2008).
archaický Homo sapiens:
Bräuer (2007, 1996).
a) Bräuer 2007 má:&lt;br&gt;
archaický Homo sapiens:
Nálezy od 200 000 BP (Omo 1, Herto, Singa, Omo 3, Klasies atď.) označuje už ako anatomicky moderný človek. Autor poznamenáva, že vo Foley (2001) ranému arch. H. s. zodpovedá Homo heidelbergensis, neskorému arch. H. s. zodpovedá Homo helmei a anatomicky modernému Homo sapiens zodpovedá Homo sapiens. 
b) Bräuer 1996 má:&lt;br&gt;
archaický Homo sapiens v širšom zmysle:
Storch (2007).
Storch 2007 pojem stotožňuje len s africkými nálezmi Homo heidelbergensis (Kabwe, Bodo, Florisbad, Saldanha),
Harvati (2007).
Harvati 2007 píše, že staršie sa Homo heidelbergensis (eur. a africké a možno ázijské nálezy) zaraďoval ako Homo erectus alebo spolu s neandertálcami a inými stredno- a mladopleistocénnymi nálezmi ako „archaický Homo sapiens“.
Vančata (2007).
Vančata 2007 má:&lt;br&gt;
archaický Homo sapiens v širšom zmysle/?Homo heidelbergensis v širšom zmysle:
Treba dodať, že táto sekcia knihy je terminologicky značne popletená.
Soukup (2005), Cambridge Dictionary (2005).
Soukup 2005 aj Cambridge Dictionary 2005 aj Lewin a Foley (2004) pojem stotožňuje s Homo heidelbergensis v širšom zmysle.
Schwartz a Tattersall (2005).
Tento zdroj síce píše, že archaický Homo sapiens je tradičný názov pre prakticky všetky nálezy medzi Homo erectus a Homo sapiens, ale pri konkrétnom menovaní nálezov, ktoré sa tradične radia pod archaického Homo sapiens má Homo heidelbergensis aj Homo neanderthalensis oddelene (nie je jasné, či len z praktických dôvodov alebo je za tým terminologický úmysel); konkrétne ako nálezy tradične radené pod archaického Homo sapiens uvádza: 
Florisbad, Ndutu, Ngaloba (LH 18), Jebel Irhoud 1 (Džabal Irhúd), Dár as-Sultán (Dar es-Soltane), Jebel Irhoud 3 (Džabal Irhúd), Klasies River Mouth (okrem AP 6222), Fish Hoek, Boskop, Border Cave 5, (?)Cave of Hearths, Omo Kibish 1 a 2, Singa, Eliye Springs, Džabal Kafza (Jebel Qafzeh; okrem 1, 2, 9 a 11)a Schúl (Skhul).
McKee (2005).
McKee, J. K. et al.: Understanding human evolution, 2005 pojem stotožňuje s väčšinou toho, čo sa obyčajne označuje ako Homo heidelbergensis v širšom zmysle (McKee sám používa – ale len sekundárne – užšie chápanie pojmu Homo heidelbergensis).
Brockhaus (2005).
Brockhaus 2005 – 2006 má:&lt;br&gt;
archaický Homo sapiens – od 600 000 – vyše 100 000 BP (neandertálci sú zvlášť)
Коltes, T. (2004/2005).
Koltes, T. má jednak: &lt;br&gt;
archaický Homo sapiens (A)/Homo heidelbergensis v širšom zmysle: 
a na inom mieste má:&lt;br&gt;
archaický Homo sapiens(B)/vyspelý Homo erectus – t. j. len Afrika (plus prípadne východná Ázia a Blízky východ):
Z uvedeného vidno, že archaický Homo sapiens (tu označený ako) A zahŕňa aj európske nálezy typu Mauer (asi nezahŕňa raného moderného Homo sapiens a o zaradení Homo helmei sa nič nehovorí), kým archaický Homo sapiens (tu označený ako) B nezahŕňa európske nálezy typu Mauer, zahŕňa raného moderného Homo sapiens a zahŕňa Homo helmei.
Bramblett (2004).
archaický Homo sapiens
Cameron a Groves (2004).
Tento zdroj píše, že archaický Homo sapiens je staršie označenie pre strednopleistocénne nálezy, ktoré sa nedali riadne priradiť k Homo erectus, Homo sapiens, ani k Homo neanderthalensis. V ich knihe sa namiesto archaického Homo sapiens rozlišuje: Homo antecessor (nález z Gran Doliny), Homo heidelbergensis (nálezy z Afriky a Európy) a steinheimská skupina (neandertálcov)/Homo steinheimensis (nálezy z Európy a Ázie).
Lexikon der Biologie (2004).
Tento zdroj uvádza, že archaický Homo sapiens je alternatívne zaradenie pre európske a mladšie africké nálezy uvedené v lexikone ako Homo erectus, t. j. pre Homo erectus mauritanicus, Homo erectus reilingensis, Homo erectus bilzingslebensis, Homo erectus palaeohungaricus, Homo erectus petralonensis, Homo erectus heidelbergensis, Homo erectus tautavelensis.
National Geographic Deutschland 2002.
archaický Homo sapiens – najmä Afrika a Európa:
Nálezy 200 000 – 150 000 BP (v Európe do 100 000 BP sú označené ako raný moderný Homo sapiens.
Delson (2002).
archaický Homo sapiens:
Okrem toho sa uvádza, že pojem sa zvykne stotožňovať aj s pojmom Homo heidelbergensis.
Wood a Richmond (2000).
archaický Homo sapiens:
Delson et al. (2000).
Тáto encyklopédia na jednom mieste stotožňuje pojem s Homo heidelbergensis. Na inom mieste (článok Archaic Homo sapiens) má:&lt;br&gt;
archaický Homo sapiens:
Článok dodáva, že by bolo vhodné nahradiť pojem “archaický Homo sapiens”:
V článku Homo sapiens sa píše, že B. Campbell v 60. rokoch navrhol delenie druhu Homo sapiens na Homo sapiens rhodesiensis, Homo sapiens soloensis, Homo sapiens steinheimensis, Homo sapiens neanderthalensis a Homo sapiens sapiens. Toto delenie sa veľmi rozšírilo od roku 1964 a neskôr sa rozšírilo v podobe:&lt;br&gt;
Homo sapiens:
Dean et al. (1998).
archaický Homo sapiens:
Podborský (1997).
Podborský pojem – nejasne – stotožňuje s pojmom paleantropín, ktorý uňho zodpovedá neandertálcom + presapientom + protosapientom
Aiello (1996).
archaický Homo sapiens:
Buchvald (1985).
Buchvald uvádza, že ide o nálezy 200 – 100 000 rokov staré a konkrtne nálezy Steinheim (Homo sapiens steinheimensis), Swanscombe, Montmaurin, Arago (Tautavel), Bodo, Laetoli, Broken Hill (Kabwe) a Ngandong. Nález Petralona má pod Homo erectus a neandertálcov má zvlášť.
Archaický Homo sapiens, ak sa Homo sapiens chápe úzko.
U bádateľov (a je ich dnes väčšina), ktorí nezahŕňajú Homo heidelbergensis a Homo neandethalensis pod Homo sapiens, sa pojem vyskytuje menej často a pochopiteľne v inom význame než bolo uvedené vyššie. 
Príklady:

</doc>
<doc id="13747" url="https://sk.wikipedia.org/wiki?curid=13747" title="Biela">
Biela

Biela je farba, ktorú oko vníma v prípade, že z daného smeru prichádza svetlo všetkých farieb. Jej opakom je čierna, ktorá vzniká, keď do oka nedopadá žiadne svetlo. Dojem bielej farby je možné dosiahnuť tiež zmiešaním (tzv. aditívnym miešaním) základných farieb spektra (červená, zelená, modrá), pretože na tieto farby je ľudské oko citlivé.
Vlastnosti bieleho svetla.
Až do doby Isaaca Newtona popisoval prevládajúci vedecký názor bielu ako základnú farbu, z ktorej vznikajú ostatné farby tým, že sa k bielemu svetlu primieša čosi, čo ho zafarbí. Newton navrhol pokus, pri ktorom svetelným hranolom rozložil biele svetlo vo farebné spektrum, ktoré ďalším hranolom spojil opäť do bieleho svetla. Tým dokázal, že farebné svetlo je základné a že biele svetlo vzniká zmiešaním ostatných farieb.
V bežnom živote sa za biele svetlo dá považovať denné (slnečné) svetlo ako aj umelé osvetlenie pomocou žiaroviek, žiariviek a pod. Je však zrejmé, že tieto druhy svetla nie sú „rovnako biele“. Napr. svetlo žiarovky má oproti žiarivke výrazne žltší odtieň. Tieto odtiene bieleho svetla sú popisované tzv. farebnou teplotou. Tento parameter udáva teplotu, ktorá zodpovedá žiareniu absolútne čierneho telesa príslušného odtieňa. Napr. bežná žiarovka vydáva svetlo zodpovedajúce absolútne čiernemu telesu o teplote asi 2850 K, takže sa hovorí, že „farebná teplota bežnej žiarovky je 2850 K“. Denné svetlo má typickú farebnú teplotu asi 5400 K, ale táto hodnota závisí na mnohých podmienkach (dennej dobe, počasí, slnečnej aktivite a pod.).
Existujú takisto aj štandardy bieleho svetla. Medzinárodná komisia pre osvetľovanie (CIE) určila sériu štandardných osvetlení (označovaná ako séria D). Napr. osvetlenie D65, pôvodne nastavené podľa teploty 6500 K, reprezentuje štandardné denné svetlo.
Počítačové monitory už v dnešnej dobe obvykle umožňujú nastaviť odtieň zobrazovaných farieb práve pomocou voľby farebnej teploty (typicky z niekoľko prednastavených hodnôt). Túto hodnotu potom elektronika použije pre výpočet parametrov zobrazovanej bielej farby.

</doc>
<doc id="13748" url="https://sk.wikipedia.org/wiki?curid=13748" title="Homo helmei">
Homo helmei

Homo helmei alebo Homo sapiens helmei (v niektorých zo širších významov je synonymom neskorý archaický Homo sapiens) je v užšom zmysle (pôvodne) nález z lokality Florisbad (ktorý má ďalšie názvy Homo florisbadensis a Homo florisbadensis helmei, pôvodný názov znel „Homo (Africanthropus) helmei“), v širšom zmysle je to označenie pre tento a podobné nálezy z Afriky (najčastejšie sa tieto nálezy vymedzujú obdobím cca 300/270 000 – 130 000 rokov BP, novšie aj 400/300 000 – 200 000 BP), ale prípadne aj Európy a Ázie.
Nasledujúci text sa zaoberá len pojmom Homo helmei v širšom zmysle.
Charakteristika.
Homo helmei je označenie používané, ak sa tieto nálezy považujú za samostatný druh. Homo sapiens helmei je označenie, ak sa považujú za poddruh Homo sapiens. Väčšina autorov tento taxón (Homo helmei či Homo sapiens helmei) vôbec neuznáva ako separátnu skupinu a príslušné nálezy majú potom jednoducho uvedené (najmä) ako:
Návrh vytvoriť samostatnú skupinu Homo helmei pochádza od Lahr a Foley 1994. V tomto návrhu boli zahrnuté len africké nálezy. Stringer 1996 a Lahr a Foley 1997 pridali aj ázijské a európske nálezy.
Príklady.
Príklady interpretácie Homo helmei (zoradené od najstaršieho po najnovšie):
Lahr a Foley (1997).
Homo helmei je jedno z možných označení pre nálezy z Afriky a Európy z obdobia od MIS 8 v Afrike (t. j. od 300 000 BP) resp. MIS 7 v Európe do nejakého okamihu spadajúceho do MIS 6 (t. j. v Európe aj Afrike do 150/100 000 BP). Ako príklady nálezov sú uvedené pre Európu Ehringsdorf a Pontnewydd a pre Afriku Florisbad, Džabal Irhúd (Jebel Irhoud), Eliye Springs, Laetoli 18, Omo 2 a Singa. Všetky tieto nálezy možno alternatívne zaradiť pod Homo sapiens (Homo neanderthalensis je potom poddruh Homo sapiens) alebo pod Homo heidelbergensis. Nálezy sú charakterizované výskytom technológie typu (po anglicky-) "mode 3"&lt;br&gt;
Nie je jasne formulované, či nálezy Biache, La Chaise-Suard, Bourgeois-Delauney, Krapina, Saccopastore patria podľa autorov ešte k Homo helmei alebo už k neandertálcom.&lt;br&gt;
Podstata článku je tá, že podľa autorov sa z Homo heidelbergensis vyvinul Homo helmei a z neho potom aj neandertálci aj Homo sapiens.
Klein (1999).
Homo helmei zahŕňa všetky africké nálezy od 400 000 (alebo už od 600 000? – nejasne formulované) do 50 000 BP (Taxón platí len, ak sa akceptuje názor, že vlastný Homo sapiens vznikol až okolo 50 000 BP a nie už skôr).
Wood (2000).
Homo helmei (=neskorý archaický Homo sapiens) sú nálezy medzi Homo heidelbergensis (raným archaickým Homo sapiens) a Homo sapiens. Patria sem nálezy Florisbad, Džabal Irhúd (Jebel Irhoud), Omo 2, Laetoli, Eliye Springs, Ileret (KNM-ER 999 a 3884).
McBrearty a Brooks (2000).
Homo helmei zahŕňa len africké nálezy (300 000 BP – 130 000 BP) Eliye Springs, Florisbad (260 000 BP), Guomde (300 000 BP), Haua Fteah, Džabal Irhúd (Jebel Irhoud), Magára el-'Alijá (Mugharet el Aliya), Ngaloba (Laetoli), (?)Omo II, Porc Épic, Singa. Autori tvrdia, že tieto nálezy možno vlastne bez problémov zaradiť aj rovno pod Homo sapiens. Okrem toho dodávajú, že Lahr a Foley 1997 do Homo helmei zaradili aj európske nálezy na základe ich veku a technológie – teda nálezy z MIS 6, 7 a 8 a s technológiou „mode 3“, a že Stringer 1996 do Homo helmei zaraďuje (popri čom presne?) aj ázijské nálezy typu Ta-li (Dali), Ma-pa (Maba), Narmada a Zuttíja (Zuttiyeh).
Stringer (2002).
Stringer 2002, ktorý sám v tomto článku Homo helmei ako taxón nepoužíva, uvádza, že vo Foley a Lahr 1997 Homo helmei vznikol v Afrika a potom sa rozšíril do Eurázie a vznikol z neho jednak (moderný) Homo sapiens a jednak Homo neanderthalensis. Preto sú u nich v pojme Homo helmei zahrnuté okrem afrických nálezov (Florisbad, Džabal Irhúd) aj európske nálezy ako Atapuerca-Gran Dolina a Ehringsdorf. On tento scenár udalostí (teda že zo skupiny, ktorú by sme mohli označiť Homo helmei, vznikol aj neandertálec) nezdieľa. Dodáva, že vo svojom článku z roku 1996 sa nazdával, že Homo helmei mohlo spadať pod (moderného) Homo sapiens ako prechod medzi H. heidelbergensis a H. sapiens.
Lewin a Foley (2004).
Na str. 370 (odkazujúc na Lahr a Foley 2001) sa píše, že Homo helmei zahŕňa nálezy z Afriky aj Európy (!), ktoré sú prechodom medzi starším archaickým Homo sapiens na jednej strane a Homo sapiens a Homo neanderthalensis na druhej strane.&lt;br&gt;
Na str. 390 sa píše, že Homo helmei zahŕňa (len) africké nálezy Florisbad (asi 300 000 BP), Ngaloba, KNM-ER 3884 (Koobi Fora), Omo II (Kibish), viacero nálezov z Džabal Irhúd (Jebel Irhoud) a nález Herto. Nálezy Omo I, Klasies River a Border Cave už patria k modernému Homo sapiens. &lt;br&gt;
Podľa str. 390 a 371 je Homo helmei alternatívne zaraďovaný ako Homo heidelbergensis, podľa str. 259 ako Homo sapiens.
Lahr a Foley (2004).
Položka 7 na obrázku http://ma.prehistoire.free.fr/newtree.htm
Koltes (2004/2005).
Homo helmei je ekvivalent "neskorého archaického Homo sapiens" (pojem Bräuera, Wooda a podobne). Do neskorého archaického Homo sapiens patria:
Nálezy Haua Fteah a Magára el-Alijá sú však pomerne mladé (Haua Fteah – vyše 90 000 alebo vyše 130 000 rokov, Magára el-Alijá –  65 000 až 90 000 rokov).&lt;br&gt;
Treba poznamenať, že nie je celkom jasné, či sa podľa autora názov Homo helmei môže použiť aj keď sú do neskorého archaického Homo sapiens zahrnuté aj neafrické nálezy.
Cambridge Dictionary (2005).
Homo helmei je navrhovaný druh priamych afrických predchodcov Homo sapiens s typovým nálezom v Florisbad. Iní autori tvrdia, že takéto nálezy patria pod Homo heidelbergensis.
Harvati (2007).
Holmo helmei je (alternatívne k označeniu Homo rhodesiensis) označenie pre africké strednopleistocénne nálezy. Autorka toto uvádza len ako jednu z možností systému Homo.
Vančata (2007).
Homo helmei je označenie pre africké nálezy z obdobia 300 000 – 200 000 BP, napr.?Džabal Irhúd (Jebel Irhoud) a Florisbad.
Bräuer (2007, 1996).
V roku 2007 Bräuer uvádza, že vo Foley 2001 termín Homo helmei zodpovedá jeho (t. j. Bräuerovmu) "neskorému archaickému Homo sapiens", t. j. nasledujúcim nálezom z Afriky z rokov 400 000/300 000 BP až 200 000 BP: Džabal Irhúd, Kébibat, Omo 2, Eliye Springs, Wádí Dagadlé, Laetoli 18, Ileret (3884 a 999), Florisbad.
Dodáda, že vo Foley a Lahr (1997) sú v pojme Homo helmei zahrnuté aj európske nálezy, čo Bräuer považuje za problematické.
Okrem toho píše, že Homo helmei sa chápe buď ako predchodca len Homo sapiens, teda ako neskorý archaický Homo sapiens (tak napr. v McBrearty a Brooks 2000) alebo ako predchodca aj Homo sapiens aj Homo neanderthalensis (tak napr. Foley and Lahr 1997).
V roku 1996 mal Bräuer datovanie posunuté. Do neskorého archaického Homo sapiens zaradil nasledujúce nálezy z Afriky z rokov 200 000 – 130 000 BP: Florisbad, Laetoli, Eliye Springs, Omo Kibish 2, Džabal Irhúd (Jebel Irhoud), pričom napr. Florisbad a Laetoli sú už prechod k anatomicky moderným ľuďom
Rightmire (2009).
Tento článok sa síce termínom Homo helmei vôbec nezaoberá, aktualizuje ale hodnotenie (len) afrických nálezov, ktoré sa do Homo helmei u iných autorov zvyknú zaraďovať:&lt;br&gt;
rod Homo:
Podľa autora teda vlastne to, čo sa radí inde do Homo helmei rozhodne treba zaraďovať priamo pod moderného Homo sapiens (okrem nálezu Omo 2 a čiastočne nálezu Florisbad), a teda Homo sapiens vznikol okolo 270 000 BP a istý čas koexistoval s Homo heidelbergensis.
Drobyševskij (2010, 2003).
V texte z roku 2010 do Homo helmei patria všetky africké nálezy od 490 000 BP do ?35 000 BP (nejasne formulované), pričom väčšina nálezov spadá do obdobia 200 – 100 000 BP.
V texte z roku 2003 je Homo helmei (nejasne formulované) buď synonymum alebo časť taxónu Pithecanthropus steinheimensis steinheimensis zahŕňajúceho nálezy z Afriky, Európy a kont. Ázie z rokov 450 – 132 000 BP.
Wiley-Blackwell Encyclopedia of Human Evolution (2011).
Homo helmei zahŕňa napríklad nálezy Florisbad, Džabal Irhúd (Jebel Irhoud), Ngaloba (LH 18), Omo II a Singa. Článok odkazuje na McBrearty a Brooks (2000)
Barnard (2011).
Homo helmei je definovaný ako "africký Homo heidelbergensis, ak je tento klasifikovaný ako samostatný druh" (pričom Homo heidelbergensis je vymedzený 600 000 – 250 000 BP).
Porovnanie s klasifikáciou používajúcou taxón Homo heidelbergensis.
Na porovnanie si možno pozrieť, kam vyššie uvedené nálezy zaradil Thurzo 1998 (ako príklad mainstreamovej klasifikácie):

</doc>
<doc id="13751" url="https://sk.wikipedia.org/wiki?curid=13751" title="Andrej Grega">
Andrej Grega

Doc.RNDr.Andrej Grega (* 2. september 1920, Koprivnica – † 4. január 1997, Banská Bystrica) bol slovenský pedagóg a fyzik.
Život.
Andrej Grega sa narodil v Koprivnici, okres Bardejov, ako tretí zo štyroch súrodencov. Bol veľmi dobrým študentom, a preto po ukončení šiestich tried Gymnázia v Prešove získal v roku 1938 štipendium francúzskej vlády pokračovať v štúdiu na lýceu v Dijone. Štúdium mu prerušila druhá svetová vojna. Vstúpil ako dobrovoľník do čs. armády vytvorenej vo Francúzsku. Pri bojoch na rieke Loire sa dostal do nemeckého zajatia a z neho po oslobodení v roku 1945 ho repatriovali späť do Francúzska, kde mohol ukončiť lýceum a pokračovať v štúdiu na vysokej škole v Dijone, na ktorej získal univerzitný diplom. Po návrate na Slovensko po nostrifikačnom konaní na Prírodovedeckej fakulte Slovenskej univerzity v Bratislave ako stredoškolský profesor matematiky a fyziky začal pôsobiť na Gymnáziu v Malackách (1948), potom 5 rokov na Gymnáziu v Revúcej. Od roku 1954 ako spoluzakladateľ učiteľského vysokého školstva na strednom Slovensku, konkrétne v Banskej Bystrici, na Vyššej pedagogickej škole, neskôr Pedagogickej fakulte, terajšej Fakulte prírodných vied Univerzity M. Bela v Banskej Bystrici pôsobil necelých 30 rokov.
Keďže ovládal spisovne francúzsky jazyk, ministerstvo školstva ho na návrh JČSMF vyslalo ako učiteľa pôsobiť na 2 roky do Guinejskej republiky na lýceum v Konakry a neskôr ako docenta pre zahraničie, vymenovaného priamo ministerstvom školstva v rámci programu UNESCO na 5 rokov ako riaditeľa projektu rozvoja učiteľského vzdelávania do afrických štátov Kamerunu a Burundi. Za príkladné splnenie uvedeného projektu bol ocenený vysokými vyznamenaniami týchto štátov. Bol ocenený titulom zaslúžilý učiteľ. Zomrel 4. januára 1997 v Banskej Bystrici. 
Práca.
Vedecky sa zameriaval na teóriu vyučovania fyziky (elektrina a magnetizmus, kvantová mechanika), výsledkom čoho bolo viacero publikovaných vedeckých štúdií, recenzií a odborne metodických článkov z oblastí vyučovania kvantovej mechaniky, atómovej a jadrovej fyziky, ktoré boli postupne zaraďované do stredoškolskej fyziky a do ktorých boli nutné spresňujúce metodické zásahy, doplnenia a nové interpretácie. Bol tiež hlavným autorom vysokoškolskej učebnice "Matematika pre fyzikov", ktorá sa na učiteľských fakultách používa do súčasnosti. Patril medzi popredných protagonistov modernizácie vyučovania fyziky 60-tych a 70-tych rokov doma aj v zahraničí.

</doc>
<doc id="13754" url="https://sk.wikipedia.org/wiki?curid=13754" title="Július Gretzmacher">
Július Gretzmacher

Július Gretzmacher (* 19. august 1836, Levoča† 26. január 1906, Banská Štiavnica) bol slovenský banský inžinier.
Životopis.
Narodil sa v Levoči ako syn Jána-Samuela Gretzmachera a jeho manželky Zuzany Amálie rodenej Rots. Absolvoval Banskú a lesnícku akadémiu v Banskej Štiavnici, v období 18831904 bol vedúcim katedry baníctva na tejto škole. V školskom roku 1865/1865 bol asistentom na katedre deskriptívnej geometrie, v nasledujúcom prednášal tento predmet ako suplent. Odborne a publikačne bol činný ako banský inžinier – najmä v oblasti banských meraní.
Zomrel 26. januára 1906 v Banskej Štiavnici. 

</doc>
<doc id="13758" url="https://sk.wikipedia.org/wiki?curid=13758" title="Biely">
Biely



</doc>
<doc id="13765" url="https://sk.wikipedia.org/wiki?curid=13765" title="Opočlovek">
Opočlovek

Opočlovek alebo zriedkavo opicočlovek môže byť:

</doc>
<doc id="13768" url="https://sk.wikipedia.org/wiki?curid=13768" title="Župa (Česko-Slovensko)">
Župa (Česko-Slovensko)

Po vzniku Česko-Slovenska 28. októbra 1918 zostalo uhorské župné usporiadanie na Slovensku zachované, aj keď samotné župné úrady existovali so značne zmenenými právomocami.
Provizórium (1918 – 1922).
Po vzniku Česko-Slovenska župy na území Slovenska a Podkarpatskej Rusi zostali v nezmenenom tvare a z veľkej časti s nezmenenými hranicami. Výnimku tvorili časti žúp na južnom Slovensku – Rábska, Ostrihomská a Komárňanská – ktoré boli zlúčené do Komárňanskej župy, pretože z veľkej časti ležali v Maďarsku a Užská župa na východe Slovenska, ktorej slovenská časť bola roku 1919, po vytýčení hranice medzi Slovenskom a Podkarpatskou Rusou, spojená so Zemplínskou župou (zvyšok Užskej župy sa stal súčasťou Podkarpatskej Rusi). V súvislosti s hraničným sporom s Poľskom došlo roku 1920 aj k menším úpravám hraníc Oravy (väčšina okresu Trstená pripadla Poľsku) a Spiša (západná časť okresu Spišská Stará Ves).
Župné usporiadanie však bolo v novovzniknutom Česko-Slovensku len dočasným riešením. Župy mali značne potlačené samosprávne funkcie a všetka moc bola sústredená do rúk vládou menovaného župana.
Správa.
Župy podliehali Ministerstvu vnútra ČSR v Prahe. Župan, ako štátny úradník, mal právo rozpustiť obecné orgány a vymenovať nové. Do roku 1923 vykonávali správu na Slovensku aj (slúžnovské) okresy a mestá. Na Slovensku bolo 94 okresov a 4 municipálne (samosprávne) mestá (Banská Štiavnica-Banská Belá, Bratislava, Komárno a Košice) a 30 miest so zriadeným magistrátom. Na čele okresu stál slúžny. Municipálne mestá nepatrili pod správu župy, ale tvorili samosprávne jednotky.
Župy (1923 – 1928).
Rozdelenie územia Slovenska bolo 1. januára 1923 podľa zákona 126/1920 Sb. opäť zreorganizované, pôvodné župy zanikli a vzniklo šesť nových žúp, neoficiálne nazývaných veľžupy. Pôvodne boli veľžupy naplánované pre celé územie Česko-Slovenska, v českých zemiach malo pôsobiť 15 (neskôr 14) žúp, pre ktoré bolo rezervovaných prvých 14 radových čísel, na Slovensku malo pokračovať župné členenie od čísla 15. V českých zemiach nakoniec župné členenie nebolo uvedené do platnosti. 
Správa.
Po roku 1923 došlo k poštátneniu samosprávy, župy boli rozdelené na 79 (neskôr 77) okresov. Volená samospráva ostala len v Bratislave a Košiciach, právo veta však mal vládou menovaný notár. Vznikla okresná správa, volené funkcie ako mešťanosta, vrchný notár či sudca prestali existovať. Okresy však mali vlastné rozpočty, zložené z príspevkov od žúp a daní vybratých od občanov. Voči obciam mali okresy hospodársku, pomocnú a poradnú pôsobnosť.
Zánik.
Župné usporiadanie Slovenska bolo definitívne zrušené 1. júla 1928, kedy vstúpilo do platnosti tzv. krajinské zriadenie Česko-Slovenska.

</doc>
<doc id="13769" url="https://sk.wikipedia.org/wiki?curid=13769" title="Krajinské zriadenie (Česko-Slovensko)">
Krajinské zriadenie (Česko-Slovensko)

Krajinské zriadenie (po česky "zemské zřízení") je názov územno-správneho členenia Česko-Slovenska v rokoch 1928 – 1939 (na Slovensku z väčšej časti až do 31. 12. 1939) a čiastočne aj v rokoch 1945 – 1948.
Toto zriadenie na Slovensku a v Podkarpatskej Rusi nahradilo župy a v Česku administratívny systém zdedený z bývalej rakúskej monarchie. Pôvodný „plán“ bol zaviesť aj v Česku (veľ)župy, no keď sa zistilo, že by v niektorých z nich mali prevahu Nemci, upustilo sa od tohto plánu a postupne sa prišlo s myšlienkou krajinského zriadenia. 
Charakteristika.
Zavedené bolo zákonom číslo 125/1927 Zb. o organizácii politickej správy s účinnosťou od 1.7.1928 (v Česku až 1.12.1928), ktorým sa prvýkrát zaviedla jednotná politická správa na celom území Česko-Slovenska. Župy na Slovensku a Podkarpatskej Rusi, ako aj Úrad ministra s plnou mocou pre správu Slovenska, sa zrušili a územie Česko-Slovenska bolo rozdelené na štyri krajiny/zeme:
Tieto sa ďalej delili na okresy. Okresy s drobnými zmenami ostali tie isté ako predtým (po drobných zmenách ich bolo 77).
Každá krajina bola samostatnou právnickou osobou, samospráva (okresná a krajinská) bola poštátnená, volené orgány sa podriadili úradníkom menovaným vládou, policajná a trestná právomoc správnych úradov bola zvýšená.
Slovensko spravoval Krajinský úrad na čele s krajinským prezidentom. Účasť občanov na správe krajiny malo predstavovať Krajinské zastupiteľstvo ("kvázi-parlament").
Orgány.
Orgány krajín:
a) menované orgány:
b) volené orgány (funkčné obdobie 6 rokov):
c) sčasti menované, sčasti volené orgány (funkčné obdobie 6 rokov):
Orgány okresov boli analogické.
Vývoj v rokoch 1938 – 1948.
Po obsadení častí dnešnej Bratislavy Nemeckom v októbri 1938, po Viedenskej arbitráži 2. novembra 1938, ktorou bola významná časť južného Slovenska pripojená k Maďarsku, a po maďarskej okupácii východného Slovenska v marci 1939 jednak zanikli početné okresy a jednak na území Slovenska vzniklo niekoľko nových okresov (a to nariadením č. 175 z 18. júla 1939). Územia získané Poľskom v októbri 1938 (aj spolu s územím Oravy a Spiša, ktoré Poľsko získalo v roku 1920) boli k Slovensku opäť pripojené v októbri 1939 (formálne ústavným zákonom z 22. decembra 1939) a včlenené do príslušných okresov.
Krajinské zriadenie na Slovensku zaniklo 31.decembra 1939 zákonom z 25. júla 1939, ktorým sa zriadili župy (pozri župa (Slovenská republika 1939 – 1945)), hoci krajinské zastupiteľstvo bolo rozpustené už v novembri 1938 (nahradené Slovenským snemom). V Protektoráte Čechy a Morava boli krajinské zastupiteľstvá rozpustené rozhodnutím protektorátnej vlády 13. mája 1940.
Rozdelenie (formálne) Česko-Slovenska na krajiny (už len tri, lebo Podkarpatská Rus pripadla Sovietskemu zväzu) bolo obnovené roku 1945 a trvalo až do zavedenia krajov koncom roka 1948.

</doc>
<doc id="13770" url="https://sk.wikipedia.org/wiki?curid=13770" title="Václav Klaus">
Václav Klaus

Dr. h. c. mult. prof. Ing. Václav Klaus, CSc. (* 19. jún 1941, Praha) je popredný český politik. Pôvodne bankový úradník a prognostik; po novembri 1989 minister financií ČSFR, v rokoch 19921997 premiér ČR, neskôr predseda Poslaneckej snemovne ČR a v rokoch 2003 – 2013 prezident Českej republiky.
Do roku 1989.
V rokoch 19581963 študoval Václav Klaus zahraničný obchod na Vysokej škole ekonomickej v Prahe. Pri štúdiu sa zoznámil so svoju neskoršou manželkou Líviou zo Slovenska. Po úspešnom absolvovaní štúdia dostal tzv. umiestenku do podniku zahraničného obchodu a nastúpil na základnú vojenskú službu – ako ligový basketbalista do Dukly Praha, takže bežnou vojenskou službou prejsť nemusel. V tej dobe sa takisto prihlásil do konkurzu na miesto v Ekonomickom ústave ČSAV a miesto získal. V ústave sa stretol so zahraničnou literatúrou a absolvoval aj dve študijné stáže, v Taliansku (1966) a v USA (1969). V roku 1968 získal titul kandidát ekonomických vied.
V roku 1970 bol, podľa svojej autobiografie, nútený opustiť vedeckú kariéru, odišiel pracovať do Štátnej banky československej, kde sa stretol napríklad s Janom Stráským. Po roku práce na okresnej pobočke v Prahe 1 sa dostal do odboru ekonomicko-matematických výpočtov pri ústredí SBČS. V roku 1987 sa vrátil k akademickej činnosti v Prognostickom ústave ČSAV (založenom o dva roky skôr). Niekoľko dní po 17. novembri 1989 sa dostal do kontaktu s Václavom Havlom, dianím v Občianskom fóre (OF) a teda do politiky.
Rodinný a osobný život.
Václav Klaus je ženatý, s manželkou Liviou, ktorá je slovenského pôvodu. Má dvoch synov, Václava a Jana. V mladosti hral basketbal, dodnes lyžuje a hrá tenis.
Politická kariéra.
Klaus bol v Občianskom fóre jednou z prvých osobností z iného okruhu ako disidentského a umeleckého. Už veľmi skoro sa Klaus dostal do názorových stretov s vedúcou osobnosťou OF, Václavom Havlom, ktoré sprevádzali celú jeho ďalšiu politickú kariéru (napr. v otázke smerovania OF do podoby politickej strany). V decembri 1989 sa stal česko-slovenským ministrom financií, nominovaným OF do vlády Mariána Čalfu.
Na konci roku 1990 sa stal predsedom Občianskeho fóra, čo bolo potom vnímané ako porážka predchádzajúceho liberálne-sociálneho vedenia. Klausovi sa jeho koncepcia OF ako pravicovej strany (v kontraste s predstavou široko stredového „hnutia“) nepodarilo spočiatku presadiť. V januári 1991 získal Klaus pre svoju predstavu fungovania strany aj zmien vo vláde ešte silnejšiu podporu delegátov ďalšieho zjazdu, ale pokračujúce nezhody viedli k zániku OF v apríli roku 1991, respektíve k rozštiepeniu na Občiansku demokratickú stranu (ODS) a "Občianske hnutie" (OH). Klaus bol jedným zo spoluzakladateľov ODS, zamýšľanej a budovanej ako strana s jasnou štruktúrou a pravicovým politickým programom. Naopak OH bolo skôr ľavicovo-liberálne a aj názov vyjadroval odpor k negatívne vnímanej straníckosti. (Po rozpade OF založili jeho členovia aj ďalšie strany, napr. "ODA").
V októbri roku 1991 bol menovaný za podpredsedu vlády ČSFR. ODS pod jeho vedením a s programom reforiem „Sloboda a prosperita“ zvíťazila vo voľbách v júni 1992 a Václav Klaus sa stal predsedom vlády Českej republiky, vtedy ešte v rámci česko-slovenskej federácie. Spolu s predsedom slovenskej vlády Vladimírom Mečiarom sa významne podieľal na dohodnutí zániku Česko-Slovenska, ku ktorému došlo k 1. januáru 1993. V rokoch 1993 až 1997 bol Klaus premiérom vlády už samostatného Česka.
Pod jeho vedením, spočiatku ako ministra financií, neskôr ako premiéra, prebehla transformácia socialistického plánovaného hospodárstva k trhovej ekonomike. Významnou časťou tohto procesu bola privatizácia, najväčšia časť štátneho majetku bola privatizovaná „kupónovou metódou“ (Klaus je preto niekedy označovaný ako „otec kupónovej privatizácie“).
V roku 1996 ODS opäť vyhrala voľby, ale úspech "ČSSD" pod vedením Miloša Zemana umožnil Klausovi zostaviť iba menšinovú vládu, v koalícii s "KDU-ČSL" a "ODA", tolerovanou ČSSD. Druhá Klausova vláda musela na jar 1997 kvôli zhoršujúcej sa ekonomickej situácii prijať viacero drastických rozpočtových škrtov, označovaných ako „úsporné balíčky“.
ODS potom čelila škandálu s nejasným financovaním (napr. dary od podnikateľov zúčastňujúcich sa privatizácie poukázané cez nastrčené alebo vymyslené osoby) a špekulácie sa objavili aj okolo Klausovej osoby. Išlo najmä o tzv. „švajčiarske konto“, slúžiace na nelegálne financovanie ODS, o ktorom mal Klaus vedieť, a správa o údajnej Klausovej vile vo Švajčiarsku, uverejnená televíziou Nova. Správa o vile sa ukázala ako nepravdivá, podozrenia o financovaní ODS sa potvrdili iba sčasti, keď jej bolo dokázané krytie skutočných sponzorov falošnými (stav v roku 2005). Po rezignácii ministrov za KDU-ČSL podal Václav Klaus v novembri 1997 demisiu z funkcie predsedu vlády.
Václav Havel poveril Jozefa Tošovského zostavením úradníckej vlády, čo bolo čiastočne vnímané ako Havlove víťazstvo a porážka Klausa.
Klaus obvinenia z účasti na korupcii odmietol a na mimoriadnom kongrese svojej strany v Poděbradoch získal dôveru väčšiny delegátov pre pokračovanie vo funkcii predsedu strany. Vnútrostranícka opozícia proti Klausovi vytvorila odštiepeneckú platformu, ktorá ďalší mesiac vstúpila do vznikajúcej "Únie slobody" (US). Udalosti okolo pádu vlády a rozštiepenie ODS viedli k vytvoreniu veľa proti-klausovských nepriateľstiev, prepadu popularity ODS u voličov a určitému odlivu členov.
V nasledujúcich predčasných voľbách (1998) získala ODS pod Klausovým vedením a po kampani, založenej do značnej miery na varovaní pred nástupom ľavice k vláde, necelých 28 %. Vládu zostavil predseda víťaznej ČSSD Miloš Zeman, samozrejme za podpory opozičnej ODS, dohodnutej v tzv. „opozičnej zmluve“. V rámci rozdelenia funkcií v tejto zmluve sa Václav Klaus stal naopak predsedom poslaneckej snemovne. Pragmatické riešenie rozdelenia moci a kontrast s predchádzajúcou výrazne protiľavicovou kampaňou sa stali predmetom ostrej kritiky médií a viedli k nespokojnosti významnej časti verejnosti, vyjadrenej napríklad iniciatívou „Ďakujeme, odíďte!“ (november 1999) ktorú podpísalo 200 000 občanov a ktorá priviedla na námestia desaťtisícové demonštrácie, požadujúce odchod Klausa aj Zemana (december 1999).
V ďalších voľbách v roku 2002 opäť zvíťazila ČSSD a došlo k posilneniu ľavice, čo bolo vnímané ako neúspech ODS aj Klausa. Vedenie ODS dalo následne svoje funkcie k dispozícii, Klaus sa neskôr rozhodol na predsedu ODS nekandidovať a oznámil úmysel kandidovať na prezidenta. Vo funkcii predsedu ODS ho nahradil Mirek Topolánek, Václav Klaus sa stal čestným predsedom ODS.
Klausova prezidentská kandidatúra, vrchol jeho politickej kariéry a snaženia, bola nakoniec úspešná, 28. februára 2003 bol v treťom kole tretíkrát opakovanej voľby 142 hlasmi z 281 zvolený za prezidenta Česka. Klaus sa v spoločnom hlasovaní Senátu a Poslaneckej snemovne presadil nielen vďaka podpore ODS, ale aj kvôli rozporom vo vtedajšej vládnej koalícii, vnútornému boju v ČSSD a podpore časti KSČM. Do funkcie bol inaugurovaný 7. marca 2003.
Akademická dráha, politické ocenenia.
Počas politickej kariéry bol Klaus ocenený mnohými akademickými titulmi v Česku aj zahraničí.
 "Táto časť článku sa týka prebiehajúceho politického diania, názorov a udalostí, ktoré môžu byť ešte vo vývoji."
Súčasnosť a názory na Klausa.
Častým predmetom kritiky je Klausove vedenie ekonomickej transformácie, v duchu úzko pojatej ideológia voľného trhu (neoliberalizmu, „trhového fundamentalizmu“).
Aj pravicoví kritici Klausovi vytýkajú zanedbávanie právneho rámca transformácie, alebo dokonca dešpekt k právu. Klaus je často považovaný za politika nepriamo zodpovedného za nejasnosť až podvody pri privatizácii a tzv. tunelovaní. Miloš Zeman, spolu s Klausom autor „opozičnej zmluvy“, v jednom zo svojich expresívnych výrokov nepriamo označil Klausovu vládu za „vládu zlodejov a tunelárov“. Naopak kladné hodnotenie Klausa vychádza zo záveru, že aj napriek čiastočným problémom bola transformácia úspešná, a privatizácia sa podarila, najmä vzhľadom na predtým nevyskúšaný postup.
Iným problémom je otázka nejasností financovania ODS, ktoré viedlo v roku 1997 k pádu vlády. Väčšina podozrení sa síce súdne nepotvrdila, ale ani nevyvrátila spôsobom, ktorý by presvedčil väčšinu verejnosti. (Napr. svedkovia z aparátu ODS vypovedali, že si nepamätajú a pod.). ODS a Klausovi priaznivci sa problémy roku 1997 snažia naopak vykladať ako vnútrostranícky boj o moc, vyvolaný ambíciami podpredsedov ODS, prípadne podporovaný „Hradom“.
Z pravicových pozícií je niekedy Klaus kritizovaný za nedostatočnú odvahu k nepopulárnym krokom a reformám v neskoršej časti svojho pôsobenia vo funkcii premiéra. Ďalej, že podporuje tú časť silného štátu (proti ktorému inak vystupuje), ktorá je užitočná k presadeniu záujmov jeho priaznivcov. V tejto súvislosti je spomínaná napríklad privatizácia bánk, ktorú namiesto v rétorike vždy pravicového Klausa uskutočnila vláda pod vedením Miloša Zemana.
Vo funkcii prezidenta Klaus uspel u českej verejnosti, podľa kritikov ale za cenu až populistického vystupovania. Naopak pôsobenie v zahraničnej politike je v českých médiách aj v zahraničí hodnotené skôr ako kontroverzné. Kritizovaný je Klausov „euroskepticizmus“ či „eurorealizmus“; spojenci v tomto postoji sú britskí konzervatívci.
Klausova štylizácia do polohy ekonomického mysliteľa je v zahraničí vnímaná skôr ako kuriózna.
Jeho „ľavicové“ názory, ako napr. na vojny v bývalej Juhoslávii a v Iraku, posunuli vzťahy USA s Českom na okraj ich záujmu.
15. februára 2008 bol druhýkrát zvolený za prezidenta Českej republiky, keď porazil protikandidáta Jana Švejnara.
Udalosť v Čile.
Václav Klaus na tlačovej konferencii v paláci La Moneda v Santiagu sedel vedľa čilského prezidenta Sebastiána Piñeru. Český prezident vybral pero z puzdra ležiaceho pred ním na stole a so záujmom si ho prehliadol. Potom ho pravou rukou vzal pod stôl, kde ho prebral ľavou rukou a zasunul ho do ľavého vrecka. Nakoniec si obe ruky vyložil na stôl, zapol si sako, začal sa usmievať a stále ešte otvorené puzdro zavrel.
Videozáznam bol zverejnený a Klaus sa dostal do medzinárodnej pozornosti médií. Do dňa 15. apríla 2011 bol videozáznam zobrazený viac ako 4 miliónkrát na YouTube.
Knihy.
Eseje, rozhovory.
Václav Klaus je literárne veľmi činný, celkom vydal 34 rôznych titulov. Najväčšieho čitateľského ohlasu dosiahli knihy "NADORAZ", "NAROVINU" a "Země, kde se již dva roky nevládne". Posledné dva uvedené tituly majú predajnosť pomerne malú, čo príliš nekorešponduje s všeobecnou obľubou Klausa ako osobnosti.
Knihy o Václavovi Klausovi.
Asi najznámejším titulom je kniha Báječná léta s Klausem od Michala Viewegha, vydaná vo februári 2002. Sám autor sa netajil, že načasovanie jej vydania pred parlamentnými voľbami v júni 2002 je zámerné a jeho cieľom je znížiť šance Občianskej demokratickej strany na výhru vo voľbách. Kniha je plná klasického Vieweghovho humoru a pretkaná citátmi z Klausovej knihy Narovinu. Kniha bola niektorými ľuďmi prijatá so zmiešanými až negatívnymi pocitmi.

</doc>
<doc id="13771" url="https://sk.wikipedia.org/wiki?curid=13771" title="Župa (Slovenská republika 1939 – 1945)">
Župa (Slovenská republika 1939 – 1945)

Župa bolo označenie administratívnej jednotky (okrem iného) počas prvej Slovenskej republiky od roku 1940 do 1945.
Po vyhlásení samostatného Slovenska 14. marca 1939 došlo s účinnosťou k 1. januáru 1940 k reorganizácii štátnej správy a rozdeleniu Slovenska na 6 žúp. Zriadené boli zákonom č. 190/1939 Sl. z. (Slovenského zákonníka) o verejnej správe vnútornej. 
Tieto župy sa ďalej delili na 59 (neskôr 61) okresov. Na čele okresu stál okresný náčelník. Župy mali podobné hranice ako tzv. "veľžupy" z obdobia rokov 1923 - 1928, no štruktúra a právomoci župných orgánov zodpovedali novým totalitným pomerom, keďže Slovensko bolo v tom čase klérofašistickým štátom s vládou jednej strany - HSĽS. Na čele župy stál vládou menovaný župan. Samosprávne funkcie župy vykonával Župný výbor.
Nariadením Predsedníctva Slovenskej národnej rady o určovaní obvodov a sídel niektorých okresov zo 6. marca 1945 č. 9 Zb. SNR boli obnovené okresy podľa predvojnového stavu a nariadeniami SNR č. 26 a 96 z roku 1945 boli župy zrušené a všetka štátna moc prešla na národné výbory. Zároveň bolo v roku 1945 v Česko-Slovensku formálne obnovené krajinské zriadenie spred konca roka 1938, ale jeho organizačné zložky už obnovené neboli.

</doc>
<doc id="13773" url="https://sk.wikipedia.org/wiki?curid=13773" title="Čierna">
Čierna

Čierna je farba, ktorú oko vníma v prípade, že z daného smeru neprišlo žiadne svetlo. Jej opakom je biela, ktorá vzniká tým, že do oka prichádza svetlo všetkých farieb.
Tento nedostatok svetla môže byť spôsobený buď neexistenciou žiadneho zdroja svetla, alebo tým, že príslušný materiál pohlcuje svetlo všetkých farieb, namiesto toho, aby niektoré farby odrážal. Čierny pigment môže byť tiež tvorený zmesou niekoľkých pigmentov, z ktorých každý pohlcuje niektoré farby, čím v konečnom dôsledku pohlcuje natoľko veľkú časť viditeľného spektra, že sa dá označiť za čierny (pozri CMYK nižšie).
Tieto dva pohľady vedú k definíciám aditívneho a subtraktívneho miešania farieb.
CMYK.
Vo farebnom modeli CMY(K) možno čiernu vytvoriť niekoľkými spôsobmi: V pôvodnom modeli CMY čierna vznikala zmiešaním všetkých troch základných pigmentov v príslušnom pomere tak, aby výsledná zmes pohlcovala všetky farby. Takáto čierna farba sa však v praxi ukazuje ako nekvalitná, s farebným (najčastejšie špinavo hnedým) nádychom. Preto sa ku trom základným pigmentom pridal špecializovaný čierny pigment, ktorým sa dosahuje práve dokonalá čierna – tým vznikol farebný model CMYK.
Preto čiernu vo farebnom modeli CMYK možno vyjadriť niekoľkými spôsobmi:

</doc>
<doc id="13777" url="https://sk.wikipedia.org/wiki?curid=13777" title="Konkláve (2005)">
Konkláve (2005)



</doc>
<doc id="13780" url="https://sk.wikipedia.org/wiki?curid=13780" title="Mys hrôzy (film z roku 1991)">
Mys hrôzy (film z roku 1991)

Mys hrôzy je americký filmový triler z roku 1991 režiséra Martina Scorseseho. Je to nové spracovanie filmu rovnakého názvu z roku 1962. V hlavných úlohách hrajú Robert De Niro, Nick Nolte, Jessica Langeová a Juliette Lewisová.
Dej filmu sleduje odsúdeného násilníka, ktorý sa chce pomstiť svojmu bývalému právnikovi, kvôli ktorého zámerne chybnej súdnej obhajobe strávil 14 rokov vo väzení.
Dej.
Max Cady (Robert De Niro) je po 14 rokoch prepustený z väzenia, kde si odpykával trest za znásilnenie a ublíženie na zdraví 16-ročného dievčaťa. Jeho bývalý právnik, Sam Bowden (Nick Nolte), bol tak zhrozený týmto zločinom, že zámerne utajil isté dôkazy, ktoré by mohli Maxa oslobodiť alebo aspoň znížiť jeho trest. Max si v tej dobe kvôli negramotnosti a neznalosti právneho systému neuvedomoval, že Sam sabotuje jeho obhajobu a tým porušuje svoju profesionálnu a etickú povinnosť.
Krátko po svojom prepustení Max vystopuje Sama v mestečku New Essex v Severnej Karolíne. Počas krátkej konverzácie mu Max vysvetľuje, že sa za mrežami naučil čítať, študoval právo a zistil, že Sam ukryl dôkazy vďaka ktorým by vôbec nemusel ísť do väzenia. Sam sa snaží vyhovoriť na sudcu a prokurátora, ale Max iba hovorí, že oni si na rozdiel od Sama iba poctivo robili svoju prácu, a predtým ako odíde preč dodáva, že má v pláne pomstiť sa Samovi za všetko utrpenie, ktoré vo väzení musel prežiť.
V nasledujúcich dňoch Samovu rodinu postihne niekoľko nepríjemných incidentov. Samova manželka Leigh (Jessica Langeová) si v jednu noc všimne Maxa, ako z vysokého plota sleduje ich dom. Neskôr je ich rodinný pes záhadne otrávený. Sam začína byť stále viac a viac nervózny, a žiada policajného poručíka Elgarta (Robert Mitchum) o pomoc, no ten mu hovorí, že bez konkrétnych dôkazov nemôže s Maxom nič robiť.
Max sa v jednom bare stretáva so Samovou kolegyňou Lori (Illeana Douglas), ktorá má so Samom milostnú aféru. Maxovi sa podarí zviesť opitú Lori, a v jej dome ju po spútaní brutálne zbije, znásilní a odhryzne kus mäsa z jej líca. Zhrozený Sam ju na nasledujúci deň navštívi v nemocnici a tam mu Lori hovorí, že nechce na Maxa podať trestné oznámenie zo strachu, že by sa pri tom odhalil ich milostný pomer, a tiež lebo vie ako bezcitne a nepríjemne sa súdy a polícia správajú k ženským obetiam znásilnenia. Rozzúrený Sam si najíma súkromného detektíva Clauda Kerseka (Joe Don Baker) a poverí ho so sledovaním Maxa.
Samova dcéra Danielle (Juliette Lewisová) v jednu noc obdrží telefonát od Maxa, ktorý sa vydáva za jej nového učiteľa drámy, a na nasledujúci deň si dohodnú stretnutie v školskom divadle. Max sa k nej počas stretnutia stále správa slušne a milo, ale Dani si po chvíli uvedomuje, že Max nie je učiteľom, a že to je muž, ktorý sa v posledných dňoch potuloval okolo ich domu. Max jej hovorí, že má problém iba s jej otcom, že Dani za celú situáciu nenesie zodpovednosť, a predtým ako odíde ju pobozká.
Keď sa o tomto incidente Sam dozvie, požiada Kerseka aby najal troch mužov, ktorí majú Maxa zbiť a tak ho vyhnať z mesta preč. Pred večerom, na kedy naplánovali tento útok sa Sam stretáva s Maxom v bare, kde ho varuje, že ak okamžite neopustí mesto tak bude poriadne trpieť. Celý plán ale nevychádza, lebo Maxovi sa počas prepadnutia podarí získať navrch a brutálne porazí svojich útočníkov. Max započuje Sama, ktorý za neďalekým kontajnerom pozoroval celú bitku, a začne ho zastrašovať a pomaly k nemu kráčať. Tesne pred kontajnerom sa ale Max zastaví a rozhodne sa odísť z miesta preč.
Neskôr Sam zisťuje, že Max si v bare nahral jeho hrozby na magnetofón a podá na Sama žiadosť o súdny zákaz styku. Vďaka audio nahrávke a zraneniam, ktoré Max pri prepadnutí utrpel, sudca (Martin Balsam) vyhovie tejto žiadosti. Maxov nový advokát Lee Heller (Gregory Peck) na súde hovorí, že plánuje podať návrh na Samove vylúčenie z advokátskej komory.
Sam je nútený odcestovať mimo mesta aby sa zúčastnil prejednávania ohľadom jeho možného vylúčenia, no Kersek sa domnieva, že Max sa pokúsi využiť Samovu neprítomnosť a vkradne sa do domu Bowdenovcov. Naplánuje so Samom a jeho rodinou fingovaný odchod Sama na letisko, a ukryjú sa v dome, čakajúc na príchod Maxa s úmyslom zastreliť ho v sebaobrane. Počas jednej noci do domu vnikne Max prestrojený za Gracielu (Zully Montero), slúžku Bowdenovcov. Podarí sa mu prepadnúť Kerseka v kuchyni, kde ho zabije a potom utečie von. Keď Sam a jeho rodina objavia telá Kerseka a Graciely, v hrôze utekajú preč z domu na ich obytnú loď, ktorá je zakotvená pri Myse hrôzy.
Nevedia však, že s nimi ide aj Max, ktorý sa pripútal na podvozok ich auta. V noci vnikne na loď, zbije a spúta Sama, zoberie mu jeho revolver, a potom sa pripravuje znásilniť Leigh a Dani. Zúfalá Leigh prosí Maxa, aby ušetril jej dcéru. Dani však využije chaotickú situáciu a pokropí Maxa tekutým zapalovačom akúrát keď si zapaľuje cigaru. Maxa pohltia plamene a on skáče do vody. Podarí sa mu ale zachytiť kus lana priviazaného k lodi a vytiahne sa späť na palubu.
Začne sa ohromná búrka a Sam sa snaží kormidlovať loď v búrlivých vodách. Pri tom ho ale napadne vážne popálený Max, a potom zinscenuje súdny proces, kde obviňuje Sama z utajenia dôkazov, vďaka ktorým by sa znížil jeho trest. Sam priznáva, že skryl dôkazy o promiskuite mladého dievčaťa, ale hovorí, že ten fakt neospravedlňuje Maxove zločiny. Nahnevaný Max chce Sama zastreliť, ale v burácajúcej sa lodi stratí rovnováhu a padá na zem. Leigh a Dani využijú šancu na únik, zatiaľčo Sam začne bojovať s Maxom. Podarí sa mu spútať Maxa k lodi. Loď je ale po narazí na veľkú skalu zničená, a súboj Sama a Maxa pokračuje na brehu rieky. Samovi sa podarí získať prevahu, a pripravuje sa rozdrviť Maxovi hlavu veľkým balvanom. Veľká vlna ale zraru odplaví Maxa (aj s kusom lode, ku ktorému je spútaný) preč od brehu a on klesá ku dnu. Max si vo vode očistí krv zo svojich rúk a ide ku svojej rodine.

</doc>
<doc id="13783" url="https://sk.wikipedia.org/wiki?curid=13783" title="Mys hrôzy (film z roku 1962)">
Mys hrôzy (film z roku 1962)

Mys hrôzy z roku 1962 je americký filmový triler režiséra J. Lee Thompsona v hlavnej úlohe s Gregory Peckom. V roku 1991 natočil režisér Martin Scorsese nové spracovanie filmu pod rovnakým názvom.

</doc>
<doc id="13785" url="https://sk.wikipedia.org/wiki?curid=13785" title="Peniaze iných">
Peniaze iných

Peniaze iných je americký film z roku 1991 režiséra Normana Jewisona v hlavných úlohách s Danny DeVitom a Gregory Peckom. 

</doc>
<doc id="13786" url="https://sk.wikipedia.org/wiki?curid=13786" title="Hypotéza kontinua">
Hypotéza kontinua

Hypotéza kontinua tvrdí, že neexistuje množina X, ktorej mohutnosť je väčšia než je mohutnosť množiny prirodzených čísel a menšia než je mohutnosť reálnych čísel. Hypotézu kontinua sformuloval Georg Cantor.
Hypotéza kontinua bola veľkým orieškom pre matematikov 20. storočia. Na jej počiatku stála nasledovná úvaha:
Nech formula_1 je množina prirodzených čísel a formula_2 množina reálnych čísel. Klasickou Cantorovou diagonálnou metódou sa dá dokázať, že množina formula_1 je "subvalentná" množine formula_2, tj. má menšiu mohutnosť (kardinalitu, ľudovo "má menej prvkov"), značíme formula_5 . Otázka znie, či existuje nejaká množina formula_6, pre ktorú by platilo formula_7, t. j. či existuje nejaká nespočítateľná množina, ktorá má menšiu mohutnosť než kontinuum (množina reálnych čísel). Hypotéza kontinua tvrdí, že množina formula_6 neexistuje.
Kurt Gödel dokázal, že existencia takejto množiny sa nedá z axiómov Zermelo-Fraenkelovej teórie množín vyvrátiť.
Americký matematik P. Cohen dokázal, že hypotéza kontinua nezávisí od ostatných axióm teórie množín.

</doc>
<doc id="13789" url="https://sk.wikipedia.org/wiki?curid=13789" title="Morskí vlci">
Morskí vlci

Morskí vlci je americký vojnový film z roku 1980 režiséra Andrew V.McLaglena v hlavnej úlohe s Gregory Peckom, nakrútený podľa skutočnej udalosti odohrávajúcej sa počas druhej svetovej vojny.

</doc>
<doc id="13818" url="https://sk.wikipedia.org/wiki?curid=13818" title="Krajinský úrad">
Krajinský úrad

Krajinský úrad bol v období krajinského zriadenia najvyšší správny orgán jednej krajiny/zeme. Krajinský úrad (vo svojom čase označovaný aj ako „Zemský úrad”) bol zriadený zákonom zo 14. júla 1927 č. 125/1927 Zb. z. a n., ktorým na Slovensku zaniklo dovtedajšie župné zriadenie a bolo nahradené krajinským zriadením a jeho úradmi, ktoré prebrali kompetencie Ministerstva pre správu Slovenska. Úrad sídlil v Bratislave a v roku 1929 sa konala architektonicko-urbanistická súťaž na riešenie veľkého komplexu "Zemského úradu" na Námestí slobody, návrhy z tejto súťaže sa však nerealizovali. 27. júna 1936 vznikla expozitúra v Košiciach (Kancelária krajinského prezidenta). 
Jeho predsedom bol krajinský prezident. Krajinský úrad sa delil na prezídium a administratívne oddelenie. Fungoval ako spojovací článok medzi ministerstvami a okresmi, mestami a obcami. Krajinský úrad podliehal ministerstvu vnútra, Krajinskému úradu podliehali okresné úrady a štátne policajnú úrady, od roku 1933 schvaľoval aj starostov obcí.
Po vyhlásení prvej Slovenskej republiky 14. marca 1939 boli kompetencie Úradu postupne obmedzované, zanikol 31. decembra 1939, keď jeho kompetencie prešli na ministerstvo vnútra a župné úrady.

</doc>
<doc id="13819" url="https://sk.wikipedia.org/wiki?curid=13819" title="Krajinský prezident">
Krajinský prezident

Krajinský prezident bol v období krajinského zriadenia najvyšší krajinský úradník, podriadený ministrovi vnútra. Bol menovaný česko-slovenským prezidentom na odporúčanie ministerstva vnútra. Zároveň bol prednostom Krajinského úradu a predseda Krajinského zastupiteľstva, Krajinského výboru a (formálne) aj krajinských komisií.
Zoznam krajinských prezidentov je uvedený pod Zoznam predsedov vlád Slovenska. Prvý krajinský prezident bol Ján Drobný (HSĽS), čo bolo jednou z podmienok vstupu HSĽS do česko-slovenskej vlády v roku 1927, viceprezidentom bol Jozef Országh.

</doc>
<doc id="13820" url="https://sk.wikipedia.org/wiki?curid=13820" title="Krajinské zastupiteľstvo">
Krajinské zastupiteľstvo

Krajinské zastupiteľstvo bol v období krajinského zriadenia zastupiteľský orgán jednej krajiny/zeme. 
Zvolával ho a predsedom jeho orgánov (pléna a Krajinského výboru) bol krajinský prezident.
Každé zastupiteľstvo malo dve tretiny členov volených na 6 rokov, jednu tretinu menovanú vládou. Slovenské zastupiteľstvo malo 54 členov, z toho 36 volených a 18 vymenovaných ústrednou vládou na návrh krajinského prezidenta. 
Malo zastupovať účasť občanov na správe krajiny, ale politické témy boli z jeho činnosti vyňaté a každé jeho uznesenie musel schváliť minister vnútra.
Prvé voľby do zastupiteľstiev sa konali 2. 12. 1928.

</doc>
<doc id="13822" url="https://sk.wikipedia.org/wiki?curid=13822" title="Chlapci z Brazílie">
Chlapci z Brazílie

Chlapci z Brazílie je americký film z roku 1978 režiséra Franklina J. Schaffnera v hlavnej úlohe s Gregory Peckom o nacistických zločincoch ukrývajúcich sa v južnej Amerike. 

</doc>
<doc id="13824" url="https://sk.wikipedia.org/wiki?curid=13824" title="Generál MacArthur">
Generál MacArthur

Generál MacArthur je americký vojnový životopisný film režiséra Josepha Sargenta z roku 1977 o generálovi Douglasovi MacArthurovi, ktorý bol najvyšším veliteľom spojeneckých armád v juhozápadnom Tichomorí počas druhej svetovej vojny a veliteľom vojsk OSN počas kórejskej vojny. Hlavnú úlohu generála MacArthura hrá Gregory Peck.

</doc>
<doc id="13825" url="https://sk.wikipedia.org/wiki?curid=13825" title="Benedikt XVI.">
Benedikt XVI.

Benedikt XVI., občianskym menom (* 16. apríl 1927, Marktl am Inn, Bavorsko, Nemecká ríša – † 31. december 2022, Monastero Mater Ecclesiae, Vatikán) bol nemecký duchovný a emeritný pápež. Pápežský úrad zastával od 19. apríla 2005 do 28. februára 2013. Bol 265. pápežom Katolíckej cirkvi, prvým nemeckým pápežom od roku 1523 (po Hadriánovi VI.) a prvým pápežom od roku 1294 (po Celestínovi V.), ktorý dobrovoľne abdikoval. 
Pred svojím zvolením bol blízkym spolupracovníkom svojho predchodcu Jána Pavla II. Od roku 1981 až do smrti Jána Pavla II. zastával úrad prefekta Kongregácie pre náuku viery. Z týchto čias má prezývku "Boží rotvajler".
Mladosť.
Joseph Ratzinger sa narodil v Marktl am Inn (Bavorsko) ako syn policajta; jeho matka pochádzala z Južného Tirolska. Mal súrodencov Máriu a Georga. Vyrastal v hlboko veriacej rodine. Dva roky po jeho narodení 11. júla 1929 sa rodina presťahovala do Tittmoningu an der Salzach, 5. decembra 1932 do Aschau am Inn, kde chodil do základnej školy. V tridsiatych rokoch minulého storočia, po uchopení moci národnými socialistami, kúpil jeho otec malý sedliacky dom v Hufschlagu pri Traunsteine, pretože sa obával, že bude vojna, a tak bude lepšie vlastniť dom s pôdou. Kardinál Ratzinger vo svojej autobiografii „Aus meinem Leben“ (Z môjho života) v roku 1998 k tomu poznamenal: ""nebolo vôbec ľahké povedať, kde som vlastne doma. Môj otec bol ako policajt opakovane prekladaný, takže sme boli často ako na vandrovke. Až keď v roku 1937 odišiel ako 60-ročný do dôchodku, mohli sme sa nasťahovať do domu v Hufschlagu pri Traunsteine, ktorý sa potom stal naším vlastným domovom."
II. svetová vojna.
V roku 1941 bol Ratzinger, ako všetci štrnásťroční chlapci, zapísaný do Hitlerjugend. Ako nepríliš nadšený člen odmietal chodiť na schôdze. Jeho otec bol nepriateľ fašizmu, zhodne s John L. Allenovým životopisným dielom. Jeden z Ratzingerových bratrancov, štrnásťročný chlapec s Downovým syndrómom, bol v roku 1941 zavraždený režimom v rámci kampane eugeniky. V roku 1943, ako šestnásťročný, bol so zvyškom svojej triedy vycvičený za pomocníka obsluhy protilietadlového kanónu a nasadený na ochranu továrne BMW mimo Mníchov. Neskôr trénoval v pešom pluku a pre chorobu sa vyhol ďalším prísnym vojenským povinnostiam.
Keď sa už približovali spojenecké vojská v roku 1945 a jeho jednotka sa rozpadla, vrátil sa domov do Traunsteinu. V ich dome si americkí vojaci zriadili veliteľstvo. Ako vojaka ho poslali do zajateckého tábora, odkiaľ bol o niekoľko mesiacov – na konci vojny – prepustený. V novembri toho roku spoločne so svojím bratom Georgom znovu vstúpil do seminára.
Pôsobenie ako kňaz a arcibiskup.
V roku 1951 Joseph Ratzinger bol zároveň so svojím bratom Georgom vysvätený za kňaza 29. júna vo Freisingu. Starší brat sa venoval cirkevnej hudbe, v rokoch 1964 až 1994 bol dómskym kapelníkom v Regensburgu. V roku 1994 ukončil svoje pôsobenie kapelníka a ako kňaz na odpočinku žije v kláštore kolégia.
Sestra Mária nasledovala svojho brata Josepha na všetky jeho pôsobiská. Starala sa aj o jeho domácnosť v rímskej kúrii až do svojej náhlej smrti v r. 1991 .
V roku 1953 dizertačnou prácou s názvom "Ľudstvo a dom Boží v Augustínovom učení o Cirkvi" promoval na doktora teológie na univerzite v Mníchove. 
Najskôr pracoval ako výpomocný kňaz vo farnosti v München-Moosach a ako kaplán vo farnosti München-Bogenhausen . V rokoch 1952 až 1954 pôsobil ako docent na Arcibiskupskom kňazskom seminári vo Freisingu a potom ako docent dogmatiky a fundamentálnej teológie na Filozoficko-teologickej vysokej škole vo Freisingu. 
V roku 1957 sa habilitoval na Mníchovskej univerzite prácou o svätom Bonaventurovi v odbore fundamentálnej teológie. V nasledujúcich rokoch pôsobil ako mimoriadny profesor dogmatiky a fundamentálnej teológie na Filozoficko-teologickej vysokej škole vo Freisingu a ako ordinár pre fundamentálnu teológiu na univerzite v Bonne.
V rokoch 1962 až 1965 pôsobil ako oficiálny koncilový teológ (peritus) 2. vatikánskeho koncilu. V roku 1963 sa stal ordinárom pre dogmatiku a dejiny dogiem na univerzite v Münsteri . Od roku 1966 vykonával ten istý úrad na univerzite v Tübingene a v rokoch 1969 až 1977 na univerzite v Regensburgu. Tam sa v roku 1976 stal viceprezidentom. 
Dňa 25. marca 1977 bol Joseph Ratzinger menovaný za arcibiskupa Mníchovsko-freisinskej arcidiecézy a jeho vysviacka sa konala o tri dni neskôr. Dňa 27. júna 1977 ho pápež Pavol VI. menoval za kardinála.
Prefekt Kongregácie pre náuku viery.
V roku 1981 ho pápež Ján Pavol II. menoval za prefekta Kongregácie pre náuku viery (do r. 1908 nazývanej Posvätná Kongregácia Rímskej a univerzálnej inkvizície a do roku 1965 Posvätná kongregácia Svätého ofícia) a za predsedu Pápežskej biblickej komisie a Medzinárodnej teologickej komisie.
V rokoch 1986 až 1992 viedol Pápežskú komisiu pre zostavenie Katechizmu katolíckej cirkvi. V konzistóriu 5. apríla 1993 ho pápež Ján Pavol II. povýšil na kardinála biskupa suburbikarskej diecézy Velletri-Segni. Dňa 9. novembra 1998 Ján Pavol II. potvrdil jeho voľbu za vicedekana kolégia kardinálov a v roku 2002 sa stal dekanom kolégia kardinálov.
Pontifikát.
Voľba za pápeža.
Joseph Ratzinger bol zvolený za pápeža vo veku 78 rokov. Jeho voľba bola neobyčajne rýchla a presvedčivá. Zvolený bol už po štvrtom hlasovaní a to presvedčivou väčšinou 100 z celkového počtu 115 hlasov. Od pápeža Klementa XII. zvoleného v roku 1730 zasadol na pápežský stolec ako najstarší a je prvým nemeckým pápežom od Hadriána VI. (15221523). Hadrián VI. sa síce narodil na území dnešného Holandska, v tom čase však ešte časti Nemecka. Posledný predchádzajúci pápež pochádzajúci z dnešných hraníc Nemecka bol Viktor II., ktorý zomrel v roku 1057. Benedikt XVI. je ôsmy nemecký pápež; prvý bol Gregor V. 
Prvý deň konkláve.
Dopoludnia 18. apríla o 10:00 sa v Bazilike sv. Petra konala svätá omša za vyvolenie nového pápeža. Slúžil ju dekan kardinálskeho kolégia, kardinál Ratzinger. Popoludní o 16:30 sa 115 kardinálov voličov presunulo do Sixtínskej kaplnky. V kaplnke zaznel hymnus k Duchu Svätému – Veni Creator Spiritus. Kardinál Ratzinger spolu so zhromaždenými kardinálmi predniesol predpísanú prísahu a každý z účastníkov konkláve ju potvrdil položením ruky na otvorený Evanjeliár, umiestnený v centre Sixtínskej kaplnky.
O 17:25 hlavný pápežský ceremoniár arcibiskup Piero Marini vyhlásil „Extra omnes” a vzápätí sa dvere Sixtínskej kaplnky zatvorili. Okrem kardinálov voličov v nej ostali len arcibiskup Marini a český kardinál Tomáš Špidlík, aby predniesol meditáciu pred samotnou voľbou. Po skončení meditácie kardinál Špidlík spolu s pápežským ceremoniárom opustili Sixtínsku kaplnku. Ešte v ten istý deň sa konalo prvé kolo voľby. Čierny dym však dal svetu najavo, že prvé kolo nebolo úspešné.
Druhý deň konkláve.
Tesne predpoludním 19. apríla z komína Sixtínskej kaplnky vychádza dym svetlej farby, čo spôsobilo senzáciu na Námestí sv. Petra. Dym však po chvíli stmavol, až nakoniec celkom sčernel. Zvony na Bazilike sv. Petra nebili, čo bolo znakom že pápež nebol ešte zvolený. Už o niekoľko hodín, o 17:50, z komína vyšiel biely dym a hlahol zvonov na Bazilike sv. Petra je znakom toho, že voľba kardinálov bola úspešná.
Osobou, ktorá oznámila svetu zvolenie nového pápeža bol čilský kardinál protodiakon Jorge Arturo Augustin Medina Estévez. Do tejto úlohy „vyslanca námestia” ho vymenoval pápež Ján Pavol II. začiatkom februára 2005. O 18:48 tradičnou latinskou formulou "Annuntio vobis gaudium magnum: Habemus Papam" (Zvestujem Vám veľkú radosť, máme pápeža) oznámil, že na pápežský stolec Svätej rímskej cirkvi vystúpil Joseph Ratzinger.
Prvé slová nového pápeža, ktoré predniesol z balkóna požehnaní Baziliky sv. Petra, boli: „Po veľkom pápežovi Jánovi Pavlovi II. ctihodní kardináli zvolili mňa, jednoduchého a pokorného robotníka v Pánovej vinici.” Potom udelil svoje prvé pápežské požehnanie Urbi et Orbi – Mestu a svetu.
Reakcie politikov zo Slovenska.
Prezident Ivan Gašparovič vyhlásil, že verí, že aj nový pápež Benedikt XVI. bude pre celý svet morálnou autoritou, ktorá sa bude zasadzovať za šírenie myšlienok kresťanstva, ekumenickej spolupráce a demokratických hodnôt. Predseda vlády Mikuláš Dzurinda vyjadril potešenie z jeho zvolenia za hlavu katolíckej cirkvi, slovami: „Som presvedčený, že dlhoročné skúsenosti i osobnosť kardinála Josepha Ratzingera sú zárukou toho, že bude nielen dôstojným nástupcom svojho predchodcu pápeža Jána Pavla II., ale aj pokračovateľom rozvíjania myšlienok boja za mier, sociálnu spravodlivosť a vzájomného rešpektu medzi rôznymi skupinami veriacich.” Podľa predsedu Národnej rady Pavla Hrušovského Benedikt XVI. pozná Slovensko a situáciu v krajine aj vďaka jednému zo svojich najbližších spolupracovníkov, slovenskému biskupovi Jozefovi Zlatňanskému. Pavol Hrušovský v tom vidí nádej, že Slovensko bude mať tak ako doteraz v novom pápežovi ctiteľa a že obyvatelia Slovenska budú milovať Benedikta XVI. takisto ako milovali Jána Pavla II.
Pápežské meno.
Po voľbe za pápeža si Jozef Ratzinger zvolil za svoje meno Benedikt XVI. Posledný pápež, ktorý prijal meno Benedikt, bol Benedikt XV., ktorého pontifikát bol počas prvej svetovej vojny od roku 1914 do 1922. Pripadla mu úloha viesť katolícku cirkev temnými rokmi prvej svetovej vojny. Zastával politiku prísnej neutrality a rokovaniami sa usiloval o nastolenie mieru. Neutralita, ktorú pápež v tomto konflikte zastával, a neustále protesty, ktoré vznášal proti používaniu takých zbraní, ako sú bojové plyny, vyvolali hnevlivé reakcie na oboch stranách frontu. Kardinál Ratzinger sa kardinálom zveril, že voľbou mena chce vzdať hold Benediktovi XV. za jeho neúnavné úsilie pomôcť utečencom a zjednotiť svet rozpoltený vojnou. 
Kardinál Ratzinger sa nechal inšpirovať pri voľbe mena aj svätým Benediktom, mníchom žijúcim v 6. storočí. Práve svätý Benedikt bol zakladateľom západného systému mníšskych rádov a neskôr bol vyhlásený za patróna Európy.
Rezignácia.
Na verejnom konzistóriu vo Vatikáne, konanom 11. februára 2013, ktoré bolo zvolané, aby boli predstavení blahoslavení, ktorí majú byť svätorečení, v latinskom prejave kardinálom oznámil, že po dlhom uvažovaní sa rozhodol vzdať svojho úradu. Ako hlavný dôvod uviedol, že vzhľadom na svoj vek nemá dosť síl na riadne vykonávanie svojho úradu. Vo vyhlásení určil za okamih ukončenia svojej služby 28. február 2013 o 20. hodine. Svojím rozhodnutím prekvapil i svojich najbližších spolupracovníkov.
Po opustení úradu pápeža je jeho oficiálny titul "Jeho Svätosť Benedikt XVI., emeritný pápež", prípadne "Jeho Svätosť Benedikt XVI., emeritný pontifex rímsky".
Krátko pred rezignáciou 6. januára 2013 vysvätil za biskupa svojho osobného sekretára Georga Gänsweina, ktorého v decembri 2012 menoval za prefekta Pápežského domu.
Pápežský erb.
Erb obsahuje prvky starodávnych tradícií jeho vlasti. Prihlásil sa tak k rodnému Bavorsku. Pápež porušil 1000 rokov starú heraldickú tradíciu pápežských erbov tým, že sa vo svojom erbe zriekol tiary (trojitá pápežská koruna), čo má symbolizovať jeho predsavzatie uplatňovať iba duchovnú moc pri vedení ľudí ku spáse a pridal pálium.
"Štít je štiepený v tvare krokvy prehnutej nadol. V prvom poli je na zlatom pozadí hlava Maura s červenou korunou a golierom a so zlatou náušnicou." Je to erb starobylej nemeckej diecézy Freising (vznik sa datuje okolo 8. storočia), ktorá sa v roku 1818 zlúčila s arcidiecézou Mníchov. Je to zároveň symbol všeobecnosti Cirkvi a rasovej i triednej znášanlivosti.
"V druhom poli je na zlatom pozadí kolmo nahor kráčajúci medveď" svätého Korbiniána, patróna Bavorska (pochádzal z Francúzska a v 8. storočí hlásal evanjelium v Bavorsku. Podľa legendy, keď svätec putoval cez Alpy, medveď mu zožral koňa, a nato svätec prinútil medveďa, aby mu niesol batožinu až do Ríma a naspäť). "Medveď má na chrbte červenú batožinu previazanú čiernou stuhou", ktorá symbolizuje bremeno pápežského úradu.
"V treťom, červenom poli je mušľa", ktorá je starobylým symbolom pútnika. V pápežskom erbe symbolicky znázorňuje Boží putujúci ľud.
"Štít je korunovaný mitrou s tromi zlatými brvnami" - symbolizujú trojitú pápežskú moc: posväcovať, vyučovať a viesť ľudí k spáse. "Brvná sú prepojené zlatým kolom", čo znamená, že tieto moci sa spájajú v osobe pápeža.
"Za štítom sú dva skrížené kľúče Svätého Petra." Symbolizujú duchovnú moc nástupcu apoštola Petra, ktorému Kristus dal moc. (Mt 16,19)
"Niže štítu je biele pápežské pálium s červenými krížikmi." Je to znak hodnosti.
Hodnotenie.
Niektorí považujú Benedikta XVI. za tradicionalistu a konzervatívneho katolíka, ale väčšina súhlasí s tvrdením, že je silným obrancom katolíckej cirkvi. Odmieta zmenu postoja cirkvi k homosexualite, manželstvám osôb rovnakého pohlavia, eutanázii a umelým potratom.
Dokumenty.
Encykliky.
Počas svojho pontifikátu vydal tri encykliky. "Deus caritas est" („Boh je láska“ o kresťanskej láske), "Spe salvi" („V nádeji sme spasení“ o kresťanskej nádeji), "Caritas in veritate" („Láska v pravde“ o integrálnom ľudskom rozvoji v láske a v pravde).
Exhortácie.
Apoštolské exhortácie:
Dielo.
Ostatné.
"Preklady sú doslovné"

</doc>
<doc id="13826" url="https://sk.wikipedia.org/wiki?curid=13826" title="Opera (rozlišovacia stránka)">
Opera (rozlišovacia stránka)

Opera môže byť:

</doc>
<doc id="13827" url="https://sk.wikipedia.org/wiki?curid=13827" title="Joseph Ratzinger">
Joseph Ratzinger



</doc>
<doc id="13836" url="https://sk.wikipedia.org/wiki?curid=13836" title="Berlínsky medzinárodný filmový festival">
Berlínsky medzinárodný filmový festival

Berlínsky medzinárodný filmový festival (tiež známy pod pojmom Berlinale) je jeden z najvýznamnejších svetových filmových festivalov. Od roku 1951 sa každoročne koná v Berlíne.
66. ročník Berlinale sa konal od 11. do 21. februára 2016. Hlavnú cenu (Zlatého medveďa) si odniesol taliansky režisér Gianfranco Rosi za svoj dokumentárny film "Oheň na mori" ("Fire at Sea").
67. ročník sa konal od 9. do 19. februára 2017.
V roku 2023 sa uskutočnil 73. ročník festivalu.
Prehľad.
Udeľované ceny a kategórie: 

</doc>
<doc id="13838" url="https://sk.wikipedia.org/wiki?curid=13838" title="Zlatý medveď">
Zlatý medveď

Zlatý medveď je filmové ocenenie udeľované na medzinárodnom filmovom festivale Berlinale, ktorý sa koná každoročne v Berlíne.
Okrem hlavnej ceny Zlatý medveď, ktorú získava najlepší film, sa udeľujú nasledujúce ocenenia:

</doc>
<doc id="13840" url="https://sk.wikipedia.org/wiki?curid=13840" title="César">
César

César je filmové ocenenie, ktoré udeľuje francúzska Filmová umelecká akadémia (L’Académie des Arts et Techniques du Cinéma). Hlavným cieľom udeľovania tohto ocenenia je zviditeľniť najpozoruhodnejšie francúzske filmy v očiach divákov, ale aj distribútorov a prispieť tak na ich podporu. Ďalšou snahou je pravdivo mapovať francúzsku filmovú tvorbu a posledné roky dávajú jednoznačne najavo vôľu propagovať európske filmy v rámci svetovej globalizačnej konkurencie.
Prvé odovzdávanie, ktorého prezidentom bol Jean Gabin, sa uskutočnilo 3. apríla 1976. 25 bronzových sošiek, z ktorých každá váži 3 kg, je udelených každý rok na prelome februára a marca. Trofej prevzala meno César po svojom sochárskom tvorcovi, Césarovi Baldaccinim. Hlavným aktérom vo výbere a oceňovaní francúzskej filmovej produkcie spomedzi filmov uvedených v sálach kín od 1. januára do 31. decembra je Filmová umelecká akadémia. Táto inštitúcia, založená v roku 1975 z iniciatívy Georga Cravenna, počíta v súčasnosti medzi svojich členov viac ako 3 400 umelcov a filmových profesionálov.
V roku 2023 sa konal 48. ročník odovzdávania cien.

</doc>
<doc id="13841" url="https://sk.wikipedia.org/wiki?curid=13841" title="Dryopitekovité">
Dryopitekovité

Dryopitekovité (lat. Dryopithecidae) sú vyhynutá čeľaď hominoidovcov.
Meno dostali podľa nálezu E. A. Larteta druhu Dryopithecus fontani (dryopithecus = stromová opica) uskutočneného roku 1856 v Sansane vo Francúzsku, čiže 3 roky pred zverejnením Darwinovej slávnej knihy o vývoji človeka.
Prvé nálezy pochádzajú asi spred 20 mil rokov. Vďaka úspešnej adaptívnej radiácii pred 15 – 12 mil. rokov sa dryopitekovité dostali cez Arabský polostrov z Afriky na Blízky východ a do Európy (aj do Bratislavy), časť z nich potom migrovala smerom na východ ďalej do Ázie. Najdôležitejšia (a prvá nájdená) podčeľaď sú dryopitekorodé, ktoré.žili pred 12 – 8 mil. rokov.
Členenie.
Vyššia klasifikácia je čiastočne sporná. Až do začiatku 90. rokov boli najmä rody prvých dvoch podčeľadí (pod názvom dryomorfné ramapity), ale aj rod dryopitek, zaraďované do čeľade orangutanovitých (Pongidae). Príbuznosť s orangutanovitými sa však ukázala ako nesprávna. Afropitekorodé sú zaraďované aj medzi prokonzulovité.
Členenie:
Bez toho aby boli presnejšieho zaradení do niektoréj podčeľade, do tejto čeľade ďalej patria (zaraďovaní tiež spolu s gorilami alebo donedávna do orangutanovitých, to druhé spravidla ako ramapitekorodé (Ramapithecinae)):
Predbežne do tejto čeľade patria aj:
Charakteristika.
Z fylogenetického hľadiska ide o základnú vývojovú vetvu čeľadí orangutanovité, šimpanzovité a hominidi.
Znaky:
Znaky afropitekorodých:
Znaky keňapitekorodých:
Znaky dryopiteka:

</doc>
<doc id="13843" url="https://sk.wikipedia.org/wiki?curid=13843" title="Dryopitek">
Dryopitek

Dryopitek (lat. Dryopithecus) je vyhynutý rod z čeľade dryopitekovité resp. z čeľade hominidi (Hominidae). V niektorých systémoch sa zaraďuje ako jediný rod podčeľade dryopitekorodé (Dryopithecinae) či skupiny (tribu) Dryopithecini.
Druhy:
Znaky dryopiteka:

</doc>
<doc id="13844" url="https://sk.wikipedia.org/wiki?curid=13844" title="Keňapitek">
Keňapitek

Keňapitek (lat. Kenyapithecus) je vyhynutý rod z čeľade dryopitekovité resp. z čeľade Griphopithecidae.
Druhy:

</doc>
<doc id="13846" url="https://sk.wikipedia.org/wiki?curid=13846" title="Dryopit">
Dryopit



</doc>
<doc id="13847" url="https://sk.wikipedia.org/wiki?curid=13847" title="Dryopithecus">
Dryopithecus



</doc>
<doc id="13848" url="https://sk.wikipedia.org/wiki?curid=13848" title="Dryopitekorodé">
Dryopitekorodé



</doc>
<doc id="13849" url="https://sk.wikipedia.org/wiki?curid=13849" title="Keňapitekorodé">
Keňapitekorodé



</doc>
<doc id="13855" url="https://sk.wikipedia.org/wiki?curid=13855" title="Níl">
Níl

Níl (arab. النيل – an-Níl alebo البحر- al-Bahr) je najdlhšia rieka na svete. Dĺžka Nílu (v najširšom zmysle) je podľa rôznych zdrojov niekde medzi 6 650 a 7 088 km. Povodie dosahuje 2,86 alebo podľa iných zdrojov 3,35 mil km².
V najširšom a najbežnejšom zmysle má Níl prameň zhodný s prameňom najdlhšej zdrojnice rieky Kagera (čiže prameň leží podľa rôznych názorov niekde v Burundi alebo Rwande) a zriedkavo sa označuje aj ako Níl-Kagera. V užšom zmysle Níl pramení až vo Viktóriinom jazere. V najužšom zmysle sa Níl začína až od sútoku Bieleho a Modrého Nílu.
Níl v najširšom zmysle preteká cez štáty: Rwanda, Burundi, Tanzánia, Uganda, Etiópia, Južný Sudán, Sudán a Egypt. Do Stredozemného mora Níl ústi formou delty Nílu s rozlohou .
Názvy.
Súčasné názvy jednotlivých častí rieky:
Historické názvy rieky: 
Dĺžkové prvenstvo a prameň.
Neexistuje zhoda v tom, či absolútne svetové prvenstvo patrí Nílu alebo juhoamerickému Amazonu. Dôvody sú dva. Jednak rieky najmä v nížinách presúvajú svoje koryto a teda menia dĺžku, jednak sú rôzne názory, odkiaľ by sa dĺžka mala počítať.
Za prameň Nílu sa niekedy považuje Viktóriino jazero (Ukerewe), ale to má množstvo prítokov nezanedbateľnej dĺžky. Jedným z nich je Kagera. Za prameň Nílu sa najčastejšie považuje práve prameň Kagery (zriedkavo sa Níl vrátane Kagery označuje ako Níl-Kagera). Za prameň Kagery sa považuje buď prameň burundskej rieky Ruvyironza (=Luvironza), alebo prameň rwandskej rieky Rukarara.
Celková dĺžka Nílu sa v literatúre uvádza rôzne, najmä takto:
Význam.
Záplavy Nílu (jún – október) sú základom egyptského a sudánskeho poľnohospodárstva. Sú spôsobené najmä prítokmi Modrý Níl a Atbara z Etiópie. Poľnohospodársky obrábané územie tvorí 2 (v delte viac) dlhý pás pozdĺž dlhého úseku Nílu.
Katarakty a prieplav.
Na stredom toku sa nachádza 6 kataraktov. Pri prvom z nich (pri Asuáne) je priehrada Chazzán Aswán s nádržou s objemom 5 500 mil. m3 (tzv. stará Asuánska priehrada postavená Angličanmi v roku 1902), nad ktorou v roku 1971 dokončili Sovieti novú Asuánsku priehradu, kvôli výstavbe ktorej bolo treba premiestniť aj významné staroegyptské pamiatky. Touto priehradou na Níle vznikla nádrž/jazero s objemom 160 mld. m3 a dĺžkou , nazývaná Násirovo more.
Negatívom priehrady je, že odvtedy je – kedysi rušný – Níl splavný len od Asuánskej priehrady na sever. Aby sa vykompenzovali obchodné straty, začal sa v polovici 90. rokov budovať prieplav Túška (v egyptskej výslovnosti: Toška), ktorý spája Násirovo more s Červeným morom.

</doc>
<doc id="13860" url="https://sk.wikipedia.org/wiki?curid=13860" title="Androméda (galaxia)">
Androméda (galaxia)



</doc>
<doc id="13863" url="https://sk.wikipedia.org/wiki?curid=13863" title="Opera (webový prehliadač)">
Opera (webový prehliadač)

Opera je multiplatformový balík aplikácií pre prácu s internetom. Do verzie 12.18 obsahoval webový prehliadač, klienta elektronickej pošty a diskusných skupín, adresár, agregátor RSS, IRC klienta, správcu sťahovania, klienta BitTorrent siete, podporu pomôcok Widgets a v neposlednom rade vstavaný blokovač reklám. Od verzie 15 beží prehliadač už na jadre Chromium, ktorého funkčnosť postupne vylepšuje o jedinečný rýchly prístup so zoskupovaním odkazov, vizuálne záložky, blokovač reklám a skriptov, pokročílú prácu s listami, fulltextové vyhľadávanie na všetkých otvorených listoch, samostatné a oddelené kontextové okná pre listy, bočný panel s integrovanými sociálnymi stránkami, podpora pre vlastné a aj Google Chrome rozšírenia, či šikovný kontextový prevodník jednotiek, mier a mien.
Nasledujúci text sa týka prehliadača Opera do verzie 12.xx (rok 2013):
Tvorcovia Opery o nej tvrdia, že je najrýchlejším internetovým prehliadačom. Dokazujú to viaceré testy (). Na chod aplikácie je potrebná relatívne malá časť pamäte počítača. To je jedným z argumentov na použitie v mobilných zariadeniach. Opera sa snaží dodržiavať štandardy W3C, čoho vedľajším efektom je, že niektoré zle napísané stránky, ktoré tieto štandardy nedodržujú, sa môžu zobraziť nesprávne (pozri odsek subjektívna nekompatibilita. Dôraz sa kladie aj na bezpečnosť. V posledných verziách došlo k výraznému zjednodušeniu práce s certifikátmi. Zjednodušené bolo tiež ovládanie.
Operu aktívne vyvíja Opera Software, Oslo (Nórsko) a jej jadro, zobrazovací program nazývaný Presto, je licencovaný obchodným partnerom Adobe a je integrovaný do nedávno ohláseného "Adobe Creative Suite". Opera získala vedúcu pozíciu ako prehliadač pre inteligentné mobilné telefóny a PDA vďaka technológii "Small Screen Rendering". Opera sa tiež používa na platformách iTV a prebieha vývoj v spolupráci s IBM na špeciálnom hlasom ovládanom viacstavovom prehliadači.
Opera je komerčný softvér, ale jeho používanie je bezplatné (a samozrejme legálne). Verzie staršie ako 8.50 obsahovali reklamný pásik.
Zdrojový kód vykresľovacieho jadra Opery s nazvom Presto unikol v Janurári 2018 na internet. Bol krátko verejne dostupný na službách GitHub a Bitbucket.
Vlastnosti.
Podpora štandardov.
Opera podporuje všetky hlavné dnes používané webové štandardy, vrátane HTML5, CSS3, CSS2, HTML4, XHTML 1.0 a 1.1, XML (od 7.6 XML+Voice), HTTP 1.1, DOM2, WAP a WML, JavaScript, PNG, Unicode, a Obojsmerného unicode algoritmu.
Prispôsobiteľnosť.
Na Opere je možné prispôsobiť takmer všetko. Dá sa meniť menu, nástrojové panely, klávesové skratky, gestá myšou. Samozrejmosťou je podpora "skinov". Na webe je možné takúto zmenu zverejniť, po kliknutí na odkaz sa zmena prejaví, a jedným tlačidlom je zasa možné nežiaducu zmenu odstrániť. Okrem vzhľadu sa dá Opera prispôsobiť aj v oblasti využívania RAM, diskového priestoru, zobrazovania stránok a mnoho ďalších vlastností.
E-mailový klient.
Integrovaný e-mailový klient M2 umožňuje okrem práce s poštou aj newsgroups, RSS a IRC, pričom všetky funkcie sú úzko integrované a majú spoločné kontakty. Správy je možné triediť do tzv. pohľadov. Telá správ sú indexované, čo umožňuje rýchle vyhľadávanie. Je možné aktivovať vstavaný filter proti nevyžiadanej pošte (spamu) a tvoriť vlastné filtre.
M2 vie čítať HTML e-maily, ale nepodporuje ich písanie, pretože to odporuje názoru vývojárov. V tomto smere teda naráža na kritiku zástancov HTML e-mailov.
Karty.
Opera sa stala populárnou vďaka možnosti prehliadať viacero dokumentov. Táto schopnosť bola zdokonalená v verzii 6, odkedy Opera umožňuje výber z režimov SDI, MDI a kariet. Vždy je možné spolu s kartami používať aj viacero okien.
Gestá myšou.
Opera bol prvý prehliadač, ktorý uviedol možnosť používať na browsovanie iba myš (samozrejme okrem zadávania textu). Zrýchlenie takéhoto ovládania umožňujú gestá myšou, určité pohyby s ktorými je možné asociovať činnosť. Existujú napríklad gestá pre pohyb dopredu a dozadu v histórii, pre zatvorenie okna a mnoho ďalších.
Priestorová navigácia.
Okrem toho, že sa Opera dá ovládať iba myšou, je možné všetky činnosti vykonať iba pomocou klávesnice. Opera podporuje tzv. spatial navigation, tzn. že medzi odkazmi na stránke sa môžete pohybovať pomocou klávesnice. Držte stlačený Shift a šípkami sa presúvate po odkazoch, tak ako sú fyzicky rozmiestnené na stránke.
Sessions.
Vždy keď sa Opera spustí, začne sa tzv. session, t. j. zoznam všetkých informácií ohľadne aktuálneho stavu browsovania – základom je stav a rozloženie okien. Táto sa pravidelne počas behu ukladá, takže kedykoľvek Opera alebo operačný systém havaruje, po ďalšom spustení je možné pokračovať presne kde ste prestali. Sessions sa tiež dajú ukladať, čo umožňuje o. i. napríklad pokračovať v surfovaní na inom počítači.
Blokovanie vyskakovacích okien.
Opera necháva na používateľa, či chce, aby sa mu otvárali vyskakovacie okná. Štandardne sa blokujú všetky nevyžiadané okná. Možnosti pre vyskakovacie okná sú
Od verzie 8 sa štandardne zobrazuje notifikácia po zablokovaní okna. Zablokované okná je možné otvoriť z koša.
Ďalšie vlastnosti.
Opera show.
Opera show je plnohodnotný prezentačný režim umožnený podporou CSS3. Jednoduchá tvorba prezentácie je možná o. i. pomocou webovej aplikácie na stránkach Opery. CSS3 umožňuje, aby sa rovnaký obsah inak zobrazil na rôznych zariadeniach (obrazovka, projektor, tlačiareň).
Branding.
Hoci je možné považovať Operu za technologicky vyspelú, nezískala takú pozornosť verejnosti ako iné "alternatívne browsery", menovite Mozilla Firefox. Priaznivec Opery Lawrence Eng napísal článok, kde navrhuje zlepšenie súčasného brandingu Opery, ako použitie maskota a zmena sloganov. V skutočnosti niekoľko Japonských umelcov vytvorilo krátko nato Øpera-tan.
Subjektívna nekompatibilita.
Bežný problém dnešného webu je, že webové stránky nedodržiavajú štandardy. Za dôvod sa považuje niekoľkoročný de facto monopol browsera Internet Explorer, ktorý spôsobil, že vývojári stránok testovali, ako sa ich stránky zobrazujú len na tomto prehliadači, namiesto toho, aby testovali, či dodržiavajú štandardy. Je potrebné dodať, že implementácia W3C štandardov v Internet Exploreri nie je vždy správna a že tento prehliadač zaviedol niekoľko vlastných štandardov.
Hoci aj Opera má tzv. quirks mode, čiže režim, kde sa zobrazujú stránky aj s určitými chybami, Opera cieli k dodržiavaniu štandardov. Netrpezliví alebo neskúsení používatelia môžu však nesprávne zobrazovanie stránky považovať za chybu prehliadača, nie stránky.
Podpora štandardov sa znateľne zlepšila vo verzii 9. Odvtedy prechádza Opera známym testom Acid2. Okrem nej ním prejde iba 6 prehliadačov.
Gmail.
Keď Google začal v apríli 2004 verejné beta-testovanie webmailu Gmail, v podstate tým znemožnil jeho zobrazenie v Opere a iných prehliadačoch. Gmail použil XMLHttpRequest, neštandardný protokol implementovaný v niektorých browseroch ako Internet Explorer, Firefox a Safari. Opera bola doslova nútená implementovať XMLHttpRequest, a tak je Gmail od verzie 8 plne podporovaný.
História verzií.
Tabuľka verzií: http://www.markschenk.com/opera/history.html 
Posledné verzie.
Poznámka: Čísla verzií sa líšia medzi jazykovými lokalizáciami; tieto čísla sú pre originálnu (US anglickú) verziu. Posledné verzie je možné si stiahnuť na http://www.opera.com/download/.
Posledné preview verzie.
Skoré testovacie verzie (interné alfa verzie) Opery sú testované iba zamestnancami Opery predtým, ako sú uvoľnené beta verzie pre stolové platformy Microsoft Windows, Linux, Mac OS X). Tieto sú testované ľuďmi nazývanými 'Elektrania'. Technické preview verzie uvoľnené v beta newsgroup a mailing liste Opery môže testovať verejnosť. Download stránka Opery umožňuje stiahnutie iba stabilných verzií a beta verzií. Preview verzie sú dostupné na http://snapshot.opera.com/.

</doc>
<doc id="13870" url="https://sk.wikipedia.org/wiki?curid=13870" title="Sexbomba od vedľa">
Sexbomba od vedľa

Sexbomba od vedľa je tínedžerský film z roku 2004, v hlavných úlohách s Emile Hirschom a Elishou Cuthbert.
Zápletka.
"Matthew" je chalan pred maturitou, ktorý nerobí bláznivé veci. Považuje za svoj cieľ získať štipendium na vysokú školu a na tom tvrdo pracuje. Jeho život sa zmení, keď sa do veľajšieho domu nasťahuje mladé dievča "Danielle", do ktorého sa na prvý pohľad zaľúbi. Matthew musí prehodnocovať svoj rebríček hodnôt, keď sa v jeho živote sa začnú diať bláznivé veci a začne chodiť s Danielle. To však nie je nič v porovnaní s tým, čo sa stane, keď sa dozvie, že Danielle je pornohviezda.

</doc>
<doc id="13875" url="https://sk.wikipedia.org/wiki?curid=13875" title="Lovci myšlienok">
Lovci myšlienok

Lovci myšlienok je kriminálny triler z roku 2004 režiséra Rennyho Harlina. Neobvykle poslednou krajinou, kde sa tento film premietal boli Spojené štáty a to až v roku 2005. Dôvodom bola zmena distribútora z 20th Century Fox na Dimension Films.
Zápletka.
Tagline: Pre siedmich elitných profilerov je hľadanie vraha procesom eliminácie. Ich vlastnej eliminácie.
Midhunters su elitnou skupinou FBI profilerov, ktorí stopujú sériových vrahov, a film sa sústredí na skupinu siedmich nových členov. Na rutinnom cvičení je jeden z nich zabitý, čo odhalí, že jeden z nich je vrah. Výcvikové stredisko sa nachádza na vzdialenom ostrove, takže noví agenti musia sami zistiť, kto je vrahom, bez toho aby boli pri tom sami zabití.

</doc>
<doc id="13876" url="https://sk.wikipedia.org/wiki?curid=13876" title="Zoznam prezidentov Švajčiarska">
Zoznam prezidentov Švajčiarska

Toto je zoznam všetkých švajčiarskych spolkových prezidentov od čias vzniku tejto funkcie.

</doc>
<doc id="13879" url="https://sk.wikipedia.org/wiki?curid=13879" title="Jomkipurská vojna">
Jomkipurská vojna

Jomkipurská vojna bola piata arabsko-izraelská vojna, ktorá prepukla 6. októbra 1973 o 14:00, keď koalícia Egypta a Sýrie začala počas najvýznamnejšieho židovského sviatku Jom kipur (Deň zmierenia) prekvapivý útok na Izrael v oblasti Suezského prieplavu a Golanských výšin.
Útok bol v porovnaní s predchádzajúcimi arabskými akciami výborne naplánovaný a jednotky výborne vycvičené. Izraelské letectvo bolo z podstatnej časti eliminované sovietskymi raketovými protilietadlovými systémami. Bar Levova línia na pobreží Suezského prieplavu bola prelomená a potom zničená počas obojživelnej operácie, ktorú vojenskí odborníci označujú za najlepšie naplánovanú a uskutočnenú od vylodenia v Normandii. 
Arabský útok priviedol Izrael na hranicu katastrofy – jeho vojská utrpeli rozsiahle ľudské aj materiálne straty, prvé protiútoky izraelskej armády skončili debaklom a Izrael takmer stratil Golanské výšiny. Izraelský minister obrany Moše Dajan podľa niektorých zdrojov videl situáciu už natoľko čiernu, že prikázal pripraviť na použitie jadrové zbrane a požiadal ministerskú predsedníčku Goldu Meirovú o predbežné povolenie na ich použitie. 
Hoci nie je dodnes oficiálne potvrdené, či Izrael skutočne vlastní jadrové zbrane, nezávislí odborníci to vnímajú ako fakt a podľa niektorých neoficiálnych tvrdení Izrael jadrové zbrane vytvára napríklad v Negevskej púšti na juh od mesta Dimona (podľa dôkazov a tvrdení predložených izraelským vedcom Mordechaiom Vanunuom). Dodnes nie je jasné, či Izrael týmito zbraňami disponoval už v čase Jomkipurského konfliktu, každopádne však ich prípadné použitie nakoniec vôbec nebolo nutné.
Priebeh.
Izraelský náčelník generálneho štábu David Elazar sa 6. októbra nadránom zo šifrovaného telegramu od šéfa Mossadu z Paríža dozvedel, že útok sa začne večer pri západe slnka. Začal sa však už popoludní o 14:00. Elazar požiadal premiérku Meirovú a ministra obrany Mošeho Dajana o preventívny útok na Sýriu. Ten obaja odmietli, rovnako ako mobilizáciu. 
Meirová chcela ukázať, že Izrael bol napadnutý. Americký minister zahraničných vecí Henry Kissinger povedal, že v opačnom prípade by Izrael od USA získal len slabú podporu. Niektorí vojenskí historici tvrdia, že ak by sa Izrael pokúsil o preventívny útok, mohol počas šiestich hodín zlikvidovať 90 percent sýrskych protilietadlových rakiet.
Izraelské sily podporené americkými dodávkami materiálu a zbraní začali protiútok a ešte rozšírili svoju dominanciu na Golanských výšinách. Po vyriešení problémov na tomto bojisku začal Izrael generálnu ofenzívu na suezskom fronte. Tá bola uľahčená hrubou chybou arabských veliteľov, ktorí si trúfli zaútočiť mimo priestoru dostatočne chráneného raketovým dáždnikom a boli spojenými silami letectva a tankových vojsk Izraela zmasakrovaní. Izrael síce nedokázal zničiť arabské sily na východ od Suezu, ale zničil časť ich predmostia a dve jeho tankové divízie prekročili prieplav, odrezali predsunuté egyptské sily a ohrozili Káhiru, aj keď ich posledné kroky už narušovali prímerie vyhlásené 22. októbra. Boje boli definitívne ukončené 25. októbra, kedy ďalšie pokračovanie konfliktu hrozilo celosvetovou eskaláciou – Sovietsky zväz pohrozil intervenciou a začal čiastočnú mobilizáciu výsadkových, leteckých a námorných síl a ich presun do oblasti, USA vzápätí nato urobili to isté a upozornili ZSSR, že sú pripravené Izraelu pomôcť, súbežne tlačiac na Izrael, aby prímerie začal rešpektovať.
Dôsledky.
Vojensky sa vojna skončila remízou, samozrejme s ťažkými a dlhodobo neprijateľnými stratami. Politicky a globálne to však bola remíza alebo skromné ​​víťazstvo arabskej koalície, ktorá dokázala svoje straty uniesť. Konflikt ukázal, že izraelská vojenská dominancia už nie je taká impozantná ako kedysi, pričom izraelské námorníctvo malo jasnú prevahu a ničilo arabské lode všade, kde sa s nimi stretlo.
Hoci Izrael nebol porazen vojensky, vojna ho oslabila. Závislosť na Američanoch bola zrejmá a elity zlyhali. Agranatova komisia, ktorá vyšetrila okolnosti začiatku vojny, zverejnila na jar roku 1974 správu, ktorá zvrhla vojenské vedenie štátu a donútila premiérku Meirovú odstúpiť. Tak sa začal úpadok izraelskej ľavice, ktorá vládla štátu od jeho založenia.

</doc>
<doc id="13880" url="https://sk.wikipedia.org/wiki?curid=13880" title="Školstvo">
Školstvo

Školstvo je systém škôl a vzdelávacích zariadení. Týmto pojmom sa označuje aj celková organizácia a systém školskej výchovy.

</doc>
<doc id="13884" url="https://sk.wikipedia.org/wiki?curid=13884" title="Zoznam východofranských kráľov, nemeckých kráľov a rímsko-nemeckých cisárov">
Zoznam východofranských kráľov, nemeckých kráľov a rímsko-nemeckých cisárov

Toto je zoznam východofranských kráľov, nemeckých kráľov, cisárov (nemeckej) Rímskej ríše, cisárov Svätej rímskej ríše a cisárov Svätej rímskej ríše nemeckého národa.
Poznámky:
Vysvetlivky:
Počnúc Ottom III. platí: 
Habsbursko-lotrinská dynastia.
Roku 1806 Svätá rímska ríša nemeckého národa zanikla a František II. sa vzdal trónu

</doc>
<doc id="13888" url="https://sk.wikipedia.org/wiki?curid=13888" title="Zoznam východofranských kráľov a nemeckých kráľov a nemeckých cisárov">
Zoznam východofranských kráľov a nemeckých kráľov a nemeckých cisárov



</doc>
<doc id="13891" url="https://sk.wikipedia.org/wiki?curid=13891" title="Zoznam východofranských kráľov a nemeckých kráľov a rímsko-nemeckých cisárov">
Zoznam východofranských kráľov a nemeckých kráľov a rímsko-nemeckých cisárov



</doc>
<doc id="13893" url="https://sk.wikipedia.org/wiki?curid=13893" title="Ukerewe">
Ukerewe



</doc>
<doc id="13896" url="https://sk.wikipedia.org/wiki?curid=13896" title="Na dotyk">
Na dotyk

Na dotyk je film z roku 2004 režírovaný Mikom Nicholsom. Scenár napísal Patrick Marber podľa vlastnej rovnomennej divadelnej hry (v slovenčine uvádzaná pod názvom "Bližšie od teba"). Hviezdami filmu, ktorý opisuje neveru, intimitu a obetovanie sa, sú Julia Robertsová, Clive Owen, Natalie Portman a Jude Law.
Natalie Portman bola za svoj výkon nominovaná na Oscara za najlepšiu ženskú vedľajšiu úlohu a Clive Owen bol nominovaný na Oscara za najlepšiu mužskú vedľajšiu úlohu.

</doc>
<doc id="13898" url="https://sk.wikipedia.org/wiki?curid=13898" title="Jozef II.">
Jozef II.

Jozef II. môže byť:

</doc>
<doc id="13900" url="https://sk.wikipedia.org/wiki?curid=13900" title="Modrá lagúna">
Modrá lagúna

Modrá lagúna je film režiséra Randala Kleisera.
Film má pokračovanie s názvom Návrat do modrej lagúny (Return to the Blue Lagoon, 1991).
Zápletka.
Dve deti po stroskotaní lode vyrastajú na rajskom tropickom ostrove. Po rokoch sú z nich dvaja teenageri, ktorých vzťahy su ovplyvňované zvláštnymi novými emóciami. Hoci tam nie su žiadni dospelí, ktorí by ich poučili, ich spravánie sa uberá veľmi civilizovanou cestou. Príroda vezme kormidlo, Emmeline Lestrange otehotnie, úplne nevedomá toho, že v nej rastie nový život. V noci, keď sa narodí chlapec, sa Richard Lestrange dozvie o pôvode zvukov bubna z druhej strany ostrova.

</doc>
<doc id="13904" url="https://sk.wikipedia.org/wiki?curid=13904" title="28. jún">
28. jún



</doc>
<doc id="13916" url="https://sk.wikipedia.org/wiki?curid=13916" title="Terminátor (film)">
Terminátor (film)

Terminátor je vedecko-fantastický akčný film režiséra Jamesa Camerona. Film má pokračovania ("Terminator 2: Judgement Day", 1991) ("Terminator 3: Rise of the Machines", 2003) a ("Terminator 4 Salvation"), "Terminator Genisys" a "Terminátor: Temný osud".
Zápletka.
V Roku temnoty, 2029 vymysleli vládcovia planéty Zem jedinečný plán. Zmenia Budúcnosť tým, že zmenia Minulosť. Plán si žiada stvorenie bez ľútosti. Bez bolesti. Bez strachu. Stvorenie, ktoré nie je možné zastaviť. Stvoria Terminátora.

</doc>
<doc id="13919" url="https://sk.wikipedia.org/wiki?curid=13919" title="Predátor (film)">
Predátor (film)

Predátor je film režiséra Johna McTiernana.
Film má pokračovanie s názvom Predátor 2 (Predator 2, 1990), Predátori (Predators, 2010) a spin-off Votrelec verzus Predátor (Alien Vs. Predator, 2004) a Votrelci verzus Predátor 2 (Aliens Vs. Predator:Requiem, 2007) .
Zápletka.
Záchranné komando vyslané na misiu do stredoamerickej džungle nájde ľudí, ktorých malo zachrániť, stiahnutých z kože za živa a zavesených na strome. Po zlikvidovaní tábora teroristov sa vracajú na miesto vyzdvihnutia, ale sú prenasledovaní a po jednom zabíjaní zvláštnym spôsobom. Lovcom je neznámy druh z vesmíru, ktorý zbiera lebky ako trofeje. Zmenšujúci sa počet vojakov bojuje o prežitie.

</doc>
<doc id="13920" url="https://sk.wikipedia.org/wiki?curid=13920" title="Friedrich Wilhelm Nietzsche">
Friedrich Wilhelm Nietzsche



</doc>
<doc id="13921" url="https://sk.wikipedia.org/wiki?curid=13921" title="Terminátor">
Terminátor

Terminátor môže byť:
Terminátor môže byť tiež:

</doc>
<doc id="13926" url="https://sk.wikipedia.org/wiki?curid=13926" title="Arabsko-izraelské vojny">
Arabsko-izraelské vojny

Arabsko-izraelské vojny predstavujú súbor piatich ozbrojených konfliktov medzi Izraelom a jeho arabskými susedmi. V niektorých materiáloch sa môže hovoriť o štyroch konfliktoch (vynechávajú tzv. Opotrebovávaciu vojnu) alebo o šiestich, keď navyše pridávajú ešte ako šiesty konflikt inváziu do Libanonu.
Základné informácie.
Prvá arabsko-izraelská vojna, tzv. Palestínska vojna, resp. Vojna za nezávislosť zo strany Židov a Katastrofa zo strany Arabov: (15. máj 1948 - 20. júl 1949). Súperi Izraela boli Jordánsko, Egypt, Irak, Libanon, Sýria, Jemen (obmedzená účasť) a Saudská Arábia (obmedzená účasť). Vojna začala agresiou arabskej koalície, ktorej cieľom bolo úplné zničenie Izraela, skončila víťazstvom Izraela a podstatným rozšírením jeho teritória.
Druhá arabsko-izraelská vojna, ktorá bola súčasťou Suezskej krízy, začala izraelským útokom na Egypt 29. októbra 1956, ktorý potom podporili jednotky Veľkej Británie a Francúzska. Koalícia bola však čoskoro prinútená ukončiť boj a stiahnuť sa (Izraelské jednotky opustili Sinaj v marci 1957). Vojna skončila rozpačitým výsledkom - pre Francúzsko a Veľkú Britániu znamenala katastrofu, pre Izrael veľké víťazstvo, pretože dosiahol svoj cieľ - likvidáciu vojenského potenciálu Egypta. Toto víťazstvo však bolo výrazne znehodnotené zblížením Egypta, Jordánska, Sýrie a ZSSR. 
Tretia arabsko-izraelská vojna, tzv. Šesťdňová vojna začala leteckým útokom Izraela na Egypt skoro ráno 5. júna 1967. Napriek tomuto je zvyčajne ako agresor uvádzaný Egypt, pretože Izrael iba reagoval na to, že Egypt uzatvoril pre izraelské lode Tiranskú úžinu, čo aj podľa najužšieho výkladu medzinárodného práva predstavovalo jednoznačný vojnový akt. Napriek tomu, že Egypt bol na útok „pripravený“ a prišli mu na pomoc ďalšie arabské štáty (Jordánsko a Sýria), skončila šesťdenná vojna zdrvujúcou porážkou arabskej koalície. Izrael v priebehu tejto vojny obsadil Gazu, Východný Jeruzalem, Západný breh Jordánu a Golanské výšiny. 
Štvrtá arabsko-izraelská vojna, tzv. Opotrebovávacia vojna začala 21. októbra 1967 potopením izraelského torpédoborca Ejlat dvomi raketovými člnmi egyptského námorníctva. Pokračovala sériami lokálnych cezhraničných incidentov a útokov, ktoré však neboli spojené s klasickými frontovými bojmi a obsadzovaním krajiny. Skončila 7. augusta 1970 so škodami na obidvoch stranách (pričom tie arabské boli väčšie). Na arabskej strane sa angažovali najmä Egypt, Jordánsko a arabské obyvateľstvo obsadených území.
Piata arabsko-izraelská vojna, tzv. Jomkippurská vojna prepukla nečakaným útokom Sýrie a Egypta na Izrael 6. októbra 1973 a skončila nastolením prímeria 25. október 1973 krvavou remízou, aj keď už v tej dobe Izrael získaval prevahu a pri dlhšom konflikte by najskôr zvíťazil (ak by nedošlo k ďalšej intervencii). V konflikte sa v obmedzenej miere angažovali tiež jednotky Iraku a Jordánska.
Pozri aj.
Arabsko-izraelský konflikt

</doc>
<doc id="13927" url="https://sk.wikipedia.org/wiki?curid=13927" title="Arabsko-izraelský konflikt">
Arabsko-izraelský konflikt

Arabsko-izraelský konflikt (, hebr. ) alebo blízkovýchodný konflikt je dlhotrvajúci konflikt na Blízkom východe medzi arabskými štátmi a Izraelom, ktorý v minulosti často vyústil do vojenského stretu. Konflikt má historický, náboženský aj politický rozmer. V novodobých dejinách sa za príčinu eskalácie konfliktu považuje založenie moderného Izraelského štátu v roku 1948.
Dejiny konfliktu.
Spor o dedičstvo.
Podľa islamu i judaizmu majú Arabi, ako potomkovia Izmaela a Židia, ako potomkovia Izáka, spoločného praotca, uznávaného patriarchu Blízkeho východu - Abraháma. Napriek tejto skutočnosti sa kultúra, náboženstvo a politika oboch týchto semitských národov značne odlišuje.
Za prvotnú príčinu ich antagonistických postojov možno považovať zvláštne rozdelenie Abrahámovho dedičstva. Zatiaľčo prvorodený Izmael, ako syn Abraháma s egyptskou otrokyňou, bol vyhnaný, za právoplatného dediča bol ustanovený druhorodený syn - Izák. Súčasťou Abrahámovho dedičstva bolo aj územie ("Eretz Yisrael"), o ktoré sa vedie na Blízkom východe spor, ktorý trvá dodnes.
Spor o vieru.
V neposlednom rade je tu aj otázka pravosti viery. Judaizmus verzus islam.
Niektoré prejavy tohto „súperenia bratov“ môžeme vysledovať z textov starozákonných kníh Biblie. Napríklad pri obnove jeruzalemského chrámu po návrate izraelitov z asýrskeho exilu (716 pred Kr.). 
Dnes je do tohto konfliktu náboženstiev nepriamo zapojených cez 1 miliardu ľudí.
Osídľovanie Palestíny.
Návrat Židov na územie Palestíny začal v 40. rokoch 19. storočia, kedy začali budovať svoje osady tzv. "„Chovevej Zion“" (Milovníci Sionu).
Jeden z prvých stretov v novodobej histórii sa udial v staršej židovskej kolónii, založenej v r. 1878, menom Petach Tikva. Keď osadníci zamedzili právo na pasenie dobytka neďalekej arabskej obci, obyvatelia obce zaútočili na kolóniu. Strach z obmedzenia poľnohospodárstva sa stal ústrednou otázkou arabského nacionalizmu.
Napätie medzi Arabmi a Židmi začalo znovu narastať po roku 1880, kedy si Židia v diaspóre začali uvedomovať svoju národnú svojbytnosť a začali sa sťahovať na blízky východ na územie Palestíny, pôvodne známej aj ako Izrael, Judea, Kanaán, ktoré bolo v tom čase súčasťou Osmanskej ríše.
Po sérii krutých pogromov na ruských Židov začalo dochádzať k emigrácii a môžeme hovoriť o 1. vlne prisťahovalcov do Palestíny (1881-1903). Ďalšie násilnosti po roku 1903 (pogrom v Kišineve) podnietili ďalšiu vysťahovaleckú vlnu v ktorej práve východoeurópski Židia tvorili hlavnú časť imigrantov (1906-1914).
Tu vysťahovalci zakladali židovské komunity a od Osmanov a arabských držiteľov vykupovali pôdu. V tom čase palestínski Arabi, žili v Palestíne pod takmer feudálnou vládou tzv. „efendi“.
V Palestíne, na západ od Jordánu, v r. 1880 žilo približne 610 000 obyvateľov, z čoho 43 000 (asi 7 %) bolo Židov. Za nasledujúce tri desaťročia sa židovská populácia zdvojnásobila na 87 000 obyv. (10,2 %).
Teodor Herzl, rakúsky žurnalista bol jedným zo svedkov pochmúrnej ceremónie, ktorá sa udiala v januári 1895 v Paríži, kedy židovského dôstojníka generálneho štábu Alfréda Dreyfusa nespravodlivo obvinili zo špionáže v prospech Nemecka a degradovali. Herzl sa vtedy zamýšľal, či má úsilie Židov začleniť sa do národov, v strede ktorých žili, nejaký zmysel. A či táto Dreyfusova aféra naopak nedokazuje, že v Európe začínajú mať silný vplyv protižidovské sily. Možné riešenie židovskej otázky Herzl videl vo vysťahovaní tohto etnika na nejaké územie, kde by si vytvorili vlastný štát.
Herzlove myšlienky zachytené v knihe "Židovský štát" tak boli impulzom na zorganizovanie Prvého sionistického kongresu vo švajčiarskom Bazileji (1897), ktorý nakoniec vypracoval Bazilejský program na vytvorenie „"národnej domoviny pre Židov v Palestíne, kde by mohli žiť pod ochranou zákona"“. Až v roku 1905, na 5. sionistickom kongrese, rok po Herzlovej smrti, sa Svetová sionistická organizácia definitívne rozhodla, že nový židovský štát môže vzniknúť iba na území Palestíny. Boli založené finančné inštitúcie ako napr. Židovský národný fond, ktorý za peniaze zo zbierok vykupoval pôdu v Palestíne.
V r. 1903 počet presídlencov dosiahol 25 000 ľudí, ktorí žili v blízkom susedstve s polmiliónom Arabov, pod správou tureckého Osmanského impéria. V rokoch 1904 až 1914 sa do Palestíny presťahovalo ďalších 40 tisíc prisťahovalcov.
Obdobie 1. svetovej vojny.
Britský minister zahraničných vecí Arthur Balfour, ktorý si chcel získať židovskú podporu vo vojne, požiadal svoju vládu pod vedením Lloyda Georgea, aby vytvorila podmienky na vytvorenie židovskej vlasti po prípadnej porážke Turkov. V januári 1917 začali britské jednotky s obsadzovaním Palestíny. Dva dni potom, ako sa turecká armáda stiahla z pásma Gazy poslal Lord Balfour v mene vlády list neoficiálnemu židovskému predstaviteľovi Lordovi Rothschildovi, známy ako Balfourova deklarácia (2. novembra 1917). V nej sa okrem iného píše: "...vláda Jeho Veličenstva je priaznivo naklonená myšlienke zriadiť národný domov pre židovský ľud... samozrejme tak, aby neboli dotknuté historické, občianske a náboženské práva nežidovských komunít existujúcich v Palestíne". Arabi to považovali za prvý pokus na zabranie ich územia a Židia za prvý krok k vytvoreniu nezávislého štátu.
Zakrátko po vypuknutí prvej svetovej vojny (1915) britský miestodržiteľ v Egypte sir Henry McMahon (1862-1949) neoficiálnemu predstaviteľovi Arabov, Husainovi Ibn Alimu, šárifovi v Mekke v listoch prisľúbil, že ak sa vzbúria proti Turkom, ako spojencom Nemecka Spojené kráľovstvo bude usilovať, aby Arabi mali po skončení vojny vlastné kráľovstvo. Hoci McMahonove listy vyslovene nespomínali Palestínu, Arabi mali dôvody sa domnievať, že Palestína bude súčasťou ich budúceho kráľovstva.
Tretím sporným záväzkom Británie o usporiadaní Palestíny, ktorý po revolúcii zverejnilo Rusko bola tzv. Sykes-Picotova dohoda z 14. - 16. mája 1916. Podľa nej malo Rusko dostať kus Turecka a o arabské územia sa mali podeliť Briti a Francúzi.
Rozporuplné britské záväzky z tohto obdobia, sa nepriaznivo podpísali na stupňujúcej sa polarizácii oboch národov.
Medzivojnové obdobie.
Arabské sily za podpory Britov koncom 1. svetovej vojny (1918) vytlačili Turkov z teritória Palestíny, ktoré bolo okupované až do 25. apríla 1920, kedy Británia dostala od Ligy národov mandát na správu Palestínskeho územia. Spojené kráľovstvo takto získalo Irak, Transjordánsko a Palestínu, Francúzi získali „Veľkú Sýriu“, podobne ako to bolo dohodnuté v Sykes-Picotovej dohode. Sporná oblasť bola oficiálne pomenovaná Britský mandát v Palestíne.
V období po 1. svetovej vojne došlo k tretej (1919-1923) a štvrtej (1924-1928) prisťahovaleckej vlne. Vykupovanie pôdy od Arabov, rastúca židovská populácia, sklamanie z nenaplnených britských sľubov, posilňovanie ilegálnych polovojenských jednotiek na oboch stranách len vystupňovalo napätie medzi obidvomi etnikami v regióne. Palestínski Arabi považovali Palestínu za svoju vlasť a mali strach z nárokov druhej strany. Židia, donedávna v diaspóre, riešili presídľovaním nevyhnutnú otázku svojbytnosti. Za spoločného nepriateľa bola považovaná britská mandátna správa.
Predstaviteľ sýrskych alawitov Sulejman Asad vo svojom liste francúzskym mandátnym úradom o tejto dobe napísal: „"Podmienky Židov v Palestíne sú najsilnejším a najvýrečnejším dôkazom militantnosti islamskej veci zoči-voči tým, ktorí nepatria k islamu..."“
V období rokov 1920 – 1930 na územie mandátnej Palestíny imigrovalo niekoľko stotisíc prisťahovalcov. Ako prostredník medzi Židmi a britskou mandátnou správou bola ustanovená Židovská agentúra. Podľa britských záznamov z r. 1922 11 % zo 750 000 obyvateľov boli Židia. Nasledujúcich 15 rokov pribudlo viac než 300 000 ďalších prisťahovalcov.
Prvé vážnejšie násilnosti sa odohrali v apríli 1920 v Jeruzaleme počas sviatku "Nábí Músá". V sviatok proroka Mojžiša, zaútočili Arabi na židovskú štvrť, pričom zahynulo deväť ľudí a 244 bolo zranených. Nepokoje sa podarilo potlačiť po troch dňoch.
Nespokojnosť Arabov sa prejavila aj v povstaní palestínskych Arabov v r. 1921 až 1922.
V Hebrone v r. 1929 po tom, čo ortodoxní židia založili v tomto meste Yeshivu bolo zmasakrovaných 65 (inde 133) Židov. Vyšetrovanie britských orgánov si vyžiadalo ďalších 110 arabských životov.
Ďalšou kvapkou pre arabský nacionalizmus bola mohutná 5. prisťahovalecká vlna Židov(1929-1939) vyvolaná najmä nástupom nacizmu v Nemecku. V roku 1936 bol vyhlásený generálny štrajk Arabov. Situáciu riešila „Peelova komisia“, poverená vyšetriť udalosti. S navrhnutým rozdelením Palestíny na arabskú, židovskú a britskú časť (1937) Arabi nesúhlasili a v rokoch 1936–1939 vypuklo Veľké arabské povstanie zamerané proti Židom aj Britom. Vzbura bola nakoniec potlačená. Britská vláda vydala "Bielu knihu" (máj 1939), ktorá odčlenila územie Jordánska a na počiatku 2. svetovej vojny prísne obmedzila židovské prisťahovalectvo.
2. svetová vojna.
Sporného územia Palestíny sa 2. svetová vojna takmer nedotkla. Teroristickými útokmi Palestínu ohrozovali iba militantné skupiny z arabskej a židovskej strany. Palestínski Židia sa spolu s Britmi podieľali na bojoch v Libanone a Sýrii. V rámci britskej armády vznikla aj samostatná židovská brigáda (1944), ktorá sa podieľala na bojových operáciách spojencov. Naproti tomu, značná časť Arabov, vrátane veľkého muftiho Jeruzalema Amína al-Husajního spolupracovala s hitlerovským Nemeckom. 
Počas vojny boli Židia v nacistickej Európe tvrdo prenasledovaní a vyhladzovaní v koncentračných táboroch. Odhaduje sa, že počas holokaustu zahynulo asi 6 miliónov Židov.
Židovské teroristické organizácie Haganah, Irgun a Stern 31. októbra 1945 spoločne zaútočili na 80 britských a palestínskych objektov v súvislosti s vytvorením Ligy arabských štátov, ktorej vytvorenie Londýn privítal.
Vznik Izraelského štátu.
Po vojne na územie Palestíny prúdili z Európy zástupy Židov, ktorí prežili vyhladzovacie tábory. Novo osamostatnené štáty v oblasti – Zajordánsko, Sýria, Libanon sa stavajú k židovskému prisťahovalectvu odmietavo.
15. 5. 1947 OSN zriadila pre otázku Palestíny výbor (UNSCOP), ktorý rozhodol o rozdelení Palestíny na dva nezávislé štáty, arabský a židovský. S takýmto riešením súhlasili Židia, ale Liga arabských štátov bola proti a otvorene vyhlásila, že v Palestíne nepripustí existenciu samostatného židovského štátu. Plán rozdelenia Palestíny bol hlasovaním Valného zhromaždenia OSN 29. 11. 1947 schválený tesnou väčšinou . Židovský štát mal mať rozlohu viac ako , arabský viac ako . Britský mandát v Palestíne mal byť ukončený 14. 5. 1948.
Už v januári 1948 podnikali palestínski Arabi podporovaní zo zahraničia útoky proti osamoteným židovským osadám. Podarilo sa im tiež odrezať židovskú komunitu v Jeruzaleme so 100 000 obyvateľmi. Zo židovskej strany nasledoval masaker v arabskej obci Dajr Jasín. 14. mája 1948 dočasná štátna rada pod vedením Davida Ben Guriona vyhlásila samostatný Izraelský štát.
Prvá arabsko-izraelská vojna.
"Hlavný článok: Prvá arabsko-izraelská vojna"
Okamžite po vyhlásení Izraelského štátu vypukla Vojna za nezávislosť. Vojenská invázia susedných arabských štátov (Egypt, Zajordánsko, Sýria, Libanon a Irak) bola vedená s cieľom pomôcť palestínskym Arabom a zlikvidovať židovský štát. Izrael prvotný nápor a presilu piatich armád vydržal a 11. 6. 1948 vyslanec OSN Folke Bernadott dojednal prvé prímerie, počas ktorého Izrael posilnil (okrem iného aj dodávkami zbraní z Česko-Slovenska) a po skončení prímeria 9. 7. 1948 prešla izraelská armáda do protiútoku. Izrael obstál v boji o svoju existenciu a vydobyl ďalšie územia, ako časť Gazy a Západného brehu Jordánu, západný Jeruzalem, väčšiu časť Galileje.
Palestínski Arabi nezískali vlastný štát a z územia Izraela utieklo a boli vyhnaní do okolitých arabských štátov približne 700 000 Arabov, kde dodnes žijú v utečeneckých táboroch. Následne z arabských území bolo vyhnaných približne 600 000 Židov.
Sporné otázky konfliktu.
V súčasnosti sa pri riešení arabsko-izraelského konfliktu hovorí o týchto hlavných sporných otázkach:

</doc>
<doc id="13931" url="https://sk.wikipedia.org/wiki?curid=13931" title="Šesťdňová vojna">
Šesťdňová vojna

Šesťdňová vojna (resp. Tretia arabsko-izraelská vojna) bol vojenský konflikt medzi Izraelom a koalíciou Egypta, Sýrie a Jordánska v júni 1967. Prepukla 5. júna úderom izraelského letectva proti leteckým základniam Egypta a skončila 10. júna, keď Izrael ukončil bojové akcie. Arabská koalícia v nej utrpela zdrvujúcu porážku – Egypt stratil Gazu a celý Sinaj, Jordánsko stratilo Východný Jeruzalem a celý Západný breh Jordánu a Sýria stratila Golanské výšiny.
Cesta k vojne.
Zdrvujúca vojenská porážka v priebehu suezskej krízy nepoučila Egypt ani ho neprinútila k uznaniu Izraela. Naopak, Egypt bol ponížený a rozzúrený. Bol rozhodnutý svoju česť získať späť a odstrániť Izrael z mapy Blízkeho východu. (Niekedy sa napriek vojenskej porážke hovorí o politickom víťazstve Egypta, pretože na nátlak ZSSR a USA sa Izrael stiahol zo Sinajského polostrova.) Egypt mal v tomto ohľade podporu ďalších štátov (Irak, Jordánsko, Sýria), ktoré taktiež neuznali právo Izraela na existenciu a mali svojej vlastné záujmy v oblasti, aj istotu, že ZSSR by nikdy nepripustil definitívnu porážku Egypta.
Egyptský prezident Gamál Abd an-Násir sa postupne pokúšal vytvoriť ešte širšiu panarabskú ligu, či ešte lepšie panarabský štát a urputne zbrojil. V druhej polovici 60. rokov jeho aktivity dosiahli vrchol. 17. mája 1967 požiadal OSN, aby stiahlo svoje jednotky strážiace hranice medzi Izraelom a Egyptom. Generálny tajomník OSN U Thant žiadosti vyhovel. Ten najprv navrhoval, aby sa sily presunuli na územie Izraela, čo však bolo zamietnuté, pretože opustenie hraníc jednotkami OSN v Izraeli považovali za porušenie dohody o prímerí a nechceli sa na ňom podieľať. Násir rozmiestnil na hraniciach značné vojenské sily a o to isté požiadal svojho sýrskeho spojenca.
K tomuto rozhodnutiu predchádzalo niekoľko krokov:
Gamál Abd an-Násir plánoval bojovať a Izrael zničiť, hoci z propagandistických dôvodov dúfal, že Izrael zaútočí prvý. Keď drobné ani väčšie pohraničné incidenty a ani zvýšená koncentrácia vojsk na hraniciach nepriviedli židovský štát k preventívnemu úderu, rozhodol sa celú záležitosť ešte vyostriť. 
23. máj 1967 rozmiestnil Egypt delostrelecké batérie na juhovýchodnej časti Sinaja a pod hrozbou potopenia zakázal izraelským lodiam preplávať Tiranskou úžinou do Akabského zálivu, kde je izraelský prístav Ejlat. 29. mája Násir vyhlásil: „"Naším prvotným cieľom bude deštrukcia Izraela. Arabský ľud chce bojovať."“ 
Násir presvedčil takisto Jordánsko, aby sa k nemu pripojilo a deň po tomto výroku (30. mája) Jordánsko podpísalo zmluvu o vzájomnej obrane – kráľ Husejn s ohľadom na vybičovanú verejnú mienku, ktorá dúfala, že k svojmu jordánskemu územiu pripojí podstatnú časť Izraela, súhlasil a zveril velenie jordánskych síl egyptskému generálovi.
Niektorí ministri izraelskej vlády v reakcii na uzatvorenie Tiranskej úžiny pre izraelské lode síce navrhovali, aby bola do prielivu najskôr poslaná vojenská loď a preverila skutočnú ochotu Egypta začať boj, ale zvyšok vlády na čele s Moše Dajanom to odmietol s tým, že každé zdržanie zvyšuje straty, ktoré izraelské sily utrpia. Uzatvorenie úžiny predstavovalo podľa Izraela natoľko hrubé porušenie medzinárodného práva, že ho bolo možné považovať za vojnový akt a izraelská vláda sa ho teda rozhodla použiť ako "casus belli". Z tohto dôvodu je podľa medzinárodného práva považovaný za agresora Egypt, napriek tomu, že boj začal Izrael (podľa Konferencie Spojených národov o námornom práve, Ženeva: UN Publications 1958, pp. 132 – 134).
Príprava na vojnu.
Izrael mal celý svoj postup dobre premyslený. Bol si vedomý toho, že nemôže bojovať s celou koalíciou súčasne, pokiaľ urýchlene nezíska úplnú vzdušnú prevahu. Tú mu mala dať operácia Red Sheet: do najmenšieho detailu pripravený nálet na egyptské letiská, ktorý mal vyústiť v úplné zničenie egyptského letectva. Pre izraelských pilotov boli pripravené makety egyptských letísk, na ktorých útok cvičili, izraelská spravodajská služba rozšifrovala bezpečnostné šifry a dôkladne sa poučila o zvykoch a prípravách egyptského letectva. Na záver boli do plánu zapracované presné informácie o nemennom itinerári arabských hliadok a rozmiestnení strojov v hangároch a na letiskách. Keď izraelské lietadlá vzlietali, vedeli ich piloti o nepriateľovi všetko.
Arabská koalícia bola tiež pripravená. Krátko pred stretnutím spolu hovorili egyptský prezident Násir a jordánsky kráľ Husejn. Husejn sa v tomto rozhovore zmienil o tom, že očakáva, že Izrael čoskoro začne boj, a že nepochybne v prvom rade povedie úder proti egyptskému letectvu. Násir ho ubezpečil, že presne s tým počíta a je na to pripravený. 
Egypt skutočne očakával letecký úder Izraela a podnikol aj určitú prípravu na jeho včasné zachytenie a odrazenie, ale išlo o amatérske opatrenia, ktoré sa ukázali byť úplne neúčinné.
Priebeh vojny.
Prvý deň (5. jún 1967).
O 7.45 miestneho času prakticky všetko izraelské letectvo zaútočilo na 17 leteckých základní a radarových staníc Egypta. Na obranu domáceho vzdušného priestoru počas úderu, ktorý sa odohral vo dvoch vlnách, bolo vyčlenených iba 12 stíhačiek. Egyptské letectvo bolo prakticky zničené. Katastrofa však mala pokračovať. Násir sa obrátil na svojich spojencov a oznámil im, že na neho bol podniknutý útok, ktorý úspešne odrazil, a že je čas zaútočiť, pokiaľ na nich má niečo ostať. Oklamaní spojenci (Jordánsko, Sýria a Irak) vyhlásili Izraelu vojnu a začali okamžite vlastné letecké útoky.
Tie však boli zdrvujúco odrazené. Teraz už omnoho silnejšie izraelské letectvo najskôr zničilo časť nalietavajúcich strojov a vzápätí potom uskutočnilo tretiu vlnu náletov – na Jordánsko, Sýriu a Irak (základňa H3) a zničilo zostávajúce lietadlá na letiskách. Počas necelého poldňa bolo letectvo všetkých štyroch arabských spojencov prakticky eliminované. Prišli zhruba o 400 lietadiel a Izrael disponujúci absolútnou vzdušnou prevahou zaútočil na Sinaj. Ešte počas prvého dňa dobyl El Aríš.
Druhý deň (6. jún).
Izrael obsadzuje pásmo Gazy a ďalšie časti Sinaja, na východ od miest Betlehem a Hebron.
Tretí deň (7. jún).
Izrael dobýva časti východného Jeruzalema, mesto Jericho a veľkú časť Západného brehu Jordánu.
Štvrtý deň (8. jún).
Izraelské vojská sa dostávajú k Suezskému prieplavu a Egypt pristupuje na prímerie.
Piaty deň (9. jún).
Násir chce podať demisiu, ale po veľkých demonštráciách ju berie späť. Izrael útočí proti Sýrii a obsadzuje Golanské výšiny.
Šiesty deň (10. jún).
Izrael postupuje na sýrskom fronte, ale večer je na všetkých frontoch zastavená paľba.
Výsledok vojny.
Do roku 1975 bol Suezský prieplav uzatvorený.
10. júna Izrael skončil svoju ofenzívu v Golanských výšinách a podpísal prímerie na ďalší deň. Izrael obsadil pásmo Gazy, Sinajský polostrov, západný breh rieky Jordán (vrátane východného Jeruzalema) a Golanské výšiny. Celkovo sa izraelské územie strojnásobilo a pod jeho priamy vplyv sa dostalo približne jeden milión Arabov v novo ovládaných teritóriách. Izraelská strategická obranná línia „zhrubla“ na 300 kilometrov na juhu, 60 kilometrov na východe a 20 kilometrov extrémne hornatého terénu na severe. Táto nárazníková zóna sa ukázala ako veľmi výhodná v Jomkippurskej vojne o 6 rokov neskôr.
19. júna izraelská vláda v hlasovaní rozhodla o osude ovládnutých území. Hovorila o návrate polostrova Sinaj Egyptu a Golanských výšin Sýrii výmenou za mierové zmluvy. V ponuke nehovorili o pásme Gazy, a nechali otvorenú aj možnosť ponechania si niektorých častí západného brehu. Počas 25. až 27. júna Izrael anektoval východný Jeruzalem s časťami západného brehu.
Vojna mala vplyv aj na civilné obyvateľstvo:

</doc>
<doc id="13933" url="https://sk.wikipedia.org/wiki?curid=13933" title="Zoznam vládcov Bavorska">
Zoznam vládcov Bavorska

Toto je zoznam vládcov Bavorska.
Vojvodovia.
Agilolfinská dynastia (pozri aj Bajuvariovia)
Karolovci (pozri aj Frankovia)
Liutpoldská dynastia
Ottonovci (Saská dynastia)
Liutpoldská dynastia
Ottonovci (Saská dynastia)
Luxemburgovci
Ottonovci (Saská dynastia)
Luxemburgovci
Sálska dynastia
Luxemburgovci
Sálska dynastia
Ezzonidovská dynastia
Sálska dynastia
Supplinburgovci (Nordheimská dynastia)
Welfská dynastia
Sálska dynastia
Welfská dynastia
Babenbergovci
Hohenstaufovci
Babenbergovci
Welfská dynastia
Wittelsbachovci
Rozdelenie Bavorska.
1340 zjednotenie Horného a Dolného Bavorska za Ľudovíta Bavorského
V roku 1353 opäť rozdelenie na Horné Bavorsko, Dolné Bavorsko-Landshut a Bavorsko-Straubing, opätovné zjednotenie potom až roku 1503:
Kurfirsti.
Línia Falcko-Neuburg
Línia Falcko-Zweibrücken
Králi a princovia-regenti.
Línia Falcko-Zweibrücken
za kráľa Otta I., ktorý bol neschopný vládnuť pre duševnú chorobu, vládli:
1886 – 1912 Princ-regent Luitpold, tretí syn Ľudovíta I. a brat Maximiliána II., čiže Ottov strýko.
1912 – 1913 Princ-regent Ľudovít, syn Luitpolda, roku 1913 zosadil Otta I. a sám nastúpil na trón

</doc>
<doc id="13934" url="https://sk.wikipedia.org/wiki?curid=13934" title="Big Lebowski">
Big Lebowski

Big Lebowski je americká kultová komédia z roku 1998, napísaná a režírovaná Joelom a Ethanom Coenovcami v hlavnej úlohe s Jeffom Bridgesom ako "The Dude", alebo Jeffrey Lebowski.
Jeffrey Lebowski, alias Dude, je najlenivejší človek v LA. Žije len pre svoju jedinú záľubu, bowling, až kým si ho nezmýlia s jeho menovcom Lebowskim (milionárom, ktorému niekto uniesol ženu) a znehodnotia mu obľúbený koberec. Tým sa začne strhujúca dráma, v ktorej vidinou náhrady koberca dostáva Dude za úlohu zachrániť Bunny (milionárovu nymfomaniackú ženu) z rúk únoscov výmenou za výkupné. Všetko prebieha v poriadku, až kým si Dudov kamarát z bowlingu Walter Sobchack nezmyslí nechať si všetky peniaze. Z výkupného si chcú uchmatnúť aj Maude Lebowská (tvrdí, že výkupné stopol jej milionársky otec z fondu pre nadané deti), Bunny Lebowskej fašisticko-nihilistický kamaráti, ale aj miestny pornoproducent Jackie Treehorn, ktorému Bunny dlží peniaze. Všetci tlačia na chudáka Duda, aby im vyriešil problém, pritom Dude je pred dôležitou kvalifikáciou na turnaj v bowlingu...

</doc>
<doc id="13935" url="https://sk.wikipedia.org/wiki?curid=13935" title="Zlatá malina">
Zlatá malina

Zlatá malina (; skrátene Razzies) je ocenenie za najhoršie filmové počiny, ktoré sa udeľuje od roku 1980 v predvečer odovzdávania Oscarov v Los Angeles. Laureátov ocenenia vyberá každý rok takmer 700 členov Nadácie ceny Zlatá malina v 16 krajinách.
S nápadom na Zlatú malinu prišiel v roku 1981 americký copywriter John J.B. Wilson potom, čo krátko po sebe videl filmy "Can't Stop the Music" a "Xanadu". Zatiaľ čo na prvé odovzdávanie týchto cien dorazili len tri tucty ľudí, záujem o Zlaté maliny rástol a štvrtý ročník si už všimla aj CNN a káblové televízie.
Ceny samotné obvykle stoja 4,79 dolára za jednu a jedná sa o veľkú malinu usadenú na filmovom páse - oboje pozlátené sprejom.

</doc>
<doc id="13936" url="https://sk.wikipedia.org/wiki?curid=13936" title="Prusko (brandenbursko-pruská monarchia)">
Prusko (brandenbursko-pruská monarchia)

Prusko (, ; iné názvy: najmä do konca 18. stor.: Brandenbursko-Prusko/brandenbursko-pruský štát/brandenbursko-pruská monarchia, od 18. stor.: Pruské kráľovstvo (v širšom zmysle) resp. oficiálne Kráľovsko-pruské štáty, od roku 1918: Slobodný štát Prusko) bol štát, ktorý sa nachádzal primárne v dnešnom severnom Nemecku a v dnešnom Poľsku, vznikol zjednotením Brandenburského kurfirstva s Pruským vojvodstvom a existoval od 17. storočia do roku 1945/47 (z toho od roku 1871 ako súčasť Nemeckej ríše). 
Historicky sa označenie Prusko na celý štát používalo až od roku 1701 resp. až od polovice 18. storočia, v súčasnej literatúre sa však používa už pre obdobie od vzniku štátu (1618) alebo od polovice 17. storočia. Okrem tohto použitia výrazu Prusko na označenie celého štátu existuje ešte Prusko v užšom zmysle, ktoré tvorilo len jedno z území tohto štátu – k tomu pozri Prusko (historické územie).
Význam Pruska je v tom, že v 19. storočí bolo najväčším nemeckým štátom a v roku 1871 sa stalo zjednotiteľom celého Nemecka (vznik Nemeckého cisárstva).
Obyvateľ sa volá Prus, pejoratívne: Prušiak, zastarano: Prajz, Prušák.
Dejiny.
"V nasledujúcom texte, ak nie je uvedené inak, výraz Prusko označuje celý brandenbursko-pruský štát."
Prusko vzniklo tým, že v roku 1618 brandenburský kurfirst z rodu Hohenzollernovcov zdedil Pruské vojvodstvo (porov. Prusko (historické územie)). Dejiny Pruska sú teda pokračovaním dejín Brandenburska od roku 1618. Budovaniu zjednoteného brandenbursko-pruského štátu sa ako prvý venoval kurfirst Fridrich Wilhelm (16401688), ktorý zaviedol absolutizmus, centralizoval štátnu správu a vybudoval stálu armádu. Získal napríklad Zadné Pomoransko a Magdebursko (v roku 1648). Jeho nástupca Fridrich III. získal kráľovský titul pre územie dovtedajšieho Pruského vojvodstva (vzniklo teda Pruské kráľovstvo); získal ho síce len pre to, čo sa neskôr nazývalo Východné Prusko, ale neskôr a najmä v súčasnej literatúre sa výraz Pruské kráľovstvo začal v širšom zmysle používať aj na označenie celého Pruska. 
V roku 1709 sa hlavným mesto Pruska stal Berlín. Z Pruska sa v tom čase stal typický vojenský štát. V roku 1720 Prusko získalo územie Predného Pomoranska. Za Fridricha II. Veľkého (17401786) Prusko viedlo vojnu o rakúske dedičstvo (17401748) a tri sliezske vojny proti Rakúsku (17401742, 174445 a 17561763), pričom Sliezsko od Rakúska nakoniec získalo. Prusko sa tým stalo európskou veľmocou. V roku 1744 Prusko získalo Východné Frízsko.
Prvým delením Poľska získalo Prusko od roku 1773 Západné Prusko, druhým delením Poľska získalo Prusko od roku 1793 tzv. Južné Prusko (dnešné stredné Poľsko) a tretím delením Poľska získalo od roku 1795 tzv. Nové Východné Prusko (územie východne od Východného Pruska). Deleniami Poľska sa teda územia Pruska zdvojnásobilo. Koncom 18. stor. bolo Prusko modernizované, stavali sa mestá, kanalizácie, podporovala sa ťažba uhlia a priemysel v Sliezsku.
Po porážke vo vojnách s Napoleonom v rokoch 18061807 (prvá prusko-francúzska vojna) Prusko stratilo niektoré územia (napr. Južné Prusko a Nové Východné Prusko a najmä všetky územia západne od Labe), bolo obsadené francúzskym vojskom a pruské vládnuce kruhy boli donútené zaviesť občianske reformy. V roku 1813 sa začala národnooslobodzovacia vojna Pruska proti francúzskej nadvláde.
Po celoeurópskej porážke Napoleona a Viedenskom kongrese (1815) Prusko získalo naspäť Poznansko (časť bývalého Južného Pruska) a väčšinu svojho územia na západ od Labe spred roku 1806 a okrem toho získalo severné Sasko, ďalšiu časť Pomoranska, Vesfálsko a Porýnie južne od Vestfálska.
V 19. storočí bolo Prusko súčasťou Nemeckého spolku (18151866, ale bez Západného a Východného Pruska), Nemeckého colného spolku (18341919) а Severonemeckého spolku (18671870). V prípade Nemeckého colného spolku a Severonemeckého spolku bolo Prusko hlavným iniciátorom ich vzniku. Vytvorenie Nemeckého colného spolku položilo základ na postupné ovládnutie celého Nemecka Pruskom.
Po porážke revolúcie v roku 1848, ktorá sa usilovala o zjednotenie Nemecka na demokratickom princípe, začal pruský predseda vlády Otto von Bismarck (18621890) v roku 1862 pracovať na násilnom zjednocovaní Nemecka. V roku 1864 získalo Prusko tzv. nemecko-dánskou vojnou Šlezvicko a Holštajnsko. V roku 1866 získalo Prusko vojnou s Rakúskom Hannoversko, Hessenské kurfirstvo, Nasavsko a Frankfurt nad Mohanom. Porážkou Rakúska a získaním vyššie uvedených území sa Prusko stalo najsilnejším nemeckým štátom. V rámci príprav na zjednotenie Nemecka Prusko v roku 1867 založilo Severonemecký spolok (pozri vyššie). Po porážke Francúzska v prusko-francúzskej vojne (18701871) bolo v roku 1871 vytvorené Nemecké cisárstvo (Nemecká ríša), pričom nemeckým cisárom sa stal pruský kráľ Viliam I. Z dôvodu veľkosti územia Pruska, počtu jeho obyvateľov a jeho hospodárskej sily malo Prusko, ako jedna z krajín Nemeckej ríše, v Nemeckej ríši vedúce postavenie; hodnosť nemeckého cisára sa spájala s úradom pruského kráľa a úrad ríšskeho kancelára s úradom pruského predsedu vlády. V nasledujúcom období sa v Prusku stále viac presadzoval militarizmus a expanzionistická politika, čo napokon bolo jednou z príčin prvej svetovej vojny (19141918).
Po porážke Nemeckej ríše v prvej svetovej vojne muselo Prusko odstúpiť územia Poľsku (väčšinu Západného Pruska a Poznanska, časť Sliezska), Eupen-Malmedy Belgicku, časť Šlezvicka Dánsku, Hlučínsko Česko-Slovensku; Gdansk, Oblasť Memelu a Územie Sárska sa dostali pod špeciálnu správu. Zároveň boli v roku 1918 boli Hohenzollernovci zvrhnutí a Prusko (naďalej súčasť Nemeckej ríše) prestalo byť monarchiou. Dostalo nový názov Slobodný štát Prusko. Do roku 1932 v ňom vládli prevažne sociálnodemokratické vlády, potom sa moci v Prusku ujali nacisti a Prusko už existovalo len formálne, pretože fakticky v ňom vládla ríšska vláda. Územia získané Nemeckom počas druhej svetovej vojny (aj tie, ktoré v minulosti patrili Prusku) boli len zriedkavo pričlenené k Prusku (ako napr. územie južne od Východného Pruska), väčšinou boli do Nemecka začlenené ako samostatné ríšske župy a podobne.
Po skončení druhej svetovej vojny Prusko de facto prestalo existovať už v roku 1945, de iure bolo zrušené Spojencami vo februári 1947. V roku 1945 bolo pruské územie rozdelené medzi dnešné Nemecko, Poľsko, Československo, Bielorusko, Rusko a Litvu.

</doc>
<doc id="13937" url="https://sk.wikipedia.org/wiki?curid=13937" title="Zoznam vládcov Pruska">
Zoznam vládcov Pruska

Toto je zoznam vládcov Pruska.
Králi.
Hohenzollerovci:

</doc>
<doc id="13938" url="https://sk.wikipedia.org/wiki?curid=13938" title="Zoznam vládcov Nemecka">
Zoznam vládcov Nemecka

Toto je zoznam vládcov Nemecka.
8. storočie – 843.
pozri Zoznam vládcov Franskej ríše, pozri aj Zoznam monarchov Francúzska
843 – 1871.
Na území Nemecka existovalo veľmi veľa fakticky nezávislých štátov, ako príklady pozri:
Paralelne existovala tzv. Východofranská ríša, z ktorej vzniklo Nemecké kráľovstvo, a zároveň od roku 962 existovala tzv. (nemecká) Rímska ríša, neskôr Svätá rímska ríša, ešte neskôr Svätá rímska ríša nemeckého národa, pozri:
1871 – 1918 : Nemecké cisárstvo.
Cisári (Hohenzollernovci)
Kancelári:
1918 – 1945: Nemecká republika (Weimarská republika) a Tretia ríša.
Prezidenti:
Vodca:
Prezident:
Kancelári:
Od roku 1949: NSR a NDR.
Nemecká demokratická republika.
"Pozri Zoznam vládcov Nemeckej demokratickej republiky"
Nemecká spolková republika.
Prezidenti:
Kancelári:

</doc>
<doc id="13942" url="https://sk.wikipedia.org/wiki?curid=13942" title="Pulp Fiction">
Pulp Fiction



</doc>
<doc id="13945" url="https://sk.wikipedia.org/wiki?curid=13945" title="Schleiermacher">
Schleiermacher

Schleiermacher je priezvisko, napr.:

</doc>
<doc id="13946" url="https://sk.wikipedia.org/wiki?curid=13946" title="Ján Eriugena">
Ján Eriugena



</doc>
<doc id="13947" url="https://sk.wikipedia.org/wiki?curid=13947" title="Panenteizmus">
Panenteizmus

Panenteizmus (gr. "pan en Theos") je ponímanie boha, ktoré v sebe zjednocuje teizmus a panteizmus: svet spočíva v bohu, svet je spôsobom prejavu boha. Paneteizmus tvrdí, že celý svet je obsiahnutý v bohu. 
Predstaviteľmi panenteizmu boli napríklad: Plotinos, Augustín z Hippa, Ján Scotus Eriugena, Schleiermacher, Krause. Panenteizmus je blízky kresťanskej mystike.

</doc>
<doc id="13948" url="https://sk.wikipedia.org/wiki?curid=13948" title="Teizmus">
Teizmus

Teizmus (zo ) je v teológii a filozofii náboženstva termín označujúci poňatie boha (alebo bohov) ako stvoriteľského, suverénneho a osobnostného súcna, ktoré je teda svojou podstatou odlišné od sveta (od stvoreného) a zároveň je trvale prítomné v dejinách sveta a aktívne doň zasahuje. Je prvkom obsiahnutým v náboženstve, ktoré vyznáva túto koncepciu boha (alebo bohov), tzn. v monoteizme, polyteizme či henoteizme, hoci niektorí autori (pozri Definície) za teizmus pokladajú len monoteizmus.
Stúpenec teizmu sa nazýva teista.
Etymológia.
Tento termín prvýkrát použil anglický filozof, cambridgeský platonista Ralph Cudworth v práci "The True Intellectual System of the Universe" (1678), v ktorej obhajoval kresťanstvo ako zjavené náboženstvo pred racionalizáciami deizmu a panteizmu. Do slovenčiny bol prebraný v 20. storočí zo západných jazykov (, ).
Definície.
Táto sekcia obsahuje prehľad definícií teizmu z rôznych zdrojov:
Alternatívy k teizmu.
V priamom protiklade k teizmu stojí ateizmus, ktorý v najvšeobecnejšom zmysle tohto pojmu spochybňuje či popiera reálnu existenciu toho, čo sa chápe a uznáva ako boh (bohovia) alebo božstvo, pričom formuluje vlastný, neteistický názor na skutočnosť, ktorého podoba sa odvíja od dobovej predstavy božského.
Od teizmu sa odlišuje aj deizmus, ktorý zakladá koncept božstva na základe kritického filozofického overovania, odmieta dokazovanie existencie božstva nadprirodzenými argumentami (najmä zjaveniami) a popiera predstavu kontinuálneho zasahovania božstva do dejín (najmä možnosť zázrakov). Teistická predstava osobného transcendentálneho boha stojí v protiklade aj k panteizmu, ktorý stotožňuje boha s celkovou skutočnosťou.

</doc>
<doc id="13949" url="https://sk.wikipedia.org/wiki?curid=13949" title="Schelling">
Schelling



</doc>
<doc id="13950" url="https://sk.wikipedia.org/wiki?curid=13950" title="Fichte">
Fichte

Fichte môže byť priezvisko viacerých osôb, napr.:

</doc>
<doc id="13951" url="https://sk.wikipedia.org/wiki?curid=13951" title="Geneticky modifikovaný organizmus">
Geneticky modifikovaný organizmus

Geneticky modifikovaný organizmus (GMO) je organizmus, ktorého genetický materiál bol úmyselne zmenený.
Zásahy do genetického materiálu organizmov môžeme rozdeliť:
Cielene modifikované boli napr. rastliny, do ktorých bol za pomoci baktérie "Agrobacterium tumefaciens" vnesený gén pre odolnosť proti herbicídom alebo gén pre produkciu insekticídov (pozri napr. bt-kukurica).
Geneticky modifikovaný organizmus, do ktorého bol metódami genetického inžinierstva prenesený gén z iného druhu, sa nazýva transgénny organizmus.
Metódy genetických modifikácií.
Rastliny.
Pre prípravu transgénnych rastlín sa používajú dve základné metódy – transformácia pomocou agrobaktérie a balistické “nastrelenie“ DNA do bunkového jadra. Existuje ešte metóda priameho prenosu DNA do protoplastov, prvé dve metódy sú však väčšinou jednoduchšie a účinnejšie, preto sa priamy prenos používa len v špeciálnych prípadoch (napríklad známa kukurica BT11 od firmy Syngenta). 
Pri transformácii pomocou baktérie "Agrobacterium tumefaciens" sa využíva prirodzená schopnosť tejto patogénnej baktérie prenášať určité gény z takzvaného Ti-plazmidu do genómu rastliny. V priebehu prirodzenej infekcie tieto gény prinútia rastlinu vytvoriť nádor a syntetizovať špeciálne aminokyseliny, ktorými sa potom baktérie živia. Takto napadnuté rastliny sú tak prirodzenými transgénnymi rastlinami.
Základné objavy v tejto oblasti boli uskutočnené koncom 60. a začiatkom 70. rokov a prispeli k nim najmä Jeff Schell a Marc Van Montagu (Univerzita v Ghente), Mary-Dell Chilton (Washingtonova Univerzita, St. Louis), a Ernie Jaworski (Monsanto, St. Louis). V prvej polovici 80. rokov sa potom podarilo vďaka rozvoju molekulárnej biológie upraviť prirodzené Ti-plazmidy tak, že namiesto génov vyvolávajúcich rastlinné choroby mohli byť vložené gény dávajúce rastlinám poľnohospodársky užitočné vlastnosti. Prvou transgénnou rastlinou bol v roku 1983 tabak s rezistenciou na kanamycín a už v roku 1987 boli skupinou Rogera Beachyho (Washingtonova Univerzita, St. Louis) úspešne vykonané poľné pokusy prvej poľnohospodárskej plodiny – rajčiakov odolných proti vírusu TMV (vírus tabakovej mozaiky). Obmedzením tejto metódy je, že "Agrobacterium" infikuje prevažne dvojklíčnolisté rastliny.
Vypracovanie protokolov pre transformáciu jednoklíčnolistých rastlín (ako sú napríklad obilniny) bolo až do nedávnej doby veľmi náročné.

</doc>
<doc id="13954" url="https://sk.wikipedia.org/wiki?curid=13954" title="GMO">
GMO



</doc>
<doc id="13956" url="https://sk.wikipedia.org/wiki?curid=13956" title="Suezská kríza">
Suezská kríza

Suezská kríza v roku 1956 (júl-november) bola kríza, z ktorej sa neskôr vyvinul ozbrojený konflikt medzi Egyptom na jednej strane a alianciou Spojeného kráľovstva, Francúzska a Izraela na strane druhej. Hlavný spor bola kontrola nad strategicky dôležitým Suezským kanálom. Výsledkom bolo oslabenie vplyvu európskych mocností, posilnenie egyptskej pozície a zvýšenie vplyvu Sovietskeho zväzu na blízkom východe. 
Priebeh.
Spoločnosť Suezského prieplavu ("The Suez Canal Company"), ktorej akcie sa väčšinou nachádzali v rukách britských a francúzskych investorov, bola 26. júla 1956 znárodnená Egyptom. Egyptský prezident Gamal Násir zdôvodnil svoj krok potrebou financovať stavbu Asuánskej priehrady z plavebných poplatkov. Spojené kráľovstvo a Francúzsko začali okamžite tajné vojenské rokovanie o možnosti invázie do Egypta a zosadení prezidenta. Nedokázali pre tento plán získať podporu USA a Spojené kráľovstvo od neho nakoniec ustúpila. Súhlasila však s tajným plánom Francúzska a Izraela, podľa ktorého mal Izrael zaútočiť na Egypt a kombinované anglo-francúzske jednotky následne zasiahnuť na obnovenie poriadku. Pod zámienkou, že Egypt toleruje ozbrojené akcie z pásma Gazy (vtedy pod egyptskou správou) Izrael začal inváziu 29. októbra. Francúzsko a Veľká Británia obidvom stranám dali ultimátum, ktoré Násir odmietol. 31. októbra začali francúzske a britské bombardéry útočiť na egyptské letiská. Francúzske a britské jednotky sa zatiaľ presunuli z Malty a Cypru do Port Saidu a Port Faudu 5. a 6. novembra a obsadili prieplavné pásmo. Pád libry a negatívne reakcie zo strany USA spôsobili zastavenie celej operácie už nasledujúci deň. OSN so sovietskou a americkou podporou pohrozila intervenciou a anglo-francúzske sily sa v decembri stiahli. Mierové jednotky OSN boli vyslané do prieplavu a izraelské jednotky boli evakuované v marci 1957. Kríza posilnila prestíž Egypta a prezident Násir sa začal stále viac obracať o pomoc k ZSSR. Britský a francúzsky vplyv na Blízkom východe výrazne poklesol, rovnako ako prestíž britského premiéra Anthony Edena.

</doc>
<doc id="13961" url="https://sk.wikipedia.org/wiki?curid=13961" title="Spiderman 2">
Spiderman 2



</doc>
<doc id="13966" url="https://sk.wikipedia.org/wiki?curid=13966" title="Prvá arabsko-izraelská vojna">
Prvá arabsko-izraelská vojna

Prvá arabsko-izraelská vojna, prevažne v Izraeli označovaná ako Vojna za nezávislosť (hebr. מלחמת העצמאות - "Milchemet ha-acmaut"), je prvý zo série arabsko-izraelských konfliktov. Palestínčania pre ňu používajú označenie "al-Nakba" (arabs.: النكبة) - Katastrofa.
Arabské štáty odmietli uznať rozhodnutie OSN o rozdelení územia bývalého Britského mandátu v Palestíne medzi dva štáty, židovský a arabský. Bezprostredne po vyhlásení nezávislosti Izraelského štátu (15. mája 1948) napadli egyptské, sýrske, zajordánske, libanonské a iracké vojská, podporované jednotkami ďalších arabských krajín, novovzniknutý židovský štát, ktorého existenciu odmietli uznať. Vojna sa skončila víťazstvom Izraela - podarilo sa mu odraziť útok arabských štátov, ochrániť svoju nezávislosť a rozšíriť svoje územie o ďalšie oblasti.
Vznik konfliktu.
Po porážke Osmanskej ríše v Prvej svetovej vojne ustanovila Liga národov britskú a francúzsku dočasnú správu pre časti Osmanskej ríše na juh od dnešného Turecka. Tieto dve mocnosti určili na troskách porazenej ríše nové hranice, čím vytvorili štyri spravované územia. Tri z nich - Irak, Sýria a Libanon existujú do dnešných dní.
Štvrtá sekcia bola vytvorená z krajiny vtedy známej ako „južná Sýria“. Oblasť bola oficiálne pomenovaná Britský mandát v Palestíne, po arabsky „Falastin“ a po hebrejsky „Palestina-Erec-Jisrael“. Británia niekoľkokrát zmenila tvar hraníc. Počas vlády Winstona Churchilla bol región rozdelený pozdĺž rieky Jordán, čím vznikli ďalšie dva administratívne celky. Časť na východ od rieky Jordán sa v tom čase označovala ako Zajordánsko a neskôr sa z nej stalo Jordánske kráľovstvo. Oblasť na západ od Jordánu si zachovala meno Palestína.
Pod vedením jeruzalemského veľkého muftiho (titul používaný na označenie najvyššej autority v náboženskom práve v sunitských krajinách) Amina al-Husajního sa niektorí Arabi žijúci v tejto oblasti postavili proti britskej správe a opakovane napadali židovskú populáciu. Tieto sporadické útoky začali nepokojmi v Palestíne z roku 1920 a nepokojmi v Jaffe v roku 1921. Počas nepokojov z roku 1929 bolo 67 Židov zmasakrovaných v Hebrone a väčšina tých, čo prežili, bola vyhnaná preč. Rovnako počas arabského povstania v rokoch 1936 až 1939 boli nepokoje namierené proti Britom a Židom.
Výsledkom týchto útokov boli tri veci:
V období izraelskej vojny za nezávislosť v okolitých krajinách prebiehal podobný proces, v ktorom išlo o zbavenie sa koloniálnej nadvlády. Transjordánsko získalo nezávislosť od Spojeného kráľovstva v roku 1946, aj keď britský vplyv bol naďalej veľmi silný. Od roku 1945 sa Egypt snažil zmeniť zmluvné podmienky dohodnuté v roku 1936 o Suezskom kanáli. Libanon získal nezávislosť v roku 1943, aj keď francúzski vojaci sa nestiahli do roku 1946. V tom istom roku od Francúzska získala nezávislosť aj Sýria.
V roku 1945 na britskú žiadosť Egypt, Irak, Libanon, Saudská Arábia, Sýria, Transjordánsko a Jemen vytvorili Ligu arabských štátov s cieľom koordinovať činnosť medzi jednotlivými arabskými štátmi. Irak a Transjordánsko koordinovali svoju politiku, čo vyústilo do podpisu zmluvy o vzájomnej obrane, zatiaľčo Egypt, Sýria, Libanon a Saudská Arábia sa obávali, že Transjordánsko by rado k svojmu územiu pripojilo časť alebo celú Palestínu, a používalo ju ako základňu pre útoky na Sýriu, Libanon a Hidžáz.
29. novembra 1947 Valné zhromaždenie OSN schválilo plán, ktorý rozdelil britský palestínsky mandát na dva nové štáty: jeden židovský a druhý arabský. Oba sa mali skladať z troch hlavných častí spojených mimoteritoriálnymi cestami, a arabskej enklávy Jaffa (mesto dnes už takmer splynulo s Tel Avivom). Napríklad v Negevskej časti, ktorá bola pririeknutá Izraelu žilo vyše 1 000 Židov a viac než 100 000 Arabov.
Hneď po schválení rezolúcie OSN vypukli na dotknutom území ťažké boje. Britská armáda do nich zo začiatku často zasahovala, ale s blížiacim sa zánikom mandátu a vzrastajúcimi útokmi vedenými polovojenskou skupinou Irgun a radikálnou teroristickou skupinou Lechi sa jej zásahy stávali čoraz nekonzistentnejšími.
18. decembra skupina Hagana vedená Moše Dajanom napadla hlavne Arabmi obývanú dedinu Khissas (Hagana bola vyzbrojená najmä zbraňami z Česko-Slovenska). Súčasne do krajiny prichádzali arabskí bojovníci. Arabská liga vytvorila "Arabskú oslobodzovaciu armádu" vedenú Fawzi Al-Qawuqjim. V januári a februári napádali židovské komunity na severe, ale nedosiahli výraznejšie úspechy. Zamerali sa najmä na ovládnutie ciest, zmasakrovali niekoľko židovských konvojov. Koncom marca sa im podarilo úplne oddeliť Tel Aviv od Jeruzalema.
14. máj 1948 - 11. jún 1948.
14. mája 1948 vznikol samostatný Izrael zaniknutím britského mandátu nad územím Palestíny. Podľa OSN na území Palestíny mali vzniknúť dva štáty, židovský a arabský. V Tel Avive vyhlásil židovský štát David Ben-Gurion v "Deklarácii založenia Izraelského štátu". V úvodnom odseku sa tvrdilo, že "„Erec Jisrael "(Krajina Izrael)" bola rodiskom židovského ľudu. Tu prvýkrát ľud získal štátnosť, vytvoril kultúrne hodnoty s národným aj univerzálnym významom a dal svetu Knihu kníh.“" V ďalšej časti oznámil: "„Na základe nášho nezadateľného práva a na základe rezolúcie Valného zhromaždenia OSN vyhlasujem týmto vytvorenie židovského štátu v Palestíne, ktorý ponesie názov Izraelský štát.“". Krátko po vyhlásení nezávislosti štát uznali Spojené štáty americké a Sovietsky zväz.
Po vyhlásení samostatného židovského štátu Izrael bola ihneď vytvorená dočasná vláda. Prvým prezidentom nového štátu sa stal Chaim Weizmann. Ešte v túto noc začali egyptské letecké nálety. Po odchode britských vojsk došlo k invázii arabských armád. Otvorený konflikt medzi Arabmi a Židmi začal.
Približne 1 000 libanonských, 6 000 sýrskych, 4 500 irackých, 5 500 egyptských, 6 000 až 9 000 transjordánskych vojakov a neznámy počet saudských a jemenských vojakov vstúpil do Izraela. Spolu s niekoľkými tisíckami polovojenských arabských bojovníkov, ktorí už v Izraeli boli, sa stretli s 30 až 35 tisíckami izraelských vojakov. Obidve strany postupne zvyšovali počet prítomných vojakov, ale izraelská prevaha rástla rýchlejšie.
26. mája 1948 boli oficiálne založené "Izraelské obranné sily" a židovské vojenské organizácie ako Hagana, Palmach a Ecel boli rozpustené a zlúčené s armádou.
Podľa údajov mali Arabi prevahu v zbrojnej výbave:
Prvou hlavnou úlohou izraelskej armády bolo udržať arabské sily mimo židovských sídiel a vydržať, kým neprídu ďalšie materiálne posily.
Prvé Prímerie.
11. júna bolo prijaté mesačné prímerie na základe deklarácie OSN z 23. mája. Malo trvať 28 dní. Prímerie za OSN vyjednal Folke Bernadotte. Na obe strany bolo uvalené zbrojné embargo. Izraelu sa však podarilo získať zbrane z komunistického Česko-Slovenska (v roku 1948 nebolo jasné, na ktorú stranu železnej opony sa Izrael pridá. Na základe života v komúnach zastávali česko-slovenskí politici názor, že Izrael bude inklinovať k Sovietskemu zväzu. Neskôr sa vzťahy výrazne zhoršili a komunistický blok podporoval najmä arabské režimy). Na konci prímeria Folke Bernadotte predstavil nový plán rozdelenia, ktorý by dal Galileu Židom a Negev Arabom, obe strany ale plán zamietli. 8. júla egyptské sily rozpútali boje znova.
8. júl 1948 - 18. júl 1948.
Izrael postupne získaval prevahu. Podarilo sa mu v operácii Dani zabrať Lyddu, Ramlu. (Latrún Zajordánska Arabská légia udržala pri troch útokoch, Ramalláh Izrael nedobyl. V ďalšej operácii Dekel získali Nazaret a rozľahlé oblasti za demarkačnou čiarou. Uvoľnili si cestu do osád v Negevskej púšti a zabrali Be'er Ševu. V ďalšej veľkej operácii Kedem sa im podarilo zabezpečiť svoje pozície v Jeruzaleme.
Druhé prímerie.
Od 18. júla o 19.00 začalo druhé prímerie vyjednané OSN. Folke Bernadotte 16. septembra predstavil ďalší plán, ktorý opäť obe strany konfliktu odmietli. 17. septembra bol zastrelený členom židovskej organizácie Lechi a nahradil ho jeho americký zástupca Ralph Bunche.
15. október 1948 - 20 júl 1949.
V období od 15. októbra 1948 do 20. júla 1949 sa Izraelu podarilo zabezpečiť svoje pozície. Cieľom operácií v tomto období bolo vyhnať cudzie armády zo svojho územia a zabezpečiť hranice, pričom v porovnaní s predchádzajúcim obdobím Izrael svoje územie rozšíril o takzvané nárazníkové zóny.
24. októbra izraelské obranné sily začali operáciu Hiram a získali celú hornú Galileu, čím vyhnali libanonskú armádu späť do Libanonu. Operácia bola veľkým úspechom a ku koncu októbra už Izrael ovládol nielen celú Galileu, ale pokročil aj približne 8 kilometrov do Libanonu k rieke Litani.
15. októbra izraelské obranné sily spustili operáciu Yoav na severe Negevskej púšte. Cieľom bolo vytvoriť klin medzi egyptskými silami pozdĺž pobrežia a cestou medzi mestami Be’er Ševa-Hebron-Jeruzalem a získať kontrolu nad celou púšťou Negev.
22. decembra Izrael vyhnal posledné egyptské sily z Izraela v operácii Horev. Cieľom bolo posilniť svoje pozície v púšti Negev a odstrániť riziko hroziace zo strany Egyptu najmä v južných častiach. V operácii sa vytýčené ciele podarilo dosiahnuť. Egypt bol donútený k prímeriu a Izrael vstúpil hlbšie do Nitzany a na Sinajský polostrov.
Dočasný pokoj zbraní bol dosiahnutý 7. januára. 12. januára 1949 začali rozhovory o prímerí na ostrove Rodos. Postupne prímerie podpísali tieto krajiny: Izrael, Egypt, Libanon, Zajordánsko, Sýria. Po medzinárodnom nátlaku sa Izrael stiahol z obsadeného pásma Gaza a Sinajského polostrovu.
5. marca začala operácia Uvda. 10. marca Izraelčania dosiahli Umm Rashrash a získali ho bez boja.
Dôsledky.
Po skončení vojny sa na oboch stranách konfliktu objavili utečenci. Na arabskej strane ich bolo podľa odhadov 750 000 (mapa a odhad ). Obdobne, z arabských krajín bolo vyhnaných viac ako 600 000 ) Židov.
Arabskí utečenci z roku 1948 a ich potomkovia dodnes žijú v utečeneckých táboroch v susedných arabských krajinách. Dnes sa tam nachádzajú takmer štyri milióny Arabov. Veľa samovražedných útokov pochádza aj od ľudí z týchto oblastí. Utečenci nikdy neboli prijatí arabskými krajinami (nemajú rovnoprávne postavenie s domácim obyvateľstvom), kvôli čomu dodnes v táboroch prevláda obrovská chudoba.

</doc>
<doc id="13968" url="https://sk.wikipedia.org/wiki?curid=13968" title="Druhá arabsko-izraelská vojna">
Druhá arabsko-izraelská vojna



</doc>
<doc id="13969" url="https://sk.wikipedia.org/wiki?curid=13969" title="Tretia arabsko-izraelská vojna">
Tretia arabsko-izraelská vojna



</doc>
<doc id="13970" url="https://sk.wikipedia.org/wiki?curid=13970" title="Štvrtá arabsko-izraelská vojna">
Štvrtá arabsko-izraelská vojna



</doc>
<doc id="13971" url="https://sk.wikipedia.org/wiki?curid=13971" title="Piata arabsko-izraelská vojna">
Piata arabsko-izraelská vojna



</doc>
<doc id="13972" url="https://sk.wikipedia.org/wiki?curid=13972" title="Palestínska vojna">
Palestínska vojna



</doc>
<doc id="13974" url="https://sk.wikipedia.org/wiki?curid=13974" title="Dejiny písma">
Dejiny písma

Písmo vzniklo z prirodzenej potreby trvalejšieho zaznamenávania ľudskej reči a ďalšieho sprostredkovania myšlienok a udalostí v ich živote. 
Na dejiny písma sa možno pozerať troma hlavnými spôsobmi: 
Podľa toho je rozdelený aj text nasledujúceho článku na kapitoly.
Vývoj písma z hľadiska vývojového stromu jednotlivých písiem.
Najčastejšie hypotézy o vývoji písiem hovoria o niekoľkých „prapísmach“, z ktorých sa potom vyvinuli všetky ostatné. Hovorí sa tomu polygenetická hypotéza. Nasledujúci zoznam obsahuje takéto „prapísma“: 
K tomuto zoznamu treba ešte pre úplnosť pridať písma, z ktorých sa (asi) nič viac nevyvinulo, a ktoré sa (asi) z ničoho nevyvinuli:
Predchádzajúce zoznamy možno však pomocou rôznych dodatočných hypotéz, ktoré sa vyskytujú v literatúre, zredukovať, a to nasledovne:
V extrémnom prípade sa takouto redukciou pôvodného zoznamu dostaneme k tzv. monogenetickej hypotéze (teórii), podľa ktorej sa všetky písma sveta (prinajmenšom Starého sveta) vyvinuli z jedného pôvodného písma, a to sumerského písma (podľa novšieho stavu vedomostí treba dodať: alebo egyptského písma). Zástancom tejto hypotézy bol napr. I. J. Gelb. Jeho teória nezohľadňuje domorodé piktografické písma, postkontaktové písma a americké písma. Pozri rodina písiem#Monogenetická hypotéza I. J. Gelba.
Podrobnosti vývoja jednotlivých písiem z „prapísiem“ uvedených v prvom zozname sú nasledujúce:
Latinské písmo je dnes vďaka vplyvu najprv Rímskej ríše a neskôr európskych koloniálnych mocností (Španielsko, Portugalsko, Spojené kráľovstvo, Francúzsko atď.) a USA v tej či onej forme rozšírené takmer po celom svete, vrátane Slovenska. Z latinského písma sa ako špecifická obmena vyvinulo algonkinské slabičné písmo Veľkých jazier (teda písmo Saukov, písmo kmeňa Fox (Meskwaki), písmo kmeňa Kikapu, písmo kmeňa Potawatomi, písmo Winnebagov (Ho-chunk) a písmo kmeňa Ottawa).
Arabské písmo je dnes druhé najrozšírenejšie písmo. Možno ho rozdeliť jednak geograficky (vlastné arabské písmo, perzské písmo, afganské písmo, malajské písmo atď.) a jednak historicko-typograficky – pozri článok arabské písmo.
"Pozri aj článok: Typ písma (jazykoveda)"
Vývoj písma z hľadiska typu písma.
Z hľadiska typov písma sa písmo (podľa prevažujúceho názoru bádateľov) zhruba vyvíjalo v tomto poradí: predchodcovia písma - piktografické písmo – logografické písmo - slabičné písmo – hláskové písmo (abecedné písmo). Takýto vývoj prebiehal paralelne na viacerých miestach na Zemi a vo viacerých prípadoch písma nedospeli až na koniec tohto „reťazca“, ale ustrnuli na niektorom z jeho predchádzajúcich článkov.
Opis začiatku vzniku písma sťažuje okrem iného aj skutočnosť, že neexistuje konsenzus v otázke definície pojmu písmo, a tým pádom najstaršie formy písma niektorí autori zaraďujú pod písmo, iní ich za písmo ešte nepovažujú. V tomto texte budeme vychádzať z pomerne širokej definície písma.
Formy optického dorozumievania ako dymové signály, určitý spôsob zdvihnutia rúk, odkazy zostavené z kameňov či konárov a podobne sa za písmo považujú málokedy. Viac písmu podobné sú rozličné jaskynné maľby (napr. Altamira) a petroglyfy (rytiny a kresby skladajúce sa zo schematizovaných prvkov), ktoré sú známe už od paleolitu. Ani tieto sa ešte obyčajne nepovažujú za písmo, pretože neznázorňovali zložitejšie výjavy, jednotlivé zložky malieb neboli konvencionalizované, ich počet nebol ustálený a nemali ani ustálené poradie. 
Málokedy sa za písmo považuje aj tzv. predmetné písmo. Prvým príkladom sú rováše. rozšírené po celom svete. Sú to paličky alebo doštičky, na ktoré sa v podobe zárezov robili primitívne záznamy rozličného druhu (napr. sa počítali kravy či ovce, či vypité poháre). Ďalším príkladom je juhoamerické uzlové písmo kipu, ktoré skôr slúžilo len ako mnemonická pomôcka. V Severnej Amerike sa zas používali vampumy, šnúrky, na ktorých boli mušličky, pričom komunikačnú hodnotu malo sfarbenie mušličiek. Príslušníci afrického kmeňa Ewe zas priväzovali na špagát rozličné predmety a každý predmet vyvolával asociácie s nejakým príslovím. Jorubovia komunikovali pomocou mušlí; jedna mušľa znamenala nesympatiu a nezhody, dve mušle spolu znamenali priateľstvo a schôdzku. Známym príkladom je aj príbeh opisovaný historikom Herodotom: Skýtski náčelníci poslali perzskému kráľovi poslom vtáka, myš, žabu a päť šípov a dodali, že adresát musí sám prísť na význam tejto správy. Hádanku rozlúštil istý mudrc: Ak Peržania ako vtáky nevyletia k nebu, ak sa nezaryjú do zeme ako myši, alebo ak neodskáču do močiara ako žaby, pobijú ich šípy Skýtov a nevrátia sa domov.
Za pravé písmo už viacerí autori považujú piktografické písmo (obrázkové písmo), ktoré je doložené od neolitu. Tu sa už obrázky neusilujú vyvolať umelecký zážitok, ale predovšetkým komunikovať, podať správu. Bývajú to záznamy o výmene tovarov, o vojnových výpravách, o love, ale vyskytujú sa aj ako náhrobné nápisy, genealógie, modlitby, vlastnícke znaky, značky výrobcov, zákazy atď. Znaky môžu byť konkrétne (ako pri jaskynných maľbách) alebo už môžu byť štylizovanejšie, schematizované. Presná definícia piktografického písma sa v literatúre rozchádza – pozri článok piktografické písmo. Viaceré kmene piktografické písmo používali ešte v 20. storočí.
Termínom logografické písmo (slovné písmo) sa označuje v užšom zmysle písmo, v ktorom znak (buď ešte obrázok alebo už len nejaký „náhodný“ znak) vyjadruje význam slova alebo morfémy, v širšom zmysle sa tak označuje aj tzv. logofonetické písmo (konkrétnejšie spravidla logosylabické písmo, teda slovno-slabičné písmo), čiže písmo, v ktorom znaky vyjadrujú významy slov a morfém a iné znaky vyjadrujú (rovnako ako napríklad v modernej latinke) priamo zvuky jazyka (ak ide o logosylabické písmo, tak tieto zvuky sú slabiky). Doložené logografické písma boli spravidla logofonetické. Logofonetické písmo sa už považuje za (pravé) písmo prakticky u všetkých autorov. Medzi logofonetické patria najmä najstaršie fázy písem známych veľkých civilizácií – egyptské, sumerské, čínske, protoelamské, protoindické, krétske, luvijské a ďalšie, a v podstate do logografického písma patria aj moderné číslovky, matematické a chemické značky. Termín hieroglyfické písmo je nejasne definovaný, ale používa sa najmä na označenie písma prevažne logografického (alebo logofonetického), ktorého znaky si aspoň sčasti zachovávajú obrázkovú podobu.
Prechod medzi piktografickým a logofonetickým písmom tvorilo vo viacerých oblastiach sveta najmä používanie tzv. rébusu či rébusového princípu. Rébusu je zámena jednej jazykovej jednotky ako celku alebo len jej časti inou jazykovou jednotkou, a to takou, že dve zamieňané jednotky sú totožné len čo do znenia, nie čo do významu. Keby sme v slovenčine používali obrázkové písmo, tak by dobrým príkladom bol zápis slova myšlienka znakmi pre myš a lienku, v latinke je zas dobrým príkladom zápis slova polka ako ½ K. Tento princíp sa pochopiteľne využíval najmä tam, kde je normálne obrázky ťažko použiť, teda na zápis osobných mien a abstraktných pojmov.
Zo známych písem ustrnulo dodnes vo fáze logografického písma iba čínske písmo, väčšina písem sa vyvíjala ďalej tak, že percentuálny podiel znakov vyjadrujúcich slabiky v logofonetickom písme narastal. Logofonetické (logografické) písmo sa tak postupne menilo na slabičné písmo. Väzba jednotlivých znakov s významovými jednotkami jazyka sa uvoľnila a tieto znaky začali označovať slabiky (t.j. zvuky), prípadne sekvencie hlások blízke slabikám. Znaky pritom často zatiaľ spočiatku formálne naďalej ostali pôvodnými obrázkami, hoci teraz už mali iný význam. Spočiatku sylabizácia nebola dôsledná – pre jednu slabiku sa používalo niekoľko znakov, a naopak, jeden znak sa mohol čítať viacerými spôsobmi. Bežné bolo aj to, že niektoré slabiky sa zapisovali len približne, bez koncových spoluhlások alebo bez spoluhláskových skupín, ktoré sa zjednodušovali. Premena logografického písma na slabičné sa udiala napríklad v Mezopotámii, Egypte, Malej Ázii aj v egejskej oblasti. Napríklad zo sumerského písma vznikli viaceré klinopisné slabičné písma, rozšírené po celom Blízkom východe, napríklad písmo akkadské, asýrske, elamské, churritské a i.
Postupným vývojom sa písmo orientovalo na stále menšie jednotky zvuku jazyka. Najprv zo slabičného písma vzniklo tzv. spoluhláskové písmo, teda písmo, v ktorom znaky vyjadrujú len spoluhlásky jazyka. Pochádza asi od Feničanov asi z 2. tisícročia pred Kr. (fenické písmo). Vo feničtine bol nositeľom všeobecného lexikálneho významu spoluhláskový koreň; samohlásky tento význam len spresňovali, a preto pre Feničanov nebol zápis samohlások nevyhnutný a zapisovali len spoluhlásky. 
Posledný krok na ceste k úplnému zápisu takmer každého zvuku (každej hlásky) jazyka urobili Gréci. Zápis ich jazyka na rozdiel od zápisu feničtiny nemohol ignorovať samohlásky, pretože samohlásky v gréčtiny rozlišujú význam slov. Preto Gréci prevzali fenické písmo tak, že na zápis samohlások použili fenické znaky, pre ktoré gréčtina nemala zodpovedajúce spoluhlásky. Tak vzniklo takzvané pravé hláskové písmo. Z gréckeho písma vzniklo neskôr latinské písmo, ktoré je takisto pravým hláskovým písmom. Ďalšie pravé hláskové písma sú napr. cyrilika, arménske písmo a gruzínske písmo.
Špecifický typ písma je tzv. abugida. Je to písmo, ktorého jednotlivý znak vyjadruje spojenie spoluhlásky so istou nemennou samohláskou (spravidla „a“), a ak sa chce zapísať spojenie tejto spoluhlásky s inou samohláskou, musí sa použiť mierne modifikovaná verzia tohto znaku. Veľká väčšina týchto písiem sú tzv. indické písma, ktoré všetky vznikli z písma bráhmí, ktoré vzniklo asi v 3. storočí pred Kr. Typickým súčasným príkladom je písmo dévanágarí.
Keď písmo dosiahlo stupeň zápisu každej hlásky nastal v niektorých písmach zaujímavý jav – kým zvuková stránka jazyka sa vyvíjala, písmo ostala viac-menej nezmenené v stave platnom pred stáročiami, čiže prestalo verne odrážať zvukovú stránku súčasného jazyka. Typickým príkladom sú angličtina a v menšej miere francúzština. Opačným príkladom, teda písmom, ktoré aj dnes viac-menej verne odráža zvukovú stránku jazyka, je fínčina a v menšej miere španielčina a slovenčina. Je to problém aj praktického charakteru, pretože v prvej skupine písem majú ľudia v priemere merateľne väčší problém naučiť sa čítať a častejšie sa vyskytuje alexia, t. j. neschopnosť naučiť sa čítať (a tým aj písať), než v druhej skupine.
Formálne pravidlá (pravopis) určené pre jednotlivé jazyky používajúce hláskové (t.j. spoluhláskové alebo pravé hláskové) písma sa ďalej dajú rozčleniť na niekoľko typov podľa korelácie znakov s hláskami: rozlišuje sa fonetický pravopis, fenologický pravopis a historicko-tradičný pravopis pravopis.
Mechanizmy šírenia písem.
Ako bolo uvedené vyššie, väčšina národov prebrala písmo od vyspelejších susedov, samozrejme často s rôznymi úpravami, najmä ak sa jazyky susedov typologicky líšili. Napríklad Gréci prevzali s úpravami fenické písmo. Aj aramejské písmo vzniklo z fenického písma a aramejské písmo sa stalo zdrojom celého radu ďalších písem vrátane arabského. Japonci prevzali čínske znaky, ktoré však nevyhovovali štruktúre ich jazykov, a tak si vytvorili vlastné abecedy, odvodené z čínskych znakov.
Mechanizmy šírenia písem boli rôzne. Niektoré písma sa šírili spolu s náboženstvom, napríklad latinské písmo súviselo so západnou kresťanskou cirkvou, grécka abeceda s ortodoxnou, indické písma s budhizmom a hinduizmom a arabské písmo s islamom. Iné sa šírili vďaka obchodu, to je prípad fenického písma. Naproti tomu klinopis sa šíril skôr prostredníctvom šírenia štátnych útvarov.
V čase vzniku moderných národov badať tendenciu očisťovať písma od cudzích prvkov. Viaceré národy sa vzdali nevyhovujúcich písem (najmä v Ázii a Afrike) a prebrali latinské písmo (Turci, Indonézania, Malajci, Vietnamci) alebo azbuku (väčšina ázijských národov bývalého ZSSR a Mongoli). 
Príklady vývoja písem.
Sumeri a Akkadi.
V mezopotámskej oblasti a okolí sa okolo 8500 pred Kr. začali používať objekty nazývané „tokens“ (hlinené zástupné objekty abstraktného tvaru, ktoré (asi) symbolizovali a reprezentovali jednotlivé poľnohospodárske a iné výrobky). Neskôr sa začali používať uzavreté hlinené guľovité nádoby („obaly“) slúžiace na uskladnenie a transport týchto tokens; na tieto nádoby sa umiestnil znak zobrazujúci typ token, ktorý nádoba obsahovala; tento znak vznikol nakreslením podobizne tokenu alebo fyzickým odtlačením tokenu na guľu. Tieto obaly mali niekedy aj piktografickú pečať. 
Neskôr sa tokeny prestali používať a len sa na rôzne povrchy (najprv ešte krátko na - teraz už prázdne - hlinené nádoby, potom na ploché malé tabuľky) zapisovali znaky týchto tokenov; okrem toho začali byť znaky tokenov občas sprevádzané aj piktografickými znakmi. Za začiatky písma (ale nie ešte celkom písmo) možno považovať moment, keď sa tokeny fyzicky prestali používať a nahradili ich ich znaky, alebo moment, keď sa objavili prvé piktografické znaky. 
Zhruba v tom istom čase, teda okolo 3200/3300 pred Kr. sa objavuje už systém asi 900 znakov, ktorý možno definitívne nazvať písmo. Toto písmo:
Znaky (grafémy) tohto písma vznikli:
Toto písmo slúžilo len na ekonomické záznamy– uvádzali sa výrobky, polia a pracovné sily, ich počet, a značky majiteľov. Pôvodne sa znaky písali zhora dole, ale okolo 3000 pred Kr. sa začali zapisovať zľava doprava. 
Okolo 2700 pred Kr. nastali tieto zmeny:
Okolo 2350 pred Kr. Mezopotámiu ovládli Akkadi. Prevzali sumerský klinopis, ale upravili ho. Ich písmo (akkadské písmo]) už možno charakterizovať ako prevažne slabičné, pričom ale z úsporných dôvodov obsahovalo aj sumerské logogramy (vyslovované akkadským jazykom) a obsahovalo aj determinatívy. Sumerčina sa začiatkom 2. tisícročia pred Kr. prestala používať ako hovorový jazyk; ustúpila akkadčine vo všetkých funkciách okrem náboženskej a literárnej.
Z akkadského písma vznikla celá škála klinových písem - pozri v článku klinové písmo.
Egypt.
Pôvod egyptského písma, tradične nazývaného hieroglyfické, je ešte menej jasný než pôvod sumerského písma. Zaráža najmä skutočnosť, že bolo zrejme od počiatku veľmi vyspelé. Podľa niektorých názorov sa vyvinulo z hypotetického egyptského preddynastického piktografického písma, podľa iných názorov sa vyvinulo zo sumerského písma a podľa ďalších je to výtvor jedného človeka, prípadne voľne inšpirovaného sumerským písmom.
Hieroglyfické písmo je doložené je od 33. storočia pred Kr., ale v náznakoch už skôr. Hieroglyf je (obrázkový) znak tohto písma (a v prenesenom význame aj ďalších podobných písmen); slovo má pôvod v gréčtine a znamená “posvätná rytina”. Egyptské hieroglyfické písmo bolo odlišné od sumerského písma v tom, že si jeho znaky vizuálne dlho udržali obrázkový charakter (teda sa málo zjednodušovali). Podobné sumerskému (a napríklad čínskemu) egyptské písmo však bolo v tom, že (najneskôr od 1. egyptskej dynastie) sa skladalo z troch typov znakov:
Išlo teda o logografické (presnejšie logofonetické) písmo. Fonetické znaky na rozdiel od sumerského písma nevyjadrovali slabiky, ale spoluhlásky alebo skupiny spoluhlások (tzv. logokonsonantické písmo). Keďže žiaden znak písma neudával samohlásky, museli si samohlásky čitatelia domyslieť sami. Znakov písma bolo spočiatku asi 800, neskôr ich bolo niekoľko tisíc. Hieroglyfy boli (na rozdiel od egyptských písem uvedených nižšie) určené na monumentálne nápisy maľbou na steny alebo rytím do kameňa, najmä v hrobkách faraónov a na stenách palácov. Hieroglyfy sa čítali najčastejšie sprava doľava, ale často aj rôznymi inými smermi (smer čítania je určený postavením hláv zobrazených ľudí alebo vtákov).
Kurzívny variant egyptského hieroglyfického písma, nazývaný egyptské hieratické písmo (alebo kňazské písmo). je doložený prakticky súčasne s hieroglyfickým písmom, konkrétne najneskôr od 32. stor. pred Kr. Používal sa najmä pri písaní na papyrus (ktorý sa vyrábal z priečne naukladaných prúžkov šachora, ktorý rástol všade v okolí Nílu) a podľa Herodota ho pôvodne používali kňazi. Mal asi 600 znakov. 
Z hieratického písma sa v 7. stor. pred Kr. vyvinul ešte kurzívnejší variant, nazývaný egyptské démotické písmo (alebo ľudové písmo). Démotické písmo sa už vôbec nepodobá pôvodným hieroglyfom a používalo sa v čase svojej existencie vo všetkých sférach. 
O rozlúštení egyptského písma pozri Rosettská doska a Jean François Champollion.
Čína.
V Číne existovali najprv predstupne písma. Číňania napríklad kedysi používali šňúrové mnemotechnické pomôcky, známe aj z ostrova Rjúkjú. Okrem toho existovali napríklad odznaky hodností, ktoré sa nosili na opaskoch, tie možno tiež považovať za predchodcov písma.
Piktogramy sa objavujú v druhej polovici 3. tisícročia pred Kr. na keramike a podobne. Pravdepodobne išlo o vlastnícke značky. Ich (ne)súvis s neskorším čínskym písmom je nejasný.
V roku 2003 sa našli v Che-nane sporné nálezy údajných predchodcov čínskych znakov; nálezy pochádzajú z obdobia 6600 pred Kr. Za najstaršie nesporné doklady čínskeho písma sa považujú nápisy na korytnačích pancieroch a zvieracích kostiach z "Che-nanu", datované do 14. – 11. stor. pred Kr. Znaky rovnakého štýlu sa našli na bronzových nádobách z konca šangskej dynastie, ale hlavne z obdobia vlády dynastie Západných Čou (11. storočie až 771 pred Kr.). Tieto už majú vyšší podiel fonetických znakov. Toto čínske písmo doložené od 14. stor. pred Kr. pravdepodobne vzniklo priamo v Číne (či už z piktografie alebo inak), ale mohlo vzniknúť aj z protoindického písma alebo babylonského (sumerského) písma.
Čínske písmo má od prvých nálezov v 14. stor. pred Kr. až dodnes približne rovnaký charakter – je to písmo v širšom ponímaní logografické, presnejšie povedané je to písmo logomorfemografické a zároveň logofonetické. Termín logomorfemografické zdôrazňuje, že má znaky tak pre celé slová, ako aj len pre morfémy, a termín logofonetické zdôrazňuje, že má znaky tak pre slová/morfémy, ako aj pre zvuky jazyka. Podobne ako v iných významných historických písmach aj v čínskom existujú v podstate tri druhy znakov – logogramy (vrátane morfémogramov) znamenajúce buď priamo zobrazovaný predmet alebo prenesený význam zobrazoveného predmetu, fonetické znaky (znaky/logogramy vyjadrujúce zvuky) a determinatívy (v čínštine nazývané radikály; sú to doplnkové znaky/logogramy, ktoré určujú, ktorý z možných významov má znak, s ktorým sú spojené). V praxi sú skoro všetky (90%) čínske znaky dnes zložené z fonetického znaku a determinatívu. 
Čínske písmo sa postupom času menilo tak, že jednak klesal podiel logografie v užšom zmysle (kde znaky vyjadrujú slová) a stúpal podiel morfemografie (kde znaky vyjadrujú morfémy), a jednak stúpal podiel fonetických znakov. Prvý spomenutý vývoj je spôsobený tým, že kým v archaickej čínštine prevládali jednoslabičné a jednomorfémové slová, takže znaky korelovali so slovami, dnes už sú čínske slová dlhšie (zložené), takže znaky korelujú prevažne už len s morfémami. Treba dodať, že občas sa čínske písmo chybne klasifikuje ako slabičné písmo. Je to spôsobené tým, že čínske morfémy sa spravidla (kvázi náhodou) zhodujú so slabikami. V skutočnosti sa ale čínske znaky pri bližšom pohľade vzťahujú na morfémy, nie na slabiky.
Súčasnú podobu písmo v podstate nadobudlo v prvých dvoch storočiach nášho letopočtu.
Feničania.
Feničania asi okolo roku 1000 pred Kr. vytvorili spoluhláskové písmo, teda písmo zaznamenávajúce iba zvuky jazyka a to len spoluhlásky (i keď treba dodať, že už v 1. pol. 1. tisícročia sa sporadicky na zapisovanie niektorých samohlások používali niektoré znaky spoluhlások, tzv. matres lectionis). Pôvod fenického písma je nejasný, je možné že pochádza z protosemitského písma a/alebo protobybloského pseudohieroglyfického písma a/alebo egyptského písma. Písmo malo 22 písmen, písalo sa sprava doľava. 
Fenické písmo sa rozšírilo najmä vďaka fenickej podnikavosti a obchodnému duchu Feničanov. Fenické texty sa našli v celom stredomorskom regióne, na Cypre, v Grécku, Malej Ázii, Kartágu, ale i v oblasti Marseille a v Španielsku. S porážkou Kartága a s vymretím Feničanov sa vytratilo aj fenické písmo. 
Fenické písmo je významné tým, že z neho v konečnom dôsledku vznikli dnešné hlavné písma sveta – grécke, cyrilské, latinské a (ak sa predpokladá, že z fenického písma vzniklo aj aramejské písmo, tak) aj arabské písmo.
Gréci.
Pôvod gréckeho písma z fenického je úplne nesporný nielen pre jazykovedcov, ale výslovne ho spomína aj viacero antických (aj gréckych) autorov, ktorí aj priamo uvádzajú (bohužiaľ rôzne) mená konkrétnych Feničanov, ktorí písmo vraj doniesli Grékom. Napríklad podľa jednej legendy písmo Grékom priniesol fenický moreplavec Kadmos. Najstarší zachovaný grécky nápis je z 8. stor. pred Kr.. 
Pri prevzatí fenickej abecedy Gréci fenické znaky pre spoluhlásky, ktoré v gréčtine nie sú, použili ako znaky pre samohlásky. V 5. stor. pred Kr. mala grécka abeceda 24 znakov, z toho 17 pre spoluhlásky a 7 pre samohlásky. Spočiatku sa písmo písalo sprava doľava, neskôr bustrofedonom a zhruba od 7./6./5. storočia sa už písalo zľava doprava. Spolu so zmenou smeru písania Gréci aj otočili fenické písmená po vertikálnej osi asi o 180 stupňov.
Najstaršia forma gréckeho písma sa volá archaické grécke písma (to sú najstaršie nápisy z Théry, Mélu a Kréty). Z nich sa vyvinuli tzv. východogrécke písma a západogrécke písma. Z východogréckych písem sa vyvinulo klasické grécke písmo. Klasické grécke písmo sa začalo všeobecne používať v 4. storočia pred Kr. Jeho základom bol iónsky variant východogréckeho písma, ktorý sa používal v gréckych maloázijských kolóniách, najmä v Miléte. Z klasického gréckeho písma postupne vzniklo byzantské grécke písmo a z byzantského gréckeho písma vzniklo nielen novogrécke písmo, ale aj slovanské písma. Zo západogréckych písem sa vyvinuli italické abecedy a etruské písmo (a z neho latinské písmo).
Počet artefaktov s nápismi v gréckom písme je pochopiteľne obrovský, našli sa na minciach, vázach, kamenných doskách, pergamenoch, na stenách chrámov, v celom stredomorskom regióne i ďalej. Zachovali sa mnohé rukopisy diel Platóna, Homéra, Sofokla, Euklida alebo Archimeda. Gréci písmo tesali do kameňa, písali na papyrus, pergamen štetcom alebo písacou tyčinkou.
Latinské písmo.
V dobe rozkvetu gréckej civilizácie sa (západo)grécke písmo dostalo aj na Apeninský polostrov, kde sa s ním zoznámili kmene Etruskov a Italikov. Od Etruskov (alebo podľa iných názorov priamo od Grékov) písmo prevzali Latinovia (Rimania), a tak vzniklo latinské písmo.
Prvé latinské nápisy sa objavujú v období 7. – 5. storočia pred Kr., novšie nápisy z 1. storočia nášho letopočtu a neskoršieho obdobia sa nachádzajú na celom území vplyvu Rímskej ríše. Najstaršia latinská abeceda mala 21 písmen. Rimania nepoznali dnešné naše písmená „J“ a „U“, ale nahrádzali ich písmenami „I“ a „V“; J a U pribudli až v stredoveku. Rimania písmená používali aj na vyjadrenie číselných hodnôt: I = 1, V = 5, X = 10, L = 50, C = 100, D = 500 a M = 1000.
Písmená sa tesali do kameňa, písané texty sa objavovali na papyrusových a pergamenových zvitkoch. 
V 3. storočí pred Kr., vývoj písma vyústil v slávnostné písmo – rímsku kapitálu – išlo o písmo nerozlišujúce malé a veľké písmená (tzv. majuskula) a jednotlivé písmená boli rovnako vysoké a rovnako silné. Neskôr sa vyvinuli kvadráty, rustika (považovaná za prvé ozdobné písmo v dejinách), kurzívové písmo a unciála, ktorá vznikla najmä na urýchlenie písania. Malé písmená (tzv.minuskula) sa objavili oveľa neskôr. 
Latinské písomníctvo nezaniklo pádom Rímskej ríše v roku 476. Latinčina (a s ňou aj latinské písmo) sa totiž stala:
Latinské písmo sa okrem toho používalo a používa na zápis domácich jazykov národov, ktoré hraničili alebo patrili do Rímskej ríše (Germáni a pod.). Novovekou kolonizáciou sa potom latinské písmo rozšírilo z Európy do celého sveta.
Slovania.
Tzv. slovanské runy je možné staré písmo Slovanov, ale toto písmo je viac-menej sporné.
Prvé nesporné písmo Slovanov je až hlaholika: V roku 863 sa dvaja bratia, Konštantín-Cyril a Metod, prišli na Veľkú Moravu, aby hlásali kresťanstvo v reči zrozumiteľnej miestnemu obyvateľstvu. Konštantín na tieto účely vytvoril abecedu, ktorou by mohol zapisovať zvuky slovanských jazykov – tzv. hlaholiku (Treba dodať, že existujú aj ojedinelé názory, podľa ktorých je hlaholika oveľa staršieho pôvodu). Základom novej abecedy sa stali písmená malej gréckej abecedy a 19 nových liter. Hlaholika ako písmo bolo veľmi zložité, dovedna mala 43 znakov a dve formy – hranatú a okrúhlu. Hlaholika sa na Slovensku a v Čechách udržala asi po 11. storočie. Najprv koexistovala s latinkou a neskôr sa od jej používania celkom upustilo. 
V Bulharsku, kde sa po odchode z Veľkej Moravy usadil Metod a Cyrilovi žiaci, sa vedľa hlaholiky začína vyvíjať jednoduchšia a praktickejšia cyrilika. Odtiaľ sa cyrilika dostala do Srbska, na Ukrajinu a do Ruska.
Ruská azbuka vychádza priamo z (pôvodnej) cyriliky, a používala sa najmä na písanie náboženských kníh a textov. V roku 1708 dal cár Peter Veľký vykonať jazykovú reformu a písmo zjednodušil podľa latinských vzorov na novú abecedu známu ako občianska abeceda (graždanka). Tá sa v Rusku používa v podstate dodnes a ruské úpravy prevzali aj Srbi, Ukrajinci atď.. Azbuka ma 29 znakov a tri ďalšie špeciálne znaky – mäkký znak, tvrdý znak a tzv. jery.

</doc>
<doc id="13976" url="https://sk.wikipedia.org/wiki?curid=13976" title="ICQ">
ICQ

ICQ bol komunikačný program a protokol peer-to-peer, ktorý bol vytvorený štyrmi izraelskými študentmi v roku 1996. Jair Goldfinger, Arik Vardi, Sefi Vigister a Amnon Amir si v júli 1996 založili firmu Mirabilis Ltd s úmyslom zmeniť smerovanie internetovej komunikácie. Už v novembri toho istého roku uviedli prvú verziu audiovizuálneho freeware softvéru pre komunikáciu v reálnom čase pod názvom ICQ. V tom čase to bol ešte neznámy produkt, no dnes sa počet jeho používateľov odhaduje na vyše 250 miliónov. V júni roku 1998 spoločnosť Mirabilis odkúpil americký telekomunikačný gigant America Online za 287 miliónov dolárov v hotovosti a vznikla takto nová spoločnosť - ICQ Inc. V roku 2010 bol ICQ odkúpený spoločnosťou Mail.ru (dnes VK).
I Seek You.
Názov "ICQ" je vlastne slovná hračka autorov - vyhláskované písmená ICQ znejú rovnako ako veta "I Seek You", ktorá v „preklade“ znamená "Hľadám ťa".
Princíp.
Základným prvkom systému ICQ je prakticky databáza na serveri icq.com. V nej sú totiž uložené všetky údaje o užívateľoch a hlavne ich unikátne čísla UIN (Unique Internet Number). Tie sa prideľujú pri registrácii do systému. V databáze na serveri je takisto aj váš zoznam kontaktov (adresár). Program je unikátnym aj v tom, že vás informuje o aktuálnom stave človeka, ktorý sa nachádza vo vašom adresári, teda či je online alebo offline. Dnes už takúto funkciu obsahuje takmer každý podobný IM (instant messaging) program, samozrejme, originálna myšlienka patrí práve ICQ.
Ak si chcete s daným človekom písať, stačí poklepať na jeho ikonku a otvorí sa okno, ktoré slúži na už spomínanú komunikáciu. Do spodného riadku jednoducho píšete text správy, ktorý odošlete klávesovou skratkou ALT+S, CTRL + Enter alebo len Enter (záleží podľa nastavení programu). V prípade, že dotyčný nie je práve online, správa sa po odoslaní uloží na serveri a po pripojení mu bude doručená. Samozrejme, správa sa po určitom čase vyprázdni z cache servera.
UIN.
UIN znamená Unique Identification Number. Termín bol zavedený firmou Mirabilis ako jedinečné identifikačné číslo každého užívateľa ICQ (číslo je pridelené po registrácii).
Kritika.
Prijateľnosť podmienok používania.
Táto pasáž licencie je častým terčom kritiky:
Voľný preklad: "Súhlasíte, že posielaním akéhokoľvek materiálu alebo informácií kdekoľvek v rámci Služieb a informácií ICQ sa vzdávate autorských práv a akýchkoľvek iných vlastníckych práv na posielaný materiál alebo informácie. Ďalej súhlasíte, že ICQ Inc. je oprávnená použiť podľa vlastného uváženia akýkoľvek poslaný materiál na akýkoľvek účel vrátane, ale nielen za účelom jeho publikácie alebo šírenia."
Nie je jasné, či sa má vzťahovať aj na správy, ktoré si vymenia používatelia, alebo iba na informácie, ktoré majú byť verejne dostupné ako profil používateľa.

</doc>
<doc id="13977" url="https://sk.wikipedia.org/wiki?curid=13977" title="Móda">
Móda

Móda alebo zriedkavo fashion [fešn] je aktuálny trend (neustále meniaci sa), má praktickú, ale aj estetickú funkciu. Vyjadruje sociálne postavenie, našu vlastnú osobnosť a naše preferencie z hľadiska farieb, štýlov, materiálov,… .Náš vkus reprezentuje oblečenie, doplnky, vlasy alebo makeup. 
Oblasti zasiahnuté módou.
Móda je sociálno-psychologický fenomén ktorý vplýva na rôzne ľudské aktivity. 
Azda najvýraznejšie sa móda aplikuje na oblečenie a iné aspekty ľudského výzoru, ale tiež zasahuje do hudby, umenia, politiky, filozofie (dokonca aj do matematiky). a tiež do ekonomických oblastí, ako tých, ktoré sa zaoberajú ekonomickým konaním na základe emócií.
Móda balancuje na rozhraní estetiky a inovácie, ovplyvnená detailami a nákladmi.
Módne domy.
V 20. storočí vznikali módne domy, ktoré navrhovali a propagovali nové módne trendy. Najmä vo Francúzsku a Taliansku.

</doc>
<doc id="13982" url="https://sk.wikipedia.org/wiki?curid=13982" title="Kraj (Česko-Slovensko, 1948 – 1960)">
Kraj (Česko-Slovensko, 1948 – 1960)

Kraj bola najväčšia územnosprávna jednotka v Česko-Slovensku v rokoch 1948 až 1960. Bola predchodcom krajskej správy z roku 1960 – "pozri" "kraj (1960 – 1990)."
Vznik a zánik.
19 krajov (z toho 13 v Česku a 6 na Slovensku) bolo v Česko-Slovensku zriadených podľa Ústavy 9. mája, ústavného zákona č. 150/1948 Zb. a zákona č. 280/1948 Zb. (posledný z 21. decembra 1948). K 24. decembru 1948 boli v Česko-Slovensku zriadené kraje a k 1. januáru 1949 začali v krajských mestách svoju činnosť "Krajské národné výbory". Zákonom sa súčasne zrušilo krajinské zriadenie. 
Rozdelenie Česko-Slovenska na 19 krajov zaniklo schválením zákona č. 36/1960 Zb. z 9. apríla 1960 o územnom členení štátu, ktorým sa s účinnosťou od 1. júla 1960 prijalo nové administratívne členenie Česko-Slovenska, ktorým sa zmenili hranice a počet krajov na 10 (z toho 3 na Slovensku). Zároveň sa radikálne znížil počet okresov. 
Krajská správa.
Na čele krajov stáli Krajské národné výbory. Došlo aj k čiastočnej decentralizácii, keď časť agendy Zboru povereníkov (výkonný orgán na Slovensku) bola odovzdaná Krajským národným výborom. 
Okresná správa.
Kraje sa ďalej delili na okresy, ktoré spravovali Okresné národné výbory. Zákonom SNR č. 14/1949 o územnej reorganizácii okresov na Slovensku z 28. januára 1949 sa na Slovensku zriadilo 79 okresov.

</doc>
<doc id="13984" url="https://sk.wikipedia.org/wiki?curid=13984" title="Zub múdrosti">
Zub múdrosti

Zuby múdrosti sú tretie stoličky, ktoré sa u ľudí prerezávajú až v dospelosti, najčastejšie medzi 18. a 20. rokom. Niekedy sa objavia neskôr, v mnohých prípadoch sa neprerežú správne, alebo vôbec nie sú založené. Často musia byť vytrhnuté zubným lekárom, keď sa zaklinia pod druhými stoličkami (sedmičkami). 
Nazývame ich zuby múdrosti (ľudovo) preto, lebo v tomto veku sa človek považuje za dosť múdreho na to, aby mu rástli tieto zuby.
Anatómia zubov múdrosti.
Tretie stoličky majú najčastejšie dva korene, ale patria medzi zuby s najvariabilnejším počtom koreňov a koreňových kanálikov.

</doc>
<doc id="13985" url="https://sk.wikipedia.org/wiki?curid=13985" title="Zuby múdrosti">
Zuby múdrosti



</doc>
<doc id="13987" url="https://sk.wikipedia.org/wiki?curid=13987" title="Slovienčina">
Slovienčina



</doc>
<doc id="13996" url="https://sk.wikipedia.org/wiki?curid=13996" title="4. august">
4. august



</doc>
<doc id="13998" url="https://sk.wikipedia.org/wiki?curid=13998" title="Valašsko (Rumunsko)">
Valašsko (Rumunsko)

Valašsko (po rumunsky: "Ţara Românească" – „Rumunská krajina“ alebo " Vlahia" alebo "Valahia") je názov historickej krajiny a kniežatstva (od stredoveku do 19. storočia) na území súčasného Rumunska. Spolu s Moldavskom a Sedmohradskom tvorí od roku 1859 Rumunsko (veľmocami uznané až roku 1878).
Hlavné mesto Valašska sa menilo, spočiatku ním bolo Curtea de Argeş, neskôr Târgovişte až nakoniec Bukurešť.
Názov Valašska je odvodený od Valachov, iného pomenovania pre Rumunov.
Dejiny.
Prvú zmienku o valašskej prítomnosti na románskom Balkáne v byzantskom období, možno nájsť v spisoch Prokopia Cézarejského v piatom storočí. 
Spisy spomínajú pevnosti s názvami ako Skeptekasas (Sedmohradsko), Burgulatu (Široké mesto), Loupofantana (Vlčí prameň) a Gemellomountes (Dvojité hory).
Kronikár Prokopios sa v roku 586 zmieňuje o invázii proti Avarom, vo východnej časti Balkánu a zaznamenáva prvú písomnú správu o Valachoch. Správa opisuje príhodu keď sa počas prepravy batožiny pošmykla mulica a pohonič vykríkol: "Torna, Torna, fratre!" ("Vráť sa, brat môj!"). Správa je zároveň aj jedným z posledných záznamov v ľudovej latinčine. Cisár Justinián I. počas ktorého vlády Prokópios kroniku písal, bol rodeným latinčinárom a žialil nad úpadkom latinskej reči v jeho Byzantskej ríši. Snažil sa obnoviť pozíciu latinského jazyka aspoň v právnickej praxi. Nechal zostaviť latinský právny poriadok, ale čoskoro bol sklamaný, pretože sa ukázal pre sudcov a právnikov ako jazykovo nedostupný. Z toho dôvodu bol neskôr znovu vydaný v gréčtine. Podľa Anonymovej kroniky ("Gesta Hungarorum"), napísanej asi v roku 1146 neznámym notárom v službách uhorského kráľa Belu III. sa uvádza, že: „Na konci deviateho storočia prenikli Maďari do Karpatskej kotliny. Provincia Panónia bola obývaná Slovanmi, Bulharmi, Valachmi a ""Pastores Romanorum" (románskymi pastiermi) (v latinskom origináli: "sclauij, Bulgarij et Blachij, ac Pastores Romanorum"").Kronikár ďalej zaznamenáva, že: „V dvanástom až štrnástom storočí prišla do Uhorského kráľovstva Byzantskej ríše Zlatá horda.“ 
Mnoho latinských historických dokumentov potvrdzuje pretrvávanie ľudového latinského jazyka na Balkáne až do konca piateho storočia. Kolonizácia Balkánskeho polostrova bola dokončená do konca siedmeho storočia. Slovanský vpád spôsobil, že Dácko – románske, a Trácko – románske kmene hľadali útočisko v pohoriach Rhodope, Pindus, Epirus. Ich potomkovia boli neskoršie nazývaní Wallachi, alebo Blachi.
Termín Blachernae spomína kronika z desiateho storočia ako názov predmestia v Konštantínopole, bolo odvodené od skýtskeho vojvodcu Blachernos, ktorý padol v Konštantínopole. Mohol by byť, podľa Popa Lissenau, „zapletený do termínu Blach, Wallach (Blacernoi - potomok, alebo syn Valacha.”)
V 8. storočí, sa spomínajú „Rinchini a Blachorinchini“ ako útočníci na kláštor Castamonitu. V roku 976 byzantský autor Kedrenos, hovorí, že brat bulharského kráľa Samuel bol zabitý "„Wallach wagoners uprostred Castoria a Prespa v Macedónsku”". V roku 980 Basil II. – Bulgaroktonos, vyhlásil vládu nad Walachmi v Thesalii. V roku 1014 bol kráľ Samuel porazený medzi kopcami Serres a Melnik v pohorí Kimbaloggoi, Po latinsky: Campulung Walachia. Spomína sa v roku 1300.
Poodle Cecaumenos (Strategicon v roku 1066):„"Wallachs, Epirus, Thesalia, atd…, všetci prišli zo severu a pochádzali z Dákov a Bessi (Trákov), ktorí boli pozdĺž rieky Sáva"” Tu tiež kronikár spomína severo-južný pohyb postulovaný maďarskými historikmi, ktorý neberie ohľad na rímske pokračovanie v Dacii.
V roku 1019 v nariadeniach cisára Basileiosa II. ("Bulgaroktonos – Bulharobijca") odsunul bulharských Valachov ("Blacoi"). V roku 1027 je zmienka v kronikách z Bari(Apúlia), že Bulhari a „Valasi s vojskami prešli do Itálie. „"Hoc anno descendit in Italiam cum exercitu mango i.e. Wussorum, Turcorum, Guandalarum, Vlachorum, Burgarorum, Maceronum aliorumque ut capere Siciliam"“ (Annales Barenses 605 - 1043)
V roku 1166, Manuel I. Komnenos spomína, že Valasi v oblastiach hraničiacich s Čiernym Morom cielene útočili na Maďarov.
„"Títo Valasi, predpokladá sa boli potomkami koloniálnych Rimanov"” (kronika ktorú napísal byzantský historik Joannes Cinnamus tvrdí, že „"to nie je jasné či Valasi skutočne prišli z Podunajskej nížiny, alebo z Balkánskej provincie Rímskeho impéria""). Viacerí sa zhodujú, že prišli zo severu od Podunajskej nížiny. V roku 1114, Anna Comnena už sa zmieňuje o Valachoch ako o „"mužoch brodov"”, pretože križovali, brodili sa cez Dunaj ako sprievodcovia nájazdových Kumánov. Preto ich spomínajú aj ako „Brodnici” Jedným z ich náčelníkov sa menoval Budila. "„Budila v roku 1095 prišiel varovať cisára Alexisa do jeho tábora v Anchialus”", uvádza Anna Comnena. Valasi slúžili ako sprievodcovia Kumánom cez horské priesmyky.
Runový zápis z jedenásteho storočia, nájdený na ostrove Gothland, spomína vraždu škandinávskeho cestovateľa Rothfosa spáchanú Blakumenmi, keď cestoval do Konštantinopolu. Bol zavraždený za bieleho dňa na hraniciach medzi Haličom a Moldavskom. Roku 1164 Andronic Comnenus zatkol valašských pastierov na tej istej haličskej hranici. V rovnakom mieste spomína židovský rabín Benjamín Tudela, ktorý zomrel v roku 1173, že „"Vlachia a Vlachi macedónsky"“ „"žiadny cisár ich nemôže premôcť"“. 
Križiaci Fridricha Barbarossu v roku 1190 v oblasti Niš v dnešnom Srbsku, sa stretli s odporom Valachov, ktorí sa v roku 1189 vzbúrili pod vedením ich náčelníkov Petra a Asena proti byzantskej vláde.
V roku 1190 Assanids žiadal o pomoc kmene na sever od Podunajskej nížiny, aby premohli Byzantíncov. Byzantský spisovatelia sa zmieňujú o „Cumani a Wallachi" ako „"divokí bojovníci zo severu".” Spomína Patriarchát menom Valašsko – Hungaro – Vlachia a Moldavsko Ruso – Vlachia. Tiež ich pomenovali aj: „Ongari Infidelli”, podľa kroniky Štefana Magna, ktorý zostavil úderné prepadové oddiely byzantskej armády, keď opätovne dobyli Konštantínopol v priebehu noci z 24. na 25. júla 1261, kde sa nespomínajú Kumáni, ale „Dunajskí Valasi“.
Choniates napísal medzi rokmi 1202 a 1214, že Thessaliansky horský región sa nazýva „Veľké Valašsko“.
Geografia.
Valašsko ležalo na sever od rieky Dunaj a na juh od Sedmohradska resp. Karpát. Valašsko je rozdelené riekou Olt na dva regióny: východná časť sa nazýva Muntenia a západná Oltenia.
Valašsko v minulosti susedilo s Osmanskou ríšou na juhu a západe, Sedmohradskom na severe a Moldavskom na východe. V súčasnosti ako sused nahradilo Osmanskú ríšu Bulharsko a na východe susedí okrem Moldavska aj s Ukrajinou.
Etymológia.
Termín Valach je germánskeho pôvodu. Je odvodené od slova Walha, čiže „cudzinec“. 
Toto pomenovanie používali staroveké germánske národy v súvislosti s Románmi ako keltskými susedmi. Vyskytuje sa vo Walese, Valónsku a u Slovanov . spočiatku pod menom Valasi, vtedy keď sa všeobecne poukazuje na románsky ľud. Neskôr v užšom zmysle. Napríklad v Poľsku sa Taliansko nazýva Włochy (názov vznikol v dôsledku toho, že Galovia obývali Itáliu), v Maďarsku „"Olaszország"“ („valašská krajina“), pomenovanie „"Oláh"" popisuje len ľudí z Moldavska a historického Valašska. Termín Valach sa vyskytuje aj v niektorých názvoch miest a obcí kde románsky potomkovia žili po odsťahovaní Nemcov a Slovanov do nových teritórií, napríklad Laško v regióne Dolné Štajersko v Slovinsku. V starej anglickej básni Widsith z roku 144 sú Rimania nazývaní ako „Romwalas“.
V histórii sa, termín „Valach“ často používal pre skupiny, ktoré neboli etnickými Valachmi, ale niekedy ako hanlivý výraz pre pastierov, alebo u moslimov v súvislosti s kresťanmi („"Karadjaovalides"“). 
V regióne chorvátskej Dalmácie v tvaroch ako: „vlaje“, „Vlaha“. „Vlasy“, sú to názvy používané obyvateľmi pobrežných miest pre ľudí, ktorí žijú vo vnútrozemí, a sú často myslené pejoratívne v tom zmysle, že sú to „"barbari ktorí pochádzajú z hôr"“. V Grécku je slovo Βλάχος (Vlahos) často používané ako nadávka vyjadrujúca charakter hrubého a nekultúrneho človeka, alebo doslova vrchára. Často je používané ako synonym pre Χωριάτης (Choriátis), čo znamená jednoducho dedinčan.
Územia s valašskou populáciou.
Okrem rozdelenia niektorých etnických skupín (Arumuni, Megleno-Romani) počas sťahovania národov sa nachádza aj mnoho iných Valachov. Po celom Balkáne, na severe v Poľsku, na západe v oblasti Moravy a dnešnom Chorvátsku, kde Čierni (Maurskí)Valasi "Morlasi, alebo Vlaši" postupne vymizli, zatiaľ čo v katolíckej a ortodoxnej časti sa Valasi identifikujú ako chorvátske a srbské etniká. 
Do týchto regiónov sa dostali v snahe nájsť lepšie pastviny, U slovanských národov boli nazývaní ako "Valasi" ("Vlasy ) 
V stredovekých kronikách sa spomína Valašsko ležiace medzi Južnými Karpatmi a Dunajom. 
V rumunčine ako „Romaânească“, „Bessarábia - Valašsko" a „Uhro-Valašsko„ alebo „Transylvánske Valašsko“. V administratívnych historických prameňoch ako „Istro-Vlachia“ alebo „Danubiana Valašsko“. V byzantských prameňoch ako „Bogdan Iflak“. V španielskych mapách ako „Velacia secunda“. V Moldavsku ako „Bogdan-Valašsko“, „Mold-Valašsko“, „Maurovlachia“, čiže „Čierne Valašsko“, „Moldovlachia“ alebo „Rousse-Vlachia“.
V listoch pápeža Innocenta III. v súvislosti s Bulharsko-Valašskou ríšou, situovanou medzi Karpatami a balkánskymi horami sa spomína ako „"Regnum Blachorum et Bulgarorum"“.
Dáko-Rumunská populácia dosahuje až do 33,5 milióna obyvateľov. (vrátane Moldavcov ), hovoria rumunským jazykom ( dáko-rumunsky ), známi sú tým, že ich pomenovanie sa zhoduje s umiestnením na území starovekej Dácie. Žijú v počte 20 miliónov v Rumunsku, 3,5 milióna v Moldavsku, na Ukrajine 459 tisíc, v Srbsku 79 tisíc, v Maďarsku 15 tisíc, v Bulharsku 10 tisíc päťsto, z toho sa asi 1088 osôb sa počíta ako Arumuni.
Arumuni (hovoria arumunčinou) žije ich až 2 milióny. Z toho v Grécku až 700 tisíc, hlavne v pohorí Pindus. Nepoznajú žiadne etnické rozdiely, takže v Grécku neexistujú žiadne štatistické údaje o Arumunoch. Seba identifikujú ako Grékov a sú označovaní ako ďalší Gréci. V Albánsku až 400 tisíc hoci je to sporné. Jeden zdroj uvádza, že niektorí z nich si zmenili svoju albánsku národnosť na grécku. V Rumunsku 100 tisíc až 250 tisíc, v Macedónsku 80 tisíc až 120 tisíc
Meglenskí Rumuni. Hovoria megleno-rumunským jazykom. Asi 20 tisíc ich žije v Grécku a Macedónsku 
Istro-Rumuni. Hovoria Istro-rumunsky, žijú v Chorvátsku asi 1200 obyvateľov, ale iba asi 200 ich hovorí rodnou rečou.
Čierni Valasi (Morlasi) V roku 1991 podľa chorvátskeho sčítania ľudu 22 občanov sa identifikovalo ako Morlasi.
Genetika.
V roku 2006 sa E.Bosch pokúšal analyzovať či sú Valasi potomkami latinizovaných Dákov, Ilírov, Trákov, Grékov, alebo ich kombináciou. Žiadna hypotéza však nebola potvrdená a to z dôvodu vysokého stupňa základnej genetickej podobnosti vo všetkých testovaných skupinách pochádzajúcich z Balkánu. Jazykové a kultúrne rozdiely medzi jednotlivými skupinami boli tie balkánske takmer rovnaké. 
Kultúra.
Väčšina Valachov bola v stredoveku pastiermi. Svoje ovce pásli po horách juhovýchodnej Európy. Valaskí pastieri prenikli až do Poľska a južnej Moravy. Na sever podľa hrebeňov Karpát, Dinárskych Álp na západe, pohoria Pindus na juhu, Kaukazské hory na východe.
Ďalšia časť Valachov, najmä v severnej časti Rumunska a Moldavska, zostala poľnohospodármi, pestujúc tradičné obilniny. Lingvisti sa domnievajú, že Veľký slovník latinských slov týkajúcich sa poľnohospodárstva dokazuje, že boli vždy poľnohospodármi. Valašská populácia a jazyk spájal do 10. storočia severných Valachov (Rumuni) a južných Valachov (Arumuni). Po tomto období tam už boli rôzne kultúrne vplyvy.
Rumunská kultúra bola ovplyvňovaná susednými etnikami, ako Slovania, neskôr Maďari, a vyvinula sa do dnešnej podoby. Devätnáste storočie charakterizovali dôležité zmeny, otvorenie sa smerom k západnej Európe a oživenie kultúrnych pút s Francúzskom. Arumunská kultúra sa vyvinula najprv ako pastierska kultúra, neskôr bola do značnej miery ovplyvnená byzantskou a gréckou kultúrou.
Náboženstvo.
Valasi sú prevažne pravoslávni. V Sedmohradsku sú aj katolíkmi aj protestantmi, niektorí sú aj moslimovia (asi päťsto Meglenských Rumunov z Grécka konvertovalo na islam a žijú od roku 1923, po výmene obyvateľstva v Turecku.) Istro-Rumuni sú všetci rímskokatolíci.
Externé odkazy.
Miloš Marek, Národnosti Uhorska TU.Trnava 2011 "Románsky element" Kapitola 16. Str. 324 - 327.ISBN 978-80-8082-470-9 )

</doc>
<doc id="14003" url="https://sk.wikipedia.org/wiki?curid=14003" title="Vladimír Guth">
Vladimír Guth

Prof. RNDr. Vladimír Guth, DrSc. (* 3. február 1905, Vrchlabí – † 24. jún 1980, Praha) bol český astronóm.
Životopis.
Narodil sa vo Vrchlabí. Vyštudoval astronómiu na Prírodovedeckej fakulte Karlovej univerzity v Prahe, kde získal titul doktora prírodných vied (1929). Na svojej alma mater sa aj habilitoval (1949). V rokoch 1928 – 1950 pôsobil na Štátnej hvezdárni v Prahe a na observatóriu v Ondřejove. V roku 1951 vystriedal Antonína Bečvářa vo funkcii riaditeľa astronomického observatória na Skalnatom Plese. Počas pôsobenia dr. Gutha sa observatórium dobudovalo a začlenilo sa do sústavy akademických pracovísk ako Astronomický ústav Slovenskej akadémie vied, pričom sa V. Guth stal jeho prvým riaditeľom. V tomto čase doc. Guth pravidelne dochádzal prednášať na Univerzitu Komenského do Bratislavy. Vyškolil tiež prvých ašpirantov, takže väčšina slovenských astronómov sú buď priami jeho žiaci alebo žiaci jeho žiakov. V roku 1956 sa vrátil do Astronomického ústavu ČSAV v Ondřejove. Tu pôsobil vo funkcii vedúceho oddelenia medziplanetárnej hmoty a vedúceho observatória. V tom istom roku obhájil titul DrSc. Od roku 1961 externe prednášal astronómiu na Karlovej univerzite v Prahe, kde bol v roku 1966 vymenovaný za riadneho profesora. Zvolili ho tiež za člena korešpondenta SAV (1953) a neskôr aj ČSAV (1962). Zomrel 24. júna 1980 v Prahe.
Práca.
Hlavnou oblasťou vedeckej činnosti prof. Gutha bol výskum medziplanetárnej hmoty, osobitne dynamika komét a meteorických rojov. Stal sa svetovou kapacitou v metodike a interpretácii vizuálnych pozorovaní meteorov. Bol zakladateľom česko-slovenskej meteorickej školy, ktorá vo svetovom meradle získala mnohé prvenstvá. Venoval sa však aj iným astronomickým problémom: od výpočtu dráh komét cez dynamiku umelých družíc až po výskum atmosférickej extinkcie. Viedol dve výpravy do ZSSR za zatmením Slnka (v rokoch 1936 a 1954). Mal zásluhu na úspešnej účasti Česko-Slovenska na veľkých medzinárodných projektoch, ako bol Medzinárodný geofyzikálny rok (1957/58) či program Interkozmos. Bol spoluautorom známej dvojzväzkovej knihy "Astronómia" (1954) a 37 vydaní "Hvezdárskej ročenky".
Napísal viacero pôvodných vedeckých prác z meteorickej astronómie, astrometrie a nebeskej mechaniky. V rokoch 1959 – 1962 bol prvým predsedom Slovenskej astronomickej spoločnosti pri SAV a od roku 1966 podpredsedom Česko-slovenskej komisie Interkozmos. Výrazom medzinárodného uznania jeho výsledkov bolo zvolenie za prezidenta komisie pre meteory a meteority Medzinárodnej astronomickej únie (1952 – 1958) – bol prvým česko-slovenským astronómom, ktorý sa stal predsedom niektorej z komisií MAÚ.

</doc>
<doc id="14006" url="https://sk.wikipedia.org/wiki?curid=14006" title="24. jún">
24. jún



</doc>
<doc id="14010" url="https://sk.wikipedia.org/wiki?curid=14010" title="Ivan Györffy">
Ivan Györffy

Ivan Györffy (* 28. december 1830, Mociu, dnešné Rumunsko – † 16. jún 1883, Ostrihom, dnešné Maďarsko) bol maďarský pedagóg.
Životopis.
Narodil sa v Mociu v Klužskej župe. Štúdium na gymnáziu ukončil v Kluži. 
Po zložení učiteľských skúšok získal diplom od cisársko-kráľovského miestodržiteľa v Sibiu (). Po troch rokoch ho pozvali do Alba Iulie () za zbormajstra biskupskej katedrály. Tam pôsobil sedem rokov ako organista. Roku 1862 ho v Zente (dnešné Srbsko) zvolili za profesora. Svoju rozsiahlu literárnu činnosť začal r. 1862 v novinách "Katholikus Néplap" (K výchove náboženskej morálky katolíckej mládeže) a pokračoval vo viacerých ďalších novinách. Roku 1867 ho uhorský prímas Ján Šimor pozval do Ostrihomu, kde sa stal hlavným učiteľom prímaskej cvičnej školy. Túto školu často vyhľadávali i zahraniční záujemcovia. V Ostrihome zriadil a viedol verejnú knižnicu so 4 000 zväzkami. Jeho jazykovedná zbierka urobila veľkú službu maďarskej jazykovede. 
Zomrel 16. júna 1883 v Ostrihome. 
Práca.
Györffy patrí medzi zakladateľov Eötvösovho kolégia a je spoluautorom Maďarskej encyklopédie. Napísal 4 učebnice pre ľudové školy – do slovenčiny ich preložil Andrej Kubina
V roku 1879 na celoštátnej výstave kníh v Stoličnom Belehrade jeho učebnice a učebné pomôcky získali bronzovú medailu.

</doc>
<doc id="14012" url="https://sk.wikipedia.org/wiki?curid=14012" title="16. jún">
16. jún



</doc>
<doc id="14013" url="https://sk.wikipedia.org/wiki?curid=14013" title="Batman">
Batman

Batman môže byť:

</doc>
<doc id="14014" url="https://sk.wikipedia.org/wiki?curid=14014" title="12. máj">
12. máj



</doc>
<doc id="14015" url="https://sk.wikipedia.org/wiki?curid=14015" title="17. máj">
17. máj



</doc>
<doc id="14016" url="https://sk.wikipedia.org/wiki?curid=14016" title="21. máj">
21. máj



</doc>
<doc id="14017" url="https://sk.wikipedia.org/wiki?curid=14017" title="27. máj">
27. máj



</doc>
<doc id="14018" url="https://sk.wikipedia.org/wiki?curid=14018" title="29. jún">
29. jún



</doc>
<doc id="14019" url="https://sk.wikipedia.org/wiki?curid=14019" title="30. jún">
30. jún

Tento deň je známy tým, že sa končí školský rok.

</doc>
<doc id="14020" url="https://sk.wikipedia.org/wiki?curid=14020" title="3. júl">
3. júl



</doc>
<doc id="14021" url="https://sk.wikipedia.org/wiki?curid=14021" title="18. júl">
18. júl



</doc>
<doc id="14022" url="https://sk.wikipedia.org/wiki?curid=14022" title="19. júl">
19. júl



</doc>
<doc id="14023" url="https://sk.wikipedia.org/wiki?curid=14023" title="23. júl">
23. júl



</doc>
<doc id="14024" url="https://sk.wikipedia.org/wiki?curid=14024" title="25. júl">
25. júl



</doc>
<doc id="14025" url="https://sk.wikipedia.org/wiki?curid=14025" title="27. júl">
27. júl



</doc>
<doc id="14026" url="https://sk.wikipedia.org/wiki?curid=14026" title="14. august">
14. august



</doc>
<doc id="14027" url="https://sk.wikipedia.org/wiki?curid=14027" title="3. október">
3. október



</doc>
<doc id="14028" url="https://sk.wikipedia.org/wiki?curid=14028" title="12. október">
12. október



</doc>
<doc id="14029" url="https://sk.wikipedia.org/wiki?curid=14029" title="19. október">
19. október



</doc>
<doc id="14030" url="https://sk.wikipedia.org/wiki?curid=14030" title="24. október">
24. október



</doc>
<doc id="14031" url="https://sk.wikipedia.org/wiki?curid=14031" title="25. október">
25. október



</doc>
<doc id="14032" url="https://sk.wikipedia.org/wiki?curid=14032" title="27. október">
27. október



</doc>
<doc id="14033" url="https://sk.wikipedia.org/wiki?curid=14033" title="4. november">
4. november



</doc>
<doc id="14036" url="https://sk.wikipedia.org/wiki?curid=14036" title="Ježišova matka v umeleckých dielach">
Ježišova matka v umeleckých dielach

Postava Márie, v katolicizme Panny Márie, inšpirovala umelcov už od raných kresťanských čias a po Kristovi sa stala najčastejšie zobrazovanou biblickou postavou. Inšpirovala tisícky bezmenných umelcov, ale aj umeleckých velikánov. Aj v súčasnosti máloktorý katolícky, alebo ortodoxný chrám, môže byť bez jej obrazu, alebo sochy. V období baroka boli veľmi populárne tzv. mariánske stĺpy. Mária takisto inšpirovala mnohých hudobných skladateľov a filmárov.
Panna Mária vo výtvarnom umení.
Hieronymus Bosch.
Hieronymus Bosch, známy tiež pod menom Jeroen Bosch, (* okolo 1450 – august 1516) 
Sandro Botticelli.
Alessandro di Mariano Filipepi, známejší ako Sandro Botticelli, (* 1. marec 1445, Florencia – 17. máj 1510) 
Caravaggio.
Michelangelo Merisi da Caravaggio, obyčajne nazývaný jednoducho Caravaggio, (* 1571, Caravaggio, Taliansko – † 1610)
Cima da Conegliano.
Giovanni Battista Cima, nazývaný aj Cima da Conegliano (* 1459, Conegliano – † 1517 alebo 1518), taliansky renesančný maliar.
Duccio.
Duccio di Buoninsegna, známejší pod menom Duccio (* 1255 – † 1319)
Albrecht Dürer.
Albrecht Dürer (* 21. máj 1471, Norimberg – † 6. apríl 1528)
Jan van Eyck.
Jan van Eyck (* 1385 – † 1441).
Giotto.
Giotto di Bondone, známejší pod menom Giotto (* 1267 – † 8. január 1337)
Georges de La Tour.
Georges de La Tour (* 1593 – † 1652) 
Lorenzo Lotto.
Lorenzo Lotto (* okolo 1480, Benátky – † 1556) 
Michelangelo Buonarotti.
Michelangelo Michelagniolo di Ludovico di Buonarroto Simoni známejší pod menom Michelangelo Buonarroti (* 6. marec 1475, Caprese (dnes Caprese Michelangelo) – † 21. február 1564, Rím) 
Pietro Perugino.
Pietro Perugino (* 1446, Città della Pieve, Umbria – † 1524)
Raffael.
Raffael, vlastným menom Raffaello Sanzio, známy tiež pod menami Raffaello Santi, Raffaello de Urbino alebo Rafael Sanzio de Urbino (* 6. apríl 1483, Urbino – † 6. apríl 1520, Rím) bol taliansky renesančný maliar a architekt.
Rembrandt.
Rembrandt Harmenszoon van Rijn, alebo jednoducho Rembrandt (* 15. júl 1606, Leiden, Holandsko – † 4. október 1669, Amsterdam)
Peter Paul Rubens.
Pieter Pauwel (Peter Paul) Rubens (* 28. jún 1577 – † 30. máj 1640) 
Andrej Rubľov.
Andrej Rubľov (1360?1430?).
Leonardo da Vinci.
Leonardo da Vinci (* 15. apríl 1452, Anchiano pri meste Vinci – † 2. máj 1519, zámok Clos Lucé)
Tizian.
Tiziano Vecelli or Vecellio, známejší pod menom Tizian (* okolo 1477, Pieve di Cadore, Friuli – 27. august 1576, Benátky)
Ladislav Záborský.
Ladislav Záborský (* 22. január 1921, Tisovec), súčasný slovenský maliar.
Francisco Zurbarán.
Francisco Zurbarán (* 7. november 1598, Fuente de Cantos, Španielsko – † 1664)

</doc>
<doc id="14037" url="https://sk.wikipedia.org/wiki?curid=14037" title="Sandro Botticelli">
Sandro Botticelli

Sandro Botticelli, vl. menom Alessandro di Mariano di Vanni Filipepi (* 1445, Florencia, Florentská republika – † 17. máj 1510, Florencia) bol taliansky maliar, jeden z vrcholných predstaviteľov renesančného výtvarného umenia.
Život a dielo.
Umelec, ktorého meno nechýba ani v tom najstručnejšom prehľade svetových maliarov, sa narodil v roku 1444 alebo 1445 vo Florencii v čase, ktorý znamenal vzostup mesta k vrcholnej sláve a pozícii kultúrneho centra Talianska. Mestu vládol bohatý rod Mediciovcov, ktorý patril neskôr k Botticelliho najnadšenejším mecenášom.
Pochádzal z rodiny miestneho garbiara. Krstné meno Alessandro sa časom skrátilo na Sandro zatiaľčo meno Botticelli (t. j. Súdoček) bolo prezývkou jeho brata Giovanniho. Takmer celý život (okrem krátkych umeleckých zastavení v iných mestách) prežil v rodnom meste.
Pôvodne sa vyučil za zlatníka. O jeho umeleckých začiatkoch je málo poznatkov, no s určitosťou možno povedať, že v Botticelliho ranej tvorbe sa prejavil vplyv Filippa Lippiho, jedného z najznámejších florentských maliarov 15. storočia, ktorého žiakom sa stal ako osemnásťročný. Z obdobia asi päťročného učenia pochádza jedna z najstarších Botticelliho prác "Klaňanie troch kráľov" (medzi rokmi 1465 – 1467).
Rané obdobie.
Po roku 1467 ukončil Botticelli učenie a okolo roku 1470 si vo Florencii založil vlastnú umeleckú dielňu. Takmer až do konca storočia patrila Botticelliho dielňa k veľmi významným vo Florencii a svojimi početnými objednávkami plnila súkromné i verejné budovy. Ako zaujímavosť vyznieva fakt, že jedným z Botticelliho žiakov sa krátko po otvorení dielne stal syn jeho niekdajšieho učiteľa Filippino Lippi.
V roku 1474 prebehlo jeho prvé umelecké pôsobenie mimo Florenciu; v januári odišiel do Pisy, kde v Katedrále Santa Maria Assunta namaľoval fresku (v roku 1583 bola zničená).
Z nasledujúceho roku pochádza Botticelliho zrejme najslávnejšie dielo z raného obdobia – obraz "Klaňanie troch kráľov" – určený pre kaplnku v Bazilike Santa Maria Novella.
Zrelý umelec.
Do rokov 1480 – 1481 možno klásť začiatok Botticelliho výtvarných prác ako zrelého umelca. Vtedy vznikol jeho pravdepodobne najslávnejší obraz s motívom Panny Márie, "Madona s Dieťaťom a piatimi anjelmi". Ako známy umelec bol zahrňovaný množstvom objednávok, čoraz častejšie pritom išlo o zákazníkov mimo Florenciu. Najvýznamnejšia z objednávok prišla v roku 1481, kedy bol na požiadanie pápeža Sixta IV. povolaný do Ríma. Tu mal spolu s maliarmi Domenicom Ghirlandaiom, Cosimom Rossellim, Lucom Signorellim a Pietrom Peruginom freskami vyzdobiť steny pápežskej kaplnky.
Zásluhou spomínaných umelcov tu v období júla 1481 až mája 1482 vznikla fresková nástenná výzdoba dodnes uchvacujúca návštevníkov kaplnky. Obrazový program obsahuje cyklus biblických scén zo Starého i Nového zákona. Botticelli vytvoril tri fresky: "Výjavy z Mojžišovho života", "Kristovo pokúšanie", "Vzbura proti Mojžišovým zákonom" a sériu pápežských portrétov.
Rímsky pobyt trval do jari roku 1482. Po návrate do Florencie začalo pre umelca veľmi významné obdobie vzťahu s vládnucim florentským rodom Mediciovcov. Počas nasledujúcich desiatich rokov vytvoril viacero mytologických a alegorických obrazov, ktoré dnes tvoria kolekciu jeho najslávnejších diel. Z tohto obdobia pochádza jedno z nich, "Primavera" jedno z najznámejších, ale tiež najzáhadnejších a najdiskutovanejších umelcových diel. K ďalším prácam z tohto obdobia patria "Pallas a kentaur", "Venuša a Mars" a "Zrodenie Venuše".
Osemdesiate roky 15. storočia boli obdobím vzniku umelcových najkrajších oltárnych obrazov. Ešte počas rímskeho pôsobenia vznikol ďalší obraz s námetom klaňania troch kráľov (jeden z celkovo piatich autorových obrazov s touto tematikou). Do tohto obdobia spadá vznik ďalších významných diel s náboženskou tematikou; viacero Madon (napr. "Madona s Dieťaťom a šiestimi anjelmi", "Madona s Dieťaťom navštívená štyrmi anjelmi a šiestimi svätými", "Madona na tróne medzi sv. Jánom Krstiteľom a sv. Jánom Evanjelistom", "Zvestovanie"), ktoré vznikali na objednávku bohatých mecenášov.
Neskoré umelecké obdobie.
Začiatok Botticeliho neskorého umeleckého obdobia vymedzuje obraz "Korunovácia Panny Márie so štyrmi svätými", ktorý vznikol okolo roku 1490. Po ňom nasledoval rad portrétov Panny Márie s Ježišom a anjelmi. Významnú skupinu umelcových diel predstavujú maľby s tematikou snímania Ježiša z kríža (Piety), napr. "Plač nad mŕtvym Kristom" (okolo roku 1490) či "Oplakávanie Krista" (okolo roku 1495).
Záver Botticelliho života spadá do obdobia kedy sa nielen vo Florencii stupňovali apokalyptické vízie o blížiacich sa posledných dňoch sveta. Vízie a z nich vyplývajúci strach medzi obyvateľmi stali sa živnou pôdou kazateľov, vyzývajúcich na očisťovanie sa od hriechov, márnivosti a prepychu a pripravujúcich sa na príchod tzv. Božieho štátu. Medzi najznámejších vizionárov a horlivých kazateľov patril dominikánsky mních Girolamo Savonarola, ktorý v mene príprav na nový svetský poriadok vyzýval na ničenie materiálnych prejavov: drahých šiat, nábytku či umeleckých predmetov. Jeho vplyv na obyčajných ľudí bol taký veľký, že mnohí jeho plamenným apelom podľahli. Traduje sa, že i Botticelli (silne veriaci človek), zasiahnutý neúmerným prílivom emócií, spálil niekoľko svojich obrazov, ktoré nepovažoval za duchovne bezchybné. 
Náboženský fanatizmus sprevádzali vo Florencii i politické nepokoje, ktoré vyústili vo vyhnanie Mediciovcov z mesta.
Udalosti uvedeného obdobia zanechali odraz i v dielach viacerých umelcov, Botticelliho nevynímajúc. Z obdobia okolo roku 1500 pochádza jeho slávne "Mystické narodenie" (jediný datovaný a signovaný Botticelliho obraz), v ktorého záhlaví zanechal nápis v gréčtine považovaný za priamy doklad umelcovej reakcie na strasti tejto doby: „"Ja, Sandro, som namaľoval tento obraz koncom roku 1500 za pohrôm pre Taliansko v polovici času po čase zhodnom s jedenástou kapitolou svätého Jána, za druhej biedy v Apokalypse, pri oslobodení od diabla na tri a pol roka. Bude potom v dvanástej kapitole spútaný a uvidíme ho, ako je zvrhnutý ako na tomto obraze“".
Nasledujúcich desať rokov, posledných v umelcovom živote, je po umeleckej stránke charakteristických duševným nepokojom. K tomu sa pridružili i choroby a slabosť. V máji roku 1510 zomrel a bol pochovaný na cintoríne neďaleko dnešného Kostola Ognissanti. 
Súkromný život.
Sandro Botticelli sa nikdy neoženil. Predpokladá sa, že mal veľmi blízky vzťah so ženou menom Simonetta Vespucci, ktorá mu pravdepodobne slúžila ako model obrazu "Zrodenie Venuše".
Dielo.
Sandro Botticelli spolu s Pierom della Francescom, podľa názoru znalcov umenia, zosobňuje samotnú podstatu renesancie. Botticelli bol prvý veľký renesančný umelec, ktorý naplno využil antickú mytológiu nielen ako námet – "Zrodenie Venuše", Venuša bola bohyňa lásky "Primavera" – ale aj na to, aby jeho dielu dodala duchovný obsah. V jeho plavých dievčinách a bohyniach je odvážny závan pohanstva, bezstarostnosti ale aj odvážnej a gracióznej zmyselnosti. Botticelli však bol aj plodný autor obrazov s náboženskou tematikou. 
Jeho pozornosť sa zameriavala hlavne na vyjadrenie emócií, krásy a pôvabu postáv. Tváram dával často snivý až melancholický výraz. Vynikajúco znázorňoval pohyb v každom detaile. Používal precízne línie. Bol jedných z vzorov neskorších manieristov. Nejavil záujem o problémy perspektívy a anatómie postáv. Jeho pomerne svetlá paleta zabraňuje hre svetla a tieňa. Takmer ignoruje krajinu – považuje ju len za doplnok v celkovej kompozícii.
Najväčšiu zbierku Botticelliho obrazov vlastní florentská obrazáreň Uffizi.
Botticeliho kresby.
Okrem maliarskych prác zanechal Botticelli i niekoľko kresieb vo forme štúdií, svedčiacich o vysokej kvalite maliarových schopností. Je známe, že umelec zostavil zbierku kresieb svojich kompozícií a postáv, aby mal zásobu motívov pre neskoršie obrazové výtvory.
Medzi rokmi 1480 – 1500 vytvoril Botticelli cyklus kresieb – ilustrácií Danteho Božskej komédie. Kresby však ostali nedokončené a niektoré sa časom stratili.

</doc>
<doc id="14038" url="https://sk.wikipedia.org/wiki?curid=14038" title="Michelangelo Merisi da Caravaggio">
Michelangelo Merisi da Caravaggio

Caravaggio, vl. menom Michelangelo Merisi (* 29. september 1571, Caravaggio – † 18. júl 1610, Porto Ercole) bol taliansky barokový maliar, jedna z najvýznamnejších osobností svetového maliarstva.
Rané detstvo a mladosť.
Narodil sa v malom mestečku Caravaggio neďaleko Milána v južnej Lombardii, Fermovi Merisimu, správcovi rodiny Sforzovcov, a jeho druhej manželke Lucii Aratoriovej. O jeho narodení neexistuje žiaden záznam, ani v Miláne ani v Caravaggiu, maliar však prijal meno svojho rodného mesta. Čoskoro po jeho narodení sa rodina presťahovala do Milána, kde mal jeho otec, architekt a stavebný majster, väčšie možnosti uplatnenia. Tu prežil Michelangelo svoje najranejšie detstvo.
V októbri 1577 zomrel na následky moru Michelangelov otec i starý otec. Matka sa s Michelangelom a jeho súrodencami presťahovala späť do Caravaggia. Po získaní základného vzdelania sa mladý Caravaggio začal v Miláne v roku 1584 učiť maliarom v dielni renomovaného umelca Simoneho Peterzana. Tu získal nadaný mladík dôkladné vzdelanie renesančného umelca. Prvý raz sa dostal do styku s dielom veľkého Leonarda. Mladý umelec v Peterzanovej dielni začal spoznávať novovznikajúci maliarsky štýl, ktorý postupne predchádzajúci, renesančný, vytláčal.
Začiatok umeleckej dráhy.
V roku 1588 dielňu opustil a stal sa slobodným umelcom. O rok nato zomrela i jeho matka a Caravaggio po vybavení pozostalosti opustil rodné mesto, do ktorého sa už nikdy nevrátil. Jeho novým pôsobiskom sa stal Rím.
Medzi rokmi 1591 – 1592 pricestoval do Ríma, ktorý bol považovaný za kultúrne a duchovné centrum vtedajšieho sveta. Aby si zabezpečil živobytie prijal zamestnanie u miestneho maliara menom Lorenzi. Tu zrejme vytvoril niekoľko obrazov, ktoré však nie sú známe.
Po období pretĺkania sa a lacných objednávok talent mladého umelca objavil prvý významnejší mecenáš, prelát Pandolfo Pucci. Caravaggiova umelecká tvorba tu dostala nový impulz v podobe slobodného výberu námetov. Už na počiatku pobytu v prelátovom dome vznikol obraz "Chlapec uhryznutý jaštericou". Do tohto obdobia spadá vznik viacerých obrazov, na ktorých hlavnými postavami sú mladí krásni chlapci – "Chlapec šúpajúci ovocie", "Chlapec a váza s ružami", "Lutnista" a "Muzicírujúci chlapci", na ktorom je možno vidieť maliarov prvý známy autoportrét; je to chlapec v pozadí napravo, pričom prítomnosť okrídleného amora možno chápať ako narážku na Caravaggiovu údajnú homosexualitu.
Dôležitý zlomový moment v Caravaggiovej tvorbe nastal na prelome rokov 1593 – 1594. V tomto čase opustil Pucciho dom a vzápätí nato vážne ochorel. Iba zásluhou osobitnej starostlivosti sa po takmer polročnom pobyte v nemocnici z choroby vyliečil. Choroba našla odozvu v niektorých jeho dielach; najznámejším z nich sa stal "Chorý Bakchus", pravdepodobne druhý umelcov autoportrét. Dielo vzniklo v ateliéri Cavaliera d'Arpino, veľmi populárneho umelca, známeho okrem maliarstva i v literárnych kruhoch (bol členom združenia "Accademia degli Insensati", kam patril napr. aj kardinál Maffeo Barberini, neskorší pápež Urban VIII.). V d'Arpinovom ateliéri sa Caravaggio spoznal z francúzskym maliarom Valentinom de Boulogne, vďaka ktorému vznikli prvé z Caravaggiových veľkých prác: "Bakchus", "Veštkyňa" a na objednávku Valentinovho významného zákazníka a zberateľa umenia, kardinála Francesca Mariu del Monte prvý umelcov náboženský obraz "Stigmatizácia svätého Františka". Táto práca, považovaná za dielo hodné zrelého umelca, sa stala skutočným odrazovým mostíkom ku kariére veľkého maliara. Pre niektorých historikov umenia znamená "Stigmatizácia svätého Františka" začiatok baroka vo výtvarnom umení.
Zrelým umelcom.
Kardinál del Monte, v ktorého paláci na námestí Piazza Navona býval, sa stal na ďalšie obdobie významným Caravaggiovým mecenášom. Hneď na začiatku pobytu v kardinálovom dome vznikol slávny obraz "Kôš s ovocím", zátišie známe zachytením optického klamu: predný okraj košíka presahuje cez hranu stola. Dielo sa stalo akýmsi predobrazom neskoršej realisticky zachytenej maľby v Caravaggiovom podaní. 
Významnú skupinu diel, pochádzajúcich z tohto obdobia, tvoria náboženské obrazy: "Obrátenie Márie Magdalény", "Judita a Holofernes" a "Svätá Katarína Alexandrijská". Tieto diela možno považovať za prvé obrazy naznačujúce ústup od všeobecne zaužívaných konvencií v zobrazení postáv svätcov – pre postavy Márie Magdalény, Judity i svätej Kataríny umelcovi poslúžilo ako model dievča z ulice. 
Roky na prelome 16. a 17. storočia boli obdobím vzniku Caravaggiových najvýznamnejších diel. Išlo v prevažnej miere o diela s náboženskou tématikou: "Odpočinok na úteku do Egypta", "Umučenie svätého Matúša", "Povolanie svätého Matúša", "Matúš s anjelom", "Večera v Emauzách", "Ukrižovanie svätého Petra", "Obrátenie svätého Pavla", "Kladenie Krista do hrobu" a "Smrť Panny Márie". Z námetovo odlišných diel tohto obdobia je známy napr. jeho "Víťazný Amor".
Caravaggiov rímsky pobyt znamenal okrem zrodu svetoznámych diel obdobie, v ktorom bola umelcova rastúca sláva mnohokrát konfrontovaná s jeho divokou a tvrdohlavou povahou. V roku 1604 musel kvôli obžalobe na istý čas opustiť Rím a uchýliť sa do Janova. Až po stiahnutí obžaloby sa mohol vrátiť do Ríma, kde pokračoval v rozpracovaných dielach. Dokončil "Loretánsku Madonu", obraz vyvolávajúci rovnako nadšenie ako opovrhnutie. V postave Panny Márie, stvárnenej v prostom sedliackom postoji, zadávatelia spoznali tvár prostého dievčaťa z námestia Piazza Navona. 
Tá istá dievčina stála Caravaggiovi modelom pri obraze "Madona s hadom". Jeden z najrebelskejších obrazov znamenal zlom v jeho doterajšej kariére. Dielo, ktoré malo pôvodne zdobiť jednu z kaplniek svätopeterskej baziliky bolo pre údajné bohorúhačstvo odmietnuté. 
Caravaggio sa, ako už mnoho ráz predtým, začal venovať nočným potulkám spojenými s výtržnosťami. Pri jednej z nich prišlo k usmrteniu strážnika kontrolujúceho nočný poriadok, z čoho bol Caravagio obvinený a uväznený. Vďaka priateľom sa mu podarilo z väzenia ujsť. Týmto činom sa však Caravaggio dostal na zoznam hľadaných zločincov. Na úteku sa stihol zapliesť do bitky a okrem toho pri akejsi pouličnej hre obvinil protihráča z podvodu. Pri následnej potýčke bol umelcov protihráč smrteľne zranený. Caravaggio utiekol. Následok nenechal na seba dlho čakať. Okamžite bol na neho vydaný zatykač a súčasne bol odsúdený na smrť. Ba čo viac, bol daný do kliatby, čo znamenalo, že každý člen stráže mohol kedykoľvek vykonať rozsudok.
Pre Caravaggia záchrana znamenala útek na územie mimo dosahu rímskej právnej moci. Bol bez prostriedkov, oslabený a s podlomeným zdravím. Do Ríma sa už nikdy nevrátil. Neustále sa skrývajúci, no dúfajúci v triumfálny návrat, súčasne však znechutený, rozložený nenávisťou, chorobou a hrozbou smrti sa chystal vytvoriť poslednú časť svojho geniálneho diela. 
Neapol, Malta, Sicília.
Už pri odchode z Ríma patril k najvýznamnejším maliarom v meste. Jeho prvé kroky smerovali do Neapola, kde sa schovával v rodine svojho priateľa. Napriek nepriaznivému osudu i tu maľoval, čím rástli rady jeho obdivovateľov. Prvá objednávka nenechala na seba dlho čakať. Pre bohatého obchodníka namaľoval oltárny obraz "Ružencová Madona". Okrem neho počas neapolského pobytu vznikli diela "Sedem skutkov milosrdenstva" a "Bičovanie Krista".
V júli 1607 však náhle pobyt v Neapole ukončil a nastúpil na loď smerujúcu na Maltu. Po príchode na ostrov si svojím umením takmer okamžite získal priazeň maltézskych rytierov, predovšetkým však ich veľmajstra Alofa de Wignacourta. 14. júla 1608 sám bol pasovaný za maltézskeho rytiera. Napriek sľubne vyzerajúcim vyhliadkam na bezstarostný život sa už o tri mesiace po prijatí titulu dostal do hádky s nadriadeným za čo bol okamžite uväznený. 1. decembra bol ako „skazený a škodlivý člen“ z rádu vylúčený. 
Počas pomerne krátkeho maltského obdobia Caravaggio vytvoril štyri diela: "Sťatie Jána Krstiteľa", druhú verziu "Večere v Emauzách", "Spiaceho Amora" a "Portrét Alofa de Wignacourt", rádového veľmajstra.
Z Malty, kde sa mu podarilo ujsť z väzenia, sa dostal na Sicíliu a usadil sa v Syrakúzach. Napriek tomu, že ho sprevádzala povesť zločinca na úteku, na Sicílii ho čakalo vrelé prijatie. Sláva významného umelca ho predbehla a každý chcel vidieť muža, považovaného za najlepšieho maliara v Taliansku. Jeho prvou zákazkou v Syrakúzach bol obraz "Pohreb svätej Lucie" pre miestny kostol.
Na prelome rokov 1608 – 1609 mesto opustil a odišiel do Messiny, kde krátko po svojom príchode dostal zákazku na obraz "Vzkriesenie Lazara". Ani tu neostal dlho; jeho ďalšou zastávkou bolo Palermo.
Koncom leta roku 1609 sa opäť vrátil do Neapola dúfajúc v oslobodzujúci rozsudok pápežskej moci. Caravaggiov pobyt tu bol veľmi krátky a veľkú časť z neho zabrala rekonvalescencia po predchádzajúcom napadnutí, ktorému bol vystavený. Z tohto obdobia sú najznámejšími dve diela – "Ján Krstiteľ" a slávny obraz "Dávid s hlavou Goliáša", kde v odrezanej obrovej hlave umelec zvečnil svoj autoportrét. 
V lete 1610 dorazil do Neapola posol s pápežským omilostením a Caravaggio sa mohol vrátiť do Ríma. S niekoľkými obrazmi určenými pre kardinála Borgheseho nastúpil na loď smerujúcu na sever. Ale všetkým príkoriam nebolo konca. Po priplávaní do Porto Ercole, od Ríma neveľmi vzdialeného prístavu, Caravaggio vystúpil na breh, kde bol veliteľom miestnej pevnosti zatknutý a uväznený. Išlo zrejme o omyl, no loď medzitým odplávala. Po prepustení z väzenia vyslabnutý a chorý maliar zúfalo hľadal loď, ktorou by pokračoval ďalej. No zachvátila ho horúčka, ktorej pravdepodobne podľahol. 
Zhodnotenie diela.
Caravaggiov výtvarný štýl patrí medzi najradikálnejšie umelecké prejavy v maliarstve. Jeho život, sprevádzaný výtržnosťami a svármi našiel odraz i v jeho obrazoch. Všeobecne možno povedať, že Caravaggio je najtajomnejším a najrevolučnejším maliarom v dejinách umenia. Takmer každý jeho obraz znamenal škandál.
Svojím dielom Caravaggio rúcal všeobecne zaužívané konvencie. Či išlo o zátišia s ovocím a kvetinami, s umelecky vyprofilovanými mladíkmi, alebo šlo o veľkoplošné náboženské obrazy – v každom z nich je badať umelcov odklon od doteraz prísne zaužívaných výtvarných konvencií. Caravaggio odmietal predstavy o zobrazovaní postáv podľa dobových zvyklostí. Každodenný život obyčajných ľudí nachádzal odraz i v jeho dielach. Postavy sú krásne ale i škaredé – úplne ako bežní ľudia v jeho okolí. Divák tak pri pohľade na jeho diela získava predstavu o maliarovom najintímnejšom pohľade na okolitý život. 
Presne toto platí i o jeho dielach s náboženskou tematikou. Vo svojej revolučnosti zašiel až tak ďaleko, že svätcom prepožičiaval tváre žijúcich ľudí. Tým šiel priamo proti protireformačnému predpisu, zakotvenému v tzv. obrazovom dekréte tridentského koncilu (z roku 1563), ktorý zakazoval, pod hrozbou exkomunikácie, prepožičiavať postavám svätcov vzhľad žijúcich ľudí. Existuje názor, že na jednom zo svojich obrazov dal Panne Márii tvár svojej družky, rovnako ako na ďalších obrazoch bolo možné v postavách svätíc spoznať dievčatá z ulice. Prejavy osobitého náhľadu na tak citlivú záležitosť, akou bolo výtvarné spodobnenie svätých, hraničiace v niektorých prípadoch až s bohorúhačstvom, vyvolalo v najvyšších cirkevných kruhoch vlnu pobúrenia. Napriek týmto skutočnostiam dielo tohto nekonvenčného umelca našlo svojich nasledovníkov a jeho odkaz nachádzame najmä v obrazoch realistických maliarov.
Zdesenie, ktoré vyvolávali jeho obrazy, však zmenou spoločenskej klímy pominulo, rovnako ako spomienka na ich autora. Caravaggio postupne zapadol do zabudnutia a museli prejsť tri storočia, než sa mu dostalo spravodlivé ocenenie. Na konci 19. storočia sa umelecká verejnosť opäť stretáva s jeho menom, ale do všeobecného povedomia sa dostal až v prvej tretine nasledujúceho storočia zásluhou výtvarného historika Roberta Longhiho: "„Hovorí sa o Michelangelovi z Caravaggia… Zabudlo sa ale, že bez neho by nebolo Riberu, Vermeera, alebo Rembrandta. A Delacroix, Courbet a Manet by boli maľovali inak“". Až vtedy prišlo k pochopeniu skutočného rozmeru Caravaggiovej umeleckej tvorby. 
So znovuobjavením Caravaggia rástol záujem o zhliadnutie jeho diel. Už krátko po druhej svetovej vojne sa konala v milánskom Palazzo Reale výstava "Mostra del Caravaggio e di Caravaggeschi" ("Výstava Caravaggia a Caravaggistov"), ktorej úspech prekonal všetky očakávania. V roku 1985 sa v Metropolitan Museum of Art v New Yorku uskutočnila výstava "The Age of Caravaggio" a o niečo neskôr výstava "Le siècle du Caravage dans les Collections Françaises" ("Caravaggiovo storočie vo francúzskych zbierkach") v Paríži. Zatiaľ poslednú prezentáciu Caravaggiových diel poskytla rímska výstava s jednoduchým názvom "Caravaggio" v prvej polovici roku 2010, pri príležitosti 400-tého výročia umelcovej smrti.
Odkaz Caravaggiovej tvorby.
Caravaggiova tvorba našla odraz v dielach mnohých umelcov. Predovšetkým to bola skupina maliarov označovaná ako caravaggisti; medzi prvých patrili napr. Giovanni Baglione, Mario Minniti či Orazio Gentileschi, ďalšími mladšími následovníkmi boli Carlo Saraceni, Bartolomeo Manfredi, Orazio Borgianni a Artemisia Gentileschiová, dcéra Orazia Gentileschiho. 
Vplyv Caravaggiovho diela prekonal aj hranice krajiny a zasiahol tvorbu maliarov v holandskom Utrechte (hlavným predstaviteľom utrechtských caravaggistov bol Hendrick ter Brugghen) a v Španielsku; v neposlednom rade vplyv Caravaggiovho šerosvitu možno vidieť v dielach Rubensa, Vermeera, Rembrandta, Velásqueza a ďalších.

</doc>
<doc id="14039" url="https://sk.wikipedia.org/wiki?curid=14039" title="Duccio di Buoninsegna">
Duccio di Buoninsegna

Duccio di Buoninsegna, známejší pod menom Duccio (* 1255, Siena – † 1319) bol svojho času jedným z najvplyvnejších sienskych talianskych umelcov a jednou z najdôležitejších postáv vo vývoji európskeho maliarstva. Duccio je vo všeobecnosti považovaný za umelca, ktorý mal najvýraznejší vplyv na formovanie gotického štýlu v Európe.

</doc>
<doc id="14040" url="https://sk.wikipedia.org/wiki?curid=14040" title="Albrecht Dürer">
Albrecht Dürer

Albrecht Dürer (* 21. máj 1471, Norimberg – † 6. apríl 1528, Norimberg) bol nemecký maliar, grafik, rezbár a rytec. Vo svojich dielach dokonale spája renesančné túžby po umeleckých pravidlách a stredovekú záľubu v tajomne.
Detstvo.
Narodil sa ako tretie z osemnástich detí zlatníka Albrechta Dürera staršieho a jeho ženy Barbory Holperovej, ktorá bola dcérou Dürerovho zlatníckeho majstra. Pôvodné meno Dürerovo otca bolo Ajtósi – v roku 1455 sa presťahoval do Norimbergu z Ajtósu, časti maďarského mesta Gyula a zmenil si meno na Thürer. Dürer sa spočiatku učil v zlatníckej dielni svojho otca, ale keď sa ukázalo, že má talent na maľovanie, otec mu dovolil od roku 1486 študovať u popredného maliara tej doby Michaela Wolgemuta. V roku 1494 sa oženil s Anežkou Freyovou, a hneď v nasledujúcom roku sa vydal na svoju prvú cestu do Talianska.
Umelecké začiatky.
V roku 1495 založil v Norimbergu svoju vlastnú dielňu a čoskoro sa tu zoznámil s významnými osobnosťami Norimbergu, najmä s učeným Willibaldom Pirckheimerom. V roku 1497 zostrojil vlastný lis a začal produkovať prvé série grafických listov. Začal používať vlastný monogram a datovať svoje diela. Časom sa spolu s úspechmi stával jeho preslávený monogram uznávanou firemnou značkou. Okolo roku 1500 prišiel do Norimbergu Jacob de` Barbari. Pod jeho vplyvom sa Dürer venoval sústavnému štúdiu ľudských proporcií.
V rokoch 15051507 podnikol druhú cestu do Talianska, konkrétne do Benátok. V januári 1507 sa vrátil do Norimbergu, kde ho čakala nová zákazka – tzv. „Hellerov oltár“ (namaľoval len strednú časť, ktorá v roku 1729 zhorela). V roku 1509 sa vrátil opäť ku grafikám a začal vytvárať prvú z 37 drevorezieb tzv. Malých Pašií a dokončil sériu Veľkých pašií (12 dielov).
Úspechy.
Začiatkom februára 1512 začal pracovať pre cisára Maximiliána I. Vyrobil pre neho modlitebnú knižku, ktorá sa stala skutočným skvostom. 16. mája 1514 zomrela Dürerova matka. Len dva mesiace pred smrťou kreslil Dürer jej portrét, do ktorého vložil všetky svoje pocity natoľko majstrovsky, že sú jasne čitateľné i po storočiach.
6. októbra 1515 získal od Maximiliána ročný plat 100 zlatých. V tom období kreslil mapu severnej a južnej nebeskej pologule. V roku 1518 dočasne býval v Augsburgu. V roku 1519 zomrel cisár Maximilián I. a norimberská rada odmietla platiť rentu 100 zlatých. Dürer sa preto aj so ženou vydal do Holandska, kde ho prijali so všetkými poctami. Stretol sa tam s mnohými holandskými umelcami a taktiež s Erazmom Rotterdamským. Karol V. mu rentu rád prisľúbil, a tak tu nejaký čas žil. Počas svojho pobytu v Holandsku trávil dni portrétovaním, čo považoval za výraz priateľstva k týmto ľuďom, no taktiež neprestával maľovať. V tomto období vytvoril jedno z najdôležitejších diel – dvojitú dosku „Štyria apoštoli“ z roku 1526.
Hoci mu Holanďania ponúkli dom v Antverpách a vysoký ročný dôchodok, Dürer sa rozhodol vrátiť domov do Norimbergu. Návšteva Holandska v ňom podporila chuť do maľovania, no tú vzápätí prerušilo jeho predčasné úmrtie, pravdepodobne na následky ochorenia sleziny. Zomrel 6. apríla 1528 v Norimbergu.
Charakteristika tvorby.
Vďaka spájaniu viacerých odlišných štýlov a motívov, sa stal prvým nemeckým univerzálnym umelcom, ktorý dbal hlavne na slobodu prejavu. Veľa cestoval, čím sa stal tiež umelcom svetovým. Okrem svojich výtvarných a ryteckých diel je tiež autorom teoretických kníh o perspektíve a o proporciách v maliarstve. Jeho veľkým vzorom bol Martin Schongauer, no taktiež na neho veľmi zapôsobil Andrea Mantegna, vďaka ktorému spoznával antické umenie, ktoré nikdy neštudoval a nikdy nevidel na vlastné oči.
Jeho maliarske diela udivujú svojou presnosťou, dôkladnosťou a čistotou práce, jeho kresby zasa uchvacujú svojou jasnou farebnosťou. Časom sú čoraz jednoduchšie a vzrastá aj ich vnútorná monumentálnosť. Dürer bol aj skvelým portrétistom, ktorý nielen odvádzal dokonalú, priam puntičkársku prácu pri vypracovávaní detailov, ale zároveň dokázal neuveriteľne zobraziť i vnútorný svet daného človeka.
Ale hoci bol zručným a talentovaným maliarom a kresličom, za svoju slávu vďačil predovšetkým grafike, v ktorej využíval všetky špecifické možnosti drevorezu a medirytiny. Čiernou čiarou vedel vyjadriť svetlo a tieň, priestorovú hĺbku, lesk i plastickosť. Tu si vyberal námety z biblie, mytológie, či alegórie. Vďaka rytinám sa jeho umenie šírilo do celej Európy a jeho práce sa používali ako predlohy v tvorbe súčasníkov i nasledujúcich generácií.
Bol prvým nemeckým maliarom, ktorý sa vyrovnal aj osobnostiam talianskeho renesančného umenia, s ktorými sa často aj poznal – napr. s Raffaelom si vymieňal korešpondenciu a dokonca vymenil i svoj portrét za niekoľko Raffaelových kresieb.
Nebol však iba maliarom. So záujmom sledoval spoločenské dianie okolo seba, duchovné tendencie svojej doby, spolupracoval na humanistických štúdiách, a rovnako sledoval aj reformačné hnutie Martina Luthera.

</doc>
<doc id="14042" url="https://sk.wikipedia.org/wiki?curid=14042" title="Jan van Eyck">
Jan van Eyck

Jan van Eyck (* 1385, Maaseik, Belgicko – † 1441, Bruggy) bol flámsky maliar, jeden z prvých, ktorí spopularizovali olejomaľbu.
Patrí k najväčším a najvýznamnejším maliarom zaalpskej renesancie. Nebol síce vynálezcom olejomaľby, dokonale však zvládol techniku lazúr - nanášania vrstiev transparentnej maľby. Mimoriadne citlivo dokázal vystihnúť aj dopadajúce svetlo. Vyžíval sa v opise záhybov drapérie a presne vymedzoval rozhranie medzi dopadajúcim svetlom a odvrátenou stranou tvaru. Maľoval aj sochy s natoľko presnými kontrastmi svetla a tieňa, že len ťažko uveriť, že nie sú trojrozmerne. Jeho najznámejšie dielo je muž v červenom turbane pravdepodobne jeho vlastná podobizeň

</doc>
<doc id="14044" url="https://sk.wikipedia.org/wiki?curid=14044" title="Giotto di Bondone">
Giotto di Bondone

Giotto di Bondone (vlastným menom: Angiole di Bondone; * okolo 1267, Colle di Vespignano, Florentská republika† 8. január 1337, Florencia) bol taliansky maliar a architekt, tvoriaci v období nástupu ranej renesancie. 
Údaje o jeho živote sú pomerne strohé a útržkovité a sú známe viac-menej iba sprostredkovane z podania neskorších historikov.
Pochádzal z rodiny vidieckeho kováča. Už v ranom veku sa uňho prejavil umelecký talent a tak sa pravdepodobne medzi rokmi 12751280 dostal do Florencie, kde nastúpil do umeleckej dielne uznávaného majstra Cimabueho.
Práce v Assisi.
Cimabue bol v tých časoch uznávaným maliarom zaplavovaným množstvom zákazok. Prác na jednej z nich, výzdobe horného chrámu baziliky San Francesco v Assisi v roku 1290, sa zúčastnil aj mladý Giotto. Práce skúseného umelca urobili na Giotta veľký dojem a možno povedať, že výrazne ovplyvnili jeho ďalšie umelecké pôsobenie. Viacero fresiek z výmaľby kostola niektorí odborníci pokladajú práve za diela mladého Giotta. Podľa neskorších štúdií, najmä s ohľadom na ďalšie Giottove práce, sa na freskovej výzdobe mohol Giotto podieľať (napr. fresky "Sen pápeža Inocenta III.", "Videnie ohnivého voza", "Vyhnanie diablov z Arreza", "Svätý František káže pred pápežom Honorom III."). Presvedčivo to dokazujú najnovšie výskumy, že v cykle "Legendy zo života svätého Františka" sa po prvý raz predstavuje talianske gotické maliarstvo novým spôsobom zobrazenia scény. Medzi významné prvky, dokumentujúce nástup nového umeleckého štýlu, renesancie, patrí napr. to, že budovy nezobrazuje v dovtedajšom schématickom symbolickom chápaní, ale dáva vyniknúť ich architektúre, čím u diváka vytvára dojem priestorovosti a hĺbky. Postavy sú takisto namaľované novo po kompozičnej i umeleckej stránke. Prvý raz sa objavujú v popredí chrbtom sediace, čím vyvolávajú ilúziu priestoru.
 Prvým dôkazom Giottovho svojského umeleckého štýlu je oltárny obraz "Stigmatizácia svätého Františka" z roku 1297 (dnes v Louvri), s umelcovou signatúrou. 
V roku 1298 sa na pozvanie kardinála Giacoma Gaetana Stefaneschiho dostal do Ríma. Giottov pobyt v Ríme dokladajú pramene iba skúpo. 
Pri príležitosti tzv. jubilejného roku 1300 pre pápeža Bonifáca VIII. vytvoril pre benediktínsku loggiu Lateránskej baziliky freskovú maľbu nazvanú "Bonifác VIII. ohlasuje svätý jubilejný rok 1300". Až na základe neskorších výskumov sa zistilo, že výjav pravdepodobne zobrazuje "Uvedenie Bonifáca VIII. na pápežský stolec v Lateráne".
Najslávnejším výtvorom z doby Giottovho pobytu v Ríme je nepochybne mozaikový obraz "Navicella", zobrazujúci loďku s Kristovými učeníkmi, nad predsieňou konštantínovskej baziliky svätého Petra. Toto dielodnes umiestnené v portiku súčasnej bazilikybolo niekoľkokrát premiestnené a výrazne reštaurované.
Krátko po uvedenom roku zmenil pôsobisko: v rokoch 13011302 pôsobil vo Florencii. V priebehu rokov pracoval 13021303 pre františkánsky chrám Tempio Malatestiano v Rimini; z tunajšieho diela sa však do dnešných čias zachoval iba temperou maľovaný "Krucifix".
Práce v Padove.
V roku 1302 alebo 1303 Giotto odišiel do Padovy, kde na pozvanie františkánov v kostole a kláštore San Antonio pracoval na freskách, ktoré sa však nezachovali. 
Giottov pobyt v jednom z najvýznamnejších miest Benátska je všeobecne známy vďaka freskovej výzdobe súkromnej kaplnky bohatého bankára Enrica Scrovegniho, ktorá znamenala zásadný obrat vo vývoji umelcovej tvorby. Interiérová výmaľba kaplnky Scrovegniovcov, vytvorená v rokoch 13031305, okrem oltárnej časti, patrí k jeho najznámejším a dodnes zachovalým dielam.
Fresky v kaplnke Scrovegniovcov v Padove
Giottov návrh výzdoby korešpondoval s obrazovými cyklami, ktoré v tom čase zdobili mnohé kostoly. Steny kaplnky, podľa niektorých bádateľov postavenej podľa plánov samotného Giotta v rokoch 13031305, pokrýva tridsaťosem fresiek, ktorých hlavným námetom je život Panny Márie a Krista, vrátane monumentálnej fresky "Posledný súd" na vnútornej strane západného priečelia. Dve najdlhšie steny sú horizontálne rozdelené na štyri pásy. Spodný pás okrem imitácie mramoru obsahuje vo výklenkoch štrnásť alegorických postáv ako spodobnenia ľudských cností a nerestí, ktoré sa tematicky viažu k "Poslednému súdu". V troch pásoch nad nimi podáva Giotto výjavy zo života Ježiša, jeho matky a rodičov Panny Márie: "Vyhnania Joachima z chrámu", "Zázrak na Turíce", "Božie zoslanie archanjela Gabriela", "Zvestovanie Márii", "Oplakávanie Krista", "Narodenie Márie", "Máriin svadobný sprievod", "Svätej Anne sa zjavuje anjel", "Uvedenie Krista do chrámu", "Vyhnanie kupcov z chrámu", "Vraždenie neviniatok v Betleheme" a iné. Z pôvodnej výzdoby kaplnky sa v zbierkach miestneho múzea nachádza Giottov maľovaný kríž z rokov 13031305.
Florencia (13051320).
Po dokončení prác v Padove sa vrátil do Florencie. Z roku 1305 existuje záznam, podľa ktorého mal na predmestí Florencie dom, čo dosvedčuje, že musel byť relatívne zámožným človekom. V tom čase už bol asi pätnásť rokov ženatý s miestnym dievčaťom Ciutou di Lapo del Pela, s ktorou mal údajne osem detí (štyroch synov a štyri dcéry). Zo synov sa spomínajú jeho synovia Francesco, ktorý sa stal priorom františkánskeho kláštora San Martino a Colle neďaleko Trevisa, a Donato, ktorý sa podľa otcovho vzoru stal maliarom (ako otcov pomocník sa pravdepodobne podieľal na výzdobe Scrovegniovskej kaplnky v Padove).
Z tohto obdobia je nepochybne najvýznamnejším Giottovým dielom dosková maľba "Madona Ognissanti" z kostola Ognissanti.
K Florencii sa viaže Giottovo autorstvo päťdielneho polyptychu pre hlavný oltár florentského dómu z rokov 13101315.
Počas svojho florentského pôsobenia pracoval aj na iných miestach: v roku 1309 sa opäť objavil v Assisi, kde vytvoril nádhernú freskovú výzdobu kaplniek sv. Magdalény a sv. Mikuláša v dolnom chráme baziliky San Francesco v Assisi. Podľa mienky znalcov najkrajším dielom, ktoré tu vytvoril, je postava svätej Márie Magdalény na výjave "Noli me tangere".
V dvadsiatych rokoch 14. storočia sa podieľal na výmaľbe kaplniek aj s oltárnymi obrazmi v bazilike Santa Croce. Do dnešných dní sa zachovali iba nástenné obrazy z dvoch kaplniek; oltárne obrazy sa roztratili.
Rím, Neapol, Miláno.
Začiatkom dvadsiatych rokov 14. storočia sa opäť sťahoval do Ríma. Najvýznamnejším dielom spätým s touto fázou Giottovej umeleckej dráhy je nepochybne tzv. "Stefaneschiho oltár", uchovávaný v Pinakotéke Vatikánskych múzeí.
Medzi rokmi 13291333 máme svedectvá o jeho pôsobení v Neapole v službách kráľa Róberta z Anjou. Žiaľ všetky práce, ktoré vznikli v tomto čase sa stratili, podobne ako neskoršie diela, ktoré vznikli počas jeho milánskeho pôsobenia v rokoch 1335336 pre vojvodu Azzone Viscontina.
Florencia (13341337).
Začiatkom roku 1334 sa začalo záverečné obdobie Giottovho umeleckého pôsobenia i života. 12. apríla 1334 ho vymenovali za vedúceho stavby mesta a dómu ("magistrem et gubernatorem"). 18. júla položili základný kameň zvonice, ktorá je do dnešných dní všeobecne známa ako „Giottova kampanila“. Má sa za to, že stavbu navrhom sám umelec. Podľa všetkého Giotto riadil práce na stavbe do času, kým boli dokončené základy. Jej dokončenia sa však nedožil, lebo 8. januára 1337 umrel. S jeho menom je spojený i projekt mosta Ponte alla Carraia nad riekou Arno.
Giotta pochovali pri hlavnom vchode na južnej stene florentského dómu. Umelcovu podobizeň na náhrobku vytvoril architekt a sochár Benedetto da Maiano epitaf pochádza od Angela Ambroginiho.
Významné diela.
Stigmatizácia svätého Františka.
Výjav zobrazujúci Kristove rany na tele svätcov, býval častým námetom výtvarných prác.
I Giotto vo svojom diele zachytáva tento moment. Pred skalnou krajinou na pravom kolene kľačí sv. František. Prekvapene hľadí mierne dohora v ústrety Ježišovi Kristovi, prilietajúcemu na serafínskych krídlach. Z jeho rán na rukách, na nohách a na boku vyžarujú žiarivé lúče, dopadajúce na rovnaké miesta na Františkovom tele. Prostredie dotvárajú dve otvorené kaplnky, pripomínajúce dejisko scény, ktorým bola pustovňa na vrchu La Verna, kde sa František často zdržiaval.
Tabuľový obraz v spodnej časti dopĺňa trojdielna predela, znázorňujúca hlavné atribúty františkánskej rehole v cirkviposlanie rádu, poslušnosť voči pápežovi a lásku k blížnemu.
Obraz sa pôvodne nachádzal v kaplnke rodiny Baroncelliovcov vo florentskej bazilike Santa Croce.
So zobrazením rovnakej témy sa u Giotta môžeme stretnúť ešte v dvoch prípadoch. V rokoch 12921297 zachytil stigmatizáciu sv. Františka na freske v hornom chráme San Francesco v Assisi. Scéna je tu v pravom dolnom rohu doplnená postavou sediaceho a čítajúceho františkána. Z roku 1325 pochádza rovnaké spracovanie na nástennej maľbe v bazilike Santa Croce vo Florencii. Touto verziou, zo všetkých najmonumentálnejšou, sa Giotto predstavuje ako vyzretý umelec.
Tabuľová maľba bola pôvodne súčasťou oltára františkánskeho kostola San Francesco de' Ferri v Pise. Počas napoleonskej okupácie Talianska ju dal Napoleon odviezť do Paríža, kde je dnes v Louvri vystavená. O vierohodnosti autorstva diela svedčí signovanie na ráme samotným Giottom: OPVS JOCTI FLORENTINI.
Madona Ognissanti.
Obraz je považovaný za Giottovo najvierohodnejšie dielo. Zachytáva všeobecne známu tému Tróniacej Madony s anjelmi, obklopenej svätými. 
Autorovo podanie je však nové. Giottova "Madona Ognissanti" ("Madona Všetkých svätých"), sediac na ozdobenom bielom mramorovom tróne pod baldachýnom, pôsobí dôstojne a vznešene. Uprene hľadí na diváka. Nové je i kompozičné členenie, kedy postava sediacej Madony s trónom zaberá takmer celý obraz. Priestorovosť a hĺbku podčiarkuje architektúra dvojstupňového oltára a dvojica v popredí kľačiacich anjelov, podávajúcich Madone kvety. Duchovný obsah diela zvýrazňuje dvojica anjelov najbližšie k sediacej Panne Márii. Anjel vľavo nesie prepychovú korunuatribút všeobecne spájaný s Bohorodičkou ako kráľovnou nebies, zatiaľčo anjel vpravo, v zjavnej narážke na Kristovo utrpenie, prináša Ježiškovi schránku s hostiou.
Obraz bol pôvodne umiestnený nad hlavným oltárom vo florentskom chráme Ognissanti a od roku 1919 je uchovávaná v galérii Uffizi.
Stefaneschiho oltár.
Názov práce je odvodený od mena kanonika svätopeterskej baziliky a neskoršieho kardinála Giacoma Gaetana Stefaneschiho, ktorý dal vyhotoviť obraz priamo pre hlavný oltár starej baziliky svätého Petra. Kardinál ako jeden z najvplyvnejších príslušníkov pápežskej kúrie bol súčasne veľmi kultivovaným literátom. Ako veľký milovník umenia udržiaval intenzívne kontakty s poprednými súdobými umelcami.
Ide o nesmierne cenené dielo, obojstranne maľovaný polyptych, ktoré je ako Giottov výtvor doložené v kardinálovom nekrológu. 
Predná doska má v strednej časti vyobrazenie "Svätý Peter na stolci s dvoma anjelmi, svätým Jurajom, kardinálom Stefaneschim a dvoma biskupmi". Na ľavej doske sú vyobrazení svätý Jakub a svätý Pavol, na pravej svätý Ján Evanjelista a svätý Ondrej. Na jedinej časti predely sú zobrazení svätý Štefan, svätý Lukáš a svätý Jakub menší.
Na zadnej stene je uprostred zobrazený "Žehnajúci Kristus so sedemnástimi anjelmi a kardinálom Stefaneschim". Bočné krídla obsahujú výjavy zachytávajúce mučeníctvo sv. Petra (ľavé krídlo) a sv. Pavla (pravé krídlo). V prostrednej časti predely je "Tróniaca Madona s Dieťaťom, dvoma anjelmi, svätým Petrom a svätým Jakubom", na každom z bočných panelov sú po piatich zachytení apoštoli.
Zhodnotenie diela.
Giotto je všeobecne považovaný za prvého v rade veľkých umelcov, ktorí prispeli k nástupu talianskej renesancie. Je jedným z mála autorov, ktorým sa ešte za ich života dostávalo chvály a uznania pre revolučnosť. Jeho hnutie smerovalo k trojrozmernému realizmu. O význame jeho diela svedčí o. i. to, že meno bolo synonymom pre slovo „maliar“. V neskorších obdobia možno vplyv Giottovho diela badať v prácach velikánov talianskej renesancie Masaccia a Michelangela.
Podľa mienky odborníkov je Giotto prvou tvorivou osobnosťou európskeho maliarstva. Vstúpil do dejín nielen ako umelec, ale i ako osobnosť.
Výstižnú charakteristiku Giottovho diela podal renesančný maliar Giorgio Vasari, známy svojimi životopismi florentských umelcov: "„...tieto nástenné maľby krásou postáv, ich usporiadaním, vyváženosťou, živosťou a ľahkosťou získali veľkú slávu Giottovi, ktorý svoje umelecké schopnosti dostal od prírody, ale usilovným učením si ich zdokonaľoval a v každom diele podával o nich presvedčivý dôkaz.“ 
Význam Giottovho diela ale aj života ocenil iný velikán talianskej renesancie, básnik Dante Alighieri, ktorý ho zvečnil v XI. speve "Očistca" svojej "Božskej komédie" ("La Divina commedia"):

</doc>
<doc id="14045" url="https://sk.wikipedia.org/wiki?curid=14045" title="Georges de La Tour">
Georges de La Tour

Georges de La Tour (* 1593 – † 30. január 1652) bol francúzsky maliar.

</doc>
<doc id="14047" url="https://sk.wikipedia.org/wiki?curid=14047" title="Lorenzo Lotto">
Lorenzo Lotto

Lorenzo Lotto (* asi 1480, Benátky – † 1556/1557, Loreto) bol taliansky renesančný maliar.

</doc>
<doc id="14048" url="https://sk.wikipedia.org/wiki?curid=14048" title="Pietro Perugino">
Pietro Perugino

Pietro Perugino (* 1446, Città della Pieve, Umbria – † 1524, Fontignano pri Città della Pieve) bol taliansky maliar.

</doc>
<doc id="14049" url="https://sk.wikipedia.org/wiki?curid=14049" title="Rembrandt">
Rembrandt

Rembrandt Harmenszoon van Rijn (* 15. júl 1606, Leiden, Holandsko – † 4. október 1669, Amsterdam, Holandsko) bol holandský maliar a grafik, významný predstaviteľ európskeho baroka, jeden z najväčších svetových maliarov vôbec.
Mladosť.
Narodil sa v mnohopočetnej rodine mlynára. Podľa priania rodičov sa mal stať učencom a preto začal v štrnástom roku veku navštevovať leidenskú univerzitu. No už vzápätí sa začali uňho prejavovať umelecké sklony a kvôli tomu zo školy odišiel. Vstúpil ako žiak do dielne maliara Jacopa Isaaksza van Swanenburgha, u ktorého pracoval tri roky. Už ako mladý umelec prišiel do bezprostredného kontaktu s dielom iného leidenského rodáka: Lucasa van Leidena, ktoré svojimi kompozíciami a motívmi zanechalo na ďalšej Rembrandtovej tvorbe stopy.
Leiden v Rembrandtových časoch bolo mestom, kde prichádzalo ku kontaktom umelcov z bližších i vzdialenejších miest. Vďaka leidenskej umeleckej tradícii mal Rembrandt možnosť oboznámiť sa s prácami Dürera, Holbeina, Rubensa, Raffaela a ďalších. Celá holandská maliarska škola predchádzajúcich dvoch generácií tu mala svoje zastúpenie dobrými prácami.
Už zakrátko Swanenburghovu dielňu opustil a nastúpil k maliarovi Pieterovi Lastmanovi v Amsterdame. V roku 1624 sa vrátil do Leidenu, kde sa v nasledujúcom roku osamostatnil. Už vo svojich umeleckých začiatkoch sa prejavil ako horlivý a plodný autor. Maľovanie sa stalo jeho jediným cieľom.
Umelecké začiatky.
Z tohto raného obdobia pochádza viacero obrazov vyznačujúcich sa síce neveľmi zložitou farebnou kompozíciou, no pevnou formou. K takýmto prácam patrí napr. "Judáš vracia peniaze", rozvíjajúci známy novozákonný príbeh. Dielo, ktoré Rembrandt namaľoval vo svojich dvadsiatich troch rokoch existuje v dvoch replikách (originál je stratený). Už vtedy bol považovaný za uznávaného majstra. Rané obdobie dotvárajú i podobizne jeho rodičov a viaceré autoportréty.
Zanietenosť svojej práci a umelecké nadanie mali za následok, že už zakrátko začal Rembrandt dostávať objednávky prác a o jeho diela sa začali zaujímať obchodníci s umením. Rembrandt opustil rodné mesto a presťahoval sa do Amsterdamu.
Holandsko v prvej polovici 17. storočia patrilo medzi svetové hospodárske veľmoci a Amsterdam bolo jedno z najbohatších miest Európy. Križovali sa tu obchodné cesty, amsterdamský prístav bol kotviskom lodí z ďalekých východných krajín. Amsterdam poskytol mladému Rembrandtovi možnosť plného umeleckého vyžitia. Dôkazom toho je i jeho prvá väčšia práca. Už počas prvého roka pobytu dostal ponuku maľovať veľký skupinový portrét - "Hodina anatómie u doktora Tulpa". Realizáciou tohto diela sa zaradil medzi veľkých majstrov, hodných označenia geniálny umelec. Množstvo objednávok, ktorými bol zahrňovaný, ho povznieslo i ekonomicky. Po počiatočnom bývaní v podnájme si v roku 1639 kúpil vlastný dom. No ešte predtým sa oženil. V dome maliara a obchodníka s rytinami Hendricka van Uylenburgha sa zoznámil s jeho neterou Saskiou a v roku 1633 si ju zobral za manželku. Saskia pochádzala zo starej a vznešenej rodiny a tak týmto sobášom získal Rembrandt veľký majetok, ktorý mu dovolil prestať prijímať objednávky na portréty a venovať sa slobodnej umeleckej práci. Saskia priniesla do manželstva na tú dobu bohaté veno 40-tisíc zlatých a Rembrandt sa stal podielnikom vo van Uylenburghovom obchode.
Zrelý umelec.
Nasledovalo veľmi šťastné a veľmi plodné obdobie. Saskia ako milovaná žena zohrala veľkú rolu nielen v umelcovom živote ale bola mu doslova umeleckou múzou. Svedčí o tom viacero jej portrétov, napr. "Portrét Saskie s kvetinou", "Saskia ako Flóra" či jeho "autoportrét so Saskiou", ktorý veľmi názorne ukazuje vtedajší Rembrandtom život a prepych, zabezpečenosť a šťastie v manželstve.
Jeho záujem o zobrazenie i myšlienkovo a obsahovo hlbších tém dokladajú práce "Obetovanie Izáka" a "Anjel opúšťa Tobiáša", pochádzajúce tiež z tohto obdobia. Sem možno zaradiť i veľkú podobizeň "Rabína".
Časom sa prehlboval myšlienkový obsah Rembrandtových diel. Badať tu prechod od zachytávania dramatických výjavov k vykresleniu najhlbších ľudských pocitov. Výrazným atribútom jeho diel sa stával výraz tváre zachytených postáv. Charakteristickým rysom tohto obdobia bol maliarov rozkol medzi všeobecnými požiadavkami spoločnosti a vlastnými umeleckými ambíciami. Za dôkaz tohto umeleckého prerodu možno jednoznačne považovať Rembrandtovo najslávnejšie dielo "Nočná hliadka". Zobrazenie streleckej roty kapitána Fransa Banninga Cocqua popieralo všetky dovtedajšie ustálené konvencie na skupinový portrét.
Obraz dokončil v polovici roka 1642. Do tohto obdobia spadá aj príchod ťažkých chvíľ v osobnom živote. Jeho milovaná Saskia ochorela na tuberkulózu a po krátkom čase zomrela, pričom mu zanechala deväťmesačného syna Tita. No Titus nebol Rembrandtovo jediné dieťa. Už v roku 1635 zomrel jeho prvý syn, ktorého o tri, resp. o päť rokov nasledovali aj dve dcéry.
Na sklonku života.
Smrťou Saskie sa úplne zmenil Rembrandtov osobný život. Nákladný a prepychový život priniesol finančné starosti, ktoré ho sprevádzali do konca života. Neustále sa zadlžoval čoho výsledkom bolo, že v roku 1657 prišiel v dražbe o dom i veľkú časť majetku. Presťahoval sa do židovskej štvrte, kde po boku dvadsaťročnej Hendrickje Stoffelsovej strávil zvyšok života. Navyše ho po Saskiinej smrti obvinili z konkubinátu so synovou opatrovateľkou a predvolali pred kalvínsky cirkevný súd. Zostali mu iba namaľované obrazy, no i časť z nich bola neskôr rozpredaná na splatenie dlžôb.
Napriek všetkým týmto udalostiam dostal ešte príležitosť vytvoriť skupinový portrét, ktorým priniesol svetovému maliarstvu nové podnety. Bol to obraz "Predstavenstvo súkeníckeho cechu", ktorý bol oproti predchádzajúcim prácam farebne i kompozične triezvejší, pokojnejší a vyrovnanejší.
Jeho sláva však neupadla, naopak rástla najmä za hranicami krajiny. V roku 1654 dostal napríklad od sicílskeho šľachtica dona Antonia Ruffa honorár päťsto zlatých za jeden zo svojich najúchvatnejších obrazov "Aristoteles premýšľa nad Homérovou bustou".
Ku koncu života sa upínal už len k svojim obrazom. Maľovanie bolo jediné, o čo ešte stál. Od počiatku šesťdesiatych rokov pre ochorenie očí prestal tvoriť rytiny a lepty. V roku 1661 namaľoval veľkoplošný obraz "Sprisahanie Bataviov vedené Juliom Civilom", v ďalších rokoch takisto slávny "Návrat márnotratného syna", "Židovskú nevestu" a doslova predsmrtný obraz "Simeon v chráme".
O umelcových posledných chvíľach života vieme vďaka správe, ktorú zanechala jeho gazdiná Rebecca Willemsová. Štyri dni po svojej smrti (8. októbra) bol pochovaný v amsterdamskom protestantskom kostole Westerkerk. Presné miesto sa však nepodarilo zistiť. V roku 1906 - 300 rokov od umelcovho narodenia - bola na jednom z pilierov chrámu osadená pamätná tabuľa, neďaleko od miesta, kde je pochovaný Rembrandtov syn Titus.
Dielo.
Pri hodnotení Rembrandtových prác možno povedať, že jeho dielo napriek vonkajším okolnostiam ostávalo svojské. Prekonávalo zásahy zvonku, pretváralo okolnosti a spoločenské predsudky mu pomáhali rásť a vyzrieť do nadčasových dimenzií.
Rembrandt sa prejavil vo všetkých podobách maliarskeho umenia: bol portrétistom i krajinárom, maliarom, grafikom i kresliarom. Vo svojich prácach zachytil témy všeobecné, historické, alegorické ale i vrcholne intímne. Maľbou sa dotýkal života a život tvoril. Nachádzal pravdu či múdrosť bytia ako poéziu a krásu."
Maliarstvo.
Maliarske diela, ktoré Rembrandtovi priniesli celosvetovú slávu, tvoria najvýznamnejšiu časť jeho prác. Svojim portrétom i krajinomaľbám dal nový rozmer. Obchádzajúc zaužívané konvencie a normy pre zobrazenie ponúkanej scény dal plne vyniknúť svojím najvnútornejším predstavám. V hodnotení kunsthistorikov sa mu dostalo prívlastku „majster šerosvitu“.
Rembrandtove maliarske práce sú dodnes veľmi obdivované a tvoria najväčšie klenoty svetových múzeí. Svetoznámemu amsterdamskému Rijksmuseu dominujú práve diela slávneho rodáka.
Grafika.
Rembrandtovo grafické dielo vznikalo na okraji jeho maliarskej činnosti, no napriek tomu sa dočkalo súhrnného súpisu skôr ako maliarske práce. Už do polovice 18. storočia sa datujú prvé pokusy o vedecké zosumarizovanie jeho prác. Dodnes je za relevantný považovaný súpis grafického diela vydaný ešte v roku 1797.
Prvé práce, hlavne krajiny, vznikali v jeho rodnom dome v Leidene: "Chatrč so senným stohom", "Mlyn", "Chatrč s vyschnutým stromom".
Po krajinách nasledovali práce na biblických námetoch; medzi prvé diela patrí "Uzdravenie nemocných" z roku 1649. K neskorším grafikám s touto tematikou patrí napr. "Slepý Tobiáš", "Mladý Ježiš medzi zákonníkmi", "Malá Kristova kázeň", "Tri kríže" a iné.
Okolo roku 1650 vznikol ucelený rad krajinárskych grafických listov: "Krajina s vežou", "Labute na vode", "Obelisk", "Tri sedliacke domy", "Zlatníkovo gazdovstvo" a ďalšie.
Hodnotenie Rembrandtovej tvorby.
Výnimočnosť Rembrandta sa neprejavila len tým, že bol úspešný už za života. Jedinečný bol aj umeleckým rozmachom. Napriek tomu, že do povedomia ľudí vošiel najmä ako maliar obrazov - vytvoril ich vyše šesťsto - preslávil sa i svojimi grafickými prácami a kresbami (tristo grafických listov a takmer dvetisíc kresieb).
Už po namaľovaní "Hodiny anatómie u doktora Tulpa" bol veľkým umelcom, no genialitu a svetovú nesmrteľnosť mu získali až diela päťdesiatych a šesťdesiatych rokov. Nimi vyrastá nad dobu a priraďuje sa k najväčším umeleckým zjavom historického veku.
Svojský, no pritom výstižný pohľad na Rembrandtovu genialitu podal francúzsky maliar, predstaviteľ vrcholného romantizmu Eugène Delacroix: "„... raz sa predsa len príde na to, že Rembrandt je oveľa väčší maliar ako Raffael... Zapisujem si toto rúhanie, z ktorého by všetkým kritikasterom vstávali hrôzou vlasy...“"
Výber z tvorby 

</doc>
<doc id="14050" url="https://sk.wikipedia.org/wiki?curid=14050" title="Peter Paul Rubens">
Peter Paul Rubens

Pieter Pauwel (Peter Paul) Rubens (* 28. jún 1577, Siegen, Svätá rímska ríša nemeckého národa – † 30. máj 1640, Antverpy, Republika siedmich spojených provincií) je považovaný za jedného z najvýznamnejších maliarov európskeho umenia, spolu s Rembrandtom van Rijn a za najvýznamnejšieho flámskeho maliara 17. storočia.
Životopis.
Narodil sa vo vestfálskom meste Siegen, v rodine úspešného antverpského protestantského advokáta, ktorý utiekol z Antverp pred náboženským útlakom. V roku 1589, dva roky po otcovej smrti, sa Rubens a jeho matka vrátili do Antverp, kde prestúpil ku katolíckej viere. Náboženské motívy patrili v jeho neskoršej práci k najvýznamnejším. V Antverpách ho jeho matka dala do školenia k najlepším miestnym maliarom.
V roku 1600 odišiel do Talianska, kde pôsobil ako dvorný maliar pre mantovského vojvodu Vincenza Gonzagu. Navštívil Benátky, Rím a Janov, študoval tu antické umenie a učil sa kopírovaním diel talianskych majstrov. Jeho štýl bol v tej dobe silne ovplyvnený Tizianom.
Po smrti jeho matky v roku 1608 sa Rubens vrátil do Antverp. O rok neskôr sa oženil s Isabelle Brantovou. Jeho obrazy "Stavanie kríža" (1610) a "Snímanie z kríža" (1611 - 1614) pre miestnu katedrálu Panny Márie ho zaradili medzi najuznávanejších flámskych maliarov.
Mnoho zákaziek dostal od francúzskeho kráľovského dvora, medzi nimi aj na sériu alegorických obrazov zo života Márie Medicejskej (teraz sú umiestnené v Louvri). Pre spracovanie veľkého množstva zákaziek, ktoré dostával, vytvoril v Antverpách dielňu, v ktorej s ním pracovali jeho žiaci z ktorých sa mnohí neskôr preslávili ako napríklad Anthonis van Dyck.
V rokoch 1621 až 1633 sa aktívne zúčastňoval na mnohých diplomatických rokovaniach. Španielsky kráľ Filip IV. ho poveril úlohou dosiahnuť zblíženie Španielska s Anglickom. Rubensovou zásluhou bola 15. novembra 1630 podpísaná mierová zmluva medzi Anglickom a Španielskom. Anglický kráľ Karol I. ho za toto úsilie pasoval na rytiera a bohato obdaroval.
V roku 1630, štyri roky po smrti svojej prvej ženy, sa znova oženil so šestnásťročnou Helenou Fourmetovou. Rubens mal tri deti so svojou prvou ženou Isabelle a päť detí s Helenou. Najmladšie dieťa sa narodilo osem mesiacov po jeho smrti. Zomrel vo veku 62 rokov a je pochovaný v kostole sv. Jakuba v Antverpách.
Práce.
Známe sú najmä jeho biblické a mytologické akty. Sú namaľované v duchu barokovej tradície zobrazovania žien ako mäkkých, pasívnych a pre moderné oko veľmi sexualizovaných bytostí, zdôrazňujú koncepty plodnosti, túžby, fyzickej krásy, pokušenia a cnosti. Feministky sa domnievajú, že tieto obrazy nahých žien boli vytvorené s cieľom sexuálne osloviť jeho prevažne mužské publikum mecenášov, hoci ženský akt ako príklad krásy je v európskom umení tradičným motívom už po stáročia. Rubens s veľkou obľubou maľoval plnoštíhle ženy, čím vznikol termín ako „rubensovský“ alebo ‚rubenesovský‘ (niekedy „rubensesovský“). Jeho rozsiahly cyklus zobrazujúci Máriu Medicejskú sa zameriava na niekoľko klasických ženských archetypov, ako je panna, manželka, vdova a diplomatická regentka. Zahrnutie tejto ikonografie do jeho ženských portrétov spolu s jeho umením zobrazujúcim šľachtičné tej doby slúžilo na to, aby povýšil svoje portrétované ženy na úroveň a dôležitosť svojich mužských portrétov.
Rubensove zobrazenia mužov sú podobne štylizované, plné významu, ale celkom odlišné od jeho ženských objektov. Jeho mužské akty predstavujú vysoko atletických a veľkých mýtických alebo biblických mužov. Na rozdiel od jeho ženských aktov je väčšina mužských aktov zobrazená čiastočne nahá, pričom ich pred úplným odetím chránia šerpy, brnenia alebo tiene. Títo muži sa krútia, naťahujú, ohýbajú a chytajú: to všetko zobrazuje jeho mužské objekty zapojené do veľkej fyzickej, niekedy až agresívnej akcie. Pojmy, ktoré Rubens umelecky stvárňuje, ilustrujú muža ako mocného, schopného, silného a presvedčivého. Alegorické a symbolické námety, ktoré namaľoval, odkazujú na klasické mužské tropy atletizmu, vysokého úspechu, udatnosti vo vojne a občianskej autority. Mužské archetypy, ktoré sa ľahko vyskytujú na Rubensových obrazoch, zahŕňajú hrdinu, manžela, otca, občianskeho vodcu, kráľa a bojom unaveného muža.
Dielňa.
Obrazy z Rubensovej dielne možno rozdeliť do troch kategórií: tie, ktoré namaľoval sám, tie, ktoré namaľoval čiastočne (najmä ruky a tváre), a kópie, ktoré vznikli pod dohľadom podľa jeho kresieb alebo olejových skíc. Ako bolo v tom čase zvykom, mal veľkú dielňu s mnohými učňami a študentmi. Nie vždy bolo možné určiť, kto boli Rubensovi žiaci a asistenti, pretože Rubens ako dvorný maliar nemusel svojich žiakov registrovať v antverpskom cechu Svätého Lukáša. Bolo identifikovaných približne 20 Rubensových žiakov alebo asistentov, pričom existujú rôzne úrovne dôkazov, ktoré ich medzi nich zaraďujú. Zo zachovaných záznamov tiež nie je jasné, či konkrétna osoba bola žiakom alebo asistentom v Rubensovej dielni, alebo išlo o umelca, ktorý bol samostatným majstrom spolupracujúcim s Rubensom na konkrétnych dielach. Neznámy Jacob Moerman bol evidovaný ako jeho žiak, zatiaľ čo Willem Panneels a Justus van Egmont boli v záznamoch cechu evidovaní ako Rubensovi asistenti. Anthony van Dyck pracoval v Rubensovej dielni po tom, ako sa vyučil u Hendricka van Balena v Antverpách. Ďalší umelci, ktorí sú s Rubensovou dielňou spojení ako žiaci, asistenti alebo spolupracovníci, sú Abraham van Diepenbeeck, Lucas Faydherbe, Lucas Franchoys mladší, Nicolaas van der Horst, Frans Luycx, Peter van Mol, Deodat del Monte, Cornelis Schut, Erasmus Quellinus mladší, Pieter Soutman, David Teniers starší, Frans Wouters, Jan Thomas van Ieperen, Theodoor van Thulden a Victor Wolfvoet (II).
Prvky, ako sú zvieratá, krajiny alebo zátišia vo veľkých kompozíciách, často zadával odborníkom, ako boli maliari zvierat Frans Snyders a Paul de Vos, alebo iným umelcom, napríklad Jacobovi Jordaensovi. Jedným z jeho najčastejších spolupracovníkov bol Jan Brueghel starší.
Stratené diela.
Medzi stratené diela Rubensa patria:

</doc>
<doc id="14051" url="https://sk.wikipedia.org/wiki?curid=14051" title="Andrej Rubľov">
Andrej Rubľov

Andrej Rubľov (; * 1360? – † 29. január 1430) bol ruský maliar ikon. Z jeho diel sa dochovalo veľmi málo, mnohé z nich boli premaľované, zničené, alebo je ich autorstvo sporné (keďže samotný Rubľov sa na svoje diela nepodpisoval). Taktiež sa nezachovala žiadna podobizeň maliara - jediná stopa sú miniatúry z 16. storočia, ktoré zobrazujú Rubľova a Danilu pri práci v Andronikovskom monastieri ako mnícha s holou hlavou a bradou na rebríku. V roku 1988 bol kanonizovaný Ruskou pravoslávnou cirkvou za svätého.
Životopis.
Presný dátum ani miesto narodenia Rubľova nie sú známe. V mladom veku vstúpil do monastiera (pravdepodobne do Trojicko-sergijevskej lavry). Prvýkrát sa jeho meno objavilo v záznamoch kronikárov v roku 1405, keď spolu s Feofanom Grekom a Prochorom z Gorodca pracoval na freskách chrámu Zvestovania v moskovskom Kremli. Tieto maľby boli neskôr zničené, ale rovnaká skupina maliarov vytvorila aj chrámový ikonostas. Vtedy bol kronikármi uvádzaný až na treťom mieste, čo značí, že v tej dobe mal ešte malé skúsenosti. Je mu tiež pripisované autorstvo (dnes už iba fragmentov) fresiek kostola Zosnutia presv. Bohorodičky v Zvenigorode z roku 1400.
V roku 1408 sa Rubľov opäť objavil v záznamoch - išlo o realizáciu fresiek v chráme Zosnutia presv. Bohorodičky vo Vladimíre, ktoré vytváral s mníchom Danilom Čorným. V tomto roku došlo aj k veľkému poškodeniu jeho domovského monastiera po útoku Tatárov, obnova výzdoby znovopostaveného chrámu bola zverená Danilovi, Rubľovovi a ich žiakom. Z fresiek sa dochovali iba fragmenty, no ikonostas bol zachránený - je to pravdepodobne najstarší ikonostas zachovaný ako celok.
Po dokončení prác v monastieri sa Rubľov presunul do Andronikovského monastiera v Moskve, kde namaľoval svoje posledné dielo - fresky v chráme Spasiteľa. Tu 29. januára 1430 umrel a je tu aj pochovaný.

</doc>
<doc id="14053" url="https://sk.wikipedia.org/wiki?curid=14053" title="Tiziano Vecelli">
Tiziano Vecelli

Tiziano Vecelli (tiež Vecellio, známejší pod menom Tizian) (* asi 1488/1490, Pieve di Cadore – † 27. august 1576, Benátky) bol jedným z najvýznamnejších talianskych renesančných maliarov 16. storočia, významný predstaviteľ benátskej maliarskej školy.
Benátky a Tizianova doba.
Benátky predstavovali koncom 15. storočia významné stredisko obchodu na starej križovatke kultúr Východu a Západu. Mesto bolo preslávené svojím osobitým životným štýlom a kultúrou a umelecká škola vzišlá z tohto mesta bola považovaná za jednu z najslávnejších. Na rozdiel od maliarov racionalisticky založenej florentskej a rímskej výtvarnej školy, zdôrazňujúcej zobrazovanie reálneho sveta, benátsky výtvarný prejav ťažil z výrazových prostriedkov, kladúcich najväčší dôraz na zachytenie životného pocitu. Práve Tizianovi patrí zásluha na dovŕšení tejto koncepcie, takej dôležitej pre ďalší vývoj európskeho maliarstva.
Životné etapy.
Presný dátum Tizianovho narodenia nie je známy, údajne ani on sám nevedel presne svoj vek. Narodil sa ako druhorodený syn do rodiny správcu Gregoria Vecellia v horskej severotalianskej dedine Pieve di Cadore, ktorá sa v roku 1420 stala súčasťou Benátskej republiky.
Raná tvorba.
Už ako desaťročný prišiel do styku s umením v dielni Sebastiana Zuccata. Neskôr vystriedal umelecké dielne viacerých majstrov, z ktorých najvýznamnejšou bola dielňa Giovanniho Belliniho, popredného benátskeho maliara. Tu začal naplno prejavovať svoj nesmierny talent.
Prvá skutočná práca ho čakala v roku 1508, kedy sa v spolupráci s iným renesančným velikánom Giorgonem podieľal na výzdobe priečelia "Fondaco dei Tedeschi", benátskeho obchodného a spoločenského domu nemeckých kupcov.
Obdobie medzi rokmi 1508 – 1512 strávil pôsobením v Padove. V roku 1513 odmietol pozvanie básnika a kardinála Pietra Bemba presťahovať sa do Ríma a začal pracovať pre dvor ferrarského vojvodu Alfonsa I. d'Este. Vtedy vznikla jeho séria mytologických plátien určených pre vojvodovu pracovňu: "Bakchanálie", "Venušina slávnosť" (dnes obe v madridskom Prade) a "Bakchus a Ariadna" (v Národnej galérii v Londýne).
Návrat do Benátok znamenal pre Tiziana spoločenský postup. Nielenže sa po smrti Giovanniho Belliniho (zomr. 1516) stal v roku 1517 oficiálnym maliarom Benátskej republiky ale bola mu ponúknutá prvá veľká objednávka na obraz "Bitka pri Cadore" určený pre Veľkú sálu Dóžovho paláca (dnes je toto dielo známe iba z kópií; originál podľahol požiaru paláca v roku 1577). Už v roku 1516 začal práce na prvom reprezentačnom diele s náboženskou tematikou "Nanebovzatie Panny Márie" pre benátsky kostol Santa Maria Gloriosa dei Frari. Pre tento chrám vytvoril o tri roky neskôr ďalšie slávne dielo, votívny obraz "Madona rodiny Pesarovcov".
Tridsiate roky 16. storočia sa v Benátkach niesli v znamení nebývalej prosperity. Tizian ako oficiálny maliar Benátok bol zahŕňaný množstvom objednávok čo prinášalo výhody jemu a jeho rodine. Do tohto obdobia spadá nadväzovanie umelcových kontaktov s významným osobnosťami vtedajšieho sveta. Prvé uznanie jeho umeleckých kvalít sa mu dostalo, keď v roku 1543 vo Ferrare portrétoval pápeža Pavla III.
Tizian a Habsburgovci.
Už od tridsiatych rokoch 16. storočia sa datuje nadviazanie stykov s najdôležitejšími umelcovými patrónmi – španielskymi Habsburgovcami. Vzťahy s týmto rodom, založené na vzájomnej tolerancii a rešpekte Tiziana sprevádzali po celý zvyšok života a najväčšou mierou prispeli k jeho európskej sláve. Už v roku 1530 pri príležitosti cisárskej korunovácie Karola V. v Bologni vznikol cisárov prvý, dnes stratený portrét v brnení. Tizianovi sa dostalo pocty, keď mu bol udelený titul palatinského grófa a rád zlatej ostrohy. Cisár potom povolal Tiziana do Bologne o tri roky nato a neskôr, v rokoch 1548 a 1550 – 1551 do Augsburgu, kde sa konali ríšske snemy. Tu, pri prvom pobyte v roku 1548, vznikli Tizianove dva slávne portréty cisára – "Jazdecký portrét Karola V." a "Karol V. v kresle".
Rok 1530 býva považovaný za medzník v Tizianovom diele; týmto rokom začína umelcovo stredné obdobie, trvajúce asi do roku 1550. Z tohto obdobia pochádzajú dve významné práce – obraz s náboženskou tematikou "Máriina cesta do chrámu" a mytologická "Urbinská Venuša" nápadne pripomínajúcu Giorgoneho "Spiacu Venušu", na dokončení ktorej sa po Giorgioneho smrti podieľal.
V roku 1545 sa na pozvanie Pavla III. uskutočnila dlho plánovaná Tizianova cesta do Ríma. Pamiatkou na tento pobyt a akousi konfrontáciou s miestnou umeleckou školou sa stalo dielo "Danae" (v zbierkach neapolského Musea di Capodimonte), namaľované na objednávku rodu Farnese. Ďalším veľkým dielom, ktoré vzniklo počas rímskeho pobytu je obraz "Pápež Pavol III. s vnukmi Alessandrom a Ottaviom z rodu Farnese" ovplyvnené Raffaelovým "Pápežom Levom X. s kardinálmi Giuliom de' Medici a Luigim de' Rossi".
Na sklonku života.
V roku 1551, po návrate z druhého augsburgského pobytu, na Tiziana začali doliehať príznaky staroby, ktoré, znásobované odchodom milovaných osôb, v umelcovi vyvolávali pocity osamelosti. Z umeleckého hľadiska bolo však toto obdobie mimoriadne plodným, kedy sa Tizian prejavil ako vyzretý umelec s vlastným výtvarným prejavom.
Posledným Tizianovým dielom, na ktorom údajne pracoval až do posledných dní života, je "Pieta", určená pôvodne pre jeho hrob v bazilike Santa Maria Gloriosa dei Frari a dokončená až po umelcovej smrti. V tomto kostole, pýšiacom sa dvoma jeho majstrovskými dielami, bol veľký umelec aj po svojej smrti, 27. augusta 1576, slávnostne pochovaný.
Osobný život.
Protipólom jeho umelecky mimoriadne úspešnej dráhy bol nie veľmi vydarený súkromný život. V roku 1525 sa oženil so svojou pomocnicou v domácnosti Cecíliou Soldanovou, s ktorou mal dvoch synov a dcéru Laviniu. No už po piatich rokoch spoločného života mu manželka umrela. Jeho synovia Orazio a Pomponio svojím životom nenapĺňali predstavy ich otca. Orazio bol iba priemerným maliarom a Pomponio sa dal na kňazskú dráhu, ktorú však sprevádzal výstredný a márnotratný život.
Zhodnotenie diela.
Tizian vo svojej tvorbe nebol všestranným umelcom; neuplatnil sa ani ako architekt ani ako sochár. Bol „iba“ maliarom. V jeho podaní však vznikli očarujúce náboženské a mytologické obrazy rovnako ako vynikajúce portréty. Tizian patrí k umelcom, ktorým sa dostalo uznania už počas života a ktorých diela boli v každom období hodnotené ako najvzácnejšie klenoty svetového maliarstva.
Pozri aj.
Zoznam Tizianových diel

</doc>
<doc id="14054" url="https://sk.wikipedia.org/wiki?curid=14054" title="Francisco Zurbarán">
Francisco Zurbarán

Francisco Zurbarán (* 7. november 1598, Fuente de Cantos, Španielsko – † 27. august 1664, Madrid, Španielsko) bol španielsky maliar.

</doc>
<doc id="14057" url="https://sk.wikipedia.org/wiki?curid=14057" title="Rembrant">
Rembrant



</doc>
<doc id="14060" url="https://sk.wikipedia.org/wiki?curid=14060" title="Svätá rodina so svätou Annou">
Svätá rodina so svätou Annou

Svätá rodina so svätou Annou (tal. "Sant'Anna, la Vergine e il Bambino con l'agnellino", slov. "Svätá Anna, Panna Mária a Dieťa s baránkom") je olejomaľba renesančného umelca Leonarda da Vinciho zobrazujúca svätú Annu, jej dcéru Pannu Máriu a dieťa Ježiša. 
Skupinku postáv umelec umiestnil do skalného údolia, otvárajúceho sa do ľudoprázdnej krajiny. Panna Mária sedí na kolenách svojej matky a zúčastňuje sa na hre svojho syna. Ten s detskou hravosťou ťahá za uši baránka. 
Dielo, známe aj pod názvami "Svätá Anna samotretia", "Panna Mária a Dieťa so svätou Annou", možno chápať aj s genealogického pohľadu, kedy Leonardo zachytil na obraze dávnu tému Kristovho rodokmeňa. Baránok tu symbolicky predstavuje budúcu obeť, cez ktorú Ježiš zachráni ľudstvo.
Obraz bol pôvodne určený pre hlavný oltár kostola Santissima Annunziata vo Florencii. 
Práce na tomto diele Leonardo začal v roku 1500, no často ho prepracovával v množstve výkresov a skíc (jeden kartón so skicou sa nachádza v zbierkach londýnskej Národnej galérie). Napokon, ako i iné ďalšie jeho diela, ostalo nedokončené. Podľa všetkého ho mal pri sebe na sklonku života v čase svojho pôsobenia pri dvore kráľa Františka I. Príčina nedokončenia obrazu mohla tkvieť i v tom, že v tomto období nad jeho záujmom o umenie víťazil záujem o matematiku a vedy. Za vlády Ľudovíta XIII. sa dostalo do kráľovských zbierok. 

</doc>
<doc id="14061" url="https://sk.wikipedia.org/wiki?curid=14061" title="Červená">
Červená

Červená je farba, zodpovedajúca najnižším frekvenciám, ktoré dokáže oko vnímať. Červená farba patrí medzi základné farby spektra, je to farba monochromatického svetla s vlnovou dĺžkou približne 700 nm. Svetlo s ešte nižšou frekvenčnou dĺžkou už ľudské oko nie je schopné vnímať, ide sa o tzv. infračervené žiarenie.
Červená farba je základnou farbou pri aditívnom miešaní farieb, jej doplnkom je tyrkysová.

</doc>
<doc id="14062" url="https://sk.wikipedia.org/wiki?curid=14062" title="Zvestovanie (Leonardo, 1472)">
Zvestovanie (Leonardo, 1472)

Zvestovanie () je názov obrazu renesančného umelca Leonarda da Vinciho z roku 1472.
Leonardo je autorom dvoch verzií s tematikou „Zvestovania Panne Márii“ (druhá verzia "Zvestovania", umiestnená v parížskom Louvri vznikla v roku 1478). 
Toto dielo vzniklo počas Leonardovho pôsobenia v umeleckej dielni Andreu del Verrocchia. Pôvodne bolo určené pre kláštor San Bartolomeo v Monteoliveto neďaleko Florencie a do Uffizi sa dostalo v roku 1867. Na maľbe badať vplyv florentskej maliarskej školy, najmä výtvarný prejav Sandra Botticelliho. Zobrazenie perspektívy a postáv tu pôsobí mierne neohrabane.
Obraz zachytáva tradičný námet, kedy archanjel Gabriel prichádza Panne Márii zvestovať narodenie Ježiša Krista (Lk 1:26-38). Na pozadí schematicky načrtnutej krajiny anjel s ľaliou v ľavej ruke a so žehnajúcim gestom pravej ruky zvestuje Márii Božiu vôľu. Tá v úľaku no súčasne s výrazom hlbokej úcty naznačenom gestom ľavej ruky prijíma túto zvesť.
Dielo je zvláštne svojím priestorovým podaním. Zatiaľčo ľavá strana obrazu - anjel a stromy sú zobrazené klasicky z profilu, pravá strana s budovou je poňatá úplne priestorovo; Mária je zobrazená takmer v čelnom pohľade.
Obraz má v sebe symbolické prvky - ľalia v anjelovej ruke ako symbol čistoty a nevinnosti a mramorová truhlica pred Máriou pripomínajúca sarkofág je odkazom na hrob Piera Cosima de' Medici vo florentskej bazilike San Lorenzo, dielo Leonardovho učiteľa Verrocchia. 
Leonardove autorstvo tohto diela bolo dlho spochybňované. Pôvodne sa predpokladalo, že obraz je dielom iných, najmä starších majstrov (napr. Ghirlandaia resp. samotného Verrocchia). Pochybnosti vyvrátil nález Leonardových štúdií k tomuto dielu.

</doc>
<doc id="14064" url="https://sk.wikipedia.org/wiki?curid=14064" title="Hudobník (Leonardo)">
Hudobník (Leonardo)

Hudobník je názov obrazu, namaľovaného talianskym renesančným umelcom Leonardom da Vincim okolo roku 1485.
Obraz, známy aj pod označením "Portrét hudobníka", vznikol počas Leonardovho pôsobenia v Miláne. Podľa niektorých odborníkov je pravdepodobne portrétom kapelníka tunajšieho dómu Franchina Gaffuria. Notový list, ktorý mladík drží v ruke, je narážkou na jeho povolanie. 
Z diela je zrejmý Leonardov zmysel pre to, čo na portréte považuje za dôležité. Na tmavom pozadí sa jasne vyníma tvár zobrazovanej osoby. So zovretými, úzkymi perami a zahĺbeným pohľadom, upreným do diaľky. 
Dielo, podobne ako mnohé ďalšie Leonardove práce ostalo nedokončené – súčasti odevu mladého muža sú prácou niektorého z umelcových žiakov.

</doc>
<doc id="14067" url="https://sk.wikipedia.org/wiki?curid=14067" title="Nizozemsko">
Nizozemsko

Nizozemsko môže byť slovenské označenie pre:
Treba poznamenať, že najnovšie niektoré zdroje (napr. Veľký atlas svetových dejín) – azda nesprávne – výraz Nizozemsko vôbec nepoužívajú a nahradili ho paušálne výrazom Holandsko (čo je obdobné terminológii západoeurópskych jazykov v tom zmysle, že sa historické aj dnešné nizozemské štáty označujú len jedným názvom). Podľa takéhoto prístupu hovoríme o „Holandsku“ už napríklad v 14. storočí a máme napríklad „Španielske Holandsko“ namiesto „Španielskeho Nizozemska“ a podobne.
Vo veľkej väčšine iných jazykov sa na rozdiel od slovenčiny jazykovými ekvivalentmi výrazu Nizozemsko (Netherlands, Niederlanden, Pays Bas…) označuje aj dnešné Holandsko, čím sa zabraňuje zámene s regiónom (teda časťou) Holandska nazývaným Holland.
Pozor na zámenu v češtine, kde slovenskému "Nizozemsko" zodpovedá české "Nizozemí", a slovenskému "Holandsko" (v zmysle celý dnešný štát) české "Nizozemsko".
Dejiny historického územia Nizozemsko.
V 14. a 15. storočí sa územie Nizozemska stalo prakticky najvyspelejšou časťou Európy a toto územie ostalo až dodnes jednou z najvyspelejších častí sveta. Územie nemalo v stredoveku spoločného vládcu, až v 15. storočí väčšina štátikov/provincií na jeho území pripadla spoločne burgundským vojvodom a po vymretí burgundského rodu Habsburgovcom. V roku 1579 (nizozemská revolúcia) sa územie rozpadlo na dve časti:
Luxembursko väčšinou zdieľalo dejiny belgickej časti, od roku 1830 však existovalo samostatne v personálnej únii s Holandskom a od roku 1890 má vlastných vládcov.

</doc>
<doc id="14072" url="https://sk.wikipedia.org/wiki?curid=14072" title="Červený">
Červený

Červený môže byť:

</doc>
<doc id="14073" url="https://sk.wikipedia.org/wiki?curid=14073" title="Červené">
Červené



</doc>
<doc id="14074" url="https://sk.wikipedia.org/wiki?curid=14074" title="Čierny">
Čierny

Čierny môže byť:

</doc>
<doc id="14075" url="https://sk.wikipedia.org/wiki?curid=14075" title="Čierne">
Čierne

Čierne je obec na Slovensku v okrese Čadca. 
Poloha.
Obec sa nachádza v južnej časti Jablunkovského medzihoria, asi 6 km severovýchodne od Čadce. Iba do najjužnejšej časti územia zasahujú Kysucké Beskydy (podcelok Javorský Beskyd). Na východe susedí so Skalitým, na juhu s Čadcou (mestská časť Čadečka), na západe so Svrčinovcom, na severe s českými obcami Bukovec a Hrčava a na severovýchode s poľskou dedinou Jaworzynka (súčasť obce Istebna). Hranice Slovenska, Česka a Poľska sa v katastri obci stretávajú v jednom bode, tzv. trojmedzí.
Najvyšší bod územia obce je vrchol Tri kopce () v Kysuckých Beskydách na hranici so Skalitým.
Vodné toky.
Obcou preteká z východu na západ rieka Čierňanka, spoločne s prítokmi Čadečka (P), Stankovský potok (Ľ), Gorilov potok (P), Čierny potok (P), Markov potok (P) a Stašov potok (Ľ).
Názov obce.
Kronika udáva, že územie Čierneho pred založením pokrývali tmavé, čierne hory. Ľudová tradícia zas hovorí, že na vyšnom konci dediny sa nachádzala čierna, rašelinová zem. Iný prameň tvrdí, že názov Čierne pochádza zo starodávneho slova „crn“, ktorým sa označovali nezarastené miesta pod húštinou pred vrcholom hory. Prvá písomná zmienka pochádza z roku 1645.
Dejiny.
Čierne bolo so Svrčinovcom a Skalitým založené počas kopaničiarskeho osídľovania oblasti v prvej polovici 17. storočia. Celé územie patrilo do chotára Krásna nad Kysucou. Prvá písomná zmienka o chotári dnešnej obce pochádza z roku 1417, v listine Budatínskeho panstva z roku 1438 sa ako caput Chethcze (prameň Čadce) spomína Čierňanka. Počas 16. storočia nastal príliv nových osadníkov, Valachov, ktorí postupne osídlili celý región. Najmladšia vlna valašskej kolonizácie prebiehala práve na Horných Kysuciach, na základe kopaničiarskeho práva. Obec Čierne, spolu s obcami Horelica, Oščadnica či Skalité vznikli skonsolidovaním horských salašov na pohraničných lúkach. 
Pohraničný región sa často spomína v súvislosti s územnými spormi okolitých panstiev. Názov obce pochádza od Čierneho potoka, nazývaného podľa tmavo zafarbeného dna. V súpise majetku Budatínskeho panstva z roku 1638 sa zachovala prvá písomná zmienka o Čiernom, ktoré bolo v tom čase iba malou osadou. V listine z roku 1641 sa proti prúdu rieky Čadce (Čierňanky) spomína výstavba novej obce a v roku 1662 sa Čierne priamo uvádza v súpise majetku hradu Strečno. V tomto roku tu žilo 26 osadníkov, v roku 1696 tu bolo 30 sedliackych usadlostí, z toho 11 opustených. 
Prvý kostol bol podľa legendy postavený jezuitským misionárom Leopoldom Tempesom v lokalite Latonka v roku 1587, čo je však vzhľadom na absenciu osídlenia v oblasti nepravdepodobné. Rovnako tak, spomínaný misionár žil až v rokoch 1675 – 1742. Skalité, Svrčinovec aj Čierne patrili od roku 1620 do farnosti v Čadci, prvý drevený kostol v obci, zasvätený sv. Jánovi Krstiteľovi, bol postavený v roku 1693. Nový a väčší kostol bol na mieste pôvodného postavený v roku 1723, kedy tu pôsobil spomínaný misionár a murovaný kostol bol vystavaný v rokoch 1787 – 1793. Samostatná farnosť v obci vznikla v roku 1796 a zahrňovala aj susedný Svrčinovec, ktorý sa osamostatnil až v roku 2001. 
Jednotriedna ľudová škola bola postavená v roku 1803, ďalšia budova pribudla v roku 1874 a do roku 1898 bolo vyučovanie chlapcov a dievčat oddelené. Druhá škola (štátna) bola postavená v roku 1912. Veľký prínos znamenalo otvorenie železnice do Poľska v roku 1884, ako aj zriadenie pošty o rok neskôr. Súčasný farský kostol bol dokončený v roku 1888, od roku 1896 tu bol zriadený notársky úrad pre Čierne, Skalité a Svrčinovec. V roku 1928 sa spomína hasičský zbor a 28. októbra 1933 bola otvorená nová škola na nižnom konci.
Po podpísaní Mníchovskej dohody v roku 1938 sa po obsadení pohraničného územia poľskou armádou, stala časť obce prechodne súčasťou Poľska a to do roku 1939. Po vypuknutí druhej svetovej vojny, Slovensko opätovne obsadilo tieto územia. 
V súčasnosti je obec domovom veľkého počtu goralského obyvateľstva. Naprieč dospelým obyvateľstvom aktívne ovláda goralské nárečie 50%, medzi deťmi je to však menej než 5%.
Doprava.
Severnou časťou katastra obce, v blízkosti štátnej hranice, prechádza diaľnica D3, dokončená v roku 2017. Kvôli zložitému terénu sa na nej nachádza niekoľko vysokých mostných objektov, vrátane mosta Valy, najvyššieho diaľničného mosta na Slovensku. Súbežne s diaľnicou vedie cesta I/12. 
Obcou prechádza jednokoľajná elektrifikovaná železničná trať Čadca – Zwardoń, na ktorej sa nachádza železničná stanica Čierne pri Čadci a dve zastávky "Čierne pri Čadci zastávka" a "Čierne-Polesie". Všetky zastávky sú obsluhované osobnými vlakmi linky Skalité – Čadca – Žilina. Autobusové spojenie zabezpečuje SAD Žilina linkou Skalité – Čadca.
Stavby.
V obci je rímskokatolícky kostol sv. Ignáca z roku 1888, kaplnka sv. Jozefa v miestnej časti Zágrunie a novopostavený kostol sv. Petra a Pavla z roku 2008 vo vyšnom konci obce.

</doc>
<doc id="14077" url="https://sk.wikipedia.org/wiki?curid=14077" title="Sydney">
Sydney

Sydney (/ˈsɪdni/) je hlavné mesto austrálskeho štátu Nový Južný Wales a druhé najľudnatejšie mesto v Austrálii a Oceánii. Nachádza sa na východnom pobreží Austrálie a obklopuje ho záliv Port Jackson a periférne oblasti po Modré vrchy na západe, Hawkesbury na severe a oblasť Mcarthur na juhu. Obyvatelia Sydney sa nazývajú "Sydneysiders". V júni 2017 mala metropolitná oblasť Sydney odhadom 5 131 326 obyvateľov.
Napriek tomu, že Sydney je jedno z najdrahších miest na svete, podľa zoznamu firmy Mercer, ktorá sa zaoberá kvalitou života v mestách, je Sydney na 10. mieste v tomto zozname, čím sa radí medzi mestá, ktoré sú najvhodnejšie k bývaniu. Sydney má pokročilú trhovú ekonomiku, ktorá stavia na finančnom sektore, priemysle a turizme. V rebríčku Economist Intelligence Unit miest najlepších pre život z roku 2019, ktorý hodnotil 140 miest sa Sydney umiestnilo na 3. mieste. Je tu tiež značná koncentrácia sídiel zahraničných bánk a nadnárodných korporácií. Sydney je tiež najstarším mestom v Austrálii, kedže bolo založené v roku 1788. V roku 1850 bola založená University of Sydney, prvá austrálska univerzita, ktorá je dnes jednou z popredných svetových univerzít.
V Sydney sa tiež konali medzinárodné športové podujatia ako napríklad Letné olympijské hry 2000, pričom patrí medzi desať najnavštevovanejších miest na svete.
Poloha.
Sydney sa nachádza na východnom pobreží Austrálie. Z východu je obklopené Tichým oceánom a zo západu je ohraničené Modrými horami. V Sydney sa nachádza najväčší prírodný prístav na svete, Port Jackson, ako aj viac ako 70 pláží, vrátane svetoznámej pláže Bondi. Rozlohou sa Sydney s predmestiami približuje rozlohe širšieho Londýna, no má iba 50% jeho populácie. Metropolitná oblasť Sydney zahŕňa až , ale väčšina tohto územia spadá pod národné parky a neobývané oblasti.
Vývoj počtu obyvateľov.
Väčšina Sydneyčanov má britský alebo írsky pôvod. V 20. storočí sa do Sydney prisťahovali aj väčšie počty ľudí z Talianska, Grécka, Libanonu a Ázie.
Najznámejšie miesta.
Najzaujímavejšími miestami v Sydney sú Prístavný most ("Harbour Bridge") a budova opery ("Sydney Opera House"). V prístave sa každoročne 26. decembra začínajú jachtárske preteky Sydney - Hobart. Ďalšou známou stavbou je tzv. "Sydney Tower", vyhliadková veža v centre mesta, ktorá je druhou najvyššou stavbou na južnej pologuli. "Darling Harbour" v tesnej blízkosti centra mesta je ďalšou z populárnych turistických atrakcií.
Sydney má tiež zaujímavý systém metra (podzemnej železnice; pozri aj City Rail), nachádzajú sa tu filmové štúdiá spoločnosti Fox a olympijský park. V Sydney sa každoročne koná tiež LGBT festival s názvom "Mardi Gras".
Sydney je sídlom austrálskej burzy cenných papierov, austrálskej centrálnej banky a šiestich univerzít.

</doc>
<doc id="14080" url="https://sk.wikipedia.org/wiki?curid=14080" title="Topobo">
Topobo

Topobo je 3D robotická hračka vytvorená v laboratoriách MIT Massauschusets.
Jej podstatou je kompletizácia pohyblivých a nepohyblivých dielov, ktoré sú schopné simulovať predvedený pohyb !(tzv. kinetická pamäť). Prvý raz bola hračka predvedená na výstave Ars Electronica v septembri 2004 v Linzi.

</doc>
<doc id="14089" url="https://sk.wikipedia.org/wiki?curid=14089" title="Madona a dieťa so Svätou Annou">
Madona a dieťa so Svätou Annou



</doc>
<doc id="14097" url="https://sk.wikipedia.org/wiki?curid=14097" title="Duccio">
Duccio



</doc>
<doc id="14107" url="https://sk.wikipedia.org/wiki?curid=14107" title="Dejiny biológie">
Dejiny biológie

Slovo biológia (gr. "bios", "βιος" – život; "logos", "λογος" – slovo) bolo pravdepodobne prvýkrát použité v diele Michaela Christopha Hanova -- "Philosophiae naturalis sive physicae dogmaticae: Geologia, biologia, phytologia generalis et dendrologia", publikovanom v roku 1766. Termín "biológia" tak, ako ho poznáme dnes, zaviedol Jean Baptiste de Lamarck (1744 – 1849).
Históriu biológie však môžeme hľadať už v dobách dávnych ľudských civilizácií a klasických filozofov ako spôsob chápania života.

</doc>
<doc id="14110" url="https://sk.wikipedia.org/wiki?curid=14110" title="Raffael">
Raffael

Raffael, vlastným menom Raffaello Sanzio, známy aj ako Raffaello Santi, Raffaello de Urbino alebo Rafael Sanzio de Urbino (* 6. apríl 1483, Urbino, Urbinské vojvodstvo – † 6. apríl 1520, Rím, Pápežský štát) bol taliansky renesančný maliar a architekt florentskej školy v období vrcholnej renesancie.
Životopis.
Mladosť.
Narodil sa v Urbine. Jeho otec, Giovanni Santi, bol taktiež maliarom na urbinskom dvore. V roku 1491 mu zomrela matka a o tri roky neskôr aj otec. Jedenásťročný Raffael bol zverený do výchovy svojho strýka Bartolomea, ktorý bol kňazom. Chlapcov talent sa prejavil veľmi skoro. Existujú doklady o tom, že sa podieľal na práci v otcovej maliarskej dielne ešte za jeho života.
Urbino bolo za vlády Federica da Montefeltro centrom kultúry. Vojvoda štedro podporoval umenie aj umelcov a na jeho dvore pracovali významní talianski maliari ako Donato Bramante, Piero della Francesca, Paolo Uccello alebo Luca Signorelli. Kontakt s týmito umelcami prispel k Raffaelovmu rýchlemu dozrievaniu, rovnako ako práca v maliarskom ateliéri majstra Pietra Perugina, ktorý mal na jeho ranú tvorbu značný vplyv. Nie je preto veľmi udivujúce, že už v roku 1501, teda vo veku 18 rokov sa o Raffaelovi Santim hovorí ako o majstrovi.
Prvou zdokumentovanou prácou je oltárny obraz v chráme sv. Nicoly z Tolentina v Citta di Castello, mestečku medzi Perugiou a Urbinom (obraz bol značne poškodený pri zemetrasení v roku 1789 a zachovali sa iba fragmenty). V nasledujúcich rokoch pracoval na objednávkach kostolov v najbližšom okolí (Brera, Perugia).
Florencia.
V roku 1504 odišiel do Florencie, aby študoval práce Leonarda da Vinci a Michelangela. Strávil tu takmer štyri roky. Ďalej pracoval na chrámových objednávkach zo svojho rodného kraja, ale pod vplyvom umelcov florentskej školy, najmä Fra Bartolomea zásadne zmenil svoj maliarsky štýl. Jemné elegantné Peruginove línie nahradil oveľa robustnejšími a pôsobivejšími formami.
Rím.
Na konci roku získal objednávku pápeža Júlia II. na výzdobu miestností v jeho paláci a vo Vatikáne. Pre dvadsaťpäťročného umelca to bola veľmi prestížna záležitosť, ktorú vedel náležite využiť a zostal v Ríme natrvalo a takmer výhradne v službách pápeža Júlia a jeho nasledovníka Leva X. Portréty obidvoch pápežov patria medzi najlepšie Raffaelove portrétne diela.
V roku 1514 bol menovaný za hlavného architekta Baziliky sv. Petra. Mnoho jeho prác sa síce po jeho smrti pri prestavbách stratilo, ale jeho stopa je vo Vatikáne stále zreteľná. V roku 1515 bol menovaný správcom antických zbierok Vatikánskeho múzea. Z tejto doby pravdepodobne pochádza aj najslávnejší Raffaelov obraz Sixtínska madona (dnes v galérii Zwinger v Drážďanoch) pomenovaná podľa pápeža Sixta IV., ktorý stojí pri jej nohách.
Jednou z najdôležitejších pápežských objednávok bola séria desiatich návrhov gobelínov so scénami zo života svätého Pavla z Tarsu a sv. Petra pre Sixtínsku kaplnku. Gobelíny utkali v dielni Piera van Aelsta v Bruseli. Je pravdepodobné, že Raffael konečný výsledok svojho diela nikdy nevidel, lebo boli dodávané do Ríma v rokoch 1519 a 1520.
Rafael sa nikdy neoženil aj keď sa traduje, že bol v roku 1514 zasnúbený s vnučkou kardinála Mariou Bibbienou. Inou ženou v jeho živote bola pravdepodobne "La Fornarina", Margerita, dcéra pekára Francesca Lutti zo Sieny. Podľa životopisca Giorgia Vasariho zomrel Raffael po príliš búrlivej noci strávenej s Margeritou a následnej nevhodnej liečbe.
Zomrel v deň svojich 37 narodenín roku 1520 a bol pochovaný v rodnom Urbine. Jeho pozostatky boli prenesené roku 1759 do rímskeho Panteónu. (Malo ísť o vyrovnanie historickej podlžnosti významným Talianom.) Na jeho náhrobku je nápis vytvorený spisovateľom a básnikom kardinálom Pietrom Bembo: "„Ille hic est Raffael, timuit quo sospite vinci, rerum magna parens et moriente mori.“" (Tu leží Raffael, za ktorého života sa Príroda obávala, že nad ňou zvíťazí; keď zomrel, túžila zomrieť s ním).
Dielo.
 
Dielo Raffaela Santi je napriek jeho krátkemu životu neobyčajne rozsiahle. Každá väčšia galéria sa môže pochváliť nejednou ukážkou jeho tvorby. 
Florencia 1504 – 1506.
4* Sv. Juraj a drak, 1505 – 1506, olej na dreve, National Gallery of Art, Washington D.C.

</doc>
<doc id="14112" url="https://sk.wikipedia.org/wiki?curid=14112" title="História biológie">
História biológie



</doc>
<doc id="14116" url="https://sk.wikipedia.org/wiki?curid=14116" title="Ladislav I. (Uhorsko)">
Ladislav I. (Uhorsko)

Ladislav I. Svätý (, lat. Ladislaus I; * 1040/45, Poľské kráľovstvo – † 29. júl 1095, Nitra, Uhorsko) bol knieža Biharského kniežatstva v rokoch 1064 a 1074, Nitrianskeho kniežatstva v rokoch 10741077 a uhorský kráľ v rokoch 1077 až 1095. 
Mladosť.
Narodil sa v Poľsku ako syn uhorského kráľa Bela I. a poľskej princeznej Richézy (Adelheidy), dcéry poľského kráľa Meška I. Jeho otec Belo sa totiž začiatkom tridsiatych rokov 11. storočia (ešte pred smrťou jeho bratranca Imricha roku 1031) spolu so svojimi bratmi Ondrejom a Leventem uchýlil do tejto krajiny pred hnevom prvého uhorského kráľa Štefana I. Belo sa spolu s rodinou vrátil do Uhorska roku 1048, kedy Ondrej I. povolal svojho brata na uvoľnený kniežací stolec v Nitre. Korunovácia Ondrejovho syna Šalamúna a jeho predurčenie na uhorský trón (už roku 1057) však vyvolali ďalšie rozpory v Arpádovej panovníckej rodine. Belo v strachu o vlastný život ušiel s celou rodinou v roku 1059 opäť do Poľska.Na jeseň v roku 1060 vtrhol Belo s poľskými oddielmi do Uhorska,a hoci Ondrejovi I. prišli na pomoc aj nemecké a české vojská, Belo v bitke pri Tise zvíťazil. Dňa 6. decembra 1060 v Stoličnom Belehrade Bela I. korunovali za kráľa, no po troch rokoch kraľovania umrel. Po otcovej smrti Ladislav odišiel spolu s bratmi do Poľska, obávali sa totiž svojho bratranca Šalamúna, ktorý za pomoci nemeckého kráľa Henricha IV. a jeho silného vojska prevzal v Uhorsku moc.Po bratovražedných bojoch bola roku 1064 uzavretá dohoda v Rábe, ktorou sa Šalamún stal uhorským kráľom a Belovi synovia Gejza a Ladislav dostali vojvodskú „tretinu“. Tú si rozdelili takto: Gejza ako vojvoda v Nitre dostal 11 komitátov (územných správnych celkov), Ladislav ako vojvoda na východe, so sídlom na hrade Bihar, 3 komitáty.
Biharske knieža.
Knieža Gejza dal raziť pravdepodobne v Nitre poldenáre, Ladislav mince nerazil. Gejza sa spolu s bratom Ladislavom zúčastnil na niekoľkých vojnových výpravách po boku kráľa Šalamúna, najprv proti benátskemu dóžovi (1066), potom proti Čechom (1067), ktorí prepadli Trenčín. 
Roku 1068 prekročili Pečenehovia moldavsko - uhorskú hranicu vo Východných Karpatoch, prešli severným Sedmohradskom a cez priesmyk Mezeš vpadli do Ladislavovho Biharska, spustošili ho až po samotný Bihar a s množstvom zajatcov a dobytka tiahli naspäť. Kráľ Šalamún a kniežatá Gejza a Ladislav sa s vojskom ponáhľali cez Mezešský priesmyk do hradu Doboka v severnom Sedmohradsku, kde si na Pečenehov počkali. V bitke pod vrchom Kerléši ich porazili, mnohých pobili a zajatcov oslobodili. 
Od roku 1071 sa vzťah medzi Gejzom a Šalamúnom prudko zhoršoval.
V roku 1072 vyzval kráľ obe kniežatá na novú výpravu proti Byzancii. Gejza a Ladislav sa s vojskami dostavili ku kráľovi. Obaja sa mali na pozore, pretože spoznali úmysly kráľa, ktorý ich chcel zajať. Ladislav s polovicou kniežacieho vojska ostal na území Biharska v kraji Nyír a bol pripravený zasiahnuť, keby sa bratovi v kráľovej prítomnosti čokoľvek stalo. Šalamún a Gejza prekročili Dunaj a spoločne tiahli proti byzantskému mestu Niš (dnes v Srbsku). Šalamún sa tentoraz musel vzdať pôvodného úmyslu. Po prijatí veľkého výkupného od obyvateľov Niša sa kráľ i knieža vrátili do Uhorska. Pri Kovine (na severnom brehu Dunaja východne od Belehradu) sa Gejza s vojskom oddelil od kráľa a v Bihari sa stretol s bratom Ladislavom. Tu sa radili, ako čeliť kráľovým intrigám. Na bratovu radu odišiel Ladislav z Biharu do Kyjevskej Rusi so žiadosťou o pomoc. 
Roku 1073 sa už obe strany otvorene pripravovali na vojnu. Šalamúnovi prišlo na pomoc nemecké vojsko. Roku 1074 sa vrátil Ladislav, avšak bez kyjevsko-ruských vojakov. Pretože Gejza nemohol očakávať ani poľskú pomoc ihneď poslal Ladislava na Moravu k svojmu švagrovi, olomouckému kniežaťu Otovi. Rozhodujúca bitka sa odohrala 14. marca 1074 pri vrchu Mogyoród neďaleko Pešti. Gejza zvíťazil nad Šalamúnom len vďaka vojenskej pomoci, ktorú mu z Čiech zabezpečil Ladislav.
Nitrianske knieža.
Porazený Šalamún potom v rokoch 10741081 ako protikráľ okupoval s výdatnou podporou nemeckého vládcu Henricha IV. Bratislavu, Devín a okolie, ako aj Šopron a Mošon a okolie, a urobil z Bratislavy svoje sídlo. V Bratislave naňho neustále útočil Ladislav so svojimi vojskami.
Výsledkom Šalamúnovej porážky roku 1074 bolo, že sa Gejza stal novým kráľom Uhorska a jeho brat Ladislav novým kniežaťom Nitrianskeho pohraničného kniežatstva. Podľa niektorých prameňov vtedy Biharsko pripadlo Lambertovi. 
Aj za vlády Ladislava sa Nitriansko v každom ohľade správalo ako samostatný štát a viedlo vlastnú politiku.
Uhorský kráľ.
Po Gejzovej nečakanej smrti roku 1077 sa Ladislav stal kráľom Uhorska a Lampert zas kniežaťom Nitrianskeho pohraničného kniežatstva. Až roku 1081 porazil Ladislav (už ako kráľ) Šalamúna v Bratislave.
Bol hlboko veriacim kresťanom, ale zároveň aj odvážnym a bojovným kráľom. Obdobie jeho vlády bolo obdobím relatívneho mieru a upokojenia dynastických bojov Arpádovcov. Okrem dobrých vzťahov k Poľsku sa snažil aj o spojenectvo s Kyjevskou Rusou. Dokladom toho je, že jednu zo svojich dcér vydal za Vladimíra Monomacha. 
V roku 1083 dosiahol kanonizáciu prvých uhorských svätcov: sv. Štefana I. a jeho syna Imricha, biskupa Gerharda (Gellérta) a pustovníkov Andreja Svorada a Benedikta. Založil biskupstvá vo Veľkom Varadíne ("Oradea, Nagyvárad") a Záhrebe. 
V roku 1091 ho požiadala sestra Helena, vdova po chorvátskom kráľovi Dmitarovi Zvonimirovi, o ochranu. V Chorvátsku dosadil za kráľa svojho synovca Álmoša, čo vyvolalo nevôľu u pápeža Urbana II. V tom istom roku vtrhli do Sedmohradska Kumáni, ktorých porazil v bitkách pri Temeši a Oršove.
Podľa niektorých zdrojov mal byť vodcom prvej križiackej výpravy, pred jej začatím ale pri ťažení proti Čechom ochorel a zomrel 29. júla 1095 (maďarská Wikipédia udáva dátum 19. júl). Ako miesto smrti sa niekedy udáva Nitra. Pochovaný bol vo Veľkom Varadíne.
Kult.
Ladislav I. bol vyhlásený za svätého v roku 1192. Jeho kult bol rozšírený po celom Uhorsku, a je veľmi častý aj na území Slovenska. O jeho obľube v 13. a 14. storočí svedčí množstvo kostolov zasvätených sv. Ladislavovi (Liptovské Matiašovce), ako aj časté zobrazenia na gotických freskách (Žehra, Veľká Lomnica, Necpaly, Bijacovce, Bodice). Rozšírené je zobrazenie svätoladislavskej legendy, ktoré "komiksovou formou" rozpráva príbeh boja svätého Ladislava s Kumánom. V mnohých kostoloch freska zobrazujúca tento príbeh pokrýva celú severnú stenu lode (Kraskovo, Rimavská Baňa, Rimavské Brezovo). Príbeh začína vyobrazením vojska svätého Ladislava pred Veľkým Varadínom, pokračuje prenasledovaním Kumána, ktorý uniesol dievčinu Ladivu, v nasledujúcej scéne Ladiva seká Kumánovi do päty, a príbeh končí scénou Ladislava odpočívajúceho v lone Ladivy. Obľúbené bolo tiež zobrazenie svätého Ladislava v trojici, spolu s ďalšími arpádovskými svätcami, so svätým Štefanom a so svätým Imrichom (Krásnohorské Podhradie). Jeho atribútom je sekera, resp. halapartňa. V rímskokatolíckej cirkvi sa jeho sviatok slávi 27. júna.

</doc>
<doc id="14120" url="https://sk.wikipedia.org/wiki?curid=14120" title="Zoznam vládcov Česka">
Zoznam vládcov Česka

Pozri:

</doc>
<doc id="14130" url="https://sk.wikipedia.org/wiki?curid=14130" title="Západná Sahara (územie)">
Západná Sahara (územie)

Západná Sahara () je riedko osídlené územie v severnej Afrike zodpovedajúce územiu bývalej Španielskej Sahary. Rozloha územia je 266-tisíc km², v roku 2009 na celom území žilo 513 000 obyvateľov. Úradným jazykom na celom území je arabčina, dialekt hasaníja.
Od prímeria v roku 1991 je územie de facto rozdelené na územie okupované Marokom (asi 2/3 územia pri mori) a územie samostatnej Západnej Sahary, oficiálne nazývanej Saharská arabská demokratická republika (skr. SADR; zvyšok územia), ktorú vyhlásil ešte v roku 1976 na začiatku marockej okupácie Front Polisario. Maroko je podporované Francúzskom, Front Polisario susedným Alžírskom, kde sa nachádzajú od 70. rokov aj utečenecké tábory miestnych obyvateľov. Medzi územím Maroka a územím SADR stojí dlhý zemný val ("berm") s mínovými poľami.
De iure územie (podľa OSN) na jednej strane stále patrí Španielsku (ako územie nespravované vlastnou vládou – "non-self-governing territory"), ktoré sa však k nemu od roku 1975 nehlási, a na druhej strane si územie ako celok nárokujú jednak Maroko a jednak Saharská arabská demokratická republika. Saharskú arabskú demokratickú republiku uznáva okolo 45 štátov sveta, organizácia Arabská liga podporuje marocké nároky, ostatné štáty (vrátane USA, Kanady, Ruska, štátov EÚ) zostávajú oficiálne neutrálne.
Podrobnosti pozri aj v článkoch:
Dejiny.
Územie bolo od roku 1885 španielskou kolóniou. V roku 1934 dostala kolónia názov Španielska Sahara. V roku 1965 OSN predpísalo Španielsku, aby zorganizovalo referendum o budúcnosti Španielskej Sahary v zhode s právom na sebaurčenie a dekolonizáciu. Španielsko toto referendum nezorganizovalo, a v roku 1975 podľahlo tlaku Maroka a Mauritánie, keď koncom roka podpísalo tzv. Madridské dohody, ktorými sa ku koncu februára 1976 vzdalo územia v prospech Maroka a Mauritánie. Platnosť Madridských dohôd je značne sporná z hľadiska španielskeho práva a OSN ich považuje za neplatné z hľadiska medzinárodného práva.
Po odchode Španielov roku 1976 územie okupovali Maroko a Mauritánia a Front Polisario vyhlásil v Alžírsku, kde dodnes sídli, nezávislosť územia pod názvom Saharská arabská demokratická republika. Roku 1979 sa Mauritánia vzdala svojich nárokov a vojna pokračovala už len medzi Marokom a Frontom Polisario. Od prímeria v roku 1991 platí aktuálny stav opísaný vyššie.
Obyvateľstvo a mestá.
Obyvateľmi sú najmä kočovní Arabi a Berberi. Hlavným mestom je El-Aaiún s počtom obyvateľov 184 000 (údaj k roku 2004). Druhým najväčším sídlom je prístavné mesto Dachla (58 000 obyvateľov, r. 2004).
Hospodárstvo.
Je to hospodársky zaostalá oblasť, orientovaná prevažne na ťažbu nerastov a poľnohospodársku výrobu. Ťažia sa fosfáty, urán a železná ruda. Na miestnych pastviskách sa chovajú ovce, kozy a ťavy. Rastlinná výroba je tu len v oázach (pestovanie datlí a fíg).

</doc>
<doc id="14133" url="https://sk.wikipedia.org/wiki?curid=14133" title="Tycho Brahe">
Tycho Brahe

Tycho Brahe (-latinizované meno; pôvodné meno: Tyge Ottesen Brahe; nesprávne: "Tycho de Brahe"; * 14. december 1546, Knutstorp burg, Dánsko (dnešné Švédsko) – † 24. október 1601, Praha) bol významný dánsky astronóm. Je považovaný za najlepšieho a najpresnejšieho pozorovateľa hviezdnej oblohy, ktorý bol prekonaný až šesťdesiat rokov po vynájdení ďalekohľadu.
Životopis.
Bol potomkom starého šľachtického rodu. Študoval filozofiu a rétoriku v Kodani (15591562), potom právo v Lipsku. V roku 1565 zdedil značný majetok a začal sa venovať svojim koníčkom – alchýmii, ale predovšetkým astronómii. Neskôr pokračoval ešte v štúdiu chémie v Augsburgu. V roku 1571 sa po smrti otca vrátil do Dánska a získal vlastné observatórium. 11. novembra 1572 pozoroval (a popísal v spise "O novej hviezde") výbuch supernovy v súhvezdí Kasiopea. Potom cestoval nejaký čas po Európe. Veľkorysá ponuka dánskeho kráľa Frederika II., ktorý mu dal postaviť laboratóriá a observatórium Uranienborg a Stjerneborg na ostrove Hven (dnešný názov Ven) ho primäla k návratu. Na kráľom darovanom ostrovnom observatóriu pracoval viac ako dvadsať rokov. V roku 1597 sa nepohodol s novým kráľom Kristiánom IV., nejaký čas cestoval po Európe a v roku 1599 ho Rudolf II. na radu Tadeáša Hájka z Hájku pozval do Prahy. Postavil nové observatórium v Benátkach nad Jizerou, kde mu posledných niekoľko mesiacov života robil asistenta Johannes Kepler.
Podľa povesti zomrel Brahe na prasknutie močového mechúra na bankete v Prahe, kde zo spoločenských dôvodov nemohol vstať od hostiny skôr než cisár, ale dnes sa zdá, že mal nejakú obličkovú chorobu, alebo podľahol otrave ortuťou zo svojich alchymistických experimentov.
Pochovaný je v pražskom Starom Meste v kostole Panny Márie pred Týnom pri Staromestskom námestí.
Tycho Brahe vytvoril originálnu kozmologickú teóriu: podľa nej je síce Zem stredom vesmíru, ale okolo nej obieha iba Slnko a Mesiac. Ostatné planéty obiehajú okolo Slnka. Vytvoril tak akýsi kompromis medzi geocentrickou teóriou Ptolemaia a teóriou heliocentrickou Mikuláša Kopernika.
Presným meraním paralaxy dokázal, že kométy sa nachádzajú zvonku mesačnej dráhy. Na základe Brahových pozorovaní (predovšetkým polôh Marsu) mohol o niekoľko rokov neskôr Ján Kepler formulovať svoje slávne zákony obehu planét.
Na Brahovu počesť bol pomenovaný mesačný kráter Tycho a planétka 1677 Tycho Brahe.

</doc>
<doc id="14134" url="https://sk.wikipedia.org/wiki?curid=14134" title="Tycho de Brahe">
Tycho de Brahe



</doc>
<doc id="14135" url="https://sk.wikipedia.org/wiki?curid=14135" title="František Ernest Scherer">
František Ernest Scherer

František Ferdinand Ernest Scherer (* 1. apríl 1805, Blatná, Česko – † 16. marec 1879, Piešťany) bol lekár a balneológ. Priekopník zavádzania moderných lekárskych metód do kúpeľníctva.
Vyštudoval medicínu a farmáciu vo Viedni. Po dvojročnej chirurgickej praxi sa v roku 1828 usadil v Piešťanoch, kde sa stal prvým kúpeľným lekárom. Zaviedol vedecký prístup do kúpeľnej liečby. V roku 1863 založil Vojenský kúpeľný ústav Piešťany, na ktorého vybudovanie prispel pozemkom a 4000 zlatými.
Svoje znalosti a postrehy z kúpeľnej liečby Scherer zhrnul v publikácii "Die heissen Quellen und Bäder zu Pöstény in Ungarn" vydanej roku 1837 v Lipsku.
Život ukončil samovraždou kvôli zákernej chorobe.
Pochovaný je na cintoríne na Bratislavskej ceste v Piešťanoch.

</doc>
<doc id="14137" url="https://sk.wikipedia.org/wiki?curid=14137" title="Adam Trajan">
Adam Trajan

Adam Trajan Benešovský (z Benešova) (* 1586, Benešov – † 1650, Drahovce) bol český duchovný, spisovateľ a exulant.
Narodil sa v Benešove pri Prahe. Študoval na Karlovej univerzite a v roku 1609 dosiahol hodnosť bakalára. Po skončení štúdií pôsobil vo Vimperku ako evanjelický farár. V roku 1621, rok po bitke na Bielej hore, odišiel do exilu do Uhorska, kde konvertoval na katolíctvo a pôsobil ako farár v obci Drahovce.
Je autorom mnohých básní, no najznámejšou sa stala latinská oslavná báseň "Saluberrimae Pistinienses Thermae" ("Uzdravujúce piešťanské kúpele"), ktorá vyšla tlačou v Trenčíne roku 1642.
Biografia.
Bol protestanským kňazom. Otec Ján pochádzal z Trutnova, bol dvakrát ženatý a mal jednu dcéru. Študoval teológiu na univerzite v Prahe. V roku 1609 dosiahol hodnosť bakalára. Pôsobil ako kňaz vo Vimperku a roku 1621 odchádza do exilu, zdržoval sa v Scheliningere, Šoproni a v Žiline a pred rokom 1640 bol správcom farnosti protestantských farníkov v Drahovciach, potom pravdepodobne v Trenčíne. Písal na rôzne témy ako sú spisy lekárske, náboženské, historické, autobiografické a príležitostnú oslavnú poéziu. Po latinsky napísal elegickým distichom oslavnú báseň na liečivé (uzdravujúce) piešťanské pramene "Saluberrimae Pistinienses Thermae" (Trenčín, 1642). Prvýkrát na jej význam upozornil Matej Bel v "Notitia Hungariae…" (1742). Báseň má okrem umeleckej aj historickú a dokumentárnu hodnotu. Obsahuje množstvo údajov o prírode, osídlení Piešťan i okolia a tunajších kúpeľoch. Dosiaľ nie je známe, aké bolo jeho pastoračné pôsobenie v Drahovciach, nie je tu známa protestantská komunita. Možné je i to, že to boli spoluexulanti z Čiech. Nevieme ani, kde a kedy skonal s určitosťou.

</doc>
<doc id="14139" url="https://sk.wikipedia.org/wiki?curid=14139" title="Štefan Moyzes">
Štefan Moyzes

Štefan Moyzes (iné mená: Moyses, v rodnej matrike Moyzsis) (* 24. október 1797, Veselé† 5. júl 1869, Žiar nad Hronom) bol rímskokatolícky biskup, v rokoch 1850 – 1869 banskobystrický diecézny biskup, pedagóg, verejný činiteľ, kultúrny pracovník, národovec, zakladateľ a prvý predseda Matice slovenskej.
Životopis.
Štefan Moyzes sa narodil 24. októbra 1797 vo Veselom pri Piešťanoch, jeho otcom bol Štefan Krajčo-Mojžiš a matkou Anna rod. Masarovičová. Po ukončení gymnázia v Trnave v roku 1813 študoval filozofiu na bohosloveckom seminári v Trnave, 1815-1819 teológiu na ústrednom seminári v Pešti, 1820-1821 v Ostrihome. Vysvätený za kňaza bol v roku 1821. V roku 1829 získal titul doktora filozofie na filozofickej fakulte univerzity v Pešti. Od roku 1821 bol kaplánom vo Svätom Ondreji, Bzovíku, Tesárskych Mlyňanoch, Teldeši a v rokoch 18281829 slovenským kazateľom v kostole sv. Jozefa v Pešti, kde za prispenia ostrihomského prepošta Juraja Palkoviča vydal vo slovenčine spevník a katechizmus.
V rokoch 18291847 pôsobil ako profesor filozofie a gréčtiny na kráľovskej akadémii v Záhrebe, v Chorvátsku. V roku 1847 ho na návrh záhrebského biskupa Juraja Haulíka panovník vymenoval za kanonika záhrebskej kapituly. Týmto menovaním sa predišlo hroziacemu odvolaniu z profesorského miesta maďarskou vládou. V tom istom roku ho zvolili za poslanca za chorvátsku národnú stranu na uhorský snem v Bratislave. Bol podporovateľom návrhov Ľudovíta Štúra, ktoré predložil na uhorskom sneme roku 1848, na opätovné zavedenie materinského jazyka na základných školách a pri bohoslužbách. Ako dôverník bána Josipa Jelačiča sa zúčastňoval na rokovaniach vo Viedni, kde sa riešilo štátoprávne postavenie Chorvátska a výraznou mierou sa zaslúžil o povýšenie záhrebského biskupstva na metropolitné sídlo. 
Po vynútenej rezignácii banskobystrického biskupa Jozefa Rudňanského cisár František Jozef I. 5. septembra 1850 vymenoval za nového diecézneho biskupa Štefana Moyzesa. Po potvrdení pápežom Piom IX. 18. februára 1851 ho arcibiskup Ján Scitovský 25. mája 1851 vysvätil za biskupa. Pred Moyzesom stála namáhavá úloha skonsolidovať diecézu po revolučných rokoch, zjednotiť duchovenstvo, ktorého časť bola vo väzení, doplniť neobsadené farnosti. V roku 1852 vymohol na cisárskom dvore zlepšenie finančného zabezpečenie kňazov prostredníctvom kongruovaného doplatku. 
Významnou mierou podporoval organizačne a materiálne gymnázium v Banskej Bystrici, zaslúžil o jeho celkový rozvoj, poslovenčenie a k rozšírenie štúdia zo 4-ročného na 8-ročné. Snažil sa aj o založenie strednej školy, vychovávateľského ústavu, pre dievčatá. Malo ísť o ústav, ktorý by spájal náboženskú výchovu s výchovou v národnom duchu, čím by sa líšil od klasických kláštorných škôl. Napriek zbierkam, oferám a autorite biskupa sa školu nepodarilo otvoriť. V tom čase ešte mestá neboli viazané zákonom zriaďovať školy pre dievčatá a po prijatí národnostného zákona z roku 1868 zasa prekážala slovenčina ako vyučovací jazyk. V Banskej Bystrici sa nakoniec podarilo otvoriť iba kláštornú dievčenskú ľudovú školu, ktorá na začiatku 70. rokov splynula s mestskou školou pre dievčatá.
V roku 1852 obnovil vydávanie časopisu Cyrill a Method. Pod vplyvom Jána Kollára sa stal prívržencom idey československej národnej a jazykovej vzájomnosti. Postupne prešiel na platformu etnicky i jazykovo samostatného slovenského národa. Na čele slovenskej delegácie predstúpil 12. decembra 1861 pred cisára Františka Jozefa I., aby mu predložil prosbopis Slovákov a Memorandum slovenského národa. 3. augusta 1863 sa stal prvým predsedom Matice slovenskej. Na jeho žiadosť Svätá stolica súhlasila v roku 1864 s presunom sviatku sv. Cyrila a Metoda na 5. júl.
Tlačou vyšli jeho viaceré kázne a prejavy, ako aj kniha "Myšlienky o záhradníctve vôbec a štepárstve zvlášť", Skalica, 1865.
Zomrel náhle 5. júla 1869. Za jeho nástupcu bol menovaný Žigmund Supan, ktorý sa ale vzdal funkcie ešte pred nástupom do funkcie.

</doc>
<doc id="14140" url="https://sk.wikipedia.org/wiki?curid=14140" title="Matica slovenská">
Matica slovenská

Matica slovenská (skr. MS) je celonárodná slovenská kultúrna ustanovizeň so sídlom v Martine. Historické založenie MS bolo na prvom valnom zhromaždení, ktoré sa konalo 4. augusta 1863. V roku 1875 uhorská vláda Maticu zakázala a jej činnosť bola obnovená 1. januára 1919. V súčasnosti sa riadi Zákonom o Matici slovenskej č. 68/1997 a Stanovami Matice slovenskej. V súčasnosti má 505 miestnych odborov, 15 vedeckých a záujmových odborov a 240 folklórnych súborov.
Matica slovenská sa zároveň podieľa na rozvoji slovenskej vedy, kultúry, umenia i školstva a všetkých foriem duchovného a spoločenského života, ktoré upevňujú národné sebauvedomenie, najmä v radoch slovenskej inteligencie, študentstva a mládeže. Osobitú spoluprácu udržuje a rozvíja s maticami slovanských národov a maticami slovenskými pôsobiacimi mimo územia Slovenska.
Matica slovenská pravidelne organizuje konferencie, semináre, kolokviá a prednášky, podieľa sa tiež na osadzovaní a odhaľovaní pamätných tabúľ a búst k historickým udalostiam a významným osobnostiam slovenskej kultúry. Zamestnanci sa tiež podieľajú na tvorbe historických filmových dokumentov a zapájajú sa do rôznorodej osvetovej činnosti.
Zameranie a poslanie Matice slovenskej.
Matica slovenská chce prehlbovať u svojich členov pozitívny vzťah k svojej vlasti, domovine svojich predkov, a tak upevňovať národnú hrdosť a vlastenectvo; národne aktivizovať a zjednocovať všetkých občanov a to bez rozdielu národnosti, náboženského vyznania, politickej príslušnosti vrátane slovenských komunít v zahraničí v záujme upevňovania slovenskej štátnosti.
Poslaním Matice je rozvíjať a upevňovať slovenské vlastenectvo, prebúdzať a umocňovať národné povedomie Slovákov i krajanov žijúcich v zahraničí, prehlbovať vzťah občanov k slovenskej štátnosti. Prednostne získavať slovacikálne dokumenty, zhromažďovať, spracúvať, uchovávať, ochraňovať a sprístupňovať národné kultúrne dedičstvo, robiť základný slovakistický výskum, zúčastňovať sa na tvorbe a rozvoji miestnej a regionálnej kultúry. Združovať tvorcov a priaznivcov slovenskej kultúry a vedy vo svete. Zúčastňovať sa na propagácii Slovenska, rozvíjať styky s európskymi a svetovými organizáciami pre otázky kultúry, národnej identity, duchovného života a ochrany všeľudských hodnôt. Zakladať doma i v zahraničí nadácie a fondy na podporu národného a kultúrneho života Slovákov a na oceňovanie najvýznamnejších tvorcov z vymedzených oblastí tvorivej činnosti. Vydávať pôvodnú slovenskú umeleckú tvorbu, vedecké diela a publicistiku, spolupracovať pri tvorbe učebníc a učebných textov niektorých predmetov spoločenských vied pre základné a stredné školy. Zapájať mládež do kultúrno-tvorivého procesu a pestovať v nej národné, kresťanské, mravné a demokratické hodnoty.
Cieľ Matice slovenskej.
Pestovať v mládeži túžbu po poznaní národných dejín, kultúry a vzťah k národným tradíciám, pričom napomáha ich rozvoj. Uskutočňuje to predovšetkým vytváraním podmienok na všestranné vzdelávanie, podporou kultúrnych a iných záujmov a záľub mládeže, rozvojom sociálnych kontaktov a zvyšovaním jej kultúry pre plnohodnotný spoločenský život. Spolupracuje s detskými i mládežníckymi organizáciami a, samozrejme, aj s krajanmi v zahraničí predovšetkým v osvetovej i kultúrnej oblasti, ale i v oblasti voľnočasových aktivít pre deti a mládež.
Matica slovenská od roku 1990 každoročne organizuje pre deti medzinárodný detský tábor v Tatranskej Lesnej. Každé tri roky organizuje "Matičný svetový festival slovenskej mládeže", na ktorom sa stretávajú mladí ľudia z celého sveta. Absolvujú rôzne športové podujatia, divadelné, folklórne a hudobné predstavenia, ale navštívia aj kultúrne pamiatky Slovenska. Prvý ročník festivalu sa uskutočnil v Nemecku v roku 1980. Prvý festival na slovenskej pôde bol v roku 1992 v Martine. 8. ročník sa uskutočnil 4. až 10. júla 2001 v Michalovciach, od 1. do 6. júla 2007 vo Vysokých Tatrách, 4. až 8. júla 2013 v Košiciach.
Sídla Matice slovenskej.
1. budova.
Pôvodná budova bola postavená v rokoch 18641865 podľa projektu Jána Nepomuka Bobulu z darov slovenského ľudu. Zastavaná plocha je . Pôvodne neskoro klasicistická budova bola začiatkom 20. storočia dočasne upravená pre štátne inštitúcie. Od roku 1962 je národnou kultúrnou pamiatkou. V areáli budovy sa nachádza aj socha S. H. Vajanského od Františka Úprku (1926), ktorá bola pôvodne umiestnená pred 2. budovou Matice slovenskej. V súčasnosti tu je umiestnená stála expozícia Slovenského národného literárneho múzea.
2. budova.
Druhá budova Matice slovenskej postavená v rokoch 19241926 je bohato členená v hmote tromi hlbokými rizalitmi na fasádach. Bola postavená podľa projektu Jána Palkoviča. Zastavaná plocha je . Od roku 1964 je kultúrnou pamiatkou. Pred budovou sa nachádza socha národného umelca Jána Kulicha „Matica slovenská“ (1964) zo zváranej ocele. V tejto budove je súčasné sídlo Matice slovenskej.
V areáli sa do konca roka 2022 odhalilo celkovo sedemnásť búst národných dejateľov, ktoré sa osadili v nasledovnom poradí:
3. budova.
Tretia budova Matice slovenskej postavená v rokoch 19631975. Otvoril ju slávnostne vtedajší predseda Vladimir Mináč. Odovzdaná do užívania bola 31. augusta 1975, čím sa tretia matičná budova stala novým moderným a kultúrne polyfunkčným matičným sídlom. Po prijatí knižničného zákona č. 183 z mája 2000 sa Slovenská národná knižnica v Matici slovenskej odčlenila od materskej inštitúcie a od 1. júla 2000 sa stala samostatnou právnickou osobou, ktorá získala sídlo na Hostihore. Na základe zákona bola vyňatá z matičnej štruktúry, okrem tretej, aj prvá historická budova Matice slovenskej. Tretia budova sa stala sídlom Slovenskej národnej knižnice a matičné pôsobisko sa vrátilo do druhej matičnej budovy.
Dejiny.
"Slovenská Matica je jednota milovníkov národa a života slovenského a jej cieľ: v členoch slovenského národa mravnú a umnú vzdelanosť budiť, rozširovať a utvrdzovať; slovenskú literatúru a krásne umenia pestovať a podporovať a tým i hmotný dobrobyt slovenského národa napomáhať a na jeho zveľaďovaní pracovať"“
V dňoch 6. a 7. júna na zhromaždení v Martine bola v prijatom "Memorande národa slovenského" aj požiadavka na založenie slovenského kultúrneho spolku. Zároveň sa ustanovil prípravný výbor, ktorý vypracoval stanovy Matice slovenskej. Na schválenie ich predložil 1. augusta 1861 ich predložil na schválenie Uhorskej kráľovskej miestodržitelskej rade.
Prvé valné zhromaždenie Matice slovenskej sa konalo 4. augusta 1863, po tom čo cisár František Josef I. koncom mája potvrdil stanovy spolku. Za prvého predsedu bol zvolený katolícky biskup Štefan Moyzes, za podpredsedu evanjelický superintendent Karol Kuzmány.

Národnú svetlicu, prvú budovu Matice slovenskej, slávnostne otvorili 8. augusta; bola financovaná z celonárodných grajciarových zbierok. Za krátke obdobie činnosti rozvinula MS rozsiahlu zberateľskú a vydavateľskú činnosť. Zhromažďovala cenné zbierky pamiatok z kultúrnych dejín Slovákov a Slovenska. Vydala 82 zväzkov kníh. Poskytovala štipendiá a pôžičky slovenským vedcom a študentom, nadväzovala domáce i zahraničné kontakty. Dôstojne vstúpila do rodiny slovanských spolkov s podobným názvom, ako boli "Matica srbská (1826), Matica česká (1831), Matica chorvátska (1842), Matica moravská (1849)." 
Uhorská vláda (uznesením ministra vnútra Koloman Tisza č. 125 zo 6. apríla) zakázala činnosť Matice slovenskej po 12 rokoch jej existencie. 12 novembra 1875 bola Matica rozpustená a jej majetok zhabaný. Majetok neskôr získal Hornouhorský maďarský vzdelávací spolok (FEMKE), čo bol vládny pomaďarčovací spolkov založený 20. novembra 1883 Belom Grünwaldom. Pokusy o obnovenie činnosti MS boli neúspešné. Pokračovali v nej však iné martinské spolky s celonárodnou pôsobnosťou, najmä "Živena (1869), Kníhtlačiarsky účastinársky spolok (1870), Slovenský spevokol (1872) a Muzeálna slovenská spoločnosť (1893)."
Činnosť Matice slovenskej bola obnovená až po vzniku Československa 1. januára. 1919 na základe rozhodnutia ministra pre správu Slovenska Vavra Šrobára. „Oživotvorujúce“ valné zhromaždenie sa konalo 5. augusta 1919. Matica nadviazala na predchádzajúcu prácu, navyše začala budovať členskú základňu a zakladať vedecké odbory. Zriadila aj Ústredie slovenských ochotníckych divadiel, knižnicu a archív.
Matica slovenská začala opäť vydávať časopis "Slovenské pohľady", neskôr aj časopis pre deti "Slniečko".
Valné zhromaždenie 12. mája výrazne ovplyvnilo ďalšie smerovanie Matice slovenskej. Sústredila sa na národný program, zintenzívnila vedeckú a rozvinula bohatú vydavateľskú činnosť (okrem kníh začala vydávať aj časopis "Slovensko", určený pre členskú základňu).
Na pôde Matice slovenskej vznikol spolok Slovenská národná knižnica, jeho hlavnou úlohou bolo vyhľadávať, získavať a uchovávať slovacikálne tlačené dokumenty.
Matica slovenská založila v Martine modernú tlačiareň "Neografia".
Na valnom zhromaždení v auguste 1945 v Martine zvolili za nových predsedov Laca Novomeského a Jura Hronca. V júni 1945 v Martine založili člen výboru Matice slovenskej a minister Vladimír Clementis Všeslovanský výbor a v Matici slovenskej sa vytvorilo Slovanské oddelenie. V roku 1945 stojí Ladislav Novomeský aj pri odhalení pamätníka Ľudovíta Štúra v Modre.
Neografia bola znárodnená.
11. mája si pripomenuli Ladislav Novomeský a Vladimír Clementis slávnostné 100. výročie Žiadostí slovenského národa, odhalili pamätnú tabuľu Jankovi Kráľovi.
V rokoch 19491953 politické orgány postupne zobrali Matici slovenskej vedeckú prácu, zlikvidovali jej členskú základňu a inštitúciu zredukovali na ústredie osvetovej práce. Dovtedajšiu matičnú vedeckú činnosť presunuli do príslušných ústavov Slovenskej akadémie vied v Bratislave.
SNR v apríli prijala zákon o Matici slovenskej ako Národnej knižnici a knihovednom ústave.
V argentínskom meste Buenos Aires znovu založil Jozef Cíger-Hronský "Zahraničnú Maticu slovenskú".
Zatiaľ čo sa politická situácia zlepšuje, Matica slovenská si pripomenula sté výročie svojho založenia veľkolepými oslavami. Matica slovenská bola ocenená najvyšším štátnym vyznamenaním Rady republiky, ktoré odovzdával vtedajší významný štátny a stranícky predstaviteľ Alexander Dubček. 4. augusta bol položený základný kameň tretej budovy Matice slovenskej v Martine na Hostihore.
V auguste 1967 sa prezident Antonín Novotný zúčastnil osláv stého výročia založenia martinského gymnázia a prišiel aj do Matice. Tu keď sa dozvedel od vtedajšieho správcu Juraja Pašky, že Matice sa chce starať o zahraničných Slovákov, rozčúlil sa, že na to má v Prahe Československý ústav zahraničný a obvinil zástupcu Matice z buržoázneho nacionalizmu. Odmietol prijať dary, faksimílie vzácnych matičných dokumentov, prijať dary od Matice zakázal aj svojej manželke. A keď mu ich poslali poštou do Prahy, zásielka sa vrátila s ručne napísaným odkazom „Adresát neprijíma!“
Politické uvoľnenie v spoločnosti prinieslo nádej aj na oživenie pôvodného poslania Matice slovenskej vrátane znovuobnovenia jej členskej základne a rozvoja starostlivosti o zahraničných Slovákov.
Predsedom obnovenej Matice slovenskej sa stáva Ladislav Novomeský, ktorý na otváracom valnom zhromaždení prehlásil:
"„Veď za tých vyše 100 rokov od moyzesovsko-kuzmányovskej prísahy nezaznamenala matičná história pokojný, rovnomerný a ničím nenarušovaný tok, pretože tak, ako samotné dejiny národa spestrujú zarmucujúce nížiny, zápasy o ich prekonávanie a svetlé výhľady do budúcnosti, i matičné dejiny sú vlastne len ich verný odrzkadľovaním... No všimnite si, že všetky tie kampaňovite sa opakujúce vzťahy od 50. rokov proti buržoáznemu nacionalizmu… týkali sa napokon samotnej Matice slovenskej…smiešne na tomto nesmiešnom boji bolo, že sa opieral o socialistické zásady. Jeho zástavníkom sa videlo, že socializmus im dal právo ignorovať akýkoľvek prejav národného povedomia… zabudli na novšiu poučku socializmu, že revolučný zápas neuvoľnuje len skryté sily internacionálnych más… ale že k životu, že k životu prebúdza aj národné odlišnosti a úctu k nim...“"
Tento nádejný proces trval len krátko a bol zastavený v tzv. normalizačnom procese.
Slovenská národná rada prijala 20. decembra zákon o Matici slovenskej, ktorý ju v podstate vrátil do stavu spred dvadsiatich rokov. Členská základňa bola zrušená, činnosť Matice slovenskej sa znova sústredila v prvom rade na knihovníctvo, bibliografiu, biografiu, literárne múzejníctvo a archívnictvo (budúci predseda Vladimír Mináč v súvislosti s členským hnutím sa v období perestrojky zamýšľal nad novelizáciou normalizačného zákona o Matici slovenskej z r. 1973 a v roku 1988 navrhoval vo výbore MS obnovenie členskej základne na dobrovoľníckom základe).
Predsedom Matice slovenskej sa stáva esejista a spisovateľ Vladimír Mináč, ktorý na tomto poste zotrváva až do roku 1989. Za Mináčovho pôsobenia najvýraznejšie pokročilo budovanie Slovenskej národnej knižnice, kde sa rozvíjali jej fondy, bibliografia, informatizácia a proces automatizácie. Inštitučná zložka Matice slovenskej plnila funkciu Slovenskej národnej knižnice, zároveň metodicky riadila okresné knižnice po celom Slovensku. Vydávala Bibliografický zborník a zborník "Kniha", časopis "Knižnice a vedecké informácie", vychádzal aj populárno-náučný časopis "Čitateľ". Mináč venoval veľkú pozornosť aj druhej inštitučnej zložke Pamätníku slovenskej literatúry. Tú tvorili Literárny archív (Archív literatúry a umenia), Hudobný archív a Obrazový archív. Periodicky vychádzali zborníky Literárny archív, Hudobný archív a Obrazový archív. Osobitne podporoval rozvoj literárneho múzejníctva. V roku 1974 sa jeho pričinením vrátila do správy Matice slovenskej jej prvá historická budova v centre Martina, kde sa po náročnom zreštaurovaní zriadilo Slovenské národné literárne múzeum. To začalo budovať svoju stálu expozíciu slovenskej literatúry od čias Veľkej Moravy až po 20. storočie a vydávalo zborník "Literárnomúzejný letopis". Vladimír Mináč sa pričinil aj na renovácii a prebudovaní Literárneho múzea Alexandra Sergejeviča Puškina zriadeného v komplexe kaštieľov v Brodzanoch pri Partizánskom. Počas jeho predsedovania v období rokov 19741989 sa počet profesionálnych pracovníkov Matice slovenskej strojnásobil a stúpol na asi 500 zamestnancov.
30. augusta otvorili v Martine na Hostihore novú, veľkoryso koncipovanú budovu Matice slovenskej, dielo architektov Dušana Kuzmu a Antona Cimmermanna. Budovu slávnostne otvoril národný umelec a vtedajší predseda Matice slovenskej Vladimír Mináč.
V roku 1983 zriadil Vladimír Mináč Odbor pre zahraničných Slovákov v Matici slovenskej. Vychádzal aj reprezentatívny časopis pre zahraničných Slovákov "Slovensko".
Vladimír Mináč inicioval veľkolepé celonárodné oslavy 125. výročia založenia Matice slovenskej, ktoré sa konali 14. augusta 1988.
V dňoch 10. – 11. augusta sa znovu konalo „oživotvorujúce“ valné zhromaždenie v Martine. Mnohí bývalí pracovníci, členovia a priaznivci sa opäť prihlásili k Matici slovenskej. Minister kultúry odvolal jej komunistické vedenie a dočasným vedením Matice poveril Viliama Jána Grusku. Na valnom zhromaždení zvolili za predsedu MS Jozefa Markuša.
26. júla Slovenská národná rada prijala nový zákon o Matici slovenskej, ktorý vytvoril priestor na jej postupný návrat od štátom riadenej inštitúcie k nezávislej ustanovizni. Výrazne sa rozvíja spolková súčasť Matice slovenskej a pretvára sa sieť jej pracovísk.
Matica slovenská v spolupráci so Svetovým kongresom Slovákov po prvýkrát organizovala stretnutie mladých Slovákov z celého sveta pod oficiálnym názvom "Matičný svetový festival slovenskej mládeže". Konal sa v dňoch 12. – 19. júla v Martine. Matičný festival organizuje Matica slovenská každý tretí rok.
Vznik samostatnej Slovenskej republiky bol zavŕšením dlhej etapy boja Matice slovenskej za slovenskú národnú identitu. Postupne sa plnia tézy "Národného programu MS", koncipovaného v rokoch 19911992. Do lona Matice sa vrátila totalitným režimom zoštátnená tlačiareň Neografia, časopis Slovenské pohľady, niektoré zoštátnené matičné domy. 
Matica založila zbierku na Národný poklad, ktorý spravoval jej Matičný fond a.s., ktorý však skrachoval. Zmluvu o prevzatí dlhu Matičného fondu podpísal predseda Markuš v roku 2007. Dlh bol splatený v dvoch splátkach zo ziskov Neografie. Národný poklad narástol z 22 miliónov v roku 1993 na asi 30 miliónov slovenských korún do roku 2000 (zhruba milión eur). Matica z pokladu v roku 2008 investovala približne 23 miliónov korún (takmer 870-tisíc eur) do Podielového družstva Slovenské investície, ktoré v roku 2011 skrachovalo a s ním zmizla aj značná časť národného pokladu. Zbierka tak mala podobný osud ako tri podobné predchádzajúce vyhlásené v rokoch 1862, 1939, 1968 Matica od roku 1994 začala udeľovať ceny Nadácie MS.
Zákonom Národnej rady Slovenskej republiky z 13. februára sa Matica slovenská stala verejnoprávnou ustanovizňou, ktorá plní vymedzené štátne úlohy. Dňa 17. júla otvorili v Martine Svetový rok Slovákov.
Národná rada Slovenskej republiky schválila tzv. knižničný zákon, ktorý bez účasti MS pripravil vtedajší minister kultúry Milan Kňažko. Zákon poškodil Maticu slovenskú a negatívne zasiahol do jej činnosti na viacero rokov. Musela opustiť sídelnú budovu v Martine na Hostihore, ale aj historicky prvú budovu – obidve pripadli do správy Slovenskej národnej knižnice.
Valné zhromaždenie v Spišskej Novej Vsi prijalo "Programové zámery na obdobie rokov 20042007" s výhľadom do roku 2010 a tiež "Memorandum Slovákov doma i vo svete."
Matica slovenská zorganizovala 1. európsky kongres slovanských Matíc na ktorom sa zúčastnili predstavitelia zo všetkých štátov, kde medzi Slovákmi pôsobí ich národná matica. Valné zhromaždenie Matice slovenskej v Martine schválilo významné dokumenty jej ďalšieho pôsobenia. Delegáti výraznou väčšinou opäť zvolili za predsedu MS Jozefa Markuša; výbor MS následne zvolil do funkcie nového správcu MS Jána Eštoka.
Historicky prvé zasadnutie vlády Slovenskej republiky za účasti najvyšších ústavných činiteľov a predsedu MS sa konalo 2. januára pri príležitosti 15. výročia vzniku samostatného Slovenska v matičnej budove na Mudroňovej ulici v Martine.
V rámci Martinských matičných slávností bol otvorený "Rok Jozefa Cígera Hronského" (august 2009 – júl 2010) pri príležitosti 50. výročia vzniku Zahraničnej Matice slovenskej a 50. výročia úmrtia J. C. Hronského.
V septembri zorganizovala Matica slovenská 2. európsky kongres slovanských Matíc. Matica slovenská v spolupráci s Nitrianskym samosprávnym krajom, mestom Nitra, ďalšími mestami a obcami zorganizovala v dňoch 1. – 5. júla 2010 11. ročník "Matičného svetového festivalu slovenskej mládeže". V novembri valné zhromaždenie Matice slovenskej zvolilo za svojho predsedu Mariána Tkáča
V Martine sa 1. augusta 2013 uskutočnil 2. európsky kongres matíc slovanských národov. 1. až 4. augusta sa v Martine uskutočnili Národné matičné slávnosti, ktorými vyvrcholili oslavy 150. výročia založenia Matice slovenskej. Vrcholom druhého dňa bolo slávnostné otvorenie Parku sv. Cyrila a Metoda v areáli sídelnej matičnej budovy, odhalenie súsošia sv. Cyrila a Metoda a búst Štefana Moysesa, Karola Kuzmányho a Jána Francisciho.
V Roku Ľudovíta Štúra Matica slovenská uskutočnila 86 podujatí na Slovensku venovaných národnému velikánovi, z toho tri vedecké konferencie. V tomto roku Matica slovenská odhalila bustu Ľudovíta Štúra a Jozefa Cígera-Hronského.
V novembri valné zhromaždenie Matice slovenskej zvolilo za jej predsedu Mariána Gešpera. V tajných voľbách odovzdalo Gešperovi svoj hlas 258 delegátov, protikandidát Roman Michelko, získal 127 hlasov.
Matica slovenská vyhlásila rok 2018 za Rok slovenskej štátnosti. Matica slovenská odhalila bustu správcu Matice slovenskej Jozefa Škultétyho. Matica slovenská zorganizovala sériu tematických podujatí na pripomenutie si 100. výročia podpísania Deklarácie slovenského národa a vzniku prvej Československej republiky 1918. Vznikol nový časopis pre matičné hnutie "Hlas Matice". Jeho založenie bolo splnením jednej z dlhodobých požiadaviek miestnych odborov a členskej základne MS. V tomto roku MS odhalila bustu bývalého predsedu Matice slovenskej Matúša Dulu.
* Matica slovenská vyhlásila rok 2019 za Rok storočnice oživotvorenia Matice slovenskej. V roku 2019 bol zorganizovaný Kongres matíc a inštitúcií slovanských národov (nvinkou oproti minulým ročníkom bola rozšírená účasť o vedecké ustanovizne iných slovanských národov, ale aj o iné spoločenské organizácie, ktoré sa zaoberajú slovanskou kultúrou a vedou) a vzniká nové periodikum "Slovanský obzor" (informačný spravodajca Matice slovenskej pre slovanský svet a slovenské zahraničie). V tomto roku MS odhalila bustu predsedu Matice slovenskej Jána Vanoviča.
* IV. kongres matíc slovanských národov a inštitúcií, ktorý usporiadala Matica slovenská pri príležitostiach 100. výročia oživotvorenia Matice slovenskej bolo spojené s vydaním pamätnice Kongres matíc slovanských národov a inštitúcií.
* Matica slovenská vyhlásila rok 2020 za Rok národnej identity. Vyšli prvé dve čísla nového odborného časopisu Matice slovenskej "Slovensko – Národné spektrum". Časopis vychádza dvakrát ročne. V sídle inštitúcie sa obnovila Bibliotéka Matice slovenskej a začalo sa jej systematické rozvíjanie.
* Matica slovenská vyhlásila rok 2021 za Rok Alexandra Dubčeka a odhalila mu bustu v Aleji Národných dejateľov v Martine. Novozvoleným predsedom sa stáva opäť Marián Gešper, ktorý získal 213 hlasov, zatiaľ čo Štefan Martinkovič získal 88 hlasov.
* V roku 2021 si okrem Alexandra Dubčeka pripomenula aj sté výročie narodenia Štefana Boleslava Romana, kanadského priemyselníka a prvého predsedu Svetového kongresu Slovákov, ktorému odhalila historicky prvú bustu na Slovensku a 190. výročie Východoslovenského roľníckeho povstania si Matica slovenská pripomenula sériou podujatí a aktivít po celom Slovensku.
* Matica slovenská si pripomenula okrúhle 160. výročie prijatia významného emancipačno-politického dokumentu, Memoranda národa slovenského.
* Po kodifikačnej príručke "Krátkom slovníku slovenského jazyka" vyšlo vo Vydavateľstve Matice slovenskej ďalšie dôležité jazykovedné dielo "Súčasný spisovný jazyk".
* Matica slovenská vyhlásila rok 2022 za ROK ODKAZU ŠTÚROVCOV a pri tejto príležitosti pripravila a spolupodieľala sa na sérii slávnostných, kultúrnych, osvetových, vzdelávacích aj turistických podujatí, vernisáží a výstav, vedeckých konferencií, odhalenia pamätných izieb, pamätných tabúľ, búst, publikovaní vedeckých a populárno-náučných článkov, populárno-náučných brožúr a taktiež prípravy dokumentárnych filmov.
* V Martinskej Aleji Národných dejateľov bola odhalená busta Štefana Marka Daxnera, v Rimavskej Sobote, v Aleji Národných dejateľov bola pri príležitosti storočnice odhalená busta Vladimírovi Mináčovi. Matica slovenská odovzdala Mimoriadnu cenu IN MEMORIAM Romanovi Kaliského a zorganizovala spomienkové kolokvium pri príležitosti jeho storočnice. Matica slovenská spolu so Zväzom protifašistických bojovníkov odovzdala ocenenia aj ďalším významným osobnostiam slovenskej kultúry.
* V septembri 2022 bola po celoslovenskej konferencii Odkaz štúrovskej generácie oficiálne otvorená Bibliotéka Matice slovenskej. V októbri 2022 si Matica slovenská pripomenula v Nových Zámkoch 260. výročie narodenia Antona Bernoláka.
*Matičný vedec Pavol Parenička bol ocenený Národnou cenou Vojtecha Zamarovského za literatúru faktu.
* Matica slovenská získala oficiálne Osvedčenie spôsobilosti na výskum a vývoj, ktoré jej udelilo Ministerstvo školstva, vedy, výskumu a športu SR.
* V závere roka si pripomenula Matica slovenská Jozefa Miloslava Országha a Štefana Marka Daxnera.
* Matica slovenská v roku 2023 pokračuje v pripomínaní dvestoročníc štúrovcov, ale aj bernolákovcov. Rok 2023 vyhlásila pre 160. výročie vzniku inštitúcie ROK MATICE SLOVENSKEJ. Okrem toho si Matica pripomína 1400. výročie Samovej ríše a 1160. výročie príchodu Cyrila a Metoda na Veľkú Moravu (vyšiel tematický pracovný zošit) a 30. výročie vzniku samostatnej Slovenskej republiky. 
* V roku 2023 prebehlo odhalenie busty Štefana Boleslava Romana a vyšla tiež kniha. Vznikli tiež filmy z produkcie Informačného ústredia Matice o Františkovi Fugovi, Vladimírovi Hurbanovi, Tomášovi Červeňovi, Samovi Tomášikovi, Ambrovi Pietrovi a Imrichovi Sedlákovi. 
* Matica slovenská si pripomenula výročia osobností Ambro Pietor, Martin Čulen, Daniel Minich, Jozef Podhradský, Imrich Sedlák, Dušan Hatala, Štefan Hapák, Ján Marták a taktiež výročia bernolákovcov a výročie úmrtia Antona Bernoláka (zorganizovaný bol aj špeciálny vedecký seminár v spolupráci s Univerzitou Pavla Jozefa Šafárika, z ktorého je pripravená publikácia na rok 2024) 
* Vedné ústredie (Pavol Madura, Pavol Parenička) vytvorilo výstavu informačnú brožúru k 160. výročiu založenia Matice slovenskej a Slovenský literárny ústav vypublikoval knihu "Clementis &amp; Mináč, Vlastenci alebo buržoázni nacionalisti". 
* V Bratislave vznikla Galéria Matice slovenskej a revitalizoval sa Výtvarný odbor Matice slovenskej, do ktorého sa aktívnejšie zapojili umelkyne ako Martina Kvašňovská, Martina Bégerová, Jana Cvetanovová, Brigita Lehoťanová, Veronika Ursínyová, Viera Račková, Jana Koštiaľová, Veronika Rusnáková, Ruth Dubayová a umelci Stanislav Harangozó, Michal Vasiľko Kele, Orest Dubay ml., Alexander Vika, Andrej Smolák, Marián Polonský, Emil Semanco a mnohí ďalší. Výtvarný odbor tiež cez príbuzných operuje s dedičstvom výtvarníkov ako Ján Kulich, Tibor Bártfay, Mária Medvecká, Vincent Hložník či Milan Medúz.
* Boli založené dva vedecké odbory: Kulturologicko-filozofický odbor Matice slovenskej a Slovanský odbor Matice slovenskej
* Uskutočnili sa oslavy 160. výročia spojené s edukačnou divadelnou scénkou, rozsiahlym galaprogramom, vystúpeniami folklórnych súborov Matice z celého Slovenska, ale aj populárnych skupín a osobností ako Veronika Rabada, SĽUK či Zuzana Smatanová.
* Uskutočnil sa Slávnostný snem Matice slovenskej, na ktorom bol schválený Program Matice slovenskej a aktualizované Stanovy Matice slovenskej
* Vyšlo niekoľko elektronický kníh, ktoré sú k dispozícii zdarma
* Uskutočnil sa V. kongres Matíc a inštitúcii slovanských národov
* Oficiálna delegácia Matice slovenskej, redakcie Slovenských pohľadov a Spolku slovenských spisovateľov navštívila Srbsko (Maticu srbskú a Združenie srbských spisovateľov) za účelom rozšírenia kultúrnej spolupráce.
* V spolupráci so Spolkom slovenských spisovateľov Matica zorganizovala rozhovory so žijúcimi osobnosťami ako Dalimír Hajko, Jozef Leikert, Vincent Šabík, Anton Hykisch, Ján Tazberík, Alexander Halvoník, Pavol Parenička a ďalšími. Dalimír Hajko bol zároveň ocenený najvyššou Cenou Matice slovenskej.
* Maticu slovenskú oficiálne navštívili maďarský veľvyslanec Csaba Balogh a kubánsky veľvyslanec Rafael Pino Bécquer.
* Vyšla kniha k 150. výročiu úmrtia Samuela Jurkoviča, kniha Peter Kellner Záboj Hostinský, životný príbeh pobočníka Ľudovíta Štúra; kniha o Františkovi Fugovi, kniha k 80. výročiu tlačiarní Neografia, brožúra k 160. výročiu Maticu slovenskej a ďalšie knihy, e-knihy a pracovné zošity.
* Dom Matice slovenskej v Galante usporiadal veľké hudobné podujatie Kantiléna venované Karolovi Duchoňovi (vystúpili Eva Máziková, orchester Taste of Brass, moderoval Martin Jurčo).
* Divadlo Komora a Slovenskí rebeli, ktorí pôsobia pri Dome Matice slovenskej v Komárne (Jozef Černek), premiérovali divadelnú hru Milenka, ktorá je pokračovaním trilógie započatej hrou Bosorka a fukusuje tiež na ekumenizmus a národnostnú toleranciu. 
* Na východnom Slovensku bolo usporiadané knižné turné s témou Kam kráčaš Európa? Utópia alebo dystopia európskej civilizácie?
Ocenenia udeľované Maticou slovenskou.
Cena Daniela Rapanta.
Cenu Daniela Rapanta zriadil Historický odbor Matice slovenskej (HO MS) v roku 1995 ako najvyššie ocenenie, ktorým oceňuje prínos za rozvoj historických vied, za zásluhy o poznanie slovenských dejín a života Slovákov doma i v zahraničí. Udeľuje sa jednotlivcovi alebo dvom jednotlivcom a to za: celoživotné dielo, alebo syntetizujúci pohľad a významné prehĺbenie poznatkov o slovenských dejinách. Cena je udeľovaná na počesť slovenského historika a archivára Daniela Rapanta podľa možnosti 17. apríla, v deň jeho narodenia.
Cena Františka Hrušovského.
Pre študentov histórie a pomocných vied historických, ako aj pre mladých vedeckých pracovníkov, udeľuje HO MS podobne Cenu Františka Hrušovského.
Zahraničná Matica slovenská.
Prvá Zahraničná Matica slovenská (ang. "Matica Slovenska Abroad") bola založená v roku 1893 v Chicagu a viedol ju Štefan Furdek.
Po roku 1948 sa Matica slovenská musela vzdať svojich základných úloh, t.j. budovania slovenského povedomia a národnostne integrujúcej funkcie doma aj v zahraničí, bez ohľadu na náboženské vyznanie a princípu nadstraníckosti a preto bola Zahraničná Matica slovenská založená po druhýkrát 30. augusta 1959 v argentínskom meste Luján (75 km od Buenos Aires). Jej predsedom bol predvojnový tajomník Matice J. C. Hronský. Jeho nástupcom sa v roku 1960 stal Stanislav Mečiar, ktorý sa pričinil najmä o rozvoj vydavateľskej činnosti. Po jeho smrti sa v roku 1971 ujal vedenia ZMS mons. František Fuga a jej činnosť sa presunula do Kanady, kde sa rozvíjala spolupráca s Kanadskou slovenskou ligou a Svetovým kongresom Slovákov 1970 ‒ 1971 (SKS). Zakladateľ SKS a jeho prvý predseda Štefan Boleslav Roman, priemyselník a filantrop, pôvodom z východoslovenskej obce Ruskov, bol sám praktizujúci gréckokatolík, s Fugom sa dobre poznali. Š. B. Roman finančne podporil i výstavbu Fugovho chrámu v Hamiltone. Matičným ústredím sa tak stalo mesto Hamilton a okrem bohatej vydavateľskej činnosti sa ZMS angažovala organizačnou prácou v pobočkách v Európe a Austrálii. Podieľala sa na organizácii kultúrno-spoločenských podujatí a už v časoch ČSSR presadzovala myšlienku samostatného Slovenska. Jej heslom bolo rozšírené Hlinkovo heslo „Za Boha a národ“ (ang. For God, For Independant State and Country).
V tomto období (v spoluautorstve s maliarom Dr. J. Cincíkom) vznikol návrh zástavy ZMS – slovanskej trikolóry s dvojkrížom na trojvrší umiestnenom v strede. Vložením cyrilo-metodského dvojkríža nad ostro zakončeným trojvrším do stredu slovanskej trikolóry vytvorili zástavu ako identifikačný symbol pre všetkých slovenských emigrantov a exulantov na celom svete. 31 októbra 1984, vtedajší predseda ZMS František Fuga, spolu s vtedajším tajomníkom Rudolfom Šandorfim podpísali aktualizáciu stanov ZMS a zavádzajú slovenskú zástavu Zahraničnej Matice ako súčasť zakladajúcich dokumentov obchodnej spoločnosti Matica Slovenska Abroad na registračnom súde.

</doc>
<doc id="14142" url="https://sk.wikipedia.org/wiki?curid=14142" title="Tesla (jednotka)">
Tesla (jednotka)

Tesla (T) je jednotkou magnetickej indukcie. 1 T je magnetická indukcia, ktorá na ploche 1 m² kolmej na smer magnetickej indukcie vyvolá magnetický tok 1 weber. Je pomenovaná podľa srbského fyzika a vynálezcu Nikola Tesla.
formula_1

</doc>
<doc id="14143" url="https://sk.wikipedia.org/wiki?curid=14143" title="Weber (jednotka)">
Weber (jednotka)

Weber (skrátene Wb) je jednotka magnetického indukčného toku. 1 Wb je magnetický indukčný tok indukujúci v závite, ktorý ho obopína, elektromotorické napätie 1 voltu, ak sa tok rovnomerne zmenšuje tak, že za 1 sekundu zanikne.
Je pomenovaná po nemeckom fyzikovi W. E. Weberovi (18041891).
1 Wb = 1 kg·m²·s–2·A–1

</doc>
<doc id="14146" url="https://sk.wikipedia.org/wiki?curid=14146" title="Jean Henri Dunant">
Jean Henri Dunant

Jean Henri Dunant [vyslov: dünan] (* 8. máj 1828, Ženeva – † 30. október 1910, Heiden) bol švajčiarsky spisovateľ, spoluzakladateľ Medzinárodného Červeného kríža, iniciátor Ženevskej konvencie a nositeľ Nobelovej ceny za mier z roku 1901.
Narodil sa v rodine významného ženevského obchodníka. Jeho rodina bola kalvínskeho vyznania a podporovala starostlivosť o sociálne slabých. 25. júna 1859 bol svedkom krvavej bitky pri Solferine a na základe svojich dojmov napísal v roku 1862 knihu "Spomienky na Solferino". Navrhol založenie medzinárodnej organizácie na pomoc raneným vojakom a uzavretie medzinárodnej dohody o ich ochrane.
17. februára 1863 v Ženeve založil Stály medzinárodný výbor pre pomoc raneným, tzv. „výbor piatich“, ktorý spoločne s ním tvorili Guillaume Henri Divour, dr. Louis Appia, dr. Theodore Maunior a Gustave Moynier.
V dňoch 26. až 29. októbra 1864 sa v Ženeve konala konferencia, ktorej sa zúčastnili zástupcovia šestnástich európskych krajín. Na konferencii bol založený Medzinárodný výbor Červeného Kríža, čo je považované za počiatok celosvetového hnutia Červeného kríža.

</doc>
<doc id="14149" url="https://sk.wikipedia.org/wiki?curid=14149" title="Ženevské konvencie">
Ženevské konvencie

Ženevské konvencie (správny názov Ženevské dohovory) sú 4 konvencie a 3 dodatkové protokoly, ktoré upravujú podmienky a pravidlá medzinárodného práva na ochranu obetí vojny. Ženevské konvencie na ochranu obetí vojny boli novo zjednané na diplomatickej konferencii konanej v Ženeve od 21. apríla do 12. augusta 1949 po skončení druhej svetovej vojny, pričom boli aktualizované skoršie tri zmluvy a pridaná štvrtá konvencia. Ženevské konvencie z roku 1949 boli ratifikované celé alebo s výhradami 194 štátmi.
Ženevské konvencie neupravujú použitie zbraní vo vojne, čo je ošetrené Haagskymi konvenciami a Ženevským protokolom.
Ženevské konvencie spolu so svojimi dodatkovými protokolmi predstavujú prameň medzinárodného humanitárneho práva (alebo tiež vojnového práva). Ich hlavnou zásadou je, že v prípade ozbrojeného konfliktu musí byť rešpektovaná dôstojnosť ľudskej bytosti a bez akéhokoľvek nepriaznivého rozlišovania musia byť pred konfliktom a jeho následkami chránení tí, ktorí na konflikte nie sú priamo zúčastnení, ako aj tí, kto boli z konfliktu vyradení v dôsledku choroby, zranenia či zajatia. Zmluvnými stranami Ženevských konvencií sú všetky štáty sveta a ich zásady (a zásady I. a II. dodatkového protokolu) sú súčasťou medzinárodného obyčajového práva a z toho titulu zaväzujú každého člena medzinárodného spoločenstva.
Ženevské konvencie zaväzujú každú skupinu zúčastňujúcu sa v ozbrojenom konflikte, teda nielen vládne sily, ale aj napríklad povstalcov a ich príslušníkov. Ženevské konvencie musia byť dodržané všetkými stranami konfliktu za všetkých okolností, teda aj bez ohľadu na chovanie ktoréhokoľvek zo strán konfliktu. Vážne porušenie Ženevských konvencií predstavujú vojenské zločiny a páchateľ je trestne zodpovedný podľa medzinárodného práva.
Zodpovednosť za porušenie Ženevských konvencií nesie nielen ten, kto sa ho dopustil, ale aj ten, kto také porušenie nariadil aj ten, kto z nedbalosti pri výkone svojej funkcie porušenie zo strany podriadených umožnil. Ďalej potom skutočnosť, že k porušeniu došlo na základe príkazu nadriadeného, nezbavuje sama o sebe podriadeného zodpovednosti za takýto čin.
Každý štát je povinný osobu podozrivú zo spáchania vážneho porušenia postaviť pred súd, bez ohľadu na jej štátnu príslušnosť, alebo ju vydať štátu majúcemu na jej stíhaní záujem.
Dejiny medzinárodného humanitárneho práva.
V roku 1862 Henri Dunant vydal knihu "Spomienka na Solferino" v ktorej popísal hrôzy vojny. Jeho vojenské skúsenosti ho inšpirovali, aby navrhol:
Prvý návrh viedol k zriadeniu Červeného kríža. Druhý návrh viedol k prijatiu Prvej Ženevskej konvencie. Za oba úspechy Henry Dunant získal prvú Nobelovu cenu mieru v roku 1901.
Prvá konvencia bola prijatá 22. augusta 1864 12 štátmi.
Clara Barton bola významnou osobou v kampani pre ratifikáciu Prvej Ženevskej konvencie v Spojených štátoch, ktoré ju ratifikovali v roku 1882.
Druhá konvencia bola po prvýkrát prijatá 6. júla 1906 a špecificky ošetruje pravidlá pre ozbrojené a námorné sily na mori.
27. júla 1929 bola prijatá tretia konvencia o zaobchádzaní s vojnovými zajatcami a nadobudla účinnosť 19. júna 1931.
V inšpirácii vlny humanitárneho a pacifického entuziazmu po druhej svetovej vojne a pobúrení vojnovými zločinmi odhalenými počas Norimberského procesu séria konferencií bola vedená v roku 1949 a znovu potvrdila, rozšírila a revidovala predchádzajúce tri konvencie a prijala štvrtú konvenciu o ochrane civilných osôb počas vojny.
Napriek rozsahu týchto dokumentov, sa časom ukázala ich nekompletnosť. V skutočnosti sa povaha vojen v období studenej vojny zmenila, pre čo si mnoho ľudí myslelo, že Ženevské konvencie upravujú vyhasnutú realitu: na druhej strane, väčšina ozbrojených konfliktov bola vnútornými či občianskymi vojnami. V ďalšom pohľade väčšina moderných asymetrických vojen spôsobila zvyšujúce sa straty na civilistoch, čo viedlo k potrebe poskytnúť civilným osobám a objektom ďalšiu ochranu v bojovej situácii, teda k aktualizácii Haagskych konvencií.
Z týchto dôvodov boli prijaté roku 1977 dva dodatkové protokoly, ktoré rozšírili podmienky Ženevských konvencií. V roku 2005 bol prijatý tretí dodatkový protokol o prijatí ďalšieho ochranného znaku, Červeného kryštálu.
Konvencie a dodatkové protokoly.
Ženevské konvencie zahrňujú pravidla, ktoré sa použijú počas ozbrojeného konfliktu a zaisťujú ochranu osobám, ktoré nie sú alebo ďalej nemôžu byť účastníkmi bojov, napríklad
Konvencie.
Tri pôvodné Ženevské konvencie prijaté pred druhou svetovou vojnou boli revidované v roku 1949 a bola pripojená štvrtá konvencia. 
Dodatkové protokoly.
Konvencie z roku 1949 boli pozmenené tromi dodatkovými protokolmi
Použitie Ženevských konvencií.
Ženevské konvencie majú platnosť od začiatku vojny alebo ozbrojeného konfliktu a sú nimi viazané vlády, ktoré konvencie ratifikovali. V spoločných ustanoveniach článkov 2 a 3 je upravené použitie týchto konvencií, ktoré je širšie.
Spoločné ustanovenie článku 2 týkajúce sa medzinárodných ozbrojených konfliktov.
Toto ustanovenie stanoví, že sa Ženevské konvencie použijú vo všetkých prípadoch medzinárodných konfliktov, pokiaľ aspoň jeden z bojujúcich štátov ratifikoval konvencie. Najmä:
Článok 1 Protokolu I ďalej upresňuje, že ozbrojený konflikt proti koloniálnej nadvláde a cudzej okupácii je tiež kvalifikovaný ako medzinárodný.
Pokiaľ sú kritéria medzinárodného konfliktu uznané, plná ochrana podľa konvencií sa pokladá za uplatnenú.
Spoločné ustanovenie článku 3 týkajúce sa vnútroštátnych ozbrojených konfliktov.
Ustanovenie článku 3 stanovuje, že isté minimálne pravidlá vojnového práva sa tiež použijú v ozbrojenom konflikte, ktorý nemá medzinárodný charakter, ale prebieha v rámci hraníc jedného štátu. Aplikácia tohto ustanovenia vyžaduje interpretáciu pojmu "ozbrojený konflikt". Napríklad by sa ustanovenie použilo v prípade konfliktu medzi vládnymi a povstaleckými silami alebo medzi dvoma povstaleckými skupinami alebo inými konfliktmi vojnového charakteru vo vnútri jedného štátu. Útok skupiny osôb na policajnú stanicu nebude považovaný za ozbrojený konflikt podľa článku 3, ale len akciu podľa práva daného štátu.
Ženevské konvencie ako celok nie sú použiteľné v situácii vnútroštátneho ozbrojeného konfliktu. Možno aplikovať len obmedzené podmienky ustanovenia článku 3 a ďalej Protokolu II. Dôvodom obmedzenia by bol konflikt s právami zvrchovaného štátu. V prípade použitia tohto ustanovenia platí:
Vynucovanie konvencií.
Ochranné mocnosti.
Pojem "ochranná mocnosť" má v konvenciách špecifický význam. Ochranná mocnosť je štát, ktorý nie je časťou ozbrojeného konfliktu, ale súhlasil s ochranou záujmov štátu, ktorý je súčasťou konfliktu. Ochranná mocnosť je sprostredkovateľom umožňujúcim komunikáciu medzi stranami konfliktu. Ochranná mocnosť tiež dohliada na dodržovanie konvencií, ako napríklad návšteva vojnových zajatcov alebo vojnovej zóny. Ochranná mocnosť jedná ako zástanca zajatcov, zranených a civilistov.
Vážne porušenia konvencií.
Nie všetky porušenia konvencií majú rovnakú váhu. Najzávažnejšie zločiny sú označené ako "závažné porušenia" a poskytujú právnu definíciu vojnových zločinov. Závažné porušenia tretej a štvrtej konvencie zahrňujú nasledujúce činy, pokiaľ boli spáchané proti chráneným osobám:
Za vážne porušenia štvrtej konvencie sa ďalej považujú:
Štáty, ktoré prijali konvencie, musia prijať a vynucovať zákony trestajúce akýkoľvek takýto trestný čin. Štáty sú tiež povinné vyhľadať osoby, ktoré spáchali dané trestné činy alebo ich neriadili a postaviť ich pred súd bez ohľadu na ich občianstvo a miesto kde bol trestný čin spáchaný. Princíp univerzality platí tiež pre vynucovanie konvencií.
Slovenské právo.
Ženevské konvencie boli Česko-Slovenskom podpísané a následne ratifikované. V Zbierke zákonov boli vyhlásené pod číslom "65/1954 Sb".
Dva dodatkové protokoly boli podpísané v Ženeve dňa 8. júna 1977 a po ratifikácii vyhlásené pod č. "168/1991 Zb.". Dňa 8. decembra 2005 bol v Ženeve dojednaný už tretí dodatkový protokol.

</doc>
<doc id="14150" url="https://sk.wikipedia.org/wiki?curid=14150" title="Červený kríž">
Červený kríž

Medzinárodné hnutie Červeného kríža a Červeného polmesiaca (do roku 1986 Medzinárodný Červený kríž) je názov pre medzinárodné hnutie, ktoré organizuje národné spoločnosti Červeného kríža. Tieto sú právne nezávislé, ale pracujú na základe spoločných zásad. Majú rovnaké ciele, predpisy, symboly a ich riadiace orgány sú spojené. Celosvetové pôsobenie je nezávislé na štátnych inštitúciách a je založené na dobrovoľnosti – pomôcť. Cieľom hnutia je chrániť životy, zdravie, dôstojnosť a znižovať utrpenie ľudí v núdzi následkom vojen, prírodných alebo technických katastrof a epidémií bez ohľadu na národnosť, pôvod, náboženstvo alebo politický názor postihnutých.
Základné princípy.
Základné princípy boli schválené XX. Medzinárodnou konferenciou Červeného kríža v októbri 1965 vo Viedni:
História.
Až do polovice 19. storočia neexistovala žiadna systematická starostlivosť o vojnou zranených, žiadne zariadenia pre umiestnenie a ošetrovanie, ani ošetrujúci personál s primeraným vzdelaním. Roku 1859 navštívil švajčiarsky obchodník Henri Dunant v Taliansku francúzskeho cisára Napoleona III. s cieľom obnovenia obchodných povolení v Alžírsku. Pri tejto návšteve zažil 24. marca 1859 bitku pri talianskom mestečku Solferino. V tejto bitke bolo počas jedného dňa zabitých 6000 vojakov a 25000 zranených. Nedostatočná lekárska starostlivosť a utrpenie zranených na neho tak zapôsobilo, že zabudol na svoje zámery a niekoľko dní sa plne venoval organizácii a ošetrovaniu zranených. Svoje zážitky spísal roku 1862 v knihe "Spomienky na Solferino", ktorú potom poslal politikom a vojenským hodnostárom celej Európy. Jedna z jeho myšlienok bola výzva na zriadenie organizácií, ktoré by sa v mieri pripravili na pomoc zraneným v najbližších vojnách.
Prvá národná organizácia pod Červeným krížom bola založená koncom roka 1863 v Stuttgarte (Württembergische Sanitätsverein).
V auguste 1864 bola švajčiarskou vládou zvolaná do Ženevy ďalšia konferencia a 22. 8. 1864 bol podpísaný šestnástimi štátmi tzv. Prvý Ženevský dohovor. Na jeho základe sú napr. zariadenia, vozidlá, personál označené červeným krížom považované za neutrálne. Prvé aktivity pod symbolom červeného kríža prebehli v roku 1867 v nemecko-dánskej vojne na bojisku pri Langensalze. 
V nasledujúcich rokoch potom vznikli národné Červené kríže skoro vo všetkých európskych krajinách. Nemecko-francúzska vojna v rokoch 1870 - 1871 potom demonštrovala ich potrebu.
Henri Dunant musel v roku 1867 ohlásiť bankrot (nevenoval sa svojim obchodom) a Červený kríž opustiť. Roku 1871 pomáha v parížskych uliciach raneným. V roku 1894 ho vo švajčiarskom Heiden v útulku pre chudobných objavuje novinár Georg Baumbarger. Jeho články o Dunantovom smutnom osude prebehnú tlačou a pohnú svetovou verejnosťou. K narodeninám mu gratuluje anglická kráľovná a pápež. Roku 1901 dostáva ako prvý človek Nobelovu cenu mieru. Zomiera o deväť rokov neskôr vo veku 82 rokov.
V roku 1876 sa Medzinárodný výbor premenoval na dodnes platný názov: Medzinárodný výbor červeného kríža (MVČK), francúzsky: Comité international de la Croix-Rouge (CICR), anglicky: International Committee of the Red Cross (MVČK) a nemecky: Internationales Komitee vom Roten Kreuz (IKRK).
Liga organizácií Červeného kríža bola založená národnými organizáciami Červeného kríža Anglicka, Francúzska, Talianska, Japonska a USA 5. 5. 1919 s cieľom rozšíriť aktivity Červeného kríža aj na situácie, ktoré s vojnou nesúvisia (prírodné katastrofy, technické nešťastia, epidémie). Už v prvých piatich rokoch po založení sa uskutočnilo 47 zásahov v 34 krajinách. Počiatočná rivalita oboch organizácií bola v roku 1928 vyriešená a došlo k spolupráci pod názvom Medzinárodný Červený kríž. O rok neskôr pristúpila do spolku organizácia Červený polmesiac ako symbol islamských krajín.
V priebehu druhej svetovej vojny boli bežne príslušníci Červeného kríža i ranení vystavení útokom bojujúcich strán. Známe je predovšetkým jednanie nemeckých a japonských vojsk. Vojaci týchto krajín bežne vraždili ranených vojakov protivníka, aby sa o nich v zajatí nemuseli starať.
27. 1. 1991 bol ustanovený dodnes platný názov: Medzinárodná federácia organizácií Červeného kríža a Červeného polmesiaca, anglicky International Federation of Red Cross and Red Crescent Societies (IFRC). Členmi federácie je 189 štátov. Dohromady je dnes globálne pod týmto názvom 98 mil. členov a z toho 300000 trvalo zamestnaných. 
Ženevské právo.
Hlavné zásady, ktoré zastáva Medzinárodný červený kríž, sú postavené na princípoch medzinárodného humanitárneho práva, ktoré možno definovať ako súbor medzinárodných práv usilujúcich o obmedzenie použitia násilia v ozbrojených konfliktoch. Riadiacim princípom celého systému ženevského práva je ľudskosť a jeho hlavným cieľom je snaha o humanizáciu ozbrojených konfliktov. Pri vzniku systému výrazne zasahoval a podieľal sa na ňom Medzinárodný výbor Červeného kríža, preto sa o ženevskom práve niekedy priamo hovorí ako o práve Červeného kríža. 
Základným prameňom medzinárodného humanitárneho práva a prameňom, z ktorého Medzinárodný červený kríž vychádza, sú tzv. Ženevské dohovory o ochrane obetí ozbrojených konfliktov. Systém ženevského práva tvoria predovšetkým štyri Ženevské konvencie z roku 1949, ďalej tiež dodatkové protokoly k dohovorom z roku 1977 a 2005 a zvykové pravidlá.
Prvý Ženevský dohovor, tzv. "Dohovor o zlepšení osudu ranených príslušníkov ozbrojených síl v poli", bol postupne v rokoch 1906 a 1929 rozšírený, doplnený a taktiež zahrnul do svojho znenia chorých príslušníkov ozbrojených síl v poli.
Druhý Ženevský dohovor, tzv. "Dohovor o zlepšení osudu ranených, chorých a stroskotancov ozbrojených síl na mori", bol prijatý v roku 1899 na prvej mierovej konferencii v Haagu.
Tretí Ženevský dohovor, tzv. "Dohovor o zaobchádzaní s vojnovými zajatcami," doplnil zmluvný rad roku 1929 na konferencii v Ženeve.
Počas konania druhej svetovej vojny sa dohovory prejavili ako nedostatočné a nastala nutnosť revízie. Tá prebehla roku 1949 a dohovory boli rozšírené. Pribudla Štvrtá Ženevská konvencia, tzv. "Dohovor o ochrane civilných osôb počas vojny".
Ženevské konvencie sa v súčasnosti radia medzi najakceptovanejšie zmluvné inštrumenty medzinárodného práva.  Ich zmluvnými stranami je k 1. 3. 2016 196 štátov. 

</doc>
<doc id="14155" url="https://sk.wikipedia.org/wiki?curid=14155" title="Ženeva">
Ženeva

Ženeva ( [vyslov:ž-név], ) je mesto nachádzajúce sa na juhu Švajčiarska. Leží pri výtoku Rhôny zo Ženevského jazera. Samotná Ženeva má 200 tisíc obyvateľov, aglomerácia vyše pol milióna.
Je priemyselným, obchodným a finančným centrom svetového významu. Sídli tu viacero medzinárodných organizácií, vrátane OSN. Ženeva je jedným z najdrahších miest na svete.
Poloha.
Ženeva sa nachádza na 46°12 s.š., 6°09' v.d, na juhozápadnom konci Ženevského jazera, kde z jazera vyteká rieka Rhôna. Druhou riekou v meste je Arve, ktorá sa zlieva s Rhônou ešte v meste, na mieste Jonction. Mesto je ohraničené dvomi pohoriami, Alpami a Švajčiarskou Jurou. Z mesta je za dobrého počasia vidieť zasnežený Mont Blanc, najvyššiu horu Európy (4807 m), vzdialenú asi 70 km juhovýchodne.
Dejiny.
Keltský názov "Genava" označoval hlavné mesto kmeňa Allobrogov, ktoré v roku 121 pred Kr. bolo dobyté Rímom a stalo sa akýmsi predmestím v Zaalpskej Galii (Gallia Transalpine). V rokoch 52 a 58 pred Kr. sa tu zdržiaval Julius Caesar. Prvý kresťanský kostol tu vznikol okolo roku 350, v rokoch 443-467 bola Ženeva sídelným mestom burgundských kráľov a od prelomu 4. a 5. storočia do reformácie roku 1536 tu bolo biskupské sídlo. Na začiatku 11. storočia sa Ženeva stala spolu s Bourgogne časťou Svätej ríše rímskej, a to ako biskupstvo. Roku 1124 získal Ženevský biskup zmluvou s miestnym grófom vládu nad mestom.
Od polovice 13. storočia sa tu konajú významné trhy a mešťania sa snažili získať lepšiu pozíciu voči biskupovi. Roku 1309 biskup priznal mestu právo voliť si radných (syndikát) a v roku 1477 uzavrel zmluvu o združení so švajčiarskymi mestami Bern a Fribourg. V roku 1526 uzavreli podobnú zmluvu samotní mešťania, ktorí sa tak podľa vzoru talianskych miest vymanili z moci biskupov. Zároveň sa prostredníctvom nemeckých kupcov do mesta šírili myšlienky nemeckej reformácie a od roku 1536 boli v meste zakázané katolícke bohoslužby.
Toho istého roku prišiel do mesta francúzsky reformátor Ján Kalvín (Jean Calvin), ktorý si tu získal výnimočnú autoritu a zaviedol prísny, takmer teokratický režim. V roku 1541 napísal pre Ženevu novú ústavu, podľa ktorej popri obecnom zhromaždení občanov vládol volený zbor dvesto, rada šesťdesiatich a v náboženských záležitostiach konzistórium, vedené Kalvínom. V roku 1553 dal Kalvín v Ženeve upáliť španielskeho lekára Michela Serveta, ktorý popieral Najsvätejšiu Trojicu. V roku 1559 založil akadémiu pre vzdelávanie kazateľov a v nasledujúcich rokoch sa Ženeva stala útočiskom náboženských exulantov, podnikavých mešťanov z Francúzska, Talianska a Nemecka. Tým sa mesto nielen rozrástlo, ale aj zbohatlo a začalo zohrávať stále významnejšiu úlohu. Do konca 19. storočia sa stalo najľudnatejším švajčiarskym mestom.
V priebehu 18. storočia narastali spory medzi bohatými mešťanmi a ostatnými občanmi bez politických práv. Povstanie z roku 1707, ktoré viedol právnik Pierre Fatio, bolo s pomocou ostatných švajčiarskych miest potlačené a Fatio zastrelený. Pri ďalšej vzbure roku 1737 bolo 11 mŕtvych. Roku 1762 dala mestská rada spáliť spisy ženevského rodáka J.-J. Rousseaua a v roku 1781 proti ďalšiemu povstaniu povolali na pomoc francúzskeho kráľa Ľudovíta XVI. Po dobytí mesta emigrovalo cez tisíc občanov hlavne do Paríža. Avšak v roku 1793 "starý režim" definitívne padol a roku 1794 bola prijatá nová ústava. Už v tejto dobe bolo hlavným odvetvím v Ženeve hodinárstvo a zlatníctvo, na druhom mieste textilný priemysel.
V rokoch 1798 – 1814 patrila Ženeva k Francúzsku a po porážke Napoleona bol roku 1815 založený švajčiarsky kantón Ženeva spojením mesta Ženevy, jeho poddanských území a k nemu Viedenským kongresom pričlenené bývalé francúzske a savojské územia, medzi ktorými bolo aj mesto Carouge. Ale aj naďalej mala moc vláda aristokracie, až do roku 1847, kedy Ženeva dostáva novú kantonálnu ústavu. V roku 1848 schválená spolková ústava Švajčiarska ustanovila Ženevský kantón ako jeden z liberálnych kantónov. Roku 1839 tu poľský exulant Patek založil prvú hodinársku továreň (dnes firma Patek Philippe) a mesto sa rýchlo industrializovalo. V druhej polovici 19. storočia bolo zbúrané mestské hradby a mesto sa veľmi rozšírilo, v tej istej dobe Ženevu však počtom obyvateľov predstihol Zürich. Historické mesto si síce zachovalo svoj pôdorys a strmé, úzke uličky ale takmer všetky budovy boli od tej doby dôkladne prestavané.
V roku 1863 tu založil Jean Henri Dunant Medzinárodný výbor Červeného kríža, najstaršiu medzinárodnú humanitárnu organizáciu, a za tento čin bol v roku 1901 vyznamenaný Nobelovou cenou. Medzinárodný Červený kríž dostal Nobelovu cenu mieru celkom trikrát. V rokoch 1920 – 1946 bola Ženeva sídlom Spoločnosti národov a neskôr viacerých medzinárodných organizácií.
Hospodárstvo.
Ženeva je významné bankové a obchodné centrum, centrum hodinárskeho priemyslu, má niekoľko priemyselných firiem, a je obľúbeným kongresovým miestom. V blízkosti letiska je veľké kongresové a výstavné centrum Palexpo, kde sa koná aj pravidelný Ženevský autosalón. Pre výnimočnú polohu na brehu jazera a medzi horami je vyhľadávaným cieľom turistov.
V Ženeve sídli niekoľko medzinárodných organizácií, medzi nimi:
Vzhľadom na to tu má mnoho krajín (vrátane Slovenska) stále diplomatické zastúpenie alebo misie.
Na okraji Ženevy na francúzskej hranici sídli aj Európska organizácia pre jadrový výskum (CERN) s najväčším urýchľovačom častíc na svete.
Pozoruhodnosti, pamiatky.
Na západnej strane mesta (pravý breh Rhôny) je:
Múzeá.
V meste je mnoho múzeí:
Doprava.
V Ženeve je električková, trolejbusová aj autobusová hromadná doprava, ktorú prevádzkuje podnik TPG. Prímestská doprava na niekoľkých miestach prekračuje francúzske hranice.
Pre obce a mestá na brehoch Ženevského jazera má význam aj pravidelná lodná doprava, švajčiarska aj francúzska.
Mesto a kantón sú výborne napojené na medzinárodnú dopravnú sieť. Nachádza sa tu po Zürichu druhé najväčšie letisko vo Švajčiarsku Genève-Cointrin, napojenie na francúzsku vysokorýchlostnú sieť TGV a diaľničnú sieť.

</doc>
<doc id="14156" url="https://sk.wikipedia.org/wiki?curid=14156" title="Wolfgang Amadeus Mozart">
Wolfgang Amadeus Mozart

Wolfgang Amadeus Mozart (* 27. január 1756, Salzburg – † 5. december 1791, Viedeň), pokrstený ako Johannes Chrysostomus Wolfgangus Theophilus Mozart bol rakúsky klasicistický hudobný skladateľ. Jeho diela mali veľký vplyv na vývoj európskej hudby. Je považovaný za jedného z najväčších skladateľov klasicizmu aj celých dejín hudby.
Životopis.
Narodil sa ako najmladší zo siedmich detí Leopolda a Anny Marie Mozartovcov. Zo všetkých siedmich súrodencov sa však dospelosti dožil iba Wolfgang a jeho o päť rokov staršia sestra Maria Anna, prezývaná Nannerl.
V detstve bol s celou rodinou na dlhých hudobných turné po metropolách celej Európy: tri roky trvajúcom po západnej Európe: severné Nemecko, Holandsko, Paríž, ďalej Londýn, Haag a znovu Paríž, južné Francúzsko a Švajčiarsko. V Anglicku sa zoznámil s Johannom Christianom Bachom, ktorý ho učil hrať na klavíri a spoznal bližšie prostredie talianskej opery. Wolfgang a jeho sestra boli na turné predstavovaní ako zázračné deti.
V neskoršom veku podnikol Mozart, teraz iba so svojím otcom, študijné cesty po Taliansku. Pomocou otcových známostí získaval Mozart od šľachty objednávky na opery. V Taliansku Mozart spoznal taliansky hudobný štýl, ktorý bol vtedy uznávaný za jediný a dokonalý, a skomponoval dve typické talianske opery: Mithridates, kráľ pontský a Lucio Silla; ďalej serenádu Ascanius v Albe. Počas talianskej cesty sa zhoršil Mozartov vzťah k otcovi. Po návrate z Talianska Mozart navštívil Viedeň a Mníchov, kde sa konala premiéra jeho opery Záhradníčka z lásky.
Nejakú dobu strávil Mozart v rodnom Salzburgu, ale čoskoro bol prepustený zo služby a odišiel na jeseň v roku 1777 s matkou na ďalšie turné po Európe. Prešiel niekoľko nemeckých miest a keď sa mu nepodarilo získať miesto v Mannheime, odcestoval aj s matkou do Paríža. Tá sa tu však nakazila tyfoidnou horúčkou a o 14 dní zomrela.
Do Salzburgu sa Mozart vrátil v januári 1779 na miesto organistu. Počas dvoch rokov pôsobenia v Salzburgu skomponoval okrem zvyčajných skladieb súvisiacich so službou pri dvore takisto niekoľko opier pre kočovné divadelné spoločnosti a divadlo v Mníchove. Mozart život v Salzburgu zle znášal. Ako arcibiskupov poddaný sa usiloval o prepustenie zo služby. Tomu arcibiskup nevyhovel, takže do Viedne Mozart ušiel ilegálne.
Vo Viedni sa Mozart zapojil do pokrokových krúžkov. Jeho tvorba bola súčasťou pokusov o vytvorenie pôvodnej nemeckej opery, teda vrátane spievanej hovorovej nemčiny. Nemecká opera mala nahradiť talianske umenie, považované za elitárske. Tak vznikol singspiel Zaida a oceňovaná opera Únos zo Serailu ("Entführung aus dem Serail"). V roku 1782 sa Mozart oženil s dcérou svojej bývalej domovníčky, Konstancou Weberovou. To sa stretlo s odporom sestry Anny a otca Leopolda. Dovŕšila sa tým roztržka, ktorá vznikla už pri Mozartovom konflikte s arcibiskupom Hieronymom Colloredom a odchode do Viedne.
Počas prvých dvoch rokov vo Viedni dosiahol Mozart vrchol svojej tvorby, čo sa prejavilo aj na jeho príjmoch. Po pôrode jeho prvého dieťaťa Raimunda, ktorý však zomrel niekoľko mesiacov po narodení, Mozart odišiel so svojou manželkou do Salzburgu, aby ju predstavil otcovi a sestre. K uzmiereniu však nedošlo. Dva roky po narodení druhého dieťaťa Carla Thomasa, ktorý sa dožil dospelosti, porodila Konstance ďalšieho syna. Ten však zomrel takisto veľmi skoro.
V roku 1785 Mozart vstúpil do viedenskej slobodomurárskej lóže Dobročinnosť. Medzi rokmi 1786 a 1790 vznikli Mozartove najslávnejšie opery Don Giovanni a Figarova svadba, ktorá bola zhudobnením politicky kontroverznej komédie francúzskeho dramatika Beaumarchaisa. Autorom libriet bol Talian Lorenzo da Ponte. Obidve opery boli s veľkým úspechom uvedené v Prahe v Stavovskom divadle, kde bol Mozart osobne prítomný a znížilo to jeho finančné problémy. Po návrate z Prahy bol Mozart prijatý do služby pri dvore, čo mu opäť zvýšilo príjmy, ale napriek tomu mal finančné ťažkosti, ktoré musel prekonávať pôžičkami. V roku 1789 podnikol trojmesačné turné po severnom Nemecku, ktoré nebolo príliš finančne úspešné.
Po smrti Jozefa II. v roku 1790 jeho brat a nástupca Leopold II., reorganizoval dvorný život, ale Mozarta sa to nedotklo. Náročné pre neho ale bolo financovať Konstancino liečenie v kúpeľoch Baden. Dosiaľ prekonané pôrody a nervové otrasy spôsobené stratou troch detí jej značne podlomili zdravie.
V tom čase Mozart získal objednávku na novú taliansku operu, ktorej libreto pôvodne odmietol Antonio Salieri, s názvom Così fan tutte (Také sú všetky). Podľa romantickej fabulácie 19. storočia bol Salieri Mozartovým protivníkom, údajne na neho žiarlil a závidel mu jeho genialitu. Historická pravda je iná. Napriek tomu, že bol Mozart nesporne talentovanejší hudobník, Salieri mal u súčasníkov väčší úspech: zastával veľmi prestížnu a výnosnú funkciu riaditeľa divadla a dvorného kapelníka, pretože ako Talian sa tešil priazni dobovej módy, ktorá uprednostňovala Taliansko a taliansky štýl opery. Za tejto situácie mohol skôr Mozart žiarliť na svojho uprednostňovaného talianskeho soka, najmä keď bola Salierimu často daná prednosť pred Mozartom pri objednávke novej opery pre dvor. Napriek tomu medzi nimi nebolo nejaké nepriateľstvo. V septembri roku 1790 uviedol Mozart operu Così fan tutte vo Frankfurte nad Mohanom a podnikol ďalšie koncertné turné. Takisto zložil niekoľko symfónií, menších komorných diel a Singspiel Čarovná flauta ("Die Zauberflöte"), ktorý bol uvedený v periférnom divadle „Na Viedenke“ krátko pred Mozartovou smrťou. Aj keď sa "Čarovná flauta" na prvý pohľad javí ako obyčajná rozprávka, obsahuje celý rad radikálnych a slobodomurárskych motívov.
V zime v roku 1791 sa Mozart nakazil infekčnou chorobou a 5. decembra zomrel. Jeho posledné dielo je Rekviem. Zanechal jedno nedokončené dielo- requiem in d minor. Existujú špekulácie, podľa ktorých bol otrávený a ako nepohodlný odstránený; tie však neboli potvrdené.
Charakter Mozartovej hudby.
Mozartovo dielo najlepšie vystihuje povahu hudobného klasicizmu. Vyznačuje sa celkovou priezračnosťou, melodickým bohatstvom, vyváženou inštrumentáciou a formovou brilantnosťou. Táto hudba je nenáročná na počúvanie, ale pre interpretov predstavuje nemalý problém. Mozart obľuboval rýchle tempá a durové tóniny. Jeho hudba je živá, radostná, hravá, v pomalých vetách príjemne meditatívna, ale vždy zrozumiteľná.
Diela.
Keďže tvorba Wolfganga Amadea Mozarta je veľmi rozsiahla, bolo potrebné ju tematicky a časovo zoradiť. Je známe, že už počas svojho života si Mozart podrobne viedol záznam o všetkých dielach, ktoré skomponoval. 
Na orientáciu v jeho dielach sa používa tzv. Köchelov zoznam ("Köchelverzeichnis", KV). Tento súpis všetkých zdokumentovaných diel W. A. Mozarta pochádza od Ludwiga von Köchel, ktorý ho po prvýkrát uverejnil v roku 1862.
Chrámová hudba.
18 omší, z toho:
Dielo na internete.
Všetky Mozartove hudobné diela (ich zachované partitúry), ako aj písomné pramene vzťahujúce sa k jeho životu, sú voľne prístupné na internetovej stránke Digitale Mozart-Edition . 

</doc>
<doc id="14161" url="https://sk.wikipedia.org/wiki?curid=14161" title="Zlatíčka pre každého">
Zlatíčka pre každého

Zlatíčka pre každého je romantická komédia, režírovaná Joeom Rothom, v hlavných úlohách s Juliou Robertsovou, Billy Crystalom, Johnom Cusackom a Catherine Zeta-Jones.

</doc>
<doc id="14174" url="https://sk.wikipedia.org/wiki?curid=14174" title="Mauretánia">
Mauretánia



</doc>
<doc id="14175" url="https://sk.wikipedia.org/wiki?curid=14175" title="Slnečný vietor">
Slnečný vietor

Slnečný vietor je prúd nabitých častíc (napr. plazma), ktoré sú emitované z vrchnej atmosféry hviezdy (v prípade hviezdy inej ako zemského Slnka sa môže nazývať hviezdny vietor).
Je zložený väčšinou z vysokoenergetických elektrónov a protónov ~ 500 keV), ktoré unikajú hviezdnej gravitácii vďaka svojej veľkej termálnej energii. Slnečným vetrom možno vysvetliť mnoho javov, ako geomagnetické búrky, ktoré vyraďujú vedenia elektrických sietí na Zemi, polárnu žiaru (známu aj ako aurora), chvosty komét mieriace vždy od Slnka a vytváranie vzdialených hviezd.
História.
V roku 1958, Eugene Parker objavil, že od Slnka vanie neprestajne silný tuhý vietor, ktorý zaplňuje lokálny medziplanetárny priestor ionizovaným plynom (plazmou). Pred týmto objavom vedci považovali vesmír za čisté vákuum. Objav navždy zmenil u vedcov vnímanie vesmíru a pomohol vysvetliť mnohé javy od geomagnetickej búrky, ktorá vyraďuje elektrickú rozvodnú sieť na Zemi, až po vytváranie vzdialených hviezd.
Približne v 30. rokoch 20. storočia vedci vypočítali, že teplota slnečnej koróny musí byť milión stupňov Celzia, kvôli spôsobu akým vystupuje do vesmíru (videné počas úplných slnečných zatmení). Dômyselná detektívna práca potvrdila spektroskopickými meraniami túto neobyčajnú teplotu. V polovici 50-tych rokov britský matematik Sydney Chapman spočítal vlastnosti plynu pri takých teplotách a zistil, že je ide o supervodič tepla, ktorý musí byť predĺžený ďaleko do vesmíru, až za obežnú dráhu Zeme. Tiež v 50-tych rokoch nemeckého vedca menom Ludwig Biermann zaujal fakt, že nezáleží či kométa mieri k alebo od Slnka, jej chvost vždy mieri od Slnka. Biermann predpokladal, že sa to deje, pretože Slnko vyžaruje stabilný prúd častíc, ktoré neustále posúvajú chvost kométy ďalej.
Parker si uvedomil, že žiara prúdiaca zo Slnka v Chapmanovom modeli a kometárny chvost odfukovaný od Slnka v Biermannovej hypotéze musia byť výsledkom toho istého javu. Parker ukázal, že aj keď slnečná koróna je silne priťahovaná gravitáciou Slnka, je takým dobrým vodičom tepla, že je stále veľmi horúca aj pri veľkých vzdialenostiach. A pretože gravitácia slabne, keď sa vzdialenosť od Slnka zvyšuje, vonkajšia koronálna atmosféra uniká do medzihviezdneho priestoru.
Odpor voči Parkerovej domnienke o slnečnom vetre bol silný. Práca, ktorú poslal do Astrophysics Journal v roku 1958, dvaja recenzenti odmietli. Zachránil ju však vydavateľ Subrahmanyan Chandrasekhar (ktorý neskôr v roku 1983 dostal Nobelovu cenu za fyziku).
V 60. rokoch 20. storočia bola táto hypotéza potvrdená cez priame satelitné pozorovania slnečného vetra, čo tiež umožnilo vysvetliť magnetické búrky, polárnu žiaru a iné slnečno-pozemské javy.
Vlastnosti.
V slnečnej sústave je zloženie slnečného vetra identické slnečnej koróne, 73% vodíka, 25% hélia a zvyškové nečistoty. Presné zloženie nebolo doteraz odmerané. Genesis vesmírna misia so zachytenými vzorkami sa vrátila na Zem v roku 2004 a jej vzorky sú analyzované, bola však poškodená tvrdým pristátím, keď sa jej neotvorili padáky pri návrate do zemskej atmosféry.
V blízkosti Zeme sa rýchlosť slnečného vetra mení od 200 do /s. Priemer je 450 km/s. Približne 1 milión ton hmoty za sekundu sa stráca zo Slnka vytryskovanej ako slnečný vietor, čo je zanedbateľné množstvo oproti svietivému výkonu Slnka, ktorý zodpovedá približne 4,5 Tg (4.5×109 kg) hmoty konvertovanej na energiu každú sekundu.
Keďže slnečný vietor je plazma, nesie so sebou magnetické pole Slnka. Až do vzdialenosti približne 160 Gm (), slnečná rotácia zakrúca slnečný vietor do špirálovitého vzoru a ťahá so sebou jeho magnetické čiary, no za touto vzdialenosťou sa slnečný vietor pohybuje smerom von bez ďalších vplyvov priamo zo Slnka. Neobvykle energetické výbuchy slnečného vetra spôsobené slnečnými protuberanciami a ďalšími podobnými javmi slnečného počasia sú známe ako „solárne búrky“ a môžu vystaviť vesmírne sondy a satelity silným dávkam radiácie. Čiastočky slnečného vetra zachytené v zemskom magnetickom poli majú tendenciu sústrediť sa vo van Allenovom radiačnom páse a zapríčiňovať tak polárnu žiaru, keď dopadajú do Zemskej atmosféry blízko pólov. Ostatné planéty s magnetickými poľami podobnými tomu zemskému majú tiež vlastné polárne žiary.
Slnečný vietor vydúva „bublinu“ v medzihviezdnej látke (zriedené plyny vodíka a hélia, ktorými je galaxia presiaknutá). Bod, v ktorom už nie je sila slnečného vetra dostatočne silná, aby zatlačila na medzihviezdnu látku sa nazýva heliopauza a je často považovaný za vonkajšiu „hranicu“ slnečnej sústavy. Vzdialenosť k heliopauze nie je presne známa a pravdepodobne sa značne mení podľa aktuálnej rýchlosti slnečného vetra a lokálnej hustoty medzihviezdnej látky, ale je známe, že leží ďaleko za obežnou dráhou Neptúna.

</doc>
<doc id="14176" url="https://sk.wikipedia.org/wiki?curid=14176" title="Ján Chryzostom Korec">
Ján Chryzostom Korec

Ján Chryzostom Korec (* 22. január 1924, Bošany – † 24. október 2015, Nitra) bol slovenský rímskokatolícky duchovný, kardinál a diecézny biskup nitrianskej diecézy, autor kníh nielen s náboženskou tematikou.
Životopis.
V roku 1939 vstúpil do Spoločnosti Ježišovej (jezuiti). Študoval na gymnáziu v Kláštore pod Znievom, neskôr až do roku 1950 študoval filozofiu a teológiu v Ružomberku, v Trnave a v Brne. Keď počas noci z 13. na 14. apríla 1950 komunistický režim násilne zlikvidoval rehole, ocitol sa v sústreďovacom tábore. Po prepustení z internácie odišiel do civilného života a pracoval ako robotník až do roku 1960. Kňazskú vysviacku prijal tajne v Rožňave 1. októbra 1950 z rúk biskupa Róberta Pobožného. Už o rok neskôr, 24. augusta 1951, ho ako 27-ročného biskup Pavol Hnilica vysvätil v Bratislave na biskupa (tajná konsekrácia bola udelená na základe fakúlt, ktoré vydal pápež Pius XII. pre komunistické krajiny). Od biskupského svätenia používal rozšírené meno Ján "Chryzostom" Korec. V nasledujúcom období venoval svoju starostlivosť študentom teológie a privádzal ich ku kňazskej vysviacke. Veľkú pozornosť venoval aj laikom. Túto činnosť vykonával tajne, pretože nemal od komunistického režimu oficiálny súhlas na kňazskú činnosť. V roku 1958 sa o neho začala zaujímať štátna bezpečnosť. Zatkli ho a 11. marca 1960 bol odsúdený za vlastizradu na 12 rokov väzenia. Väznený bol v Prahe na Pankráci, Ruzyni, vo Valdiciach, Leopoldove a v Ilave. Z väzenia bol prepustený v roku 1968. Po prepustení z väzenia až po dosiahnutie dôchodku v roku 1984 pracoval v rôznych robotníckych povolaniach. Popri tom však neustával vo svojej kňazskej službe, aj keď stále bez súhlasu štátnej moci. Stal sa pilierom tzv. tajnej cirkvi na Slovensku. Oficiálne biskupské insígnie dostal v roku 1969, 18 rokov po vysvätení za biskupa, na audiencii u pápeža Pavla VI.
V roku 1990 sa stal rektorom bratislavského seminára. 6. februára 1990 ho pápež Ján Pavol II. vymenoval za sídelného biskupa do Nitry. Krátko na to, 28. júna 1991, ho menoval za kardinála a pridelil mu titulárny kostol sv. Fabiána a Venancia v Ríme. Odvtedy bol členom Kongregácie pre Inštitúty zasväteného života a Spoločenstvá apoštolského života, ako aj členom pápežskej komisie pre kultúru. V roku 1999 v súlade s Kódexom cirkevného práva, podľa ktorého musí každý biskup po dovŕšení 75. roku svojho života podať abdikáciu do rúk pápeža, požiadal o uvoľnenie z pastierskeho úradu nitrianskej diecézy. 9. júna 2005 Svätá stolica oznámila, že pápež Benedikt XVI. prijal jeho rezignáciu a vymenoval za nového nitrianskeho diecézneho biskupa Viliama Judáka. 
Zomrel 24. októbra 2015 v Nitre. 
Ocenenia.
Za pevné postoje a nezlomnú vieru mu boli udelené viaceré ocenenia a čestné doktoráty. Jeho celoživotnú prácu ocenili aj na zahraničných univerzitách, a to na katolíckej Univerzite Notre Dame du Lac v South Bende (1986), Univerzite Svätého srdca v Bridgeporte (1992) a na Katolíckej univerzite vo Washingtone (1993). Ďalšie čestné doktoráty mu boli udelené na poľskej Univerzite kardinála Stefana Wyszyńského (2003) a britskej Univerzite Liverpool hope (2014). 
Na Slovensku získal Ján Chryzostom Korec čestný doktorát Univerzity Konštantína Filozofa v Nitre (1998) a v roku 2004 obdržal "Zlatú knihu" univerzity ako najvyššie udeľované ocenenie, ďalšie čestné doktoráty mu udelili na Trnavskej univerzite (2004) a Katolíckej univerzite (2009).
V roku 1993 získal francúzske štátne vyznamenanie Rad čestnej légie II. stupňa, v roku 1995 štátne vyznamenanie Rad Ľudovíta Štúra I. triedy a v roku 1999 štátne vyznamenanie Rad Andreja Hlinku I. triedy. Roku 1994 sa stal čestným občanom mesta Nitra.
Slovenská pošta pri príležitosti stého výročia narodenia Jána Chryzostoma Korca vydala pamätnú poštovú známku. Pri rovnakej príležitosti Národná banka Slovenska a Mincovňa Kremnica vydali pamätnú euromincu v nominálnej hodnote 10 eur.
Kritika.
Časť verejnosti mu vytýkala, že prejavoval pozitívny postoj voči Jozefovi Tisovi a prvej Slovenskej republike. Poukazujú napríklad na to, že v roku 1990 odhalil Jozefovi Tisovi pamätnú tabuľu v Bánovciach nad Bebravou alebo 18. apríla 1997 pri príležitosti 50. výročia Tisovej popravy odslúžil v Nitre zádušnú omšu. Je tiež známy jeho výrok o tom, že Jozef Tiso po celú existenciu štátu nepodpísal jediný trest smrti, alebo iné vyjadrenie, že mu nie sú známe žiadne dôkazy o Tisovej vine. V auguste 1997 sa verejne zastal exilového historika Milana Stanislava Ďuricu v súvislosti s jeho kontroverznou knihou "Dejiny Slovenska a Slovákov", ktorá obhajuje viacerých politikov z obdobia prvej Slovenskej republiky, ako aj vojnovú republiku samotnú.
Tvorba.
Jeho knižná tvorba predstavuje vyše 80 titulov kníh. Vyšli vo viacerých vydaniach a sú súčasťou slovenskej kresťanskej literatúry 20. storočia. Jeho spisovateľská činnosť je obsiahnutá aj v početných samizdatoch a rôznych časopisoch. 

</doc>
<doc id="14183" url="https://sk.wikipedia.org/wiki?curid=14183" title="Hviezdne sústavy">
Hviezdne sústavy



</doc>
<doc id="14185" url="https://sk.wikipedia.org/wiki?curid=14185" title="Planetárne sústavy">
Planetárne sústavy



</doc>
<doc id="14188" url="https://sk.wikipedia.org/wiki?curid=14188" title="Šiesty zmysel">
Šiesty zmysel

Šiesty zmysel je mysteriózny triler, režírovaný M. Night Shyamalanom, v hlavných úlohach s Bruceom Willisom ako detským psychológom a Haley Joel Osmentom ako dieťaťom, ktorému má pomôcť.
Film bol nominovaný na niekoľko Oscarov. V kategórii „najlepšia réžia“, „najlepší herec vo vedľajšej úlohe“ (Haley Joel Osment), „najlepšia herečka vo vedľajšej úlohe“ (Toni Collette, ktorá hrala Coleovu matku).

</doc>
<doc id="14191" url="https://sk.wikipedia.org/wiki?curid=14191" title="Ján Sokol">
Ján Sokol

Mons. Ján Sokol (* 9. október 1933, Jacovce) je slovenský emeritný trnavský arcibiskup.
Životopis.
Ján Sokol študoval na gymnáziu v Topoľčanoch a na Rímskokatolíckej Cyrilometodskej bohosloveckej fakulte v Bratislave.
23. júna 1957 ho biskup Ambróz Lazík vysvätil v Bratislave za kňaza. Po vysviacke, z dôvodu neudelenia štátneho súhlasu, zastával 11 rokov funkciu kaplána, najnižšiu funkciu v cirkevnej hierarchii, namiesto obvyklých 3 až 6 rokov. Počas tohto obdobia ako kaplán pôsobil v Šuranoch, Leviciach, a od roku 1960 v Bratislave – Novom Meste (Blumentáli). V roku 1966 mu štát zakázal pôsobenia v hlavnom meste a musel byť preložený do farnosti vzdialenej od Bratislavy. To sa naplnilo jeho preložením do Štúrova.
V čase uvoľnenia spoločenských pomerov v roku 1968, keď bola zrušená povinnosť žiadať o štátny súhlas, ho biskup Ambróz Lazík vymenoval za prefekta kňazského seminára v Bratislave. V normalizačnom roku 1970 bol nariadením ministerstva kultúry číslo MK 4657/1970-Dud z tohto postu odvolaný. Následne bol od 1. júla 1970 vymenovaný za kaplána v Seredi. Roku 1971 sa tu stal správcom farnosti a v roku 1975 dekanom. V konšpiratívnych podmienkach sa tu venoval najmä mládeži.
V roku 1981 ho biskup Július Gábriš navrhol za správcu trnavskej farnosti. S týmto návrhom však štátne orgány nesúhlasili. 9. apríla 1981 ho biskup Gábriš vymenoval za metropolitného konzultora na obdobie troch rokov a 2. októbra 1984 na obdobie ďalších piatich rokov.
Zvolenie za administrátora arcidiecézy.
Po smrti trnavského biskupa Júliusa Gábriša 13. novembra 1987 sa zišiel 14. novembra 1987 zbor konzultorov, ktorého úlohou bolo hneď po jeho smrti zvoliť administrátora arcidiecézy na obdobie do ustanovenia riadneho biskupa. Zbor konzultorov sa zišiel v zložení: prelát Ján Čížik (dovtedy generálny vikár), kanonik Emil Scheimer, farár Karol Kolečanský, farár Jozef Slamka, dekan Ján Sokol a farár Elek Zórád. Väčšinou hlasov bol za administrátora Trnavskej arcidiecézy zvolený Ján Sokol. K tejto voľbe sa ešte v ten istý deň pozitívne vyslovila Svätá stolica.
Sekretariát vlády SSR pre veci cirkevné však 30. novembra 1987 zamietol žiadosť o udelenie štátneho súhlasu a Ján Sokol zostal vo funkcii arcidiecézneho administrátora nelegálne. Voči štátnym orgánom v nasledujúcom období zastupoval Trnavskú arcidiecézu tajomník arcibiskupského úradu Mikuláš Turányi.
Vymenovanie za biskupa.
Štátne orgány preverovali prijateľnosť potenciálnych kandidátov na nového trnavského biskupa už na sklonku života biskupa Gábriša. Na základe posudku Sekretariátu vlády SSR pre cirkevné veci zo dňa 23. septembra 1987, v ktorom boli použité spravodajské informácie o kontakte s tajnou cirkvou, odhováraní kňazov od členstva v združení Pacem in terris a o aktívnom laickom apoštoláte, bol Ján Sokol zaradený do skupiny: "Vhodný pre Vatikán, nevhodný pre SR".
S cieľom nájsť dohodu o novom biskupovi prišla na Slovensko začiatkom roka 1988 vatikánska komisia v zložení arcibiskup Francesco Colasuonno a Ján Bukovský. Komisia rokovala so štátnymi orgánmi a v arcidiecéze vykonala kánonické šetrenie medzi kňazmi o vhodnom kandidátovi. Vypočutých bolo asi 100 diecéznych kňazov. 
Výsledkom pôsobenia komisie bola dohoda na osobe Jána Sokola. Štát vydal súhlas pod podmienkou, že bude nápomocný ŠTB 18. mája 1988. Cirkev 19. mája 1988 oficiálne oznámila vymenovanie Jána Sokola za titulárneho biskupa lunenského a zároveň za apoštolského administrátora Trnavskej arcidiecézy. 12. júna 1988 v Trnave v Katedrále sv. Jána Krstiteľa prijal Ján Sokol biskupské svätenie z rúk Francesca Colasuonna, hlavnými spolusvätiteľmi boli banskobystrický biskup Jozef Feranec a nitriansky biskup Ján Pásztor.
Vymenovanie za arcibiskupa.
Postupná zmena spoločenských pomerov v komunistickom bloku umožnila začiatkom roku 1989 vatikánskej diplomacii otvoriť rozhovory o obsadení dlhodobo voľných biskupských a arcibiskupských stolcov. Vatikánska komisia v zložení arcibiskup Francesco Colasuonno a Ján Bukovský absolvovala v Prahe v dňoch 10.-20. apríla 1989 a 27.-28. júna 1989 sériu rokovaní, ktorých výsledkom bola dohoda o vymenovaní arcibiskupa Trnavy, biskupov Spiša a Litoměřic a administrátora Olomouca.
20. apríla 1989 Svätá Stolica navrhla povýšiť Jána Sokola za trnavského arcibiskupa.
22. mája 1989 kňazi združení v prorežimovej organizácii Pacem in terris nesúhlasili s návrhom Svätej Stolice vymenovať Jána Sokola za arcibiskupa. Súhlas štátnych orgánov vnímali ako ranu pod pás, pretože o Jánovi Sokolovi bolo známe, že bol proti existencii tejto organizácie. Pôsobenie kňazov v "Pacem in terris" verejne odsúdil pápež Ján Pavol II. dokumentom "Quidam Episcopi".
31. mája 1989 sa Vatikánska delegácia v rokovaniach so štátom podľa ŠTB snažila "„usilovat o jmenování arcibiskupů z řad kandidátů či již ustanovených biskupů, kteří by ve vztahu k duchovním i věřícím eliminovali vplyv biskupů zachovávajících loajálnější vztah ke státním orgánům. To se promítá v úsilí jmenovat apoštolského administrátora v Trnavě SOKOLa arcibiskupem a v opakované snaze prosadit dr. VAŇÁKa přímo do funkce arcibiskupa v olomoucké diecézi.“"
26. júna 1989 sa mal arcibiskup Colasuono podľa správy ŠTB stretnúť s Vaňákom, Kouklom a biskupom Sokolom a dohodnúť dátum ich uvedenia do úradov biskupa v Litoměřiciach, arcibiskupa v Olomouci a arcibiskupa v Trnave.
12. júla 1989 bol vydaný súhlas vlády Slovenskej socialistickej republiky s vymenovaním Jána Sokola. Súhlas Vlády ČSSR bol udelený ešte v júni 1989. 
17. júla 1989 prišla Vatikánska delegácia do Československa. Arcibiskup Colasuonno navštívil Jána Sokola medzi 18. a 20. júlom 1989.
21. júla 1989 arcibiskup Colasuonno dohodol s vládou ČSSR dátum oficiálneho zverejnenia biskupských nominácií, medzi nimi aj vymenovanie Jána Sokola za arcibiskupa, na 26. júla 1989.
24. júla 1989 ŠTB vykonala preregistráciu osoby Jána Sokola z čísla 13007 na číslo 40221. Do tohto dátumu bol Ján Sokol evidovaný ako kandidát tajnej spolupráce, od 24. júla bol evidovaný ako tajný spolupracovník. K zaregistrovaniu za tajného spolupracovníka prišlo dva dni pred oficiálnym zverejnením vymenovania za arcibiskupa, dva týždne po schválení vymenovania vládou SSR a po viac ako trojmesačných rokovaniach o obsadení arcibiskupského postu.
26. júla 1989 bolo zverejnené vymenovanie Jána Sokola za trnavského arcibiskupa. 
10. septembra 1989 bol Ján Sokol slávnostne inaugurovaný do úradu arcibiskupa.
Pálium mu odovzdal pápež Ján Pavol II. 22. apríla 1990 pri svojej návšteve Česko-Slovenska v Bratislave-Vajnoroch
Pôsobenie vo funkcii arcibiskupa.
12. júna 1995 Ján Pavol II. vymenoval arcibiskupa Sokola za konzultora Kongregácie pre klérus vo Vatikáne.
Od 31. augusta 2000 bol podpredsedom Konferencie biskupov Slovenska.
14. februára 2008 sa na základe rozhodnutia pápeža Benedikta XVI. zreorganizovali slovenské rímskokatolícke diecézy. Bratislavsko-trnavská arcidiecéza bola premenovaná späť na Trnavskú arcidiecézu a jej územie bol výrazne zmenšené. Pápež akceptoval voľbu Jána Sokola a potvrdil ho vo funkcii trnavského arcibiskupa a zároveň mu udelil osobné privilégium nosiť pálium, ktoré obdržal ešte ako metropolita.
Emeritný arcibiskup.
Pri príležitosti dovŕšenia 75. roku života požiadal pápeža Benedikta XVI. v súlade s Kódexom kánonického práva o uvoľnenie z postu arcibiskupa. Pápež Benedikt XVI. jeho rezignáciu prijal dňa 18. apríla 2009 a na jeho miesto vymenoval Róberta Bezáka, dovtedajšieho správcu farnosti Radvaň v Banskobystrickej diecéze. Zároveň poveril Jána Sokola spravovaním arcidiecézy na obdobie, pokým Róbert Bezák neprijme biskupskú vysviacku.
Vzťah medzi Jánom Sokolom a jeho nástupcom nebol veľmi dobrý, o čom svedčí veľmi ostrý list Róberta Bezáka Jánovi Sokolovi zo dňa 13. septembra 2009, ktorý zverejnila vo februári 2010 televízia Markíza a následne aj iné tlačové média. V liste Bezák upozorňuje emeritného arcibiskupa, aby nevstupoval svojvoľne do priestorov arcibiskupského úradu, aby v prípade Bezákovej neprítomnosti ho „nezastupoval“ a nariaďuje, aby neslúžil verejné omše v trnavskej arcidiecéze bez jeho súhlasu.
Kontroverzie.
Niektoré kroky, vyjadrenia a vystúpenia Jána Sokola vyvolali, resp. stále vyvolávajú odmietavé reakcie. Tieto výhrady voči jeho osobe sa dajú zhrnúť do troch okruhov: vzťah k prvej Slovenskej republike a jej prezidentovi Jozefovi Tisovi, podozrenia zo spolupráce so Štátnou bezpečnosťou a výhrady voči jeho spôsobu vedenia diecézy a nakladania s cirkevným majetkom. 
Vzťah k vojnovej Slovenskej republike (1939 – 1945) a jej prezidentovi Jozefovi Tisovi.
Účasť na konferencii o vojnovej Slovenskej republike (1939 – 1945).
14. marca 2005 sa arcibiskup Sokol spolu s inými osobnosťami zúčastnil konferencie k 66. výročie vzniku vojnového Slovenského štátu, ktorú organizovala Matica slovenská, Zväz protikomunistického odboja, Spoločnosť Andreja Hlinku a Slovenská organizácia na ochranu ľudských a národných práv. Na konferenciu bol oficiálne pozvaný aj predseda neskôr súdne zakázanej Slovenskej pospolitosti Marian Kotleba. Podľa informácií zverejnených v niektorých médiách mal Marian Kotleba po skončení oslavy pozdraviť Jána Sokola, ktorý mu potom mal požehnať. Médiá pri informovaní verejnosti však nepostupovali korektne. Arcibiskup Sokol neudelil osobitné požehnanie Marianovi Kotlebovi. Arcibiskup udelil jedno jediné požehnanie všetkým prítomným na záver konferencie na základe výzvy člena výboru Matice slovenskej. Slovenské médiá však odprezentovali túto skutočnosť ako osobitné požehnanie Marianovi Kotlebovi a jeho politickej strane, čím chceli navodiť situáciu, že arcibiskup Sokol sympatizuje s radikálmi.
Hovorca Arcibiskupského úradu Tibor Hajdu zdôraznil: "„Arcibiskupský úrad, cirkev a arcibiskup Sokol nemá nič spoločné so Slovenskou pospolitosťou“".
Prezentácia Ďuricovej knihy o Tisovi.
12. októbra 2006 sa arcibiskup Sokol spolu s inými predstaviteľmi verejného a politického života zúčastnil na prezentácii knihy historika prof. Milana Ďuricu o Jozefovi Tisovi – prezidentovi prvého Slovenského štátu počas druhej svetovej vojny. V tejto knihe historik obhajuje Tisa a tvrdí, že ako prezident a katolícky kňaz nebol zodpovedný za protižidovské opatrenia a podľa neho si zaslúži cirkevné blahorečenie (tvrdí, že vinu za antisemitské opatrenia nesú skôr iní predstavitelia vojnového štátu, najmä Vojtech Tuka a Alexander Mach.) Ďurica je mnohými považovaný za skôr kontroverzného autora. Podľa Smolca je však za tým údajná propaganda komunizmom ovplyvnených autorov a neprajných novinárov. Ján Sokol pri tejto príležitosti vyjadril súhlas s myšlienkou, že vojnového prezidenta by mali historici hodnotiť objektívnejšie, avšak k otázke možnosti blahorečenia sa vyjadril negatívne: "„Nie je správne, aby boli politici vyhlasovaní za blahoslavených. Politik musí robiť aj kompromisy a blahoslavený musí byť ochotný za svoje presvedčenie aj zomrieť.“"
Téma dňa na TA3/Blahobytné obdobie počas vojnového Slovenského štátu.
27. decembra 2006 v rozhovore pre televíziu TA3 sa okrem iného vyjadril aj k otázke pozitív Jozefa Tisa:
"„Ja v tejto oblasti, ja si vážim pána prezidenta Tisu a veľmi vážim, lebo sa pamätám ako dieťa, my sme boli veľmi chudobní a keď on bol, sme boli teda na úrovni. A dokonca mám dôkazy: ktorí potom z Maďarska prešli sem, keď sa zabraté územie dostalo do Maďarska – južné Slovensko, tu bol blahobyt. Tak to hovoria oni, ktorí prišli z Maďarska sem. A ja to môžem potvrdiť ako dieťa, ako chlapec – pravda, ktorý som vnímal, lebo však som aj štvrták-tretiak, štvrták-piatak, takže už v takých rokoch človek vníma – že nič nám nechýbalo, pritom bola ale vojna... ale ja som nie za politiku, viete – politika je vec kompromisu“"
Proti takýmto vyjadreniam protestovali Ústredný zväz židovských náboženských obcí, ako aj predstavitelia Rady mimovládnych organizácií rómskych komunít.
Hovorca arcibiskupského úradu Tibor Hajdu na ich prehlásenia reagoval slovami: "„S poľutovaním konštatujeme, že sa objavujú pokusy zo strany niektorých subjektov o negatívnu interpretáciu slov a postojov pána arcibiskupa. Pán arcibiskup zásadne odmieta a dištancuje sa od akejkoľvek nespravodlivosti a porušovania ľudských práv, ktoré sa dialo v období existencie vojnovej Slovenskej republiky.“"
Na obranu Jána Sokola sa postavilo viac národne orientovaných združení a spolkov, SNS sa prostredníctvom svojho poslanca Rafaela Rafaja vyjadrila skôr zdržanlivo.
Záznamy vo zväzkoch ŠtB.
V "Registračných protokoloch agentúrnych a operatívnych zväzkov" Štátnej bezpečnosti, uverejnených na webovej stránke Ústavu pamäti národa, sa nachádzajú nasledovné záznamy s menom Ján Sokol a dátumom narodenia 9. október 1933 (kategória agent označuje vedomého spolupracovníka ŠtB)
Zverejnenie dokumentov na obranu Jána Sokola.
12. januára 2007 boli na tlačovej konferencii konanej v aule Teologickej fakulty UK v Bratislave zverejnené niektoré historické dokumenty z archívu arcibiskupského úradu v Trnave a Slovenského národného archívu v Bratislave (predsedníctvo ÚV KSS, vláda SSR). Tlačovej konferencie sa zúčastnil hovorca trnavskej arcidiecézy Tibor Hajdu a cirkevný historik Jozef Haľko, arcibiskup sa pre hospitalizáciu tlačovky nezúčastnil. Dokumenty pokrývajú obdobie od roku 1968 do vysvätenia a vymenovania Jána Sokola za apoštolského administrátora.
Podľa historika Jozefa Haľka ich obsah svedčí napr. o tom, že keď sa mal Ján Sokol v období po roku 1968 dostať do vyšších cirkevných funkcií, štátne orgány mu k tomu neudelili súhlas, resp. robili pri tomto udeľovaní súhlasu obštrukcie. Poukázal na návrh kandidátov na biskupov pre jednotlivé diecézy v bývalej SSR z 23. 9. 1987, podpísaný Vincentom Máčovským, riaditeľom vtedajšieho Sekretariátu vlády SSR pre veci cirkevné. Meno Jána Sokola je v tomto návrhu uvedené v poslednej skupine kandidátov prijateľných zo strany Vatikánu, nie však zo strany Československého štátu.
Kardinál Ján Chryzostom Korec pri tejto príležitosti uviedol: "„Nikdy sme nezapochybovali o jeho lojálnosti, obetavosti, ortodoxnosti a ochote k našej vzájomnej spolupráci. A to si cením dodnes.“"
Vyjadrenie predsedu KBS.
Vtedajší predseda KBS František Tondra sa k obvineniam proti Jánovi Sokolovi vyjadril 23. februára 2007. V úvode pripomenul, že Konferencia biskupov Slovenska sa k spolupráci duchovných s ŠtB vyjadrila v roku 2005. Ďalej uviedol, že: "„Konkrétny prípad arcibiskupa Sokola pozorne sledujeme. KBS nie je nadriadeným orgánom diecéz, biskupov nemenuje, ani neodvoláva. To je v plnej kompetencii jedine Svätého Otca. Odpovede na konkrétne otázky prípadnej spolupráce môže poskytnúť iba arcibiskup Sokol. Názory na zverejňované dokumenty sú rôzne. Preto ani KBS v súčasnosti nemôže v tomto konkrétnom prípade vyjadriť jednoznačné stanovisko. … Arcibiskup Sokol vyhlásil, že vedome s ŠtB nikdy nespolupracoval. Vyhlásenia arcibiskupa Sokola sme zobrali na vedomie.“"
Stanovisko Jána Sokola.
27. februára vydal k spolupráci s Štb svoje stanovisko aj Ján Sokol. Prehlasuje v ňom, že "„ … som nikdy s ŠtB vedome nespolupracoval, čiže nikdy som vedome neposkytol ŠtB informácie, ktoré by poškodili Katolícku cirkev, alebo ktoréhokoľvek spoluobčana. Príslušníci ŠtB si vynucovali stretnutia so mnou. Pri týchto stretnutiach, ktoré boli pre mňa ponižujúce, som sa snažil ochraňovať záujmy Cirkvi a odviesť pozornosť ŠtB k nepodstatným záležitostiam.“"
Dokumenty ÚPN.
Dňa 1. marca 2007 Ústav pamäti národa zverejnil dokumenty, podľa ktorých arcibiskup Sokol chodil na schôdzky v konšpiračnom byte, kde konzumoval občerstvenie a od príslušníka ŠtB Svätoslava Monsbergera prijal vecné alebo finančné dary v hodnote viac ako 5 000 korún. Najviac – tritisíc korún – prijal Sokol 7. júna 1988, čo vtedy predstavovalo sumu vo výške jednej mesačnej mzdy. Arcibiskup tieto tvrdenia prostredníctvom svojho tajomníka Tibora Hajdu jednoznačne odmietol.
Nakladanie s cirkevným majetkom.
Obvinenie z prevodu 500 miliónov korún.
Týždenník .týždeň v máji 2009 informoval, že cirkevné autority na Slovensku a vo Vatikáne preverujú informácie, podľa ktorých údajne arcibiskup Sokol v roku 1998 previedol na účet bývalého agenta komunistickej Štátnej bezpečnosti pol miliardy korún. Peniaze pochádzali z predaja pozemkov vo vlastníctve cirkvi a boli na osobitnom účte, ktorým disponoval práve Sokol. Na nezrovnalosti v obvineniach týždenníka .týždeň poukázal v hlavnom spravodajstve TV Markíza reportér Hečko. Na týždenník .týždeň podal arcibiskup Sokol žalobu. 28. marca 2012 Okresný súd v Trnave zamietol Sokolovu žalobu s odvolaním sa na slobodu prejavu. Právny zástupca Jána Sokola, Ján Čarnogurský mladší, oznámil, že proti rozsudku podajú odvolanie.
Podľa informácií online vydania Denníka SME mal Sokol 5. marca 2013 vypovedať ku kauze hospodárenia Trnavskej arcidiecézy v pozícii svedka. V rovnakej pozícii vypovedal v kauze aj Róbert Bezák. Hovorca policajného prezídia potvrdil, že „polícia v súčasnosti vedie trestné stíhanie vo veci podozrenia z trestného činu skresľovania údajov hospodárskej a obchodnej evidencie“. Mimo oficiálneho účtovníctva sa malo ocitnúť viac než 20 miliónov eur.

</doc>
<doc id="14192" url="https://sk.wikipedia.org/wiki?curid=14192" title="Rudolf Baláž">
Rudolf Baláž

Mons. Rudolf Baláž (* 20. november 1940, Nevoľné – † 27. júl 2011, Banská Bystrica) bol v poradí 15. rímskokatolícky biskup Banskobystrickej diecézy.
Detstvo.
Narodil sa v Nevoľnom pri Kremnici ako najmladší zo šiestich detí matke Rozálii a otcovi Jurajovi. Otec pracujúci ako lesný robotník zomrel len pár dní pred jeho narodením na pľúcnu chorobu. Jeho matka zostala vdova ako 38-ročná. Pokrstený bol na druhý deň v Jastrabej. 
V septembri 1947 nastúpil na Štátnu ľudovú školu v Nevoľnom, neskôr študoval v Kremnici, kde v roku 1958 na gymnáziu ukončil štúdium maturitnou skúškou. 
Teologické štúdia.
V rokoch 1958 – 1963 študoval teológiu na Rímskokatolíckej cyrilometodskej bohosloveckej fakulte v Bratislave a Kňazskom seminári sv. Cyrila a Metoda v Bratislave. Vyššie teologické štúdiá mu komunistický štát neumožnil. 
18. júna 1963 prijal subdiakonát, 21. júna 1963 prijal diakonskú vysviacku. 
Kňazskú vysviacku prijal 23. júna 1963 z rúk trnavského apoštolského administrátora, biskupa Ambróza Lazíka v Dóme sv. Martina v Bratislave.
Kňaz.
Primičnú svätú omšu v rodisku slávil 7. júla 1963. Ako kňaz pôsobil na týchto miestach: 
V roku 1968, keď počas Pražskej jari štát uvoľnil tlak na cirkev, sa 21. marca stal členom Akčného výboru katolíckeho duchovenstva, ktorý mal za úlohu zásadne zmeniť postavenie kolaborantského Mierového hnutia katolíckeho duchovenstva. Toto hnutie dňom 14. mája prestalo právne existovať a následne začalo činnosť nové združenie – Dielo koncilovej obnovy (DKO). Rudolf Baláž sa do jeho práce aktívne zapojil už na prvej „Pracovnej konferencii Diela koncilovej obnovy“ 17. apríla. Predniesol tu posolstvá vláde, povereníkovi kultúry i pápežovi.
V roku 1968 sa stretol s pápežom bl. Pavlom VI. vo Vatikáne.
V svojom rodisku, Nevoľnom, sa pričinil o výstavbu nového farského kostola Premenenia Pána. Základný kameň nového chrámu požehnal 17. mája 1969 prof. František Haspra, kapitulárny vikár Banskobystrickej diecézy. Oficiálne stavebné povolenie bolo vydané 17. júna 1969.
Biskup.
Menovanie a biskupská vysviacka.
Dňa 14. februára 1990, na slávnosť sv. Cyrila a Metoda, spolupatrónov Európy, pápež sv. Ján Pavol II. vymenoval Rudolfa Baláža za 15. diecézneho biskupa Banskobystrickej diecézy. Biskupskú vysviacku prijal 19. marca 1990, na slávnosť sv. Jozefa, ženícha Panny Márie, v Banskej Bystrici vo Farskom Kostole Nanebovzatia Panny Márie, z rúk kardinála Jozefa Tomka, prefekta Kongregácie pre evanjelizáciu národov. Spolusvätiteľmi boli trnavský arcibiskup a metropolita Ján Sokol a nitriansky biskup Ján Chryzostom Korec. 
Za svoje biskupské heslo si zvolil evanjeliovú výzvu "„Veritas liberabit nos“ („Pravda vás vyslobodí“)". Bol prvým a zatiaľ jediným biskupom Banskobystrickej diecézy, ktorý sa narodil na jej území. 
Život v diecéze.
Hneď po príchode do úradu zaviedol tzv. Fatimské soboty na pútnickom mieste Staré Hory pri Banskej Bystrici. Od 1. júla 1990 začal opäť fungovať obnovený diecézny kňazský seminár, najskôr v Slovenskej Lupči, neskôr v Badíne. Na Zelený štvrtok v roku 1993 po prvýkrát začalo vysielať Rádio Mária, neskôr premenované na Rádio Lumen najskôr v Banskej Bystrici, neskôr na celom Slovensku. 25. septembra 1999 vysvätil v Banskej Bystrici Mons. Tomáša Galisa, nového banskobystrického pomocného biskupa. V roku 1999 založil v Banskej Bystrici Univerzitné pastoračné centrum Štefana Moysesa.
12. septembra 2003 privítal na Námestí SNP v Banskej Bystrici pápeža Jána Pavla II., ktorý svätou omšou otvoril Synodu Banskobystrickej diecézy. 
V roku 2004 otvoril Diecézne pastoračné centrum Jána Pavla II.
Jeho posledným verejným vystúpením bola konsekrácia novopostaveného Farského kostola a erigovanie farnosti bl. Jána Pavla II. v nedeľu 17. júla 2011 v Hornej Vsi.
Konferencia biskupov Slovenska.
V rámci Konferencie biskupov Slovenska pôsobil ako jej podpredseda, predseda Ekonomicko-právnej komisie, predseda Komisie pre katechizáciu a školstvo a člen Stálej rady.
Od 13. apríla 1994 do 31. augusta 2000 bol v poradí 2. predsedom Konferencie biskupov Slovenska.
11. Júla 2007 sa stretol s pápežom Benediktom XVI. vo Vatikáne v rámci návštevy slovenských biskupov "Ad limina apostolorum". 
Od roku 2002 bol zodpovedný za prípravu nového usporiadanie hraníc diecéz na Slovensku, ktoré uviedol do platnosti pápež Benedikt XVI. 14. februára 2008.
Úmrtie.
Zomrel náhle a nečakane 27. júla 2011 na sviatok sv. Gorazda v Hodine Božieho milosrdenstva na Biskupskom úrade v Banskej Bystrici počas svojich pracovných povinnosti. Ako príčina náhleho úmrtia bola určená krvná embólia. Za diecézneho administrátora vakantnej Banskobystrickej diecézy bol konzultórmi diecézy zvolený doterajší generálny vikár Marián Bublinec, ktorý úrad vykonával od 28. júla 2011 do 15. decembra 2012. Po smrti biskupa Baláža povedal diecézny administrátor M. Bublinec: "Rýchlo žil, rýchlo aj odišiel." 
Dňa 2. augusta 2011 sa konala v Katedrále sv. Františka Xaverského v Banskej Bystrici zádušná vigília a vešpery. Dňa 3. augusta 2011 sa konala vo Farskom chráme Nanebovzatia Panny Márie v Banskej Bystrici a vo Farskom chráme Premenenia Pána v Nevoľnom posledná rozlúčka a pohrebné obrady, ktoré viedol bratislavský arcibiskup metropolita a predseda KBS Stanislav Zvolenský. Biskup Rudolf Baláž je pochovaný na vlastnú žiadosť v rodnej dedine Nevoľnom. 

</doc>
<doc id="14193" url="https://sk.wikipedia.org/wiki?curid=14193" title="Alojz Tkáč">
Alojz Tkáč

Mons. Alojz Tkáč (* 2. marec 1934, Ohradzany† 23. máj 2023, Košice) bol slovenský duchovný, emeritný arcibiskup košickej rímskokatolíckej arcidiecézy a taktiež nositeľ Diamantovej Jánskeho plakety za dobrovoľné darcovstvo krvi za darovanie 100 krát.
Biografia.
Mladosť a štúdiá.
Alojz Tkáč sa narodil 2. marca 1934 v Ohradzanoch. Jeho otec bol starosta. Už v detstve sa chcel stať kňazom a „"slúžil"“ omše pre svojich súrodencov. Pevne sa rozhodol vydať sa týmto smerom na prahu dospelosti. Zmaturoval na Gymnáziu v Humennom v roku 1953. Hneď podal prihlášku do kňazského seminára (Rímskokatolícka cyrilometodská bohoslovecká fakulta Univerzity Komenského v Bratislave). Na štvrtý raz ho prijali v roku 1956. Na kňazskú vysviacku v roku 1961 dostali štátny súhlas, svoje následné primície opisuje takto: "„Na primície bolo treba povolenie cirkevného tajomníka, ktorý sa každého primicianta primerane snažil inštruovať, čo má a čo nemá robiť. Nesmeli sme mať sprievod z rodičovského domu do kostola, primičná svätá omša nesmela byť vonku pred kostolom, nech bol kostol akokoľvek maličký. Nesmel byť rozhlas nainštalovaný. A primičná hostina nesmela byť v nejakej verejnej budove, v kultúrnom dome alebo kdekoľvek inde. Hoci už vtedy kultúrne domy boli, bolo to výslovne zakázané.“" Po šiestich mesiacoch kňazskej služby musel absolvovať základnú vojenskú službu. Po absolvovaní bol menovaný na post archivára biskupského úradu v Košiciach. Tento úrad vykonával asi 3 roky.
Disident.
Vystúpenie na schôdzke Pacem in terris.
Na schôdzke združenia kňazov kolaborujúcich s komunistickým režimom Pacem in terris dňa 23. októbra 1974 ostro vystúpil proti štátnej správe. Upozornil na hrubé porušovanie ľudských práv, náboženskej slobody, na nedostatky týkajúcich sa práv cirkvi, napr. vo vyučovaní náboženstva, stavaní kostolov a pod. Tento jeho prejav sa dostal do zahraničia, zverejnili ho stanice ako napr. Vatikánsky rozhlas, Hlas Ameriky atď. Kvôli tomu Tkáča štyri ráz dlhé hodiny vypočúvali, vyhrážali sa mu, že mu „"ukážu, že sa rozpamätá na to",“ no nakoniec podľa jeho slov naňho nesiahli. 
Alojz Tkáč o svojom príhovore neskôr povedal "„Zdôrazňoval som, že deti, ktoré navštevujú náboženstvo, sú často vylučované z krúžkov, spoločenských podujatí, konkrétne sa to stalo na ZDŠ Škultétyho ul. v Košiciach. Do spoločenských krúžkov deti prijali len vtedy, keď ich rodičia odhlásili z náboženstva. Rodičia týchto detí po celý rok prežívajú kalváriu, sú mučeníci. (...) Povedal som, že sa vytvorila atmosféra strachu a niektorí veriaci tento psychický tlak veľmi ťažko nesú a dochádza i k nervovým poruchám. Veriaci žijú v stálom strachu, že ich niektoré osoby pri náboženských úkonoch uvidia, že sú sledovaní, a potom nesú neblahé spoločenské následky.“" 
Prejav na stretnutí kolaborantského združenia Pacem in terris nebol jeho prvým zdokumentovaným verejným vystúpením proti režimu. Už z 13. augusta 1973 sa zachoval kádrový záznam cirkevného tajomníka, v ktorom kriticky zhodnotil jeho homíliu, v ktorej poukázal na neobsadenosť diecéz biskupmi. 
Tkáča od zavedenia spisu až po jeho archiváciu sledovalo kvantum tajných spolupracovníkov ŠtB a príslušníci ŠtB. Fotili, dokumentovali, spisovali presné časy, miesta stretnutí (486  strán zachovaných dokumentov). 
Po odobratí štátneho súhlasu.
V dôsledku jeho verejného vystupovania proti režimu mu Krajský národný výbor v Košiciach odobral štátny súhlas na výkon pastorácie. Tento zákaz platil od 29. novembra 1975. Tkáč sa odvolal voči odobratiu štátneho súhlasu a informoval cirkevných predstaviteľov o stave cirkvi na Slovensku i o svojej ochote "„pre svoju vieru prinášať i obete.“" 
V čase keď nemohol verejne vykonávať kňazské povolanie, pracoval najprv vo Východoslovenských štátnych lesoch Košice, a potom ako vodič električky v Dopravnom podniku mesta Košice. Riaditeľ dopravného podniku v správe o činnosti vodiča električky Alojza Tkáča 25. júla 1978 napísal: "„Patrí medzi najlepších pracovníkov, nevynechal ani jednu smenu, včas podáva hlásenia a pracuje i naviac ak je to potrebné. Ochotne berie i večerné a nočné smeny a rád zastúpi i za iného vodiča, ak ho niekto požiada.“" 
V týchto rokoch ako prvý v Košiciach získal zlatú Jánskeho plaketu za to, že 41-krát dobrovoľne daroval krv. Preto sa v Košickom večerníku 20. apríla 1978 objavil rozhovor s Alojzom Tkáčom. Dňa 4. mája 1978 bol aj v jednej televíznej reportáži. Táto medializácia nahnevala náčelníka ŠtB: "„Vzhľadom k tomu, že ide o reakčného farára rím. kat. cirkvi, považujeme toto konanie redakcie Košického večerníka, rozhlasu a televízie za nevhodné popularizovanie nepriateľskej osoby.“" 
Alojz Tkáč pre Ústav pamäti národa o svojom pôsobení v čase zákazu povedal: "„Sväté omše som neslúžil verejne. Samozrejme, každý deň som slúžil svätú omšu, ale za zatvorenými dverami. Mal som kľúče aj od kostola, predovšetkým od Kostola Krista Kráľa. Potom som slúžil sväté omše nemocným, ku ktorým som chodieval, som im nosil sväté prijímanie. Bolo to dovolené, slúžiť pri nemocných svätú omšu. A samozrejme, že som sa stretával s mladými. Boli to malé skupinky rodín alebo mládeže. Dokonca sme mávali, samozrejme potajomky, duchovné obnovy, zvlášť v soboty. V piatok popoludní, soboty a nedele. Dokonca som mal aj niekoľko skupiniek rehoľných sestier. Dokonca trikrát - štyrikrát v roku som chodil až do Zlatých Moraviec, kde boli sestričky Služobnice Ducha Svätého. Tam som im robil také duchovné obnovy. Takže bol som v kontakte. To neznamená, že keď som bol mimo pastorácie, že som od všetkého dal ruky preč. Je pravda, že verejne som nemohol účinkovať.“"
Späť v pastorácii.
Po vyše siedmich rokoch sa v roku 1983 vrátil do pastorácie ako správca farnosti v Červenici. Pôsobil aj vo farnosti Tuhrina. Od 1. apríla 1985 bola naňho vedená blokovacia karta, ktorá mu znemožňovala vycestovať do zahraničia „z operatívnych dôvodov“."" 
Po revolúcii.
Po nežnej revolúcii bol menovaný 14. februára 1990 pápežom Jánom Pavlom II. za košického diecézneho biskupa. Biskupskú vysviacku prijal z rúk kardinála Jozefa Tomka 17. marca 1990. Pri príležitosti návštevy pápeža Jána Pavla II. na Slovensku v roku 1995, pápež povýšil diecézu na arcibiskupstvo a Tkáča na jeho arcibiskupa. Arcibiskupské pálium prevzal 2. júla 1995 z rúk pápeža Jána Pavla II. v Košiciach. 
Na čele diecézy/arcidiecézy.
Počas svojho úradu spolupracoval na otvorení a udržiavaní Kňazského seminára biskupa Jána Vojtaššáka a Teologického inštitútu v Spišskom Podhradí, pokračoval v opravovaní košickej katedrály, dal vybudovať diecézny kňazský domov vo Veľkom Šariši a dal opraviť biskupský úrad. 4. októbra 1994 znovu otvoril Kňazský seminár sv. Karola Boromejského v Košiciach, pričom sa začala jeho generálna oprava. Takisto zriadil karmelitánsky kláštor v Košiciach-KVP (posvätený 24. júna 1995), nové farnosti a za 5 rokov sa postavilo dokonca 80 nových kostolov. 
Arcidiecézu viedol až po prijatie jeho rezignácie po dovŕšení 76. roku života pápežom Benediktom XVI. Arcibiskup podal rezignáciu už v roku 2009, keď dosiahol 75 rokov, ale pápež mu dovolil zostať vo funkcii ešte 1 rok.
Emerita.
Po emeritovaní Alojz Tkáč aktívne vypomáhal arcidiecéze i svojmu nástupcovi Bernardovi Boberovi. V novembri 2015 bol ako emeritný arcibiskup metropolita so slovenskými biskupmi na „Ad limina apostolorum“ v Ríme. 
Tkáč zomrel v utorok 23. mája 2023 v Košiciach vo veku 89 rokov. V pondelok a utorok ráno bola truhla s jeho pozostatkami vystavená verejnosti v košickom Dóme sv. Alžbety. V utorok sa konala pohrebná svätá omša, ktorej predsedal košický arcibiskup-metropolita Bernard Bober. Smútočného zhromaždenia sa zúčastnili aj arcibiskup Ján Graubner, kardinál Dominik Duka, kardinál Stanisław Dziwisz, jágerský arcibiskup Csaba Ternyák, bratislavský arcibiskup Stanislav Zvolenský a iní cirkevní hodnostári. Medzi osobnosťami z politického a spoločenského života bol aj bývalý prezident SR Rudolf Schuster. Záverečné prejavy predniesli primátor Košíc Jaroslav Polaček, starostka obce Ohradzany Andrea Kličová, odzneli tiež zaslané kondolencie od pápeža Františka a prezidentky SR Zuzany Čaputovej. Následne boli pozostatky Alojza Tkáča presunuté do vedľajšej kaplnky. Podobne ako pri pohrebe Jozefa kardinála Tomka bola rakva uložená do krýpt košickej katedrály bez účasti verejnosti. Poslednú rozlúčku vysielali Rádio Lumen i televízia Lux.
Arcibiskupský erb.
V pravej časti štítu je zlaté zvislé brvno rozdeľujúce štít na pravú 1/3 a ľavé 2/3, prekrížené s vodorovným zlatým brvnom v hornej časti štítu, deliacim štít na hornú 1/3 a dolné 2/3. Prvé pole je červené, v druhom modrom poli tri anjouovské ľalie, v treťom červenom poli strieborný dvojkríž vyrastajúci z prostredného vŕšku modrého dvojvŕšia, štvrté pole je modré. Nad štítom patriarchálny dvojkríž s rukoväťou. Všetko prevýšené arcibiskupským klobúkom.

</doc>
<doc id="14198" url="https://sk.wikipedia.org/wiki?curid=14198" title="Aurobindo">
Aurobindo



</doc>
<doc id="14200" url="https://sk.wikipedia.org/wiki?curid=14200" title="Dušan Jurkovič">
Dušan Jurkovič

Dušan Samuel Jurkovič (* 23. august 1868, Turá Lúka – † 21. december 1947, Bratislava, pochovaný v Brezovej pod Bradlom) bol slovenský architekt, dizajnér a etnograf. Na jeho počesť sa od roku 1964 udeľuje Cena Dušana Jurkoviča.
Životopis.
Narodil sa v národoveckej rodine. Jeho otec bol Juraj Jurkovič a matka Emília rod. Jurkovičová. Otec bol spoluzakladateľom Matice slovenskej a starý otec z matkinej strany Samuel Jurkovič bol zakladateľom Gazdovského spolku v Sobotišti.
V rokoch 18741878 navštevoval evanjelickú cirkevnú školu v Brezovej, v rokoch 18781884 maďarskú meštiansku školu v Šamoríne a nižšie gymnázium v Šoproni. V rokoch 18841889 pokračoval na štátnej škole remesiel vo Viedni, staviteľský odbor pod vedením profesora Rudolfa Feldschareka.
Pôsobil v ateliéroch u architektov Blažeja Bullu a Michala Urbánka, kde sa zdokonalil v architektúre. Po prvej svetovej vojne navrhol prvé montované domy, ktorými sa usiloval riešiť problémy slovenského stavebníctva. V roku 1921 zaviedol do praxe stavby domov z pálených veľkoplošných dielcov. Svoje priekopnícke myšlienky rozvinul v diele "Skladacie rodinné domy z pálených tehliarskych výrobkov", ktoré vydal v roku 1947. Bol to prvý krok k prefabrikácii.
Za mnohostranné zásluhy a projekty mu v roku 1938 bratislavská univerzita udelila čestný doktorát. Bol aj nositeľom titulu národný umelec, ktorý mu udelili v roku 1946.
Dielo.
Na prelome 19. a 20. storočia vo všetkých európskych centrách architektúry vznikala nová vlna tvorby, ktorá prekonávala všetky zažité formy ako historizmus či jednotvárny eklektizmus. Nové smery sa uberali rozmanitými smermi a reflektovali, či už romantické ale i racionálne predstavy o bývaní a všetkom čo s tým súvisí. Snáď najvýraznejšia sa stáva záľuba v tradícii, detailoch a ornamente z nej vychádzajúcimi. Dušan Jurkovič ako architekt nadviazal na európske trendy modernej architektúry v prvej polovice 20. storočia. Cieľavedome zužitkovával ľudovú architektúru. Je považovaný za zakladateľa modernej slovenskej architektúry.
V roku 1887 navštívil výstavu ľudových výšiviek v Martine, kde ho zaujala vstupná veža „slovenskej brány“ od architekta Blažeja Bullu, ku ktorému v ďalšom roku nastúpil na krátku prax. Po nej v roku 1891 pracoval v projektovej kancelárii architekta Michala Urbánka v českom Vsetíne. S ním v roku 1891 navštívil Prahu a v ďalšom roku študoval ľudové staviteľstvo Valašska a spolupracoval na príprave národopisnej výstavy vo Vsetíne, kde realizoval expozíciu valašskej izby.
Počas rokov 18921895 pokračoval v začatom štúdiu zameranom na staviteľstvo v dreve a veľa cestoval najmä po Moravskom Valašsku a západnom Slovensku. V roku 1895 vyvrcholilo jeho úsilie v uskutočnení Národopisnej výstavy českoslovanskej v Prahe, ktorá sa stretla s veľkým ohlasom. Tým sa mu otvoria dvere k prvej veľkej objednávke pre Pohorskú jednotu Radhošť vo Frenštáte, kde navrhol súbor turistických stavieb na Pustevniach.
V roku 1899 sa usadil v Brne, pôsobil už ako samostatný architekt a pohyboval sa v okruhu národne orientovanej brnianskej inteligencie. O rok neskôr vychádza jeho prvá publikácia "Pustevne v Radhošti".
Nasledujú jeho práce na vidieckej vile pre továrnika Roberta Bartelmusa pri Novom Měste nad Metují. Tam sa zoznámil so svojou budúcou manželkou Boženou Bartelmusovou (18831965). Ešte predtým však navrhol a postavil komplex kúpeľných stavieb v Luhačoviciach.
Dva roky na to začal vydávať sériu zošitov pod názvom "Práce lidu našeho", ktorých vyšlo celkovo 14. V roku 1906 postavil vlastnú vilu v brnianskej štvrti Žabovřesky, pri jej otvorení sa konala výstava jeho interiérových prác. V roku 1910 sa stal členom Spolku výtvarných umelcov Mánes v Prahe. O tri roky neskôr sa stal majiteľom tehelne v Trnave a tým sa mu znovu otvorila možnosť styku s vlasťou. Počas prvej svetovej vojny pracoval v Krakove, kde navrhoval cintoríny a pomníky pre okres Žmigród v západnej Haliči.
Návrat na Slovensko a mohyla na Bradle.
Po vzniku Česko-slovenskej republiky sa vracia spať na Slovensko a usadil sa v Bratislave. Stal sa vládnym komisárom pre zachovanie umeleckých pamiatok na Slovensku. Ešte v máji roku 1919 ho poverili prípravou smútočného obradu a pohrebu generála dr. Milana Rastislava Štefánika na Bradle. Krátko nato začal pracovať na projekte mohyly na Bradle, ktorá dodnes ostáva v očiach verejnosti zrejme jeho najvýznamnejšou stavbou. V roku 1920 sa stal čestným členom Masarykovej Akadémie práce a začal sa zaoberať problematikou štandardizovanej výstavby rodinných domov na Slovensku.
V ďalšom období jeho života sa angažoval, už v úlohe generálneho predsedu Umeleckej besedy slovenskej, za zachovávanie archeologických a prírodných pamiatok na Slovensku. V roku 1924 sa stal predsedom Spoločnosti Slovenského vlastivedného múzea a spoluzakladateľom múzea v Bratislave. V roku 1929 sa stal predsedom novozaloženej Školy umeleckých remesiel v Bratislave a neskôr sa zaoberal typizovanou výstavbou školských budov pre slovenský vidiek. V rokoch 1930 až 1935 získal veľký počet ocenení z rôznych výstav umenia po celej Európe.
Lanová dráha Tatranská Lomnica – Lomnický štít.
V tridsiatych rokoch sa Dušan Jurkovič stretol so špecifickou výzvou – dať primeraný architektonický výraz technickému dielu umiestnenému v mimoriadne náročných podmienkach, keď sa v rokoch 19361937 riešili projekty staníc lanovej dráhy na Lomnický štít.
II. svetová vojna a povojnové obdobie.
K jeho 70. narodeninám usporiadala Umelecká beseda slovenská veľkú výstavu jeho celoživotného diela. Počas druhej svetovej vojny aktívne podporoval účasť svojich synov v protifašistickom odboji a sám reagoval na vzniknuté udalosti sériou náčrtov pre pamätníky. V roku 1946 sa zúčastnil na konferencii v Londýne o znovuvybudovaní zničených miest a možnostiach využitia montovaných obytných domov. V tom istom roku ešte stihol vydať publikáciu "Skladacie domky rodinné z pálených tehliarskych výrobkov".
Zomiera 21. decembra 1947 v Bratislave. O necelý rok neskôr boli jeho pozostatky prevezené na cintorín v Brezovej pod Bradlom.
In memoriam mu bol udelený Rad T. G. Masaryka I. triedy za vynikajúce zásluhy o demokraciu a ľudské práva. Za mohylu na Bradle vyznamenaný Veľkou Katzovou cenou Československej akadémie vied a umení (1933). Národný umelec (1946).

</doc>
