<doc id="28990" url="https://sk.wikipedia.org/wiki?curid=28990" title="Bánov (okres Nové Zámky)">
Bánov (okres Nové Zámky)

Bánov (do roku 1948 Bánovská Kesa) je obec na Slovensku v okrese Nové Zámky. 
Polohopis.
Obec leží v rovinnej časti Podunajskej nížiny, medzi mestami Nové Zámky a Šurany. Obcou preteká rieka Nitra. K obci patrí aj časť Nitrianska osada (miestnym dialektom nazývaná Svinčák). Obec Bánov sa nachádza v nadmorskej výške 112 m n. m. Od hlavného mesta Slovenskej republiky je vzdialená približne 100 km, od krajského mesta Nitra 35 km. Obec tvoria dve katastrálne územia - Malá Kesa a Bánov.
Dejiny.
Prvá písomná zmienka o Bánove sa nachádza v druhej Zoborskej listine z roku 1113. Územie bolo ale osídlené minimálne od čias neolitu, 3000 rokov pred n. l., čo dokazujú nálezy v archeologickom nálezisku Zámeček nachádzajúcom sa 2,5 km severovýchodne v Nitrianskom Hrádku (mestská časť Šurian). Pôvodne tvorili obec dve samostatné sídla s názvom Kescu (dnešné katastrálne územie Bánov) a Qescu (k.ú. Malá Kesa). Po tom, čo bola obec Kescu darovaná vojvodovi Bánovi dostala pomenovanie Bankeszi. V 15. storočí patrila obec k zaniknutému Šurianskemu hradu. 
Od roku 1663 bolo celé územie v okolí Bánova pod správou Osmanskej ríše a jej spojencov. V roku 1685 sa podarilo habsburským vojskám vytlačiť Osmanov, avšak pôvodné obyvateľstvo zostalo značne zdecimované. Ich miesto nahradili kolonisti z moravského Slovácka, Záhoria a Uherského Brodu. Dôkazom sú podobné priezviská a tiež veľmi tvrdé, západné nárečie, ktoré sa zachovalo v obci dodnes. 
V rokoch 1845 a 1857 postihli obec dva veľké požiare, ktoré 2-krát zničili väčšiu časť budov. Napriek obrovským škodám sa obec spamätala a do roku 1900 je sprevádzkovaná železnica, v roku 1905 budova školy so 6-timi triedami a v roku 1912 budova obecného domu. V priebehu januára 1919 prevzala Československá armáda kontrolu nad územím Bánova, čím sa zavŕšila integrácia obce do novovzniknutého štátu Československa. V júni 1919 podnikla Maďarská republika rád vojenský útok z východnej strany. Československí vojaci zaujali obranné postavenie západne od obce. Následne 1200 členov Československej armády zatlačilo proti presile 4000 maďarských vojakov a oslobodilo obec, ktorá sa opäť dostala pod správu Československa. 
Rovnako ako v celom Československu nastalo v 20-tych a 30-tych rokoch takzvané zlaté obdobie republiky. Je založený ochotnícky divadelný súbor, dobrovoľný hasičský zbor, do kultúrneho diania sa zapája Matica slovenská. V 2. svetovej vojne zažila obec najväčšie útrapy počas jej oslobodzovania. 28. marca 1945 je obec oslobodená Červenou armádou. Boje si vyžiadali životy 82 vojakov Červenej armády, 90 Nemcov a 10 civilistov. 11. júna 1948 mení obec názov z Bánovskej Kesy na Bánov. 
V sobotu 6. apríla 1985 sa v tejto obci uskutočnila úplne prvá miestna spartakiáda v Československu v rámci Československej spartakiády 1985. Bolo to prvé verejné spartakiádne vystúpenie cvičencov Československej spartakiády 1985 pod holým nebom v Československu. Miestnu spartakiádu slávnostne otvoril predseda MNV Miroslav Petráni, spartakiádu si prišiel pozrieť vedúci tajomník OV ČSZTV Karol Juričkovič, ktorý zastával aj dôležitú funkciu tajomníka okresného štábu ČSS `85. Miestna spartakiáda v Bánove trvala takmer dve hodiny, cvičenci cvičili na trávniku štadiónu Lokomotíva Bánov. Spartakiádne skladby predviedli: rodičia a deti, najmladší žiaci, mladšie žiačky, mladší žiaci, staršie žiačky, starší žiaci, ženy. Spartakiády sa zúčastnili aj rodičia a deti a starší žiaci z Nových Zámkov. Pri plánovaní termínu tejto spartakiády sa počítalo s priaznivými klimatickými podmienkami okresu Nové Zámky, ktoré umožnia cvičencom cvičiť vonku skôr, než v severnejších oblastiach republiky. Lenže šiesteho apríla 1985 nebolo počasie moc priaznivé, spartakiáda sa konala za chladného počasia, pričom cvičenci boli oblečení v predpísaných spartakiádnych úboroch. Len deti a najmladší žiaci mali možnosť sa obliecť o niečo teplejšie.
Obyvateľstvo.
Väčšina obyvateľstva je slovenskej národnosti. Obyvateľstvo sa väčšinovo hlásilo ku slovenskej národnosti aj v období silnej maďarizácie na prelome 19. a 20. storočia.
Sčítanie obyvateľstva z roku 2021 uvádza nasledovné pomery národností:
Kultúra a zaujímavosti.
Kultúra.
Obec je kultúrne bohatá, osemdesiatročnú tradíciu tu má ochotnícke divadlo. V obci pôsobi od roku 1992 aj netradičná dychová kapela Kesanka, od roku 1995 Veľký dychový orchester Bánovčanka a od roku 2010 Detský dychový orchester Rosička. Všetky hudobné telesá reprezentujú obec po celom Slovensku aj v zahraničí. Ďalej v obci pôsobí spevácky zbor Galabriel, spevácke zoskupenie Rozmarínky a Bánovskí seniori.
V obci pôsobí občianske združenie Kesa Nostra ktorého činnosť je zameraná na organizovanie spoločenských podujatí.
Vzniku organizácie predchádzala príprava spoločenských podujatí; po prvotnej Štefanskej diskotéke v roku 2010 vznikol u nadšencov nápad organizovania viacerých spoločenských akcií. Počas príprav Mládežníckeho discoplesu bolo založené občianske združenie Kesa Nostra (v preklade Naša Kesa).
Kesa Nostra ponúka obyvateľom a návštevníkom obce pestrú paletu akcií. Má za sebou sériu filmových večerov a prednášok, množstvo diskoték, plesy, zábavy, rozprávkové noci pre deti či obecné zabíjačky. OZ organizovalo Vidiecke hry, ktorých súčasťou bol koncert skupiny Vidiek. Veľkú obľubu si získala "Keská pasuvačka" na Štrkárni a mini pivný festival Oktobeerfest, kde koncertovala kapela Chiki liki tu-a.
Životné prostredie.
V juhovýchodnej časti obce sa nachádza územie Európskeho významu v správe Štátnej ochrany prírody s názvom Zátoň. Zátoň je súčasťou chránenej krajinnej oblasti Dunajské luhy a je zaradené do európskej siete chránených území NATURA 2000. Súčasťou ochrany sú napríklad vŕbovo-topoľové a jelšové lesy a živočíchy kunka červenobruchá, roháč obyčajný, alebo vydra riečna.
Šport.
V obci vyniká futbal spolu so stolným tenisom. V minulosti mala obec veľa talentov v športovej streľbe. V roku 1974 sa vybudovala 50 metrová strelnica, ktorá je dodnes v prevádzke.

</doc>
<doc id="28991" url="https://sk.wikipedia.org/wiki?curid=28991" title="Belá (okres Nové Zámky)">
Belá (okres Nové Zámky)

Belá je obec na Slovensku v okrese Nové Zámky. Nachádza sa v juhovýchodnej časti Podunajskej pahorkatiny, v časti Belianske kopce. 
Symboly obce.
Erb.
Erb obce je v Heraldickom registri Slovenskej republiky zapísaný takto: V zelenom štíte pod dvoma zlatými položenými klasmi - vľavo dlhším - strieborné, hrotmi nadol smerujúce radlice, ovenčené zlatými ratolesťami. 
Vlajka.
Pozostáva z troch pozdĺžnych pruhov bielej, žltej a zelenej farby s pomerom strán 2:3, je ukončená troma cípmi. Zárezy siahajú do tretiny listu.
Dejiny.
Belá sa môže pýšiť pomerne bohatou históriu. Jej dejiny sú úzko späté s minulosťou Štúrova a Ostrihomu. Na základe písomných záznamov sa dá predpokladať, že cez toto územie prechádzali légie rímskych cisárov. Okolo roku 120 to bolo vojsko cisára Hadriána a neskôr okolo roku 195 zasa vojsko Lucia Septima Severa. V čase sťahovania národov toto územie obsadili franské a slovanské kmene. Okolo roku 1000 sa Ostrihom a jeho okolie stalo majetkom uhorského kráľa Štefana I.
Prvá písomná zmienka o Belej pochádza z roku 1138, kedy bola vydaná Dömöšská listina podľa ktorej bola obec majetkom Dömöšského prepošstva. Rok písomnej zmienky zaraďuje Belú medzi najstaršie písomne doložené písomnosti na území dnešného Slovenska. V rokoch 1247 a 1257 sa spomína obec Belá (Boros Béla) ako majetok kapituly a majetok kráľovnej. Kráľovná Alžbeta darovala polia Petrovi, synovi Mikuláša Karvaja z rodu Zovard, za jeho zásluhy v bitke na Moravskom poli (1278). V roku 1367 kráľ Ľudovít daroval obec Jákovi, synovi Mikuláša Ebnbrandiho. V tomto období sa začalo rozvíjať aj poľnohospodárstvo. V roku 1434 kráľ Žigmund daroval obec Tomášovi a Bálintovi Pogánytelkimu ako odmenu za zásluhy v boji proti husitom.
V roku 1507 už v dokumentoch nachádzame zmienku o Veľkej a Malej Belej. Malá Belá bola vo vlastníctve Bélu Bálinta a Veľká Belá bola majetkom Jána Pozsára. Okolo roku 1543 Turci obec obsadili a neskôr aj zničili. Turecká okupácia tohto územia trvala s malými prestávkami približne 150 rokov. V roku 1700 sa už obec uvádza ako majetok Eszterháziovcov. Počas bitky pri Kravanoch nad Dunajom tu bol hlavný vojenský tábor Františka II. Rákociho. V roku 1732 obec vlastnil Jozef Tersztyánszky. Zároveň sa začala rekonštrukcia kaštieľa na francúzsky barokový štýl. V roku 1770 sa obec stala majetkom zemepána Andrása Toröka, župana Oravskej župy, ktorý sa pustil do veľkolepej výstavby v obci. V roku 1900 patrilo viac ako polovica obce Dr. Žigmundovi Bródymu, ktorý dal v roku 1905 postaviť v obci školu. Kaštieľ a k tomu prislúchajúce hospodárstvo sa stal od roku 1909 vlastníctvom rodiny Ullmannovcov.

</doc>
<doc id="28992" url="https://sk.wikipedia.org/wiki?curid=28992" title="Semerovo">
Semerovo

Semerovo je obec na Slovensku v okrese Nové Zámky.

</doc>
<doc id="28993" url="https://sk.wikipedia.org/wiki?curid=28993" title="Salka">
Salka

Salka je obec na Slovensku v okrese Nové Zámky. 
Polohopis.
Dedina leží pri rieke Ipeľ, v tesnej blízkosti maďarskej štátnej hranice.
Dňa 12. júla 1957 bol na miestnej hydrometeorologickej stanici zaznamenaný zrážkový rekord za 24 hodín. Počas silnej búrky sprevádzanej prívalovými zrážkami spadlo v obci medzi 15.45 hod. až 16.50 hod. až 228,5 milimetra zrážok, pričom celkový úhrn za 24 hodín činil až 231,9 milimetra. Tento slovenský rekord zostáva neprekonaný až do dnešného dňa. Obdobné merania boli zaznamenané aj v iných obciach na slovenskej aj maďarskej strane. 
Dejiny.
Prvá písomná zmienka o obci, je z 13. storočia (Zalka). V roku 1754 priznala Mária Terézia Salke obmedzené mestské práva. Maďarský názov obce je Ipolyszalka.
Občianska vybavenosť.
Od roku 1994 je tu otvorený priechod štátných hraníc do maďarskej obce Letkýš. Kultúrne podujatia sa v letných mesiacoch odohrávajú v miestnom amfiteátri.

</doc>
<doc id="28994" url="https://sk.wikipedia.org/wiki?curid=28994" title="Rúbaň">
Rúbaň

Rúbaň je obec na Slovensku v okrese Nové Zámky. 

</doc>
<doc id="28995" url="https://sk.wikipedia.org/wiki?curid=28995" title="Radava">
Radava

Radava je obec na Slovensku v okrese Nové Zámky.
Polohopis.
Obec Radava sa nachádza v Požitaví na cestnom ťahu Šurany - Levice, neďaleko Podhájskej. Stred obce Radava leží v nadmorskej výške 145 m n. m. Obec sa rozkladá na menších vŕškoch a rovinách. Radava leží 10 kilometrov od mesta Šurany a 80 kilometrov od hlavného mesta Bratislava. 
Dejiny.
Hoci prvý známy záznam o Radave je z roku 1237, keď bol uhorským panovníkom kráľ Belo IV., samotná obec a jej široké okolie majú oveľa staršiu históriu. Z archeologických výskumov sa predpokladá, že v Radave bolo osídlenie už v neolite v čase 6000 až 3000 rokov pred Kr. V lokalite sa nachádza aj sídlisko volútovej – lineárovej kultúry. Je to najstaršia známa roľnícka kultúra v Európe (asi z čias 5. tisícročia pred Kr.). V druhej polovici 20. storočia boli objavené aj artefakty z doby bronzovej, staroslovanské sídlisko z čias kniežaťa Pribinu, Rastislavovej a Svätoplukovej ríše z 9. storočia. Niekdajšia Radava sa delila na dve osady. V polovici 15. storočia sa spomína Kostolná Radava a od roku 1534 je písomne doložená aj Malá Radava - Kys Rendwe. 
Hospodárstvo.
V Radave je vo veľkej miere rozvinuté poľnohospodárstvo. Darí sa vinohradníctvu i pestovaniu zeleniny a rôzneho druhu ovocia. 
Občianska vybavenosť.
V obci sa nachádza knižnica a Dom kultúry, ktorý slúži rôznym kultúrnym a spoločenským podujatiam, diskotékam, či svadbám. Športovým nadšencom je k dispozícií futbalové ihrisko a Športový klub s posilňovňou a stolným tenisom. V obci je aj moderný rímskokatolícky kostol sv. Cyrila a Metoda postavený a posvätený v roku 1970 a konsekrovaný až 13. októbra roku 1991. Jeho autormi sú Ing. akad. arch. Vladimír Záborský a Ing. Ján Jendželovský s manželkou Alicou. Autorom vitráží je Ak. arch. Ján Šimo-Svrček. Na čelnom murive je farebná vitráž patrónov sv. Cyrila a Metoda. Táto i všetky ostatné farebné vitráže okien boli vyhotovené v roku 1971. V sakristii sa nachádza novogotický oltár premiestnený z bohostánku Ducha Svätého.

</doc>
<doc id="28996" url="https://sk.wikipedia.org/wiki?curid=28996" title="Pozba">
Pozba

Pozba je obec na Slovensku v okrese Nové Zámky. 
Dejiny.
Obec sa spomína roku 1245 pod názvom Pazuba, roku 1327 Pozba, Bozba, roku 1786 Pozba; maď. Pozba. Obec patrila zemanom z Radavy, roku 1339 zemanom z Baračky, roku 1496 zemanom z Trávnice, r. 1534 Aczellovcom, neskoršie Benčíkovcom a Barlanghyovcom, roku 1634 bola poplatná Turkom i cisárovi. Roku 1534 mala 7 port, roku 1601 49 domov, roku 1720 11 daňovníkov, roku 1828 53 domov a 351 obyvateľov, ktorí sa zaoberali poľnohospodárstvom.
Za I. ČSR obyvatelia pracovali ako poľnohospodársky robotníci na veľkostatkoch. V rokoch 1938-1945 bola obec pripojená k Maďarsku. V roku 1947 prebehol odsun obyvateľov maďarskej národnosti do Maďarska. JRD v obci Pozba bolo založené roku 1957. Obyvatelia pracujú v poľnohospodárstve a v podnikoch v okolitých mestách.
Podľa sčítania v roku 2021 žilo v obci 456 obyvateľov, z toho 135 (29,6%) Slovákov a 313 (68,6%) Maďarov.

</doc>
<doc id="28997" url="https://sk.wikipedia.org/wiki?curid=28997" title="Podhájska">
Podhájska

Podhájska je obec na Slovensku v okrese Nové Zámky. Vznikla v roku 1960 spojením dovtedy samostatných obcí Belek a Svätuša. Obcou preteká Trávnický potok a Liska.
Obyvateľstvo.
Obyvateľstvo obce je 99 % slovenskej národnosti.
Občianska vybavenosť.
Obec je známa termálnym kúpaliskom. 

</doc>
<doc id="28998" url="https://sk.wikipedia.org/wiki?curid=28998" title="Pavlová">
Pavlová

Pavlová je obec na Slovensku v okrese Nové Zámky. 

</doc>
<doc id="28999" url="https://sk.wikipedia.org/wiki?curid=28999" title="Palárikovo">
Palárikovo

Palárikovo (do 1948 "Slovenský Meder") je obec na Slovensku v okrese Nové Zámky. 
Polohopis.
Obec Palárikovo, pôvodným názvom Slovenský Meder leží na juhozápadnom Slovensku, v Podunajskej nížine, 13 km od okresného sídla Nové Zámky a 8 km od Šurian. Kataster obce s rozlohou 5 129 ha má rovinatý charakter, s priemernou nadmorskou výškou 113 m. n. m.
Časti obce.
K obci patria miestne časti - Čiky, Ľudovítov, Jur, Žofia a Drahy.
Jur.
Jur je časť obce Palárikovo v Nitrianskom kraji a v okrese Nové Zámky. Skladá sa z dvoch častí – z Horného a Dolného Juru.
Prírodné podmienky.
V Palárikove evidujú 3 bocianie hniezda.
Názov.
Od 1. augusta 1948 nesie obec meno významného slovenského dramatika a publicistu Jána Palárika.
Vývin názvu obce
Symboly obce.
Erb obce schválila Heraldická komisia MV SR. Obecné zastupiteľstvo schválilo predložený návrh symbolov obce Palárikovo: erb, vlajka a obecná pečať, ako ich navrhol PhDr. Ladislav Vrteľ, tajomník HK MV SR (dňa 7. septembra 1995).
Erb obce má vlastnú kompozíciu. Zobrazené sú v ňom tri bažanty, čo v heraldickej reči znamená množstvo. Erb obce má túto podobu: v modrom štíte tri zlaté bažanty so strieborným zbrojom (2:1). 
Pečať obce je okrúhla, uprostred s obecným symbolom a kruhopisom OBEC PALÁRIKOVO. Pečať má priemer 35 mm.
Vlajka obce Palárikovo pozostáva zo siedmich pozdĺžnych pruhov vo farbách: modrej: (2/9), žltej (1/9), bielej (1/9), žltej (1/9), bielej (1/9), žltej (1/9) a modrej (2/9). Vlajka má pomer strán 2:3 a je ukončená troma cípmi, t. j. dvoma zástrihmi, siahajúcimi do tretiny listu vlajky. 
Obyvateľstvo.
Obyvateľstvo obce Palárikovo tvoria obyvatelia slovenskej národnosti. Napriek tomu, že v okolitých obciach prevláda obyvateľstvo maďarskej národnosti, v Palárikove vždy prevládali Slováci ( aj v časoch Uhorska ). Po náboženskej stránke obyvatelia Palárikova sú prevažne rímsko-katolíci.
Etnické zloženie obyvateľstva (sčítanie 2021)Slováci - 88,81 %Maďari - 1,76 %Česi - 0,44 %Rómovia - 0,28 %nezistení - 8,29 %a iní
Etnické zloženie obyvateľstva (sčítanie 2001)Slováci - 96,70 %Maďari - 2,13 %Česi - 0,69 %Ukrajinci - 0,04 %Nemci - 0,02 %a iníNáboženské zloženie obyvateľstvarímsko-katolíci - 85,89 %bez vyznania - 9,57 %evanjelici - 1,45 %pravoslávni - 0,11 %gréko-katolíci - 0,07 %a iní
Poľovníctvo.
Bažantnica Palárikovo.
V polovici 18. storočia založil gróf František Károlyi v okolí kaštieľa rozsiahlu bažantnicu, ktorá sa rozprestierala na ploche až 20 000 ha. Dnes má poľovnícky revír rozlohu približne 2 500 ha a nachádza sa tu široká paleta lesnej a vodnej zveri – srny, daniele, muflóny, diviaky, zajace, bažanty či vodné vtáctvo. Od novembra do februára sa tu konajú tradičné spoločné poľovačky.
Doprava.
Je zabezpečená dvoma železničnými stanicami (Palárikovo a Ľudovítov) na trati Štúrovo - Bratislava. Keďže železničné stanice sú pomerne vzdialené od väčšej časti obce, je doprava na samotné stanice problematická. 
Šport.
Obec Palárikovo má amatérske futbalové mužstvo. OTJ Palárikovo hrá v súčasnosti v VIII. lige HUMMEL ObFZ Nové Zámky organizovanej Západoslovenským futbalovým zväzom.
Záujimavosti.
Palárikovo bolo v roku 2004 oficiálne prvou obcou na Slovensku, ktorá sa prihlásila k medzinárodnej koncepcii „Smerovanie k nulovému odpadu“ (Zero Waste). Tento krok potvrdilo Obecné zastupiteľstvo rozhodnutím z 25. júna 2004.

</doc>
<doc id="29000" url="https://sk.wikipedia.org/wiki?curid=29000" title="Obid">
Obid

Obid () je obec na Slovensku v okrese Nové Zámky. 

</doc>
<doc id="29001" url="https://sk.wikipedia.org/wiki?curid=29001" title="Nová Vieska">
Nová Vieska

Nová Vieska je obec na Slovensku v okrese Nové Zámky.

</doc>
<doc id="29002" url="https://sk.wikipedia.org/wiki?curid=29002" title="Nána">
Nána

Nána je obec na Slovensku v okrese Nové Zámky. 
Kultúra a zaujímavosti.
Prírodné zaujímavosti.
V katastrálnom území obce Nána sa nachádzajú z Národnej sústavy chránených území prírodná rezervácia Vŕšok s pôvodným spoločenstvom xerotermnej fauny a flóry. Z Európskej sústavy chránených území (Natura 2000) územie európskeho významu Dolný tok Hrona.

</doc>
<doc id="29003" url="https://sk.wikipedia.org/wiki?curid=29003" title="Mužla">
Mužla

Mužla () je obec na Slovensku v okrese Nové Zámky.
Polohopis.
Obec patrí do Mikroregiónu Dolné Pohronie a južnej časti Podunajska, Euroregiónu Ister-Granum (Ister-Granum Eurorégió). 
Kultúra a zaujímavosti.
Prírodné zaujímavosti.
Obe Národné prírodné rezervácie sú súčasťou územia európskeho významu Čenkov 

</doc>
<doc id="29004" url="https://sk.wikipedia.org/wiki?curid=29004" title="Mojzesovo">
Mojzesovo

Mojzesovo je obec na Slovensku v okrese Nové Zámky. 
Polohopis.
Obec sa nachádza v Podunajskej nížine, na ľavom brehu rieky Nitry. Rovinný chotár leží na sprašou pokrytých terasách južného okraja Žitavskej pahorkatiny. Kataster obce predstavuje 590 ha. 
Dejiny.
Prvá zmienka je z roku 1273, história však siaha až do 8. storočia, čo potvrdzuje nález slovanského sídliska. Obec je pomenovaná po prvom predsedovi Matice slovenskej, biskupovi Štefanovi Moyzesovi (1796-1869). 

</doc>
<doc id="29005" url="https://sk.wikipedia.org/wiki?curid=29005" title="Michal nad Žitavou">
Michal nad Žitavou

Michal nad Žitavou je obec na Slovensku v okrese Nové Zámky. 
Kultúra.
V obci sa nachádza rímskokatolícky kostol sv. Michala archanjela, čo je jednoloďová pôvodne baroková stavba so segmentovým ukončením presbytéria a vežou tvoriacou súčasť jej hmoty, z roku 1722. Rokokovou úpravou fasád prešiel kostol v roku 1778. Interiér je zaklenutý pruskými klenbami, presbytérium kupolou. Nachádza sa tu rokokový hlavný oltár s mladším obrazom lemovaným drapériou. Kazateľnica je tiež rokoková, na parapete má reliéf sv. Jána Krstiteľa, na baldachýne sochu pelikána. Krstiteľnica je už klasicistická z červeného mramoru z konca 18. storočia. Fasády kostola sú členené zdvojenými pilastrami a segmentovo ukončenými oknami so šambránami s klenákmi. Priečelie má konkávno-konvexné prehnutie. Veža vyrastá zo štítového priečelia, je členená kordónovými rímsami v strednej časti s kvádrovaním, v hornej časti lizénovými rámami. Ukončená je segmentovou kounnou rímsou a zvonovitou helmicou s laternou. Nad portálom sa nachádza kamenný reliéf s aliančným erbom.
Takisto sa tu nachádza dióšiovský kaštieľ. Je to dvojpodlažná dvojtraktová secesná stavba na pôdoryse obdĺžnika s pripojenou vežou, z roku 1902. Architektúra kaštieľa bola inšpirovaná škótskymi hrázdenými stavbami. Úpravami prešiel v rokoch 1946-1947. V súčasnosti je stavba nevyužitá a chátra. Fasády kaštieľa sú členené lizénami a falošným hrázdením z režnej tehly.

</doc>
<doc id="29006" url="https://sk.wikipedia.org/wiki?curid=29006" title="Maňa">
Maňa

Maňa je obec na Slovensku v okrese Nové Zámky. 
Časti obce.
Skladá sa z troch častí: Velká Maňa, Malá Maňa a Gedra.
Kultúra a zaujímavosti.
Kultúra.
V obci veľmi aktívne pôsobí ochotnícke divadlo a najmä folklórne súbory Dolina a Dolinka, pod vedením Mgr. Márie Bednárovej. V obci je deväť ročná základná škola, ktorá je zameraná na regionálnu výchovu a jedna materská škola.

</doc>
<doc id="29007" url="https://sk.wikipedia.org/wiki?curid=29007" title="Malá nad Hronom">
Malá nad Hronom

Malá nad Hronom je obec na Slovensku v okrese Nové Zámky. 

</doc>
<doc id="29008" url="https://sk.wikipedia.org/wiki?curid=29008" title="Ľubá">
Ľubá

Ľubá je obec na Slovensku v okrese Nové Zámky. 
Polohopis.
Leží v juhovýchodnej časti Podunajskej pahorkatiny, v časti nazývanej Belianske kopce. 

</doc>
<doc id="29009" url="https://sk.wikipedia.org/wiki?curid=29009" title="Lipová (okres Nové Zámky)">
Lipová (okres Nové Zámky)

Lipová je obec na Slovensku v okrese Nové Zámky. Obec vznikla roku 1960 zlúčením Ondrochova a Mlynského Seku.
Polohopis.
Zemepisná charakteristika.
Chotár obce sa rozprestiera vo výške 123 – 130 m n. m., stred obce má výšku 126 m n. m. Obec leží na nízkom vale na oboch brehoch Malej Nitry (predtým Stará Nitra). Odlesnený rovinatý chotár je na nivách a terasách pokrytých sprašou. Má úrodné nivné a lužné pôdy.
Územie obce leží v Podunajskej nížine na styku aluviálnej nivy rieky Nitry, ktorá patrí do celku Podunajskej roviny, a na východnom okraji Nitrianskej pahorkatiny, ktorá je podcelkom Podunajskej pahorkatiny.
Katastrálne územie obce má výmeru 13 630 ha (13 629 633 m2).
Časti obce.
Dvor Mumlov, Mlynský Sek, Ondrochov, Šuriansky rad
Dejiny.
Prvá písomná správa o obci Ondrochov je listina z roku 1156. Názov je zaznamenaný vo forme Vldruc. Ďalšia listina je z roku 1246. Kaštieľ a hospodársky dvor dala postaviť rodina Ondroyová. V roku 1311 na okolí bojovali vojská Matúša Čáka Trenčianskeho a spustošili osadu Ondrochov. Podobne bola obec zničená aj za husitských vojen. V roku 1550 vtrhli do Ondrochova Turci, zničili kaštieľ, ktorý zostal opustený, následne i zrúcaný. Ďalšie turecké pustošenia boli v rokoch 1660, 1663, 1664. V ďalších obdobiach Ondrochov vystriedal viacerých majiteľov. Okrem pustošenia sužovali obyvateľov aj živelné pohromy (1783 zemetrasenie, povodne na rieke Nitre, cholerová epidémia). Podľa profesií tu bývali kočiši, pastieri dobytka, bíreši a sluhovia z panstva, gazdovia, mlynár, učiteľ, krajčír. V Ondrochove sa varilo pivo a pálila pálenka. V roku 1802 sa začalo i so stavbou mlyna, ktorý mlel obilie na kvalitnú múku a bol známy v širokom okolí. Okrem základných poľnohospodárskych plodín sa tu pestoval v 18. storočí aj chmeľ a robili sa pokusy zaviesť pestovanie ryže a bavlny. V roku 1876 bola daná do prevádzky železničná trať Šurany–Nitra, ktorá mala v chotári obce vybudovanú stanicu a druhú koľaj na nakladanie a prekladanie poľnohospodárskych výrobkov a dreva. Prvá správa o stavbe školy je z roku 1800. Bola to jednotriedka. Do roku 1928 bola škola v Ondrochove cirkevnou a vydržiaval ju gróf Károlyi. Po roku 1928 až do roku 1930 nebola škola udržiavaná a nachádzala sa v zlom stave. 18. marca 1930 pod číslom 1706650/I – 29 zriadilo Ministerstvo školstva a národnej osvety v Bratislave štátnu jednotriednu ľudovú školu. V roku 1931 poverilo ministerstvo učiteľku Agnešu Lendlaiovú vyučovať na ondrochovskej škole ženské ručné práce.
Administratívne a cirkevne patril Ondrochov pod Komjatice. V roku 1881 bola osada Ondrochov pričlenená pod Mlynský Sek, kde zostala až do roku 1945. Od roku 1938–1945 boli obce začlenené do Maďarska. V roku 1945 ustupujúca nemecká armáda vyhodila most pri mlyne a zničené boli aj stavidlá mlyna na rieke Nitre. Mlyn prestal na dlhý čas pracovať. Ondrochov bol oslobodený Sovietskou armádou 28.3.1945. Po roku 1945 až do roku 1960 bol Ondrochov politicko–administratívne samostatnou obcou. V roku 1960 sa obce Ondrochov a Mlynský Sek zlúčili a vytvorili obec pod novým názvom Lipová.
Obyvateľstvo.
Obyvatelia a domy.
Obec Lipová má 1610 obyvateľov, z toho 48,76 % žien a 51,24 % mužov (ŠÚ SR k 31. 12. 2007). Podľa Sčítania obyvateľov, domov a domácností 2001 mala obec 1 592 obyvateľov (47,74 % žien a 52,26 % mužov), z toho bolo ekonomicky aktívnych 746 obyvateľov (43,57 % žien a 56,43 % mužov), pracujúcich 535 (40,19 % žien a 59,81 % mužov) a nezamestnaných 184 (45,11 % žien a 54,89 % mužov).
V obci bolo 527 domov, trvalo obývaných 455 domov.
Etnické a náboženské zloženie.
Prevažná väčšina obyvateľov obce Lipová sa hlási k slovenskej národnosti a vyznáva rímskokatolícke náboženstvo.
Etnické zloženie obyvateľstva (údaje ŠÚ SR z roku 2001)
Zloženie obyvateľstva podľa náboženského vyznania (údaje ŠÚ SR z roku 2001)

</doc>
<doc id="29010" url="https://sk.wikipedia.org/wiki?curid=29010" title="Leľa">
Leľa

Leľa () je obec na Slovensku v okrese Nové Zámky. 
Polohopis.
Obec sa nachádza na úpätí pohoria Burda, v blízkosti rieky Ipeľ, na ktorej druhom brehu v Maďarsku ležia Novohradské vrchy.

</doc>
<doc id="29011" url="https://sk.wikipedia.org/wiki?curid=29011" title="Komoča">
Komoča

Komoča je obec na Slovensku v okrese Nové Zámky.
Časti obce.
V blízkosti obce sa na brehu rieky Váh nachádza chatová oblasť a kemping Oáza.

</doc>
<doc id="29012" url="https://sk.wikipedia.org/wiki?curid=29012" title="Kolta">
Kolta

Kolta je obec na Slovensku v okrese Nové Zámky.
Polohopis.
Obec sa nachádza v miernom údolí riečky Paríž, v Bešianskej pahorkatine,
geomorfologickej časti Podunajskej pahorkatiny. Leží vo východnej časti okresu, východne od Nových Zámkov, juhozápadne od Levíc a severozápadne od Štúrova. Cez Koltu prechádza cesta I/75 (Nové ZámkyVeľký Krtíš), ktorú tu križuje II/589 do Pribety.
Názov.
Názov obce je podľa predpokladu odvodený od keltského pomenovania, hoci nateraz nie je jazykovo ani historicky doložený. Podľa osadníkov vtedajšej usadlosti v lokalite dnešnej Starej Dediny vzniklo pomenovanie Keltha/Kelta. Práve v danej lokalite bola preskúmaná keltská mohyla - Gulbišov kopec.
Dejiny.
Pobyt človeka v okolí obce potvrdili archeologické nálezy z obdobia okolo roku 2500 pred Kr. Významné stopy tu zanechali Kelti a následne Rimania, ktorí mali v oblasti Podunajska viaceré sídliská (Iža, Chotín Bajč a i.). V 4. storočí na tomto území žili germánske kmene Gótov, ktorých následne na krátky čas vystriedali Huni. Rozpad hunskej ríše umožnilo tzv. sťahovanie národov, počas ktorého sa na územie Slovenska dostali Avari a Slovania. Počas existencie Veľkomoravskej ríše oblasť obývalo slovanské etnikum, priamo spadajúce pod vplyv centra v Nitre. Po rozpade ríše sa do oblasti Kolty dostali skupiny staromaďarského kmeňa Huba. Územie bolo majetkom Ostrihomského arcibiskupstva a hoci najstaršia písomná zmienka o Kolte pochádza až z roku 1337, s určitosťou bol jej chotár obývaný už predtým. Kláštor v lokalite „Templom Puszta“ ovládali Templári, ktorých nahradil rád premonštrátskych rehoľníkov.
Zemepán sídlil v novej osade Kolta, no obchodný a remeselnícky život sa sústreďoval v osade Kerékszálás, kde bola okrem kláštora aj farnosť. V 15. a 16. storočí tu prosperoval rod Kürthyovcov, ktorých krypta sa dodnes nachádza pod kostolom. Nasledovalo obdobie tureckého rabovania, ktoré postihlo v roku 1669 aj osadu Kerékszálás. Vyrabovaný kraj začali po ústupe Turkov obyvatelia opäť osídľovať a nové osídlenie vzniklo aj na území dnešnej Kolty. Veľmi poškodený zostal aj kláštor v Pustom Kostolíku, kde zostala časť zachránených mníchov Paulínov. V 18. storočí vznikla priamo v obci samostatná farnosť a obec sa mení z poddanskej na zemiansku. Život v Kolte ovplyvnil aj príchod nemeckých kolonistov v druhej polovici 18. storočia, ktorí okrem nových zvykov priniesli aj nové technické vedomosti, medzi nimi raritu - veterný mlyn. V tom čase žilo v obci okolo 1000 obyvateľov, mala zriadený obecný magistrát s matrikou, zmapovaným chotárom a jarmočným a tržným právom. V nasledujúcich desaťročiach určovali smer vývoja obce najmä statkári, poskytujúci prácu miestnemu obyvateľstvu.
Zásadné zmeny nastali odchodom veľkostatkárov po II. svetovej vojne a veľkým míľnikom bolo i zavedenie elektriny a elektrického osvetlenia obce. Začala sa rekonštrukcia poškodených a výstavba nových objektov, medzi inými vznikla Materská škola a zdravotná ambulancia. V roku 1949 vzniklo JRD, začal premávať autobus do Nových Zámkov a svoju prevádzku začalo kino a amatérske divadlo. V roku 1951 žilo v Kolte už 2000 obyvateľov, preto bolo otvorené viacero predajní a vznikla aj stomatologická ambulancia. Rímsko-katolícky kostol bol vybavený novými zvonmi a v roku 1974 bol zrekonštruovaný. V 70. rokoch bola postavená nová administratívna budova MNV, pošta, nákupné stredisko a čerpacia stanica pohonných hmôt, o niečo neskôr sa rozšírila budova ZŠ a dokončila výstavba komunikácií a chodníkov.
Po Nežnej revolúcii bola realizovaná plynofikácia obce, dokončený bol obecný vodovod i krytá tribúna na ihrisku. Miestne Poľnohospodárske družstvo zamestnáva 205 pracovníkov a spolu s PD Čechy obrába 2593 hektárov pôdy.

</doc>
<doc id="29013" url="https://sk.wikipedia.org/wiki?curid=29013" title="Kmeťovo">
Kmeťovo

Kmeťovo je obec v okrese Nové Zámky. V obci je rímskokatolícky kostol Ružencovej Panny Márie z roku 1884. V súčasnosti má obec 863 obyvateľov. 
Polohopis.
Nachádza sa v najjužnejšej časti Žitavskej nivy, geomorfologickom podcelku Podunajskej pahorkatiny. Východným okrajom tečie rieka Žitava, západným okrajom prechádza železničná trať Nové Zámky – Zlaté Moravce, ako aj cesta III/1650 (Vráble – Úľany nad Žitavou). 
Vráble sú vzdialené severne, Šurany juhozápadne, Nové Zámky juhozápadne a Nitra severozápadne.
Dejiny.
Obec Kmeťovo patrí medzi staršie obce na Požitaví. Súčasný názov obce je oficiálne uznaný od roku 1948, a tak obec nesie meno po známom archeológovi, botanikovi a kňazovi Andrejovi Kmeťovi.
Pôvodný názov obce bol Ďorok, ľudovo Derek. V historických prameňoch Ďorok vystupuje už začiatkom 13. storočia. Tak prvá zmienka o ňom je z roku 1214 pod menom Gyrok (Fejér, Codex diplomaticus 111.1.201). Taktiež v listine z roku 1217 sa spomína „zem Gyrok“ (Sasinkov Slovenský letopis V, roč. 1. str. 301). Nezadlho potom v roku 1247 sa spomína pod menom Gorok (Fejér, Codex diplomaticus V.1.479). Neskôr sa uvádza i v tvare Gyarak. 
Pre vysvetlenie názvu Ďorok existujú dve teórie. Prvá sa domnieva (Miklosich), že v kmeni týchto názvov sa skrýva slovo „jarok“, čo by poukazovalo na takú terénnu situáciu, kde skutočne charakteristikou sídliska mohol byť nejaký jarok. V našom prípade je taká situácia, lebo Žitava donedávna bola tu rozvetvená na dve ramená, no voľakedy tam mohlo byť aj viac menších ramien, jarkov či priekop. Druhú teóriu uvádza profesor Ján Stanislav. Podľa starých dokladov názov Ďorok predstavuje tvar „Ďirak“, čo súvisí so základným slovom „diera“. (Ján Stanislav, Zo slovenských miestnych názvov, Slovenská reč 111.1947. str. 34 – 40)
Starodávny Ďorok nestál tam, kde je súčasné Kmeťovo. Obec dnes leží na pravej strane rieky Žitava, no pred niekoľkými storočiami ležala na jej ľavej strane v miestach, kde sa nachádza súčasná osada Gedra.
Praveké osídlenie obce nachádzame ako na pravej strane rieky, tak aj na jej ľavej strane – tam, kde stál starodávny Ďorok. Všetky archívne listiny, ktoré sa dochovali, opisujú Ďorok ako obec ležiacu na ľavom brehu rieky Žitava, oproti súčasnej osade Gedra, ktorá patrí do obce Maňa. Staré koryto rieky Žitava v tomto mieste vytvára malú zákrutu, od ktorej východným smerom sa dvíhajú mierne pahorky. V Gedre stojí zopár starších domov a nachádza sa tam aj vodný mlyn.
Najväčšiu pozornosť púta najmä blízky les, kde v istej menšej kotline bolo možné vidieť ešte pred sto rokmi čudné murované základy akýchsi starých budov. Dnes sú tie múry zarastené a je ťažké ich v teréne pozorovať. Bol tam živý prameň, ktorý pred pár desiatkami rokov bol pekne murovaný.
Do dnešných čias sa zachovala o tomto tajomnom mieste zaujímavá povesť. Viaže sa k bielym mníchom, ktorý tu vraj žili v starodávnom templárskom kláštore.
Či tam naozaj bol aj nejaký kláštor, ako to miestna tradícia spomína, to sa doteraz nepodarilo celkom bezpečne zistiť. Ako sme už spomenuli, pred sto rokmi boli tam ešte dosť zreteľne viditeľné základy nejakých stavieb, ale o aké stavby mohlo ísť, to nikto neskúmal. Dnes je tam toho ešte menej vidieť. Preto dobre padne, keď si môžeme prečítať informácie v topografickom popise Tekovskej stolice, uverejnenom v r. 1787. Je to vari najstarší literárny záznam o lokalite starého Ďoroka, ako aj správa o tom, že tam mal stáť templársky kláštor, ktorému by mali patriť aj základy kostola, ktoré v tom čase boli ešte dosť dobre viditeľné. V spomínanom topografickom popise sa okrem iného uvádza: Podľa starej povesti mal v Gedrianskom lese, vzdialenom od Mane na štvrť hodiny cesty, stáť kláštor templárov. Nakoľko naozaj podľa základov jednej stavby možno uzatvárať, tou stavbou bol kostol, ktorý údajne prináležal obci Ďoroku. Táto obec tam ešte pred jedným storočím stála na miernom briežku, porastenom teraz dubinou. Obyvatelia tej obce však po šťastnom zahnaní Turkov sa presídlili za Žitavu a usídlili sa v Nitrianskej stolici. Za bývalou cestou ešte možno vidieť pozostatky tej obce a porozhadzované hroby. (Ungarisches Magazín 1787)
Na tomto mieste stál pôvodný Ďorok. Udialo sa to po roku 1686, kedy po vyhnaní Turkov z našej krajiny Ďoročania zanechali svoje staré sídlo a založili novú osadu na protiľahlej vyvýšenine na pravom brehu rieky Žitava. Nevedno presne kedy sa toto sťahovanie uskutočnilo, ale bolo to v období približne na konci 17. a začiatku 18. storočia. Tomu by mohla nasvedčovať skutočnosť, že v roku 1694 sa v starej listine spomína istý Ján Korniš, farár v Ďoroku. (Némethy 1894, str. 274 a 700). Kostol podľa všetkého mohol byť iba v starom Ďoroku, pretože v novom Ďoroku postavili kostol až v roku 1861. Ten údaj o farárovi Kornišovi z roku 1694 je preto zaujímavý, že okrem neho iný údaj nepoznáme, ktorý by dosvedčoval, že starý Ďorok bol samostatnou farnosťou.
Nový Ďorok, dnešné Kmeťovo, je filiálkou farnosti v Michale nad Žitavou. Čo sa však Michalskej farnosti týka, tá sa spomína ponajprv vo vizitácii v roku 1560. Potom dlhší čas údaje o nej nenachádzame. Okrem samom začiatku 18. storočia sa opäť spomína, že v r. 1701 bola obnovená (Némethy, Series str-273). Teda sťahovanie Ďoročanov a zmena vo farskej organizácii zaiste nejako súvisia. Tomu nasvedčuje i celoštátny súpis z roku 1715, v ktorom sa už Ďorok (Gyarak) nachádzal v Nitrianskej župe, teda na pravom brehu rieky Žitava, na mieste, kde sa nachádza i dnes. Podľa uvedeného súpisu v Ďoroku žili s rodinami: Nicolaus Szadovszki; Michael Cserni; Adamus Szladocsok; Georgius Miklik; Martinus Kosztolyi; Georgius Svecz. Daňový súpis neuvádzal všetkých obyvateľov, ale iba takzvané porty (brány) čiže spisoval iba platcov daní, pravdepodobne hlavy rodín. 
Podľa mien v daňovom súpise možno usudzovať, že aspoň sčasti išlo o novousadlíkov, prisťahovalcov. Možno usudzovať, že mená ako Szadovszki (Sadová pri Hradci Králové); Cserni (Čierny); Szladocsok (?); Svecz (obuvník) majú český pôvod. Podľa rodinnej tradície Sádovskí prišli do Kmeťova (Ďoroku) z Poľska. Z toho by sa dalo usudzovať, že novousadlíci boli českí exulanti, ktorí najskôr žili určitý čas v Poľsku a neskôr sa presťahovali na Slovensko. 
Z Ďoroku, v danom čase Gyaraku, pochádza alebo odvodzuje svoj pôvod i známa šľachtická rodina Grasalkovich de Gyarak. Najznámejší člen rodiny Antal Grassalkovich de Gyarak (cr Reichsgraf Grassalkovich de Gyarak 1743) mal významné postavenie na cisárskom dvore. Vlastnil niekoľko palácov v Bratislave, Viedni, Budapešti, medzi nimi aj súčasný Grasalkovičov palác (prezidentský palác, sídlo prezidenta SR).
Prírodné pomery.
Geomorfológia.
Celé územie obce z hľadiska geomorfologického členenia je súčasťou podsústavy Panónska panva, jej provincie Západopanónska panva, subprovincie Malá dunajská kotlina, oblasti Podunajská nížina, celku Podunajská pahorkatina a podcelku Žitavská niva. Najmenšia jednotka v hierarchii, Žitavská niva, od seba oddeľuje dva iné podcelky – Žitavskú pahorkatinu a Hronskú pahorkatinu.
Klimatické pomery.
Kmeťovo patrí do klimaticky teplého regiónu, suchého, s miernou zimou. Priemerná januárová teplota vzduchu je približne −2 °C, júlová približne 19 °C. Vzhľadom k polohe je vysoký počet dusných dní (až okolo 2530 ročne). Priemerné ročné úhrny zrážok dosahujú 500. Obec leží v priemerne inverznej polohe, priemerný ročný počet dní s hmlou je 2045.
Hydrologické pomery.
Obcou preteká rieka Žitava. Žitava je tokom IV.rádu, je to vrchovinovo-nížinný typ rieky so širokou riečnou nivou. Východná časť katastra obce leží pri novom koryte Žitavy, ktoré bolo prehradené protipovodňovou hrádzou v 20. storočí. Oblasť tzv. Starej Žitavy je chráneným územím. Špecifické hydrologické pomery obec zaraďujú do povodí Nitry, Váhu a Dunaja a čiernomorského úmoria. Priemerný ročný špecifický odtok územia je 1-3 l.s-1.km-2, samotná rieka má dažďovo-snehový režim odtoku.
Pôdne pomery.
Z pôdnych typov sa najviac vyskytujú čiernice, hnedozeme a fluvizeme. Z pohľadu zrnitostných tried pôd ide o územie ílovitých pôd, kamenitosťou ich radíme medzi neskeletnaté, alebo len veľmi málo kamenité. Hospodársky patrí Kmeťovo do oblasti s intenzívnou poľnohospodárskou činnosťou.

</doc>
<doc id="29014" url="https://sk.wikipedia.org/wiki?curid=29014" title="Kamenný Most (okres Nové Zámky)">
Kamenný Most (okres Nové Zámky)

Kamenný Most je obec na Slovensku v okrese Nové Zámky. 

</doc>
<doc id="29015" url="https://sk.wikipedia.org/wiki?curid=29015" title="Kamenín">
Kamenín

Kamenín (historicky , , ) je obec na Slovensku v okrese Nové Zámky.
Polohopis.
Obec sa rozkladá vo východnej časti Podunajskej pahorkatiny na pravom brehu rieky Hron, ktorý v priestore severne od obce meandruje s mŕtvym ramenom. Na juh od obce sa rozkladá národná prírodná rezervácia Kamenínske slanisko. Východná časť katastra obce na ľavom brehu Hrona je zalesnená, najvyšší bod je kóta 289 m.n.m. na hranici katastra s pohraničnou obcou Salka.
Dejiny.
V obci a jej okolí, najmä na ploche pri toku rieky Hron smerom k obci Pavlová, sa konali v záverečnej fáze druhej svetovej vojny pri prechode frontu medzi januárom a marcom 1945 urputné boje medzi vojskami Tretej ríše a Červenej armády, kedy boli nemecké vojská vyše mesiaca schopné zdržiavať sovietsky postup, no neuspeli v postupe smerom na východ. Bitka pri Kameníne je najväčšou tankovou bitkou v histórii Slovenska, nemecká armáda tu nasadila približne 400 tankov. Počas bojov zahynulo asi 130 obyvateľov obce (spolu s asi 5000 vojakmi na oboch stranách) a bolo zničených 80% domov v obci vrátane veže kostola.
Obyvateľstvo.
Pri Sčítaní obyvateľov, domov a bytov v roku 2011 sa v obci z 1523 obyvateľov sa 77,4% prihlásilo k maďarskej, 16,4% ku slovenskej a 1,9% k rómskej národnosti. Predominantne je obec katolícka, ku rímskokatolíckej cirkvi, sa hlási 80,9% obyvateľov, 1,4% ku reformovanej cirkvi a 4,1% je bez vyznania. V obci do druhej svetovej vojny žilo aj židovské obyvateľstvo. Obyvatelia obce sú tradične vinohradníci.
Doprava.
Cez obec prechádza cesta I. triedy 76 zo Štúrova do Hronského Beňadiku a tiež železničná trať č. 152 zo Štúrova do Levíc.

</doc>
<doc id="29016" url="https://sk.wikipedia.org/wiki?curid=29016" title="Kamenica nad Hronom">
Kamenica nad Hronom

Kamenica nad Hronom () je obec na Slovensku v okrese Nové Zámky. 
Dejiny.
Oblasť bola osídlená už v neolite, ale aj v eneolite, v staršej dobe bronzovej, hatvanovskou a maďarovskou kultúrou, ďalej v mladšej dobe rímskej a veľkomoravskom období.
Dedina pravdepodobne vznikla z južnej časti arcibiskupskej zeme Hurty. Prvá písomná zmienka o obci je z roku 1320 (villa Kuesd), keď spolu s mlynom prešla z vlastníctva ostrihomských Augustiniánov do rúk Ostrihomskej Kapituly. 
Na začiatku 14. storočia tu žilo 34 poddaných, „iobbagiones“. Ako farnosť je spomínaná v roku 1397.
&lt;br&gt;Do tureckého obdobia bola prekvitajúcou obcou. Patrila do ostrihomského sandžaku, o čom svedčí turecký daňový súpis z roku 1570. Obec mala 25 domov. Na základe Vašvárskeho mieru (1664), obec naďalej ostala v Novozámockom ejálete. O tom svedčí ďalší daňový súpis z roku 1664, v ktorom sa nachádza aj Kamenica nad Hronom pod názvom: Kövezsde. V obci bolo v tom čase 31 domácnosti, jednotlivo 50. Spomína sa aj mlyn, ktorý bol vlastníctvom Hadžiho Hüszejna.
V roku 1828 mala obec 106 domov a 647 obyvateľov. Po rozpade Rakúsko-Uhorska bola pričlenená k Československej republike a 6. novembra 1938 k Maďarsku.
Kultúra a zaujímavosti.
Prírodné zaujímavosti.
Národná sústava chránených území:
Európska sústava chránených území (Natura 2000):
Doprava.
Obcou vedie Železničná trať Štúrovo – Bratislava. Na miestnej stanici vlaky od roku 1963 nestávajú. V roku 2011 došlo ku koncu staničnej funkcie: Kamenica nad Hronom dostala oficiálny status „dopravne s trvalou výlukou dopravnej služby“.

</doc>
<doc id="29017" url="https://sk.wikipedia.org/wiki?curid=29017" title="Jatov">
Jatov

Jatov je obec na Slovensku v okrese Nové Zámky. Súčasná obec vznikla v roku 1952 odčlenením od Tvrdošoviec.
Obyvateľstvo.
Národnostné zloženie.
1991:
2001:
2011:

</doc>
<doc id="29018" url="https://sk.wikipedia.org/wiki?curid=29018" title="Jasová">
Jasová

Jasová je obec na Slovensku v okrese Nové Zámky. 

</doc>
<doc id="29019" url="https://sk.wikipedia.org/wiki?curid=29019" title="Chľaba">
Chľaba

Chľaba (do roku 1948: "Helemba"; ) je obec na Slovensku v okrese Nové Zámky.
Polohopis.
V blízkosti obce sa nachádza sútok riek Dunaj a Ipeľ. Obec z juhu, z východu aj zo severu hraničí s Maďarskom.
Doprava.
Cez obec prechádza v západovýchodnom smere hlavná železničná trať 130 spájajúca Bratislavu s Budapešťou. 28. júla 2023 bol otvorený nový cestný most ponad rieku Ipeľ, Most Karola Róberta, ktorý Chľabu prepojil s obcou Ipeľský Damašd.
Obyvateľstvo.
Pri Sčítaní v roku 2011 mala Chľaba 695 obyvateľov, z toho 350 mužov a 345 žien. 543 obyvateľov (78,1 %) sa hlásilo k maďarskej a 123 (17,7 %) k slovenskej národnosti. Predominantná je v obci rímskokatolícka cirkev, ku ktorej sa hlásilo 602 (86,6 %) Chľabanov.
Kultúra a zaujímavosti.
Prírodné zaujímavosti.
Národná sústava chránených území:
Európska sústava chránených území (Natura 2000):

</doc>
<doc id="29020" url="https://sk.wikipedia.org/wiki?curid=29020" title="Hul">
Hul

Hul je obec na Slovensku v okrese Nové Zámky. 
Polohopis.
Geografické súradnice obce sú: 18 stupňov 15 min. východnej dĺžky a 48 stupňov 6 min. severnej šírky. Obec sa tiahne severojužným smerom je viac ako dlhá.
Slovenská republika, Nitriansky kraj, okres Nové Zámky
susedné obce : Vlkas, Radava, Dolný Ohaj, Úlany nad Žitavou
Obec Hul leží v údolí rieky Žitavy, na rovine. Z rieky Žitava vtekal do obce potok, ktorý mal na rozličných miestach rôzne pomenovania (Štrk, Spruha, Húsov). Obcou taktiež preteká potok Liska, ktorý pramení pri Loku. 
Chotár obce sa rozprestiera na ploche . Z toho úrodná pôda tvorí . 
Dejiny.
Pomocou vykopávok je vedecky zistené, že na území obce Hul bývali ľudia už v dobe kamennej. Chotár bol nepretržite osídlený od neolitu. Najstaršia písomná správa o obci je z roku 1290. Bola objavená v Nitrianskej kapitule, kde sa spomína prostredníctvom istého statkára Salamon de Hull. O pôvode mena obce nie je okrem tejto podobnosti nič iné známe. V rokoch 1444–1531 sa obec rozdelila na Malý a Veľký Hul. Obec neustále patrila niekoľkým šľachtickým rodom. V roku 1657 vyplienená Turkami. V rokoch 1938–1945 patril Hul Maďarsku. 
V minulosti mali jednotlivé časti chotára svoje názvy. Tak sa môžeme pri čítaní histórie obce stretnúť s pomenovaniami napr.: Trstiny, Panské lúky, Pod hájom, Za Žitávkou, Kratiny, Vinohrady, Pri mlynčeku, Štrkárňa, Dolinka, Konopnice.
Najstaršou časťou obce je Dedina. Pôvodne ju tvorili tzv. gazdovské domy, bývali tu gazdovia, ktorí mali celú usadlosť. V strede dediny sa nachádza kostol a základná škola. Pravý uhol s Dedinou tvorí Rad. Je to ulica, na ktorej bol pôvodne iba jeden rad domov. Druhú stranu Radu tvoril orechový sad nazývaný Orecháreň. Po roku 1900 ho dal zemepán postupne vyklčovať a prerozdelil ho na stavebné pozemky. Majer je meno ulice, ktorá pokračuje od kostola na sever. Pôvodne to bol panský majer, ktorý bol však po oslobedení úplne rozobraný a dnes ho obyvateľom pripomína už iba názov. Po roku 1945 bola vystavaná nová ulica s pomenovaním Na Aleji. I tento názov vznikol odvodením z aleji listnatých stromov, ktorá túto ulicu lemuje. Je rovnobežná už so spomínanou ulicou Rad. Na konci Aleji (smerom ku kostolu ) bol vybudovaný menší park – Koleso. Snáď najdlhšou ulicou v obci sú Funduše. V súčasnosti je táto ulica hlavným ťahom spájajúcim Vráble - Šurany. Lúštek je meno ulice tiahnúcej sa od potoka po železnicu. Názov bol pôvodne pomenovaním lesíka, ktorý sa tiahol miestami terajšej ulice a záhrad. Poslednou vybudovanou ulicou v obci je Nová ulica. 
V rokoch 1958–1959 bola vykonaná regulácia Žitavy a čiastočne sa zmenil aj jej tok. Pred železničnou stanicou bol v minulosti veľký rybník, v ktorom sa ťažila hlina. Z tohto dôvodu aj získal pomenovanie „Hliník“. Ťažba hliny bola v roku 1935 zakázaná. Miestny rybársky spolok v ňom začal chovať ryby. Rybník bol dlhý cca. a široký cca. . Postupne vysychal a v súčasnosti nájdeme iba suché koryto.

</doc>
<doc id="29021" url="https://sk.wikipedia.org/wiki?curid=29021" title="Dubník (okres Nové Zámky)">
Dubník (okres Nové Zámky)

Dubník je obec na Slovensku v okrese Nové Zámky.
Dejiny.
Obec sa prvýkrát spomína v roku 1236 vo forme "Chus". Pôvodne bola sčasti majetkom kráľovských koniarov, ktorí obsadili oblasť Széki, ale neskôr ju stratili. V roku 1247 kráľ daroval Alexandrovi de Semere do terajšieho Semerova majetky v obci Lót. Jeho brat Bertalan získal Gútu, ale nakoľko bol bezdetný, daroval obec ostrihomskému arcibiskupovi. Rod získal majetky aj z terajších obcí Jasová a Rúbaň. 
Je otázne, kde stál hrádok alebo kúria, pôvodné sídlo rodu Čúziovcov. Podľa historikov, kúria Čúziovcov bola v blízkosti dnešného rímskokatolíckeho kostola sv. Alžbety uhorskej, ktorý sa prvýkrát spomína v roku 1317, ale je určite staršieho založenia, zrejme okolo roku 1270, keď sa tu Čúziovcovci usadili. Roku 1416 sa tu spomína Mihály Čúzi. Po skončení tureckých vojen Pavol Čúzi s manželkou Annou Éršek okolo roku 1680 začali so stavbou prízemného neskororenesančného kaštieľa pôdorysu tvaru písmena L. Stará gotická kúria bola opravená a časom prechádzala rukami stále iných majiteľov.
V Dubníku stálo viacero kaštieľov a kúrií, ktorých osudy boli pohnuté. Južne v susedstve predchádzajúcej budovy si dal v roku 1780 postaviť Alexander Huňadi s manželkou klasicistický kaštieľ. Oproti čúziovskému kaštieľu stojí klasicistická kúria, ktorú si dal na mieste staršej stavby začiatkom 19. storočia postaviť barón Ignác Špléni. V bezprostrednej blízkosti sa nachádza secesný kaštieľ, ktorý dal začiatkom 20. storočia postaviť Dionýz Paál st. Nižšie, pri Hlavnej ulici, stál barokový kaštieľ, ktorý dal pred rokom 1750 postaviť Gašpar Čúzi. Južnejšie, opäť pri Hlavnej ulici, si dal Karol Segedy postaviť klasicistický kaštieľ na začiatku 19 storočia. Na vyvýšenine nad stretom Hlavnej a Ružovej ulice, dal začiatkom 19 storočia Ignác Heldt postaviť klasicistickú kúriu. Južne, oproti reformovanému kostolu, stála klasicistická kúria, ktorú na začiatku 19. storočia dal postaviť Michal Bathó. V susedstve reformovaného kostola dal postaviť na začiatku 20. storočia Július Petrovič, hlavný horár zemianskeho pôvodu, eklektickú kúriu. V západnej časti obce si dal začiatkom 19. storočia postaviť klasicistický kaštieľ gróf Jozef Erlach. Oproti sa nachádza secesná kúria zaujímavej histórie. Pri ceste vedúcej k rímskokatolíckemu kostolu stojí neoklasicistická kúria, ktorú dal po roku 1870 postaviť Jakub Steiner. V prvej polovici 19. storočia v obci stáli aj ďalšie kúrie, ktoré sú však buď zničené, alebo v dezolátnom stave.

</doc>
<doc id="29022" url="https://sk.wikipedia.org/wiki?curid=29022" title="Dolný Ohaj">
Dolný Ohaj

Dolný Ohaj je obec na Slovensku v okrese Nové Zámky. 
Názov.
Etymológia
Pôvodne sa názov obce odvodzoval asi od slovnej pôvodiny staroslovienskeho ogoj-, čo v obsahovom význame znamenalo približne to, čo súdobý výraz „hojnosť“, pomenúvajúci štedrosť, mnohosť, dostatok (niečoho, v niečom a pod).
Ak koncovku hoj-, starosloviensky vyslovovanú goj- (porovnaj hoj-hojný, goj-gojný), porovnáme so srbochorvátskym ogojče alebo s bulharským Ogoja, alebo s osobným menom srbochorvátskeho pôvodu ogo-jen, tak nám tieto porovnania jednoznačne dokazujú slovanský etymologický pôvod názvu obce.
Tendencia pomaďarčovania názvov pôvodných slovanských sídiel sa objavuje ku koncu 10. a začiatkom 11. storočia, kedy sa na území Slovenska, predtým Veľkej Moravy, usádzajú staromaďarské kočovné kmene. Meno obce sa po prvý raz spomína v listine z roku 1293 ako menšia osada pri rieke Žitave – Vhay – vyslov „uhaj“, čiže Ohaj.
Podľa miestnej farskej kroniky (Historia Domus, Rim.kat.farský úrad Dolný Ohaj) sú variácie slovných výrazov (Ogoj, Vhaj, Oahaj) odvodené voľným pretlmočením domnelého pôvodného významu ako obydlia v háji. V XIV. Storočí nachádzame vo Veľkom registri pápežských desiatkov farnosť a k nej prislúchajúcu kominutu – Caph Tahy. Miestopisné označenie Caph Tahy je slovná skomolenia názvu osady, ku ktorej došlo nepresným záznamom zapisovateľov z inojazyčného prostredia. 
V niektorých písomných pamiatkach neskorého stredoveku (14.storočie) sa vyskytujú názvy obce s viac alebo menej obmeneným slovným tvarom. Pomenovanie Oahaj, slovenský ekvivalent hohaj, nájdeme v súpisnom majetkovom liste roku zemana Antona (Anthonius de Oahaj z roku 1342). Listina datovaná z roku 1321 uvádza zemanov Jakuba a Tomáša z Ochay a osada ohej je spomenutá v odročovacej súdnej listine adresovanej ohajským šľachticom (polovica 14.st.). V súpise škôd napáchaných Turkami z roku 1534 sa nachádzajú údaje z osady Ohaij.
V dnešnom tvare názvu obce Dolný Ohaj, ktorý sa používa od roku 1918, je na konci koncovej slabiky –a- (Oh-a-j), čo predstavuje z prvšieho ogoj etymologický vplyv podľa maďarského vývinu a eliminované koncové –j-, zvýrazňujúce neskorší vývojový vplyv viažúci sa k slovenskej výslovnosti.
Vývin názvu obce
Dejiny.
Územie obce bolo osídlené v období neolitu (mladšia kamenná doba), čoho dôkazom je sídlisko želiezovskej kultúry. Obdobie enolitu (neskorá kamenná doba) je zase doložené hrobovým nálezom kanelovanej keramiky, ktorá je dôkazom badenskej kultúry. Z ďalších nálezov boli zaujímavé tiež hroby potvrdzujúce slovanské sídlisko a pohrebisko z veľkomoravskej doby i poveľkomoravskej ríše.
Prvá písomná zmienka o obci pochádza z roku 1293, keď väčšina územia majetkovo patrila tunajším zemanom a menšia časť okolitým zemianskym rodinám. V nasledujúcich obdobiach patrila viacerým majiteľom: Mariášiovcom, Festetičovcom, Semerovcom a iným. Počas stredoveku bolo územie poznamenávané vojenskými vpádmi, ktoré boli najničivejšie v čase tureckých vojen počas 17. storočia. Vplyv tureckej nadvlády bol ukončený v roku 1685 cisárskymi jednotkami pod vedením Karola Lotrinského a počas nasledujúceho 18. storočia bola vyľudnená obec osídľovaná obyvateľstvom z blízkeho okolia i z Moravy. V hospodárstve v danom období prevažovalo trojpoľné hospodárstvo a remeselná výroba.
V roku 1601 tvorilo obec 37 domov, v roku 1715 mala 3 zemanov a 6 daňovníkov a v roku 1828 tu bolo spolu s obcou Veľký Ohaj 147 domov a 980 obyvateľov. Dominantou hospodárstva obce bolo poľnohospodárstvo.
Príchodom farára Juraja Holčeka (1848-1865), štúrovca a národného buditeľa a člena spolku Tatrín, sa pozdvihol celkový obraz dediny.
Od začiatku 19. storočia sa silnejšie uplatňujú prvky kapitalistickej výroby, čo sa prejavuje v obchodnej politike, v priemyselnej výrobe i v doprave. Kapitalistické vzťahy sa začínajú naplno rozvíjať po revolučných rokoch 1848–1849, keď boli urbariálni poddaní oslobodení od feudálnych povinností. V roku 1894 postavili v obci liehovar a škrobáreň a taktiež tu bol inštalovaný valcový mlyn. V poľnohospodárskej výrobe pretrváva pestovanie tradičných plodín (obilniny, zemiaky, kukurica) a zavádza sa pestovanie cukrovej repy. Obdobie bolo poznamenané zostrujúcim sa maďarizačným útlakom slovenského obyvateľstva, ktorý bol potlačený až po I. svetovej vojne rozpadom Rakúsko-Uhorska a vznikom prvej Československej republiky. S týmto obdobím sa viaže štrajkové hnutie poľnohospodárskych robotníkov. V období rokov 1938–1945 bola obec násilne pripojená k Maďarsku. 
Po II. svetovej vojne nastala intenzívna obnova zničeného hospodárstva a poľnohospodárskych podnikov. JRD bolo založené v roku 1950. Ďalším prelomovým obdobím bol pád komunistického režimu v roku 1989, ktorý podmienil prechod z centrálne riadeného hospodárstva na trhové hospodárstvo a vzniká súkromný sektor.
Obyvateľstvo.
V Dolnom Ohaji žije viac ako 1 700 obyvateľov a pri sledovaní etnickej príslušnosti sa k slovenskej národnosti hlási väčšina obyvateľov (viac ako 95%). 
Kultúra a zaujímavosti.
Kultúra.
Miestnu kultúru reprezentuje matičný spevokol a ochotnícky divadelný krúžok. „Ohajská“ futbalová jedenástka svedčí o športovej tradícii v dedine. Od roku 2004 v obci pôsobí i "Filatelia Club Dolný Ohaj", ktorého cieľom je obnoviť tradície a pomôcť začiatočníkom v zbieraní poštových zmámok.
Zaujímavosti.
Prvý erb obce pri príležitosti 700. výročia prvej písomnej zmienky 1293-1993 mal v znaku rytiera, ktorého neskôr nahradil súčasný "kuruc".
Občianska vybavenosť.
Medzi dominanty dediny patrí kultúrny dom, obecný úrad s poštou, miestny mlyn,výrobňa nábytku MicroTri,stavebniny, škola, fara, kaplnka blahoslavenej sestry Zdenky Schelingovej a kostol.

</doc>
<doc id="29023" url="https://sk.wikipedia.org/wiki?curid=29023" title="Dedinka">
Dedinka

Dedinka je obec na Slovensku v okrese Nové Zámky.
Polohopis.
Obec leží vo východnej časti okresu, v mierne zvlnenej časti Podunajskej pahorkatiny. Dedinkou preteká Dedinský potok, ktorý napája južne od obce ležiacu vodnú nádrž. Obcou vedie cesta III/1530, ktorá je južným smerom napojená na cestu I/75, vedúcu z Nových Zámkov na Veľký Krtíš. Okresné mesto je vzdialené , Šurany západne a Levice severovýchodne.
Dejiny.
Najstaršie dôkazy pobytu ľudí v okolí obce pochádzajú z mohýl z mladšej doby bronzovej, ktoré odhalili okrem iného kostru dievčiny z 13. storočia pred Kr. so stovkou bronzových predmetov, ako náramky, sponky, ihlice či náhrdelníky. Ďalšie tri ženské žiarové hroby obsahovali šperky a bronzové súčastí odevu – čelenky, spony, ihlice, náhrdelníky, náramky, náušné kruhy, kruhy do vlasov, terčovité puklice, amulety a iné. V blízkosti mohyly sa predpokladá aj osada z rovnakého obdobia.
Najstaršia písomná zmienka o osade „Nagy Fajkurt“ pochádza z roku 1227, kedy toto územie patrilo ostrihomskej kapitule. V 14. storočí bola obec v majetku komárňanského panstva, ktoré spravoval hradný župan ako kráľovský splnomocnenec. Po dobití Levického hradu spadala osada Nagy Fajkurt práve pod toto panstvo. Počas osmanského ohrozenia bola obec v roku 1669 zničená počas bojov cisárskych vojsk s Turkami. K oslobodeniu oblasti prišlo až v roku 1683, po ktorom sa začalo s obnovou kedysi obsadených oblastí. Nepokojné povstalecké roky 18. storočia opäť priniesli prechody a drancovanie cisárskych či Rákociho (kuruckých) vojakov. Majetky Kürthyovcov cisár poukázal František Szluka, ktorý do oblasti pozval kolonistov z iných slovenských žúp. Po dlhom pobyte Kürthyho v žalári napokon cisárovná Mária Terézia rodine majetky vrátila.
Nový kostol s kryptou Kúrthovcov a samostatne stojacou vežou si obyvatelia postavili v roku 1784. V minulosti stáli v obci až štyri kaštiele, z ktorých sa zachoval jediný. Obyvatelia sa zaoberali najmä pestovaním pšenice, kukurice, konope a ďateliny, no pestovalo sa aj ovocie a hrozno. Život obce bol poznačený veľkostatkami, kde pracovala väčšina obyvateľov. Spevnená cesta bola do obce vybudovaná až v roku 1938 a v tomto období bola napojená na elektrickú sieť. Obec mala richtára a farára, no tiež hostinec a tri obchody, krajčíra a obuvníka. Počas obsadzovania juhu Slovenska Maďarmi bola časť miestnych, pôvodne slovenských kolonistov, vyhnaných a ich domy zabrali maďarskí prisťahovalci. Prítomná nemecká posádka obec opustila až 7. februára 1945, k oslobodeniu obce však došlo až 24. marca 1945 po príchode vojakov II. Ukrajinského frontu.
Po roku 1945 tvorili Fajkurt miestne časti Dedinka a Hurbanovce, notársky úrad však sídlil v susedných Plavých Vozokanoch, no jeho kompetencie onedlho prevzal novovzniknutý MNV. Po oslobodení odišlo mnoho obyvateľov za prácou do miest, no častý bol odchod do Česka. Zo starého Lévayovského kaštieľa si obyvatelia urobili kultúrny dom so sálou pre divadlá a zábavy, čitárňou a bytom pre správcu. Obľúbené boli divadelné predstavenia domácich ochotníkov, no i hereckých súborov z okolia.
V obci bol vybudovaný obchod so zmiešaným tovarom, predajňa textilu a hostinec. Pravidelné autobusové spoje premávali od roku 1955, čím sa zjednodušil aj prístup na železničnú zastávku v Pozbe na trati Nové Zámky – Levice. zveľaďovala, po vojne pribúdali nové domy i služby obyvateľom.

</doc>
<doc id="29024" url="https://sk.wikipedia.org/wiki?curid=29024" title="Černík">
Černík

Černík je obec na Slovensku v Nitrianskom kraji v okrese Nové Zámky. 
Polohopis.
Leží na juhozápadnom Slovensku na nivách, ktoré vytvorila rieka Nitra, ako aj na terasách a svahoch, chotár obce pokrývajú lužné, nivné, černozemné a hnedozemné pôdy, ktoré v minulosti predurčovali prevažne poľnohospodársky a vinohradnícky charakter obce.
Černík sa nachádza 105 km východne od hlavného mesta Slovenskej republiky Bratislava, 20 km južne od krajského mesta Nitra a 24 km severne od okresného mesta Nové Zámky. Najbližšia železničná stanica je v obci Komjatice vo vzdialenosti 5 km, železničný uzol v meste Šurany je vzdialený 12 km.
Prírodné podmienky.
Zemepisná charakteristika.
Černík leží na 48,152070° s. z. š. a 18,223057° v. z. d.. Chotár obce sa rozprestiera vo výške 125 – 190 m n. m., stred obce má výšku 129 m n. m. Katastrálne územie obce má výmeru 1 339 ha (13 390 322 m²). 
Na západe Černík susedí s obcou Komjatice, na juhu s Mojzesovom, na východe s obcou Maňa – jej časťou Malá Maňa, a s Kmeťovom, na severe s Michalom nad Žitavou a Vinodolom – jej časťou Dolný Vinodol, a na severozápade s Veľkým Kýrom (predtým Milanovce).
Geomorfologická charakteristika a členenie pôdy.
Obec Černík leží v Podunajskej nížine na ľavom brehu rieky Nitry. Západná časť chotára je na mokrej, čiastočne lužným lesom porastenej nive Nitry, východná na vyšších terasách a svahoch juhozápadného okraja Žitavskej pahorkatiny, pokrytých sprašmi. 
Typickým pre obec je kopec "Výhon" s výškou 190 m nad morom s vinicami na jeho juhozápadných svahoch, severojužný pozdĺžny predel tvorí rieka Nitra a súbežná Hlavná ulica, časť západnej a severozápadnej strany katastrálneho územia lemujú lesy s názvami "Berek" a "Bažantnica" a na severovýchode obce sa rozprestiera "Horný háj." Majú výmeru 315 ha. Poľnohospodárska pôda najmä na východe a západe zaberá 900 ha. Obrábané a neobrábané vinice zaberajú asi 100 ha.
Hospodárske porasty a plodiny.
Hlavnými hospodárskymi drevinami sú topoľ, šľachtený, dub, jaseň, agát, cer, javor a lipa. Les je bohatý aj na huby, ako dubáky, bedle, pečiarky, michalky, rýdziky a iné. Na rovinných poliach sa pestuje sa predovšetkým obilie, repka olejnatá, slnečnica, ale aj zelenina. JRD v obci obhospodarovalo 65 ha viníc (ktoré sa však po roku 1989 zmenili na neobrábané, neošetrené a zaburinené). Asi 35 ha viníc je v súčasnosti vo vlastníctve jednotlivých občanov. K miestne pestovaným odrodám sa radili (radia) Rizling vlašský, Tramín, Burgundské šedé, Malinger, Veltlínske zelené a ružové, Silván zelený, Muškát othonel, zo stolových odrôd Košútovo hrozno, Kozie cecky, Otelo, Isabella a i.
Vodné toky a plochy.
Rieka Nitra, s miestnym názvom "Cetinka," preteká obcou severojužným smerom. Prechádza cez ňu most (s cestou do susednej obce Komjatice), ktorý spája intravilán obce so zalesneným a poľnohospodársky využívaným extravilánom na západe územia. 
V západnej časti chotára je "Rybník" o výmere asi 2,5 ha vodnej plochy. Na severovýchode patrí obci časť štrkoviska (cca 3 ha), nazývaného aj "Štrkáreň" a na mapách "Komjatické štrkoviská". (Vodná plocha, ktorá vznikla ťažbou štrkopieskov, má celkovú výmeru 33,9 ha a leží z väčšej časti v katastrálnom území susedných Komjatíc.) Obe vodné plochy sú využívané rybármi na rybolov, na rekreačné vychádzky rodín z obce a štrkovisko aj na rekreačnú turistiku a vodné športy.
Časti obce.
Miestne časti.
Obec Černík má niekoľko častí s historickými pomenovaniami:
Názov.
Etymológia.
Černík sa prvý raz spomína v stredovekej listine z roku 1156 ako "Cernic". Proprium „Černík“ v sebe skrýva slovenské slovenské slovo „čierny“. Slovenský jazykovedec Ján Stanislav uvádza ako etymologicky pôvodný tvar slovo "Černík", a taktiež uvádza, že „v listine teda je presný zápis dnešného tvaru“. Názov obce Černík, v miestnom nárečí „Černok“, podľa ďalších historických dokladov znel "Chornok utraque" (1428), neskôr "Felsewchornok" (1439) a "Alsochornok" (1444), "Cschornok" (1886) a "Čornok" (1920). Po roku 1945 bol prijatý dnešný názov – zodpovedajúci najstaršiemu zaznamenanému názvu – „Černík“. Doložený je aj názov Malého Černíka ako "Churnuk" (1221). Autor monografie obce Černík 1156 – 2000 J. Ondrišek uvažuje o možnom význame názvu z latinských slov: "cer cernik," čo podľa neho môže byť dub – dubový les (ktoré sú aj dnes v chotári obce), "cernõ" (rozoznávať, vidieť; poznávať, znamenať a i.), "cornũ" (vojensky krídlo) či (rameno rieky), ku ktorému sa aj prikláňa. Táto hypotéza však nezahŕňa práve najstarší tvar "Cernic" z roku 1156, z ktorého J. Stanislav vyvodzuje slovenský pôvod slova totožný s dnešným názvom obce.
Dejiny.
Doklady najstaršieho osídlenia.
Najstaršie archeologické doklady osídlenia v katastrálnom území Černíka pochádzajú z obdobia eneolitu (sídlisko s kanelovanou keramikou). Zo staršej bronzovej doby sa v severnej časti obce na ľavom brehu "Citenky" – rieky Nitry (na poli Horné Polovice) našli okrem kostier bronzové šperky, jantárové perly (súdkovitého a kruhovitého tvaru), fragmenty džbánov a iných hrncovitých nádob a i. V bývalej časti chotára "Balát" (v smere k lesu "Berek") sa našli aj hroby, ktoré možno datovať do mladšej fázy maďarovskej kultúry. V obci sa objavili aj neskorolaténske sídliskové nálezy (železná kopija, nákrčníky z masívneho bronzového drôtu, aké sa objavujú v bohatých hroboch napr. v Hornom Jatove v Trnovci nad Váhom ) a rímsko-barbarské sídliskové nálezy.
Korene slovenského osídlenia.
K významným nálezom v Černíku patria staroslovenské sídliskové nálezy zo 7. – 9. storočia. V bezprostrednej blízkosti chotára Černíka je v susedných Komjaticiach slovanské osídlenie najvýraznejšie doložené v 9. a 10. storočí, t. j. v období Veľkomoravskej ríše a v období po jej zániku, keď tu evidujeme až 5 sídlisk a 5 pohrebísk. Vysoká koncentrácia osídlenia poukazuje na to, že Komjatice – ich územie blízko Černíka – zohrávali významnú úlohu hospodárskeho zázemia jedného z hlavných centier Veľkomoravskej ríše a Nitrianskeho kniežatstva – Nitry. Bohaté archeologické nálezy v obciach Komjatice, Černík či Ondrochov-Lipová sú dostatočnými dôkazovým materiálom, že na tomto teritóriu žili naši predkovia už v časoch Rastislavovej či Svätoplukovej ríše. Korene a kontinuitu straroslovenského osídlenia pred prvou písomnou zmienkou o obci dokladá aj jej najstarší zachovaný písomný slovenský názov „Cernic“ z roku 1156, čo je presný zápis dnešného tvaru „Černík“.
Obyvateľstvo.
Obyvatelia a domy.
Obec Černík má 1 037 obyvateľov, z toho 521 žien a 516 mužov (ŠÚ SR k 31. 12. 2021).
Podľa Sčítania obyvateľov, domov a domácností z roku 2001 mala obec 1 003 obyvateľov (50,15 % žien a 49,85 % mužov), z toho bolo ekonomicky aktívnych 428 obyvateľov (44,62 % žien a 55,38 % mužov), pracujúcich 309 (40,45 % žien a 59,55 % mužov) a nezamestnaných 91 (42,86 % žien a 57,14 % mužov). 
V obci bolo 394 domov, trvalo obývaných 323 domov.
Etnické a náboženské zloženie.
Prevažná väčšina obyvateľov obce Černík sa hlási k slovenskej národnosti a vyznáva rímskokatolícke náboženstvo.

</doc>
<doc id="29025" url="https://sk.wikipedia.org/wiki?curid=29025" title="Branovo">
Branovo

Branovo je obec na Slovensku v okrese Nové Zámky. 

</doc>
<doc id="29026" url="https://sk.wikipedia.org/wiki?curid=29026" title="Bíňa">
Bíňa

Bíňa (, staršie názvy "Béň, Bíň") je obec na Slovensku v okrese Nové Zámky.
Dejiny.
Pobyt rímskych vojsk na území okolo dolného toku rieky Hron.
V roku 172 sa v blízkosti kastela na dolnom toku rieky Hron nachádzal rímsky cisár Marcus Aurelius, ktorý na čele svojich légií vyrazil z Carnunta proti germánskym kmeňom, ohrozujúcim Rímsku ríšu. Tu, vo vojenskom tábore, napísal svoje dielo „Ta eis heauton“, kde miesto spisovania označil hneď v úvode: „Písané v zemi Kvádov nad Granuou“. Bolo vôbec prvým literárnym, filozofickým dielom spísaným na území dnešného Slovenska.
Na oslavnom rímskom stĺpe zaznamenaná udalosť o "zlatom daždi", ktorý Rimanov odrezaných útočiacimi Germánmi od vody Hrona zachránil pred porážkou, sa stala tiež na dolnom Hrone, a to 11. júna 172. Tento dátum je prvým v histórii zaznamenaným presným časovým údajom, týkajúcim sa územia dnešného Slovenska.
Tieto udalosti by sa mohli týkať územia dnešnej Bíňe, resp. jej bezprostredného okolia. Naznačujú to zemepisné údaje (dolný Hron, nad Hronom), no najmä z vojenského hľadiska tej doby mimoriadne výhodná strategická poloha miesta, čo s veľkou pravdepodobnosťou nemohlo byť nevyužité pri obrannom ťažení, ktorého význam bol daný prítomnosťou samotného cisára. 
Do tohoto obdobia by mohli spadať i tzv. bíňanské valy - mohutné a doteraz zachované zvyšky neurčitého pôvodu. Kto bol ich pôvodcom a užívateľom, je dodnes neisté. 
Bíňanský poklad.
V roku 1964 bolo pri zemných prácach v Bíni nájdených 108 zlatých mincí z Byzantskej ríše z 5.storočia.
Kultúra a zaujímavosti.
Prírodné zaujímavosti.
Národná sústava chránených území:
Európska sústava chránených území (Natura 2000):

</doc>
<doc id="29027" url="https://sk.wikipedia.org/wiki?curid=29027" title="Bešeňov">
Bešeňov

Bešeňov je obec na Slovensku v okrese Nové Zámky. 
Polohopis.
Bešeňov leží v Podunajskej nížine na ľavom brehu Žitavy. Stred obce má nadmorskú výšku , chotár 118 – Odlesnený krivý notár zaberá na západe nivu Žitavy, nízky val medzi Nitrou a Žitavou a na východe sprašou pokryté vyššie terasy západného okraja Pohronskej pahorkatiny. Má lužné nivné a černozemné pôdy.
Dejiny.
Bešeňov je významná archeologická lokalita. Obec bola osídlená v neolite. Na území obce je archeologicky doložené sídlisko s keramikou želiezovského typu, sídlisko a pohrebisko s kanelovanou keramikou, sídlisko a kostrové pohrebisko zo staršej doby bronzovej, sídlisko halštatské a laténske s hromadným nálezom železných výrobkov hospodárskeho charakteru, rímsko-barbarské sídlisko a žiarové pohrebisko, kostrové pohrebisko z doby sťahovania národov, slovanské pohrebiská (birituálne s keramikou pražského typu z doby veľkomoravskej a kostrové z 12. storočia), slovanská osada z 9. - 10. storočia.
Zem kráľovských dvorníkov je písomne doložená z roku 1075 ako Villa Hudwordiensium Bissenorum, neskôr ako Bescene (1209), Beseneu (1214), Besseneu (1262), Bessenow (1773), Bešeňov (1920), maďarsky Besenyö, Zsitvabesenyö. Časť obce dostalo v roku 1075 opátstvo v Hronskom Beňadiku. V roku 1330 prenajal opát časť zeme panstvu Jelenec. Obec prešla v roku 1395 celá do vlastníctva opátstva, po jeho zániku v roku 1565 do vlastníctva ostrihomskej kapituly. V roku 1608 bola poplatná Turkom. V roku 1601 mala 17 domov, v roku 1720 mala 34 daňovníkov, v roku 1828 mala 143 domov a 1005 obyvateľov. Obyvatelia sa zaoberali poľnohospodárstvom. V roku 1907 založili potravné družstvo. Za I. ČSR tu bol významný chov koní. V dvadsiatych rokoch a v roku 1932 prebiehal štrajk poľnohospodárskych robotníkov. Obec bola v rokoch 1938 – 1945 pripojená k Maďarsku. JRD, založené v roku 1950, sa špecializovalo na pestovanie zeleniny. 
Obyvateľstvo.
Etnické a náboženské zloženie obyvateľstva( podľa údajov z roku 2001 )Etnické zloženie obyvateľstvaMaďari - 80,09 %Slováci - 19,56 %Česi - 0,23 %a iní Jakubko GuľašNáboženské zloženie obyvateľstvarímski katolíci - 97,50 %protestanti ( reformovaní ) - 1,22 %bez vyznania - 0,58 %a iní

</doc>
<doc id="29028" url="https://sk.wikipedia.org/wiki?curid=29028" title="Veľké Lovce">
Veľké Lovce

Veľké Lovce sú obec na Slovensku v okrese Nové Zámky. Do katastra obce patrí zrúcanina pavlínskeho kláštora Mariánska Čeľaď. 
Polohopis.
Obec sa nachádza 8 km od Termálneho kúpaliska Podhájska. Dedinou preteká Lovčiansky potok.
Dejiny.
Život na území obce v minulosti dokazujú nájdené skameneliny, ktorých vek sa odhaduje až na 1 – 2 milióny rokov. Osídlenie obce siaha asi 8000 rokov do minulosti. Predpokladá sa, že tu žili lovci mamutov, pretože v roku 1913 sa na Zákostolí našla kosť mamuta. V obci bola takisto nájdená kostra ženy v skrčenej polohe na boku. Vek sa odhaduje na 2700 rokov.
Prvá zachovaná zmienka o obci pochádza z roku 1236. Nastarší názov obce bol zaznamenaný vo forme Lót. Pochádza pravdepodobne z mena rodiny majiteľa majetku Tomáša Lóthyho. Od roku 1247 boli spolumajiteľmi obce Lóthyovci. V roku 1512 obec získali Lévaiovci a Haraštiovci, ktorí v bližšie neurčenej dobe časť pôvodného chotára Loviec – osadu Máriačalád (Mariánska Čeľaď) darovali rádu Pavlínov. Prvá písomná zmienka o osade je z roku 1210. Rád tu postavil dvojvežový kostol a kláštor. Za zmienku stojí veľká knižnica, nachádzalo sa v nej 1 184 rozličných vzácnych diel, ktoré boli v r. 1786 odvezené do univerzitnej knižnice v Budíne. Fungovanie kláštora zaniklo po vydaní dekrétu Jozefa II. v roku 1786, ktorým ruší pôsobenie rádu Pavlínov, ktorí kláštor obývali a správu verejných základín prevzala obec.
Do roku 1899 pozostávala z dvoch samostatných častí – Veľkého a Malého Lótu. Až katastrofálny požiar 2. októbra 1899 spôsobil, že celá obec vyhorela a odvtedy dostala spoločný názov Nový Lót (Újlót). Od roku 1927 sa spoločná obec nazývala iba Lót. V rokoch 1938 – 1945 bola obec na území okupovanom Maďarskom na základe Viedenskej arbitráže. Na Veľké Lovce bola obec premenovaná v roku 1948.
Obyvateľstvo.
Etnické zloženie obyvateľstva (podľa údajov z roku 2001)
Náboženské zloženie obyvateľstva
Infraštruktúra.
Pokrytie mobilných sietí: 
Doprava.
Do obce vedie cesta z 2 dedín: 
Železničné spojenie do obce nevedie.
Autobusy.
Autobusové spojenie je do miest:
Veľké Lovce majú 4 autobusové zastávky (v smere do obce):
Vlaky.
Najbližšsie vlakové spojenia je v Radave (5 km), v Podhájskej (8 km) - smer Banská Bystrica a Bratislava, potom v Šuranoch (15 km) a Nových Zámkoch (20 km – najlepšie).

</doc>
<doc id="29029" url="https://sk.wikipedia.org/wiki?curid=29029" title="Úľany nad Žitavou">
Úľany nad Žitavou

Úľany nad Žitavou sú obec na Slovensku v okrese Nové Zámky. 

</doc>
<doc id="29030" url="https://sk.wikipedia.org/wiki?curid=29030" title="Tvrdošovce">
Tvrdošovce

Tvrdošovce () sú obec na Slovensku v okrese Nové Zámky. 
Podľa sčítania v roku 2021 malo v obci slovenskú národnosť 39,2%, maďarskú 55,1%, českú 0,5%, rómsku 0,3% a nezistenú 4,2% obyvateľov. 
Dejiny.
V rokoch 1938-1945 bola obec na základe tzv. Viedenskej arbitráže okupovaná Maďarskom. Počas okupácie nebola v obci žiadna škola so slovenským vyučovacím jazykom.
Kultúra a zaujímavosti.
Kultúra.
Svätoštefanský beh je 5 km cestný beh, ktorý sa koná počas Dní sv. Štefana. Trať má platnú certifikáciu premerania SAZ.
Občianska vybavenosť.
V obci sa nachádza základná škola Jána Amosa Komenského s VJS a základná škola Károlya Szemerényiho s VJM. Okrem kostola sv. Štefana kráľa sa tu nachádza nový kostol Panny Márie Fatimskej z roku 1995.

</doc>
<doc id="29031" url="https://sk.wikipedia.org/wiki?curid=29031" title="Rastislavice">
Rastislavice

Rastislavice sú obec na Slovensku v Nitrianskom kraji v okrese Nové Zámky. 
Polohopis.
Ležia na juhozápadnom Slovensku na rovinatých terasách s úrodnými černozemnými pôdami. 
Obec sa nachádza 83 km východne od hlavného mesta Slovenskej republiky Bratislava, 25 km južne od krajského mesta Nitra a 24 km severne severne od okresného mesta Nové Zámky. Komunikačné spojenie má zabezpečené autobusovou dopravou do krajského a okresného mesta, ako aj k železničnej doprave v 7,5 km vzdialených Komjaticiach (trať Nitra – Nové Zámky) a 5,5 km vzdialenom Jatove (trať Nové Zámky – Bratislava).
Zemepisná charakteristika.
Rastislavice ležia na 48° 08' 25" s. z. š. a 18° 04' 14" v. z. d. Chotár obce sa rozprestiera vo výške 120, stred obce má výšku Katastrálne územie obce má výmeru 1 959 ha (, .
Rastislavice susedia na východe s obcou Komjatice, na juhovýchode s mestom Šurany, na juhu s obcou Tvrdošovce, na západe s Jatovom, na severe s Poľným Kesovom a na severovýchode s Veľkým Kýrom (predtým Milanovce).
Obec leží v Podunajskej nížine na južnom okraji Nitrianskej pahorkatiny. Jej odlesnený rovinný chotár tvoria široké, sprašou pokryté terasy s černozemnými pôdami.
Chotárom obce preteká Cabajský potok, na ktorého toku je na severe od obce (pri Poľnom Kesove) Vodná nádrž Rastislavice, a Tvrdošovský potok. Oba toky neskôr, západne od chotára, ústia do Dlhého kanálu, ktorý vteká do rieky Nitry na západe okresu Nové Zámky.
Časti obce.
Kalvín, Nová Švajčiareň, Nový Degeš, Stará Švajčiareň, Starý Degeš 
Obyvateľstvo.
Obec Rastislavice má 903 obyvateľov, z toho 49,72 % žien a 50,28 % mužov (ŠÚ SR k 31. 12. 2007).
Vývoj počtu obyvateľov: 1940 – 1266, 1948 – 1099, 1961 – 1190, 1970 – 1096, 1991 – 926.
Podľa Sčítania obyvateľov, domov a domácností z roku 2001 mala obec 928 obyvateľov (50 % žien a 50 % mužov), z toho bolo ekonomicky aktívnych 455 obyvateľov (43,52 % žien a 56,48 % mužov), pracujúcich 344 (40,70 % žien a 59,30 % mužov) a nezamestnaných 88 (43,18 % žien a 56,82 % mužov).
Roku 2001 bolo v obci 322 domov, trvalo obývaných 270 domov.
Meno: "rastislavický, Rastislavičan, -ka"
Etnické zloženie.
Prevažná väčšina obyvateľov obce Rastislavice sa hlási k slovenskej národnosti.
Etnické zloženie obyvateľstva (údaje ŠÚ SR z roku 2001)
Náboženské zloženie.
Viac ako štyri pätiny obyvateľov sa hlási k rímskokatolíckemu, vyše desatiny k evanjelickému náboženstvu.
Zloženie obyvateľstva podľa náboženského vyznania (údaje ŠÚ SR z roku 2001)
Kultúra a zaujímavosti.
Pamiatky.
Kultúrne inštitúcie.
V obci je miestne národopisné múzeum s pamiatkami hmotnej ľudovej kultúry.
Kultúrna činnosť.
V obci je Miestne kultúrne stredisko, ktoré organizuje celoročne niekoľko tradičných kultúrno - spoločenských akcií a veľa príležitostných. Okrem toho v obci pracuje 13 spoločenských organizácií, ktoré sa spolu podieľajú na kultúrnom živote obce. Viac informácií nájdete na webovej stránke obce Rastislavice: www.obecrastislavice.sk
Hospodárstvo.
Obec má poľnohospodársky charakter, je známa ovocinárstvom, včelárstvom, živočíšnou výrobou a pestovaním technických plodín. Bol v nej liehovar (do r. 1950), trepáreň konopí (1940 – 1950), tehelňa (do r. 1961). Roku 1950 zriadili štátny majetok, 1955 založili JRD, ktoré 1963 prešlo do štátneho majetku. Časť obyvateľov pracuje v poľnohospodárstve, ostatní v priemyselných podnikoch, firmách, v službách a obchode v mestách na okolí.
Externé odkazy.
Oficiálna stránka obce

</doc>
<doc id="29032" url="https://sk.wikipedia.org/wiki?curid=29032" title="Malé Kosihy">
Malé Kosihy

Malé Kosihy sú obec na Slovensku v okrese okrese Nové Zámky. 

</doc>
<doc id="29033" url="https://sk.wikipedia.org/wiki?curid=29033" title="Komjatice">
Komjatice

Komjatice sú obec na Slovensku v Nitrianskom kraji v okrese Nové Zámky. 
Polohopis.
Ležia na juhozápadnom Slovensku. Komjatice sa nachádzajú 91 km východne od hlavného mesta Slovenskej republiky Bratislava, 20 km južne od krajského mesta Nitra, 18 km severne od okresného mesta Nové Zámky.
Prírodné podmienky.
Zemepisná charakteristika.
Komjatice ležia na 48° 09' s. z. š. a 18° 11' v. z. d. Chotár obce sa rozprestiera vo výške 125 – 150 m n. m., stred obce má výšku 128 m n. m. Katastrálne územie obce má výmeru 3 076 ha (30 758 288 m²) a tvar pravouhlého trojuholníka (s preponou na juhu). Na východe Komjatice susedia s obcami Černík a Mojzesovo, na juhu s Lipovou – jej časťou Ondrochov, na západe s Rastislavicami, na severe s Veľkým Kýrom (predtým Milanovce) a na severovýchode s Vinodolom.
Geomorfologická charakteristika.
Územie obce je súčasťou Podunajskej nížiny, ktorá sa skladá z celkov Podunajská rovina a Podunajská pahorkatina – z jej časti Nitrianska tabuľa.
Na nižšie položenej Podunajskej rovine leží takmer celý intravilán obce, ktorý na severovýchode a juhovýchode lemuje rieka Malá Nitra (predtým Stará Nitra), pôvodné prietokové rameno rieky Nitry. Extravilán obce v tejto časti katastrálneho územia má rovinatý povrch s občasným miernymi zvlneniami. Rozlohou dva približne rovnako veľké celky oddeľuje v katastrálnom území obce priečny hlinitý svah (s porastom viniča), ktorý smeruje na sever až po mesto Nitra (súbežne s ním sa vinie štátna cesta Nové Zámky – Nitra). Na severe komjatický chotár hraničí s okresom Nitra. Terasovite vyvýšený extravilán na západe, ktorý má taktiež rovinatý povrch a miestami suché úvaliny, patrí aj s neveľkou časťou intravilánu do Podunajskej pahorkatiny. Komjatice ležia na nivách, ktoré vytvorili staré ramená rieky Nitry, a na rovinatých sprašových terasách, ich chotár má úrodné nivné, lužné a černozemné pôdy.
Vodné toky a plochy.
Obcou Komjatice preteká Malá Nitra, pôvodné prietokové rameno rieky Nitry, s miestnym názvom "Stará Nitra". Priteká od severu (od mesta Nitra), obteká takmer celý intravilán obce (zo severovýchodu a juhovýchodu), a odteká z nej na juhu (smerom k mestu Šurany). Na východe obce sa nachádza štrkovisko – vodná plocha s názvom "Štrkáreň" s rozlohou 33,9 ha. Ide o perspektívnu turisticko-rekreačnú destináciu vhodnú na kúpanie a vodné športy. V juhovýchodnej časti chotára obce sa nachádza nové menšie štrkovisko, nazývané "Nová Štrkáreň". Obe vodné plochy vznikli ako bagroviská ťažbou štrkopieskov, ktorý sa z nich stále ťaží, a sú aj rybárskymi revírmi.
V chotári obce na nachádza niekoľko mŕtvych ramien rieky Nitry, spravidla vyschnutých alebo napĺňaných spodnou vodou len v rokoch výdatných na dážď. Najvýznamnejšou z nich je vodná plocha "Kňazova jama – Torozlín", ktorá je chránenou prírodnou rezerváciou so vzácnou flórou (62 druhov) a faunou (vrátane výskytu na Slovensku unikátnej korytnačky močiarnej).
Časti obce.
Argentína, Hašardíky, Hoštáky, Kanada, "Majír" (Majer), Pri Cigáňoch, Vinohrady, Funduše (predtým "Za Majírom"), Sempíter
Ulice.
1. mája, 28. marca, Andreja Hlinku, Bernolákova, Cintorínska, Dolná, Družstevná, Fraňa Kráľa, Fučíkova, Generála Svobodu, Havla Husára, Horná, Hradská, Hurbanova, Hviezdoslavova, Kapitána Nálepku, Kollárova, Kornilcevova, Milana Rastislava Štefánika, Nábrežie, Nádražná, Námestie Andreja Cabana, Nitrianska, Novozámocká, Partizánska, Poštová, Rázusova, Sládkovičova, Slovenská, SNP, Školská, Štúrova, Šurianska, Vinodolská, Vinohradská
Názov.
Komjatice sa prvý raz spomínajú v stredovekej listine z roku 1256 ako "Kamnati." Proprium "Komjatice", v miestnom nárečí "Komňatice", v sebe skrýva slovenské slovo „komnaty“ (plurál substantíva "komnata"). Podľa starších dokladov názov obce pôvodne znel "Komňaty" ("Kamnati" 1256, "Komnyati" 1343 a "Komjatice" 1808, so zmenou "mň" na "mj"). Slovenskí jazykovedci Ján Stanislav a Rudolf Krajčovič etymologicky vyvodzujú, že pôvodný tvar je "Komňat-," potom "Komjat-", resp. "Komjatice". R. Krajčovič objasňuje, že ide o význam slova "komnata", ktoré pochádza z taliančiny, z apelatíva "camniata" vykurovaná izba, slov. "komnata" honosne vybavená izba; komnata v stredoveku bola „väčšia, pekne vybavená miestnosť vo väčšom dome alebo v paláci, vykurovaná otvoreným ohniskom, určená pre hostí.“ Čiže bola to usadlosť, kde boli viaceré domy bohato zariadené, vykurované, pripravené pre hostí.
Dejiny.
Archeologické nálezy.
Katastrálne územie Komjatíc, podľa archeológa Jozefa Bátoru patrí k najlepšie a najdetailnejšie preskúmaným archeologickým mikroregiónom na území Slovenska a sú v ňom zastúpené takmer všetky archeologické doby, obdobia a kultúry typické pre strednú Európu – od kamennej doby až po rímsku dobu.
K najstarším nálezom zvieracích pozostatkov na území obce patria skamenené mäkkýše zo štvrtohôr, zub mamuta a kosti soba z paleolitu.
Na území Komjatíc sa našli doklady prítomnosti neandertálskeho pračloveka a pravekého človeka – lovca mamutov. K svetovým unikátom patrí rondel (kruhový útvar s priemerom 50 – 60 m), ktorý zaznamenali v ich katastrálnom území letecky a v ktorom sa našli aj nálezy z neolitu. Pravdepodobne slúžil na pozorovanie chodu Mesiaca a Slnka a je o 2 000 rokov starší ako kruhové stavby Stonehenge v Anglicku – považované za chrámy Slnka. Potvrdil ho až geologický výskum v roku 1997. Rondel v Komjaticiach má priemer 50 metrov a na jeho mieste sa našli pozostatky z rôznych období (neolitu, doby bronzovej a stredoveku). Keďže mal iba jeden vchod, jeho funkcia je diskutabilná. Nie je však vylúčené, že bol súčasťou väčšieho, klasického štvor-vchodového rondelu. V stredoeurópskom kontexte sa vyníma zlomok nádoby z neskorej kamennej doby s postavou muža držiaceho žrebca (býka?) a kobylu (kravu?). Na Slovensku nemá obdoby aj osemhranný objekt z halštatskej doby, ktorý pripomína murované kostoly – kultové stavby (oktogén) známe najmä z Porýnia v Nemecku z rímskej doby.
Doklady kontinuity slovanského osídlenia.
Doklady slovanského osídlenia v Komjaticiach siahajú až do najstarších čias usadenia sa Slovanov na území Slovenska (5. stor. – 7. stor. po Kr.) a nechýbajú ani z 8. storočia. Už samotný názov "Kamnati" napovedá, že ide o staré slovanské sídlisko ležiace na diaľkovej ceste, kde sa pocestným mohlo poskytnúť ubytovanie, a v období stredoveku tu bola mýtna stanica. Nález slovanského sídliska z veľkomoravskej doby posúva dejiny obce do 9. storočia. Pôvodná usadlosť vznikla neďaleko brány ("Brencu" 1156) do územného areálu Nitrianskeho hradu, do ktorej vstupovala dôležitá obchodná cesta vedúca od juhu pozdĺž Nitry. Najvýraznejšie osídlenie je doložené v 9. a 10. storočia a naznačuje, že išlo o remeselno-výrobné centrum v zázemí nitrianskeho veľkomoravského sídla. Kontinuita staroslovenského osídlenia je na území obce doložená i po zániku Veľkej Moravy v 10.–13. storočí. Svedčí o tom aj situácia na početných stredovekých sídliskách z 11.–13. storočia, ktoré boli zistené v Komjaticiach a okolí (Ondrochov-Lipová, Veľký Kýr, Branč, Nitriansky Hrádok).
Obyvateľstvo.
Počtom obyvateľov sa Komjatice radia medzi najväčšie slovenské obce. Obec má 4 235 obyvateľov, z toho 48,74 % žien a 51,26 % mužov (ŠÚ SR k 31. 12. 2007). Podľa Sčítania obyvateľov, domov a domácností 2001 mala obec 4 207 obyvateľov (51,72 % žien a 48,28 % mužov), z toho bolo ekonomicky aktívnych 2 059 obyvateľov (46,19 % žien a 53,81 % mužov), pracujúcich 1 458 (54,80 % žien a 45,20 % mužov) a nezamestnaných 481 (36,59 % žien a 63,41 % mužov). V obci bolo 1 294 domov, trvalo obývaných 1 146 domov.
Etnické a náboženské zloženie.
Prevažná väčšina obyvateľov obce Komjatice sa hlási k slovenskej národnosti a vyznáva rímskokatolícke náboženstvo.
Kultúra a zaujímavosti.
Kultúrne inštitúcie.
V Kultúrnom dome v Komjaticiach, ktorý bol sprevádzkovaný roku 1987, sa pravidelne konajú oslavy výročí obce a osobností, kultúrno-spoločenské programy, podujatia ZŠ O. Cabana s MŠ, aktivity miestnych združení a spolkov, zábavy pre starších a diskotéky pre mladých, ale aj programy hosťujúcich profesionálnych kultúrnych telies a umelcov. V priestoroch kultúrneho domu sídli Obecná knižnica v Komjaticiach, ktorej najstaršie tradície siahajú až do druhej polovice 19. storočia, keď významný slovenský kultúrno-osvetový činiteľ, spisovateľ a národovec, komjatický kňaz Ondrej Caban (* 1813 – † 1860) zriadil pri miestnej škole knižnicu pre žiakov i učiteľov zo širokého okolia. Knižničný fond dnešnej knižnice má vyše 22 tisíc zväzkov a využíva ho asi 400 čitateľov.
Kultúrna činnosť.
Najstaršie tradície.
Najstaršie zaznamenané tradície organizovanej kultúrnej činnosti v Komjaticiach siahajú do prvej polovice 19. stor., keď sa na Vianoce roku 1843 hralo v obci v réžii komjatického kňaza O. Cabana prvé detské divadelné predstavenie hrané v slovenskej reči na vidieku – na území celého Slovenska s názvom "Jozef a jeho bratia v Egypte". Najstaršie tradície zborového spevu v obci sú spojené s menami učiteľov a organistov Jána Novotného (v obci pôsobil v rokoch 1876 – 1891) a Františka Lörincziho st. (* 1861 – † 1819), zakladateľa Komjatického spevokolu, ktorý sa zaznamenal do histórie náboženského zborového spevu nielen na území Slovenska, ale i v celom bývalom Uhorsku. Na zač. 20. stor. bola už v Komjaticiach dychová hudba, ktorá absolvovala aj púť v Mariaceli (1907).
Kultúrna činnosť od polovice 20. stor. po súčasnosť.
Od polovice minulého storočia vznikali v Komjaticiach ochotnícke či neprofesionálne umelecké telesá, z ktorých viaceré sa úspešne prezentovali na rozličných súťažiach, prehliadkach a podujatiach nielen v obci a susedných obciach, ale aj v ponitrianskom regióne a neraz i v celoštátnom kontexte:
Omše v miestnom kostole a významné kresťanské i obecné sviatky ako sú Vianoce, Veľká noc či hody obohacujú vystúpeniami kresťanské spevácke zbory a spevokoly pri komjatickej farnosti:
V Komjaticiach vzniklo množstvo, najmä bigbítových, skupín populárnej hudby, pre viaceré z nich však bol príznačný aj repertoár ľudovej hudby, ako aj interpretácia pôvodnej slovenskej skladateľskej a textárskej tvorby miestnych skladateľov:
Skupiny usporiadali v Komjaticiach aj dve stretávky bývalých a aktívnych hudobníkov (1987, 1989), na ktorých sa muzikanti prezentovali hudobnými vystúpeniami.
Ochotnícke divadlo pôsobilo v Komjaticiach v rokoch 1843 až 1974 a bábkové v rokoch 1948 až 1954.
V súčasnosti sa obnovila tradícia ochotníckeho divadla pod názvom "KOMJATIČAN". Divadelný súbor je vedený pedagogičkou Marikou Dragúňovou Derďakovou a v októbri 2010 odohrali prvú hru s názvom "POPANŠTENÁ KOTRBA".
Doprava.
V obci sa nachádza niekoľko autobusových zastávok a železničná stanica. Železničná stanica Komjatice je súčasťou trate ŽSR č. 140 Nové Zámky – Prievidza. Železnica bola postavená železničnou spoločnosťou StEG (Rakúska spoločnosť štátnej dráhy) v roku 1876 na dve etapy (Šurany – Ivanka pri Nitre a Ivanka pri Nitre – Nitra). Predĺženie do Nových Zámkov nasledovalo až v roku 1900. Pôvodné plány postavenia trate siahajú až do roku 1865. Ich realizácia bola pod taktovkou grófa Keglevicha a realizácia nebola úspešná pre nedostatok financií. Cez obec prechádza hlavná cesta Nové Zámky – Nitra. Okrem dvoch hlavných smerov sú cestné komunikácie prepojené s obcami Rastislavice a Černík.

</doc>
<doc id="29034" url="https://sk.wikipedia.org/wiki?curid=29034" title="Gbelce">
Gbelce

Gbelce () je obec na Slovensku v okrese Nové Zámky.
Dejiny.
Podľa prvých zachovaných dokumentov územie Gbeliec v 10. storočí patrilo kráľovi Štefanovi I. Význam tejto oblasti vzrástol v 11. storočí, pretože krížom viedla veľmi dôležitá obchodná cesta nazývaná „soľná cesta“. Na území vedľa „kamennej studne“ založili kráľovský hospodársky majer. Túto „Osadu vedľa kamennej studne“ v XIII. storočí nazývali v skratke Köbölkút, čiže v preklade „Studňa z kameňa“.
V roku 1245 osadu Gbelce dostal od kráľa Belo IV. do daru Peter Torda, ktorý okolie Gbeliec osídlil svojimi vojakmi a pozval aj slovenských a nemeckých usadlíkov. Gbelce sa neskôr dostalo do majetkového vlastníctva rodiny predkov Forgáčovcov.

</doc>
<doc id="29035" url="https://sk.wikipedia.org/wiki?curid=29035" title="Dvory nad Žitavou">
Dvory nad Žitavou

Dvory nad Žitavou () sú obec na južnom Slovensku v okrese Nové Zámky.
Podľa sčítania v roku 2021 malo v obci slovenskú národnosť 34,3%, maďarskú 52,9%, rómsku 0,6% a nezistenú 11,7% obyvateľov.
Polohopis.
Obec Dvory nad Žitavou leží v severovýchodnom cípe Podunajskej nížine na ľavom brehu rieky Žitavy, od okresného mesta – Nových Zámkov. Celková výmera obce je . Po celom obvode zastavaného územia obce sa nachádza pôdny fond. Na južnej strane sa dotýka obce železničná trať Nové Zámky – Štúrovo. Poľnohospodárska pôda je vysokej kvality a predstavuje 87,58 % z celkovej výmery.
Dejiny.
Prvá písomná zmienka o Dvoroch nad Žitavou je z roku 1075. V písomnom zázname je uvedený latinský názov obce Villa Hudvordiensium super aquam Sitou, preložený do slovenského jazyka Osada Dvorníkov nad riekou Žitava.
Prvými obyvateľmi Dvorov boli tu osídlení Pečenegovia. Dnešné Dvory nad Žitavou vznikli zlúčením štyroch pôvodných osád, mená týchto sú: Hudvord, Huba, Pazman a Vadkert. Dvory dostali od kráľa právo výberu mýta na brode a neskôr aj moste Žitavy. V roku 1248 dostal do daru časť dvorského majetku kráľa nemecký rytier Ressel, v roku 1256 ďalší nemecký rytier Sebret a Sefrid de Medek dostal do daru právo výberu mýta na Žitave. Po odchode rytierov tieto majetky získal ostrihomský arcibiskup. Majetok, darovaný svätobeňadickému opátstvu bol predmetom neustáleho sporu medzi arcibiskupom a opátom. Napokon tento dvorský majetok natrvalo získal ostrihomský arcibiskup, až do rušenia poddanstva v r. 1848 a on bol aj dvorským zemepánom.
V roku 1228 sa dvorskí dvorníci a poddaní vzbúrili proti neúnosným dávkam, ktoré na nich vyrúbilo opátstvo. Bola to prvá nevoľnícka vzbura v stredovekom Uhorsku. Dvory dostali svoje meno od dvorníkov, slúžiacich v kráľovskej kúrii. Počas stredoveku a novoveku Dvory boli dejiskom významných udalostí. Veľmi významným rokom bol r. 1309. Vtedy sa konal v dvorskej kráľovskej kúrii na vŕšku svätého Martina dŕžavný cirkevný koncil pod vedením ostrihomského arcibiskupa Tomáša z Monoszló. Koncil potvrdil Karola Róberta z rodu Anjouovcov v jeho panovníckych právach, vyniesol rozhodnutie na potrestanie bezuzdných zločincov Matúša Čáka Trenčianskeho a na jeho exkomunikáciu, ako aj vyhlásil za povinné popri rannom a poludňajšom zvonení aj večerné zvonenie a modlitbu Anjela Pána. Tento zvyk sa stal celokrajinským a dodnes je dodržaný.
Dňa 2. októbra 1429 povýšil Dvory na mesto s názvom Trhové mestečko Veľké Dvory kráľ Uhorska a rímsky cisár Žigmund Luxemburský. V roku 1462 v Komárňanskej hradnej župe vznikol Dvorský okres, ktorého sídlom boli Dvory nad Žitavou (okres zanikol v roku 1923). V roku 1441 dostali Dvory od kráľa hrdelné právo. Do dvorského okresu, ktorý siahal až po rieky Váh a Dunaj, patrilo 23 obcí a 11 majerov
Veľa utrpenia prinieslo rozkvitajúcim Dvorom turecké poddanstvo. Už v roku 1530 prvýkrát prepadli mesto turecké vojská. Tieto útoky a s nimi spojené pustošenie, rabovanie, vraždenie a odvlečenie obyvateľov do otroctva sa do roku 1533 ešte niekoľkokrát zopakovalo. V roku 1550 stihol mesto opäť krutý nájazd a od roku 1572 až do augusta 1685 bolo Turkami trvale obsadené. Podľa súpisu z roku 1689 boli Dvory medzi tými mestami a obcami, ktoré boli úplne, alebo z veľkej časti spustošené tureckými vojskami. Po vyhnaní Turkov sa časť pôvodného obyvateľstva vrátila do obce, zvyšok tvorili novousadlíci zo severných častí krajiny z Nemecka.
V roku 1771 bola odovzdaná do užívania nová fara, ktorá je dodnes najstaršou budovou v obci. V roku 1776 bola dokončená výstavba Turkami zničeného rímskokatolíckeho kostola v barokovom štýle, ktorý je kultúrnou pamiatkou. V 19. storočí došlo k mohutnému rozmachu Dvorov. Dňa 16. decembra 1850 prešiel dvorským chotárom prvý vlak na novovybudovanej trati – z Bratislavy do Budapešti. Dňa 16. septembra 1860 bola vysvätená známa dvorská Kalvária. Iniciátorom, organizátorom Kalvárie bol dvorský farár Adolf Majthényi.
Po skončení I. svetovej vojny a rozpade Rakúsko-uhorskej monarchie sa po Parížskych mierových rokovaniach v apríli 1919 stali Dvory súčasťou novovzniknutej Československej republiky. Na základe takzvanej Viedenskej arbitráže 8. novembra 1938 boli Dvory pripojené k Maďarsku. Tento stav trval až do 29. marca 1945, kedy sa opäť stali súčasťou Československa.
Školstvo.
V obci sa nachádzajú dve základné školy. V súčasnosti ich navštevuje viac ako 500 žiakov.
Hospodárstvo.
V druhej polovici 20. storočia sa obec začala prudko rozvíjať. Má dobre prosperujúce družstvo, ZAD Dvory nad Žitavou, hydinársky podnik – NOVOGAL, COOLPART – výroba chladiarenskej techniky, TEKRO – výroba kŕmnej zmesi, VVD – Vinohradnícko vinárske družstvo – výroba vína, OVD – Ovocinárske výrobné družstvo – pestovanie ovocia, ZPD – Zeleninársko potravinárske družstvo – výroba paradajkového pretlaku a jablkového pyré. V roku 1993 sa začala prevádzka moderného zdravotného strediska.

</doc>
<doc id="29036" url="https://sk.wikipedia.org/wiki?curid=29036" title="Čechy (okres Nové Zámky)">
Čechy (okres Nové Zámky)

Čechy sú obec na Slovensku v okrese Nové Zámky. 
Polohopis.
Obec Čechy leží v juhovýchodnej časti Novozámockého okresu včlenená do vŕškov Pohronskej pahorkatiny, ktoré sa k severu zvažujú ku kláštoru Mariánska Čeľaď a na juhu k obci Semerovo. Jej nadmorská výška je v priemere 240 metrov. Východná strana okolia obce je z väčšej časti zalesnená. Pahorkatinové okolie vytvára malebný pohľad na dedinu. Hlavne v letných mesiacoch tvorí nádhernú kulisu pre každého návštevníka obce.
Samotná obec z geologického hľadiska leží na pôdnom zlome sprašových vrstiev. Kopcovité zrázy nasvedčujú tomu, že sa tu stretá hronská sprašová tabuľa so žitavskou.
Na prelome geologických období treťohôr a štvrtohôr boli priestory dnešnej obce zaplavené najskôr Tortónskym a neskôr Sarmatským morom. I v neogénnom období treťohôr, keď ustupovali vody Sarmatského mora, južné časti obce zostali morskou lagúnou až niekde k dnešnej obci Semerovo. Túto skutočnosť potvrdzujú reliéfy okolia (Slimásky jarok, vstupné reliéfy z hradskej do Semerova) a pôdne zlomy, ktoré sa vytvorili vplyvom lagúnových močiarov (povyše i poniže obce). Okolité pahorky, ktoré tvoria veniec okolo obce, taktiež pochádzajú z horotvornej vulkanickej činnosti neogénu (mladšia doba treťohôr). Tento vulkanický podklad sopečných hornín posiatych úrodnou štvrtohornou sprašou sa stal ideálnym miestom pre neskoršie zakladanie ovocných sadov a úrodných viníc.
Morská lagúna sa po ukončení horotvornej činnosti postupne vyparovala a strácala. Sladké vody potôčikov pritekajúcich z blízkeho okolia nevedeli nahradiť vyparovanie morskej vody, ale ani celkom pretvoriť jej chemickú štruktúru. Preto časť z nej vsiakla do hornín. Tieto sú zrejmé v štruktúre pôdy i v súčasnosti vo forme „slancov“, najmä v priestoroch od dnešného rybníka proti prúdu potoka až pod budovu Obecného úradu. Naopak - severne od obce smerom na Mariánsku Čeľaď, sú pôdy sladké, čo spôsobili prítoky sladkých vôd potokov premiešaných vápencom. Napriek neogénnej morskej činnosti nie sú v priestoroch obce zistené tekuté piesky, hojne sa vyskytujúce v okolitých obciach ako Semerovo, Kolta, Veľké Lovce
Existenciu morskej lagúny dokumentujú i nájdené odtlačky nižších foriem živočíchov, napríklad ulít mäkkýšov v hliníkoch. Vo vykopávkach realizovaných v obci sa nenašli pozostatky kostier živočíchov vyššieho typu.
Dejiny.
„...noví osadníci v semerovskej farnosti patria vierou ku kacírstvu. Prišli z Bohémie (Čechy) a vieru svoju dali si vyvrátiť a odobrať pomýleným kňazom Joanessom Hussom. Sú však vytrvalí, pracovití, vyznajú sa v remeslách, sami si vystavali príbytky a ako sa hovorí medzi pospolitým ľudom, že vraj v Čechách (Bohémií) stavali z nich veľké domy v mestách. Vynikajú svornosťou a ostatnými osadníkmi kresťanskej viery sa nehašteria...“ (opísané v Ostrihome v r. 1947)
I napriek skutočnosti, že koncom 60. rokov 20. storočia bola obec zaradená do skupiny dedín určených na zánik, podarilo sa jej prežiť. Vekový priemer 45 rokov sa postupne znižoval a v súčasnosti s vekovým priemerom 38 rokov patrí medzi „najmladšie“ v okrese Nové Zámky. Postupne sa podarilo zastaviť aj úpadok počtu obyvateľov a momentálne tu žije 320 Češanov (miestnym nárečím Čahanov). Historicky najnižší počet obyvateľov zaznamenali v roku 1992 - 297. Odvtedy sa tento ukazovateľ síce pomaly ale predsa zvyšuje.
Pekná prírodná scenéria, blízkosť kúpaliska v Podhájskej s celoročnou prevádzkou spolu s možnosťou pestovania turistiky, letných i zimných športov (lyžovanie, sánkovanie, korčuľovanie) vytvárajú pre budúcnosť veľké šance na rozvoj vidieckej turistiky.

</doc>
<doc id="29037" url="https://sk.wikipedia.org/wiki?curid=29037" title="Bruty">
Bruty

Bruty (historicky , , ) sú obec na Slovensku v okrese Nové Zámky. Väčšina obyvateľstva je maďarskej národnosti.

</doc>
<doc id="29038" url="https://sk.wikipedia.org/wiki?curid=29038" title="Čechy">
Čechy

 
Čechy () sú historická krajina približne v západných dvoch tretinách Česka. V minulosti bola jadrom Českého kráľovstva s hlavným mestom Praha. Majú rozlohu a žije tu vyše 6 miliónov obyvateľov.
V roku 1918 sa Čechy stali súčasťou Česko-Slovenska, v rámci ktorého stratili krajinský snem a autonómiu, ktorú mali v časoch Rakúsko-Uhorska. Ako správny útvar však existovali aj naďalej. Podľa zákona o župnom zriadení z roku 1920 mali byť Čechy rozdelené na niekoľko žúp. Od tohto zámeru sa však upustilo a 1.decembra 1928 získali Čechy zákonom č. 125/1927 Zb. „o organizácii politickej správy“ zo dňa 14. júna 1927 trocha širšiu samosprávu a existovali do 31. decembra 1948 ako Česká zem/krajina (krajinské zriadenie). 31. júla 1920 k nim bolo pripojené ešte Západné Vitorazsko, dovtedy patriace k Dolnému Rakúsku.
Na základe komunistickej správnej reformy z roku 1948 boli Čechy od 1. januára 1949 ako správny útvar zrušené a rozdelené do niekoľkých krajov, nerešpektujúcich ich historicky vzniknuté hranice. V súčasnosti sú Čechy rozdelené medzi kraje Karlovarský, Plzenský, Úsťanský, Královohradecký, Liberecký, Stredočeský, Prahu, a časti krajov Pardubického, Juhočeského, Vysočiny a Juhomoravského "(iba Jobova Lhota)".
Na východe na Čechy nadväzuje historická krajina Morava, na severe Lužica a Sliezsko, na juhu vlastné Rakúsko, na západe Bavorsko, Sasko a iné nemecké územia.
O dejinách pozri Dejiny Česka.

</doc>
<doc id="29042" url="https://sk.wikipedia.org/wiki?curid=29042" title="Šarkan">
Šarkan

Šarkan môže byť:

</doc>
<doc id="29043" url="https://sk.wikipedia.org/wiki?curid=29043" title="Pažiť">
Pažiť

Pažiť môže byť:

</doc>
<doc id="29044" url="https://sk.wikipedia.org/wiki?curid=29044" title="Pružina">
Pružina

Pružina (iné názvy: pero, struna, zastarávajúco spruha, spružina, zastarano vzpruha, vzpružina) je pružná súčiastka strojov z prútov alebo nosníkov, ktorá pri jej pružnej deformácii umožňuje svojim vhodným tvarom a materiálom akumulovať (deformačnú) energiu.
Rozdelenie.
Podľa konštrukcie:
Podľa tvaru:
Podľa smeru vinutia:
Podľa veľkosti sily potrebnej na stlačenie skrutkovitej pružiny o jednu jednotku dĺžky:
Dejiny.
Najstaršie nájdené pružiny sú skrutkovité pružiny (1400 pred Kr.) a ploché pružiny asi z roku 230 pred Kr. Prvé špirálové pružiny pochádzajú z roku 1400 po Kr., najprv vo visiacich zámkoch, neskôr v hodinách.
Taqi al-Din postavil pružinou poháňané astronomické hodiny v roku 1559.
Význam.
Používajú sa:

</doc>
<doc id="29045" url="https://sk.wikipedia.org/wiki?curid=29045" title="Ardanovce">
Ardanovce

Ardanovce (, ) sú obec na Slovensku v okrese Topoľčany. 
Malebná dedinka ležiaca na úpätí pohoria Považský Inovec. Blízko sa nachádza kúpeľné mesto Piešťany, či mesto Hlohovec. 
Z prírodných pamiatok je to Jaskyňa Čertova pec, ktorá sa nachádza za obcou Radošina, na hlavnom ťahu medzi Topoľčanmi a Piešťanmi. 
Obcou vedie aj náučný chodník, Považský Inovec. 
V obci sa nachádza rímsko-katolícky kostol sv. Michala Archanjela z roku 1324, no nie je vylúčený aj starší pôvod kostola. V jeho interiéri je pri vstupe do predsiene pod vežou zamurovaná v stene gotická krstiteľnica, v súčasnosti používaná ako svätenička. Obvodové múry a presbytérium je gotické, klenba baroková. Na chóre sa nachádza jednomanuálový organ. Vo veži kostola visia 4 zvony. Tri sú z 18. storočia a jeden, nový z osemdesiatych rokov minulého storočia. 

</doc>
<doc id="29046" url="https://sk.wikipedia.org/wiki?curid=29046" title="Belince">
Belince

Belince sú obec na Slovensku v okrese Topoľčany.
Obec Belince leží na juhozápad od Topoľčian, v strednej časti Nitrianskej sprašovej pahorkatiny na aluviálnej rovine v údolí rieky Nitry, na jej širokej pravostrannej nive vo výške Obec je počtom obyvateľov najmenšou obcou regiónu.
Dejiny.
Obec sa v historických prameňoch spomína v roku 1318 ako "Bullad". Neskoršie názvy sú: "Maior", "Minor Belech" (1386), "Byllye"
(1411), "Belincze" (1773), maď. "Bellinc", "Belinc". Obec patrila nitrianskemu biskupstvu. Biskup Bornemisza ju v r. 1570 vymenil za Veľké a Malé Krškany, ktoré vlastnil gróf J. Apponyi z Veľkých Oponíc. Od r. 1696 patrili panstvu v Preseľanoch, neskôr Belince vlastnili zemania Divékovci, Byttyángiovci, Motešickovci.
Za čias stavovského povstania kurucov postupujúce cisárske vojská sa kuruci neúspešne pokúšali zadržať na rieke Nitre, kde si na jeseň 1708 budovali svoje postavenia v smere Oponice, Belince, Preseľany.
Pod velením generála Ladislava Očkaja z Očkova boli kuruci sústredení v lokalite Tábor pri Belinciach.
Cisárska armáda pod velením grófa Karola Pálfyho táborila pri Preseľanoch. Očkaj však zradil kurucov a pridal sa k Labancom, za čo ho potom kuruci sťali na vojenskom súde v Nových Zámkoch. V bitke pri Belinciach padlo približne 3000 vojakov.
V r. 1715 mala obec vinice a 6 domácností, v r. 1757 27 rodín, v r. 1787 24 domov a 150 obyvateľov, v r. 1828 15 domov a 109 obyvateľov.
V roku 1835 bola takmer celá obec zničená veľkým požiarom.
Obyvatelia sa zaoberali poľnohospodárstvom. Za I. ČSR pracovali ako roľníci a poľnohospodárski robotníci na veľkostatkoch.
Kostol sv. Cyrila a Metoda je novostavba z roku roku 1968, ktorú dal postaviť preseliansky farár Anton Štítny. Slúžiť bohoslužby v ňom nebolo dovolené. Kostol sa používal ako dom smútku. Konsekrovaný bol 14. novembra 1993 Mons. Rudolfom Balážom ako opravená stavba. V roku 1994 bola postavená nová veža.
Na križovatke sa nachádza kaplnka Sedembolestnej Panny Márie.

</doc>
<doc id="29047" url="https://sk.wikipedia.org/wiki?curid=29047" title="Biskupová">
Biskupová

Biskupová je obec na Slovensku v okrese Topoľčany.
História.
História obce Biskupová siaha do 13. storočia, no listinne je doložená z roku 1326 ako Villa Domini Episcopi Nitriensis. Neskoršie doložené názvy sú: Pispeky (1440), Wiskupowa (1773), Biskupowa (1786). Obec patrila nitrianskemu biskupstvu, ktoré ju dostalo do daru od rodiny Ludanických, neskôr správe panstva Radošina. V roku 1599 obec vypálili Turci. Obyvatelia sa zaoberali poľnohospodárstvom. Poľnohospodársky charakter si obec zachovala aj za I.ČSR.&lt;ref name="obec/biskupova/2-historia.html"&gt;&lt;/ref&gt; Obec bola v roku 1942 elektrifikovaná a v roku 1996 plynofikovaná. 
Pamiatky.
Najvýznamnejšou pamiatkou v obci je kostol sv. Michala Archanjela.&lt;ref name="kostol/kaplnka-sv-michala-archanjela"&gt;&lt;/ref&gt; 

</doc>
<doc id="29048" url="https://sk.wikipedia.org/wiki?curid=29048" title="Blesovce">
Blesovce

Blesovce je obec na Slovensku v okrese Topoľčany. V obci je rímskokatolícky kostol Umučenia sv. Jána Krstiteľa z 18. storočia.
Poloha.
Blesovce ležia v Podunajskej pahorkatine, v jej severozápadnej časti nazvanej Nitrianska sprašová pahorkatina, pri severovýchodnom úpätí Považského Inovca.
Názov.
Názov obce pochádza od osobného mena Bles - jedného z príslušníkov šľachtického rodu Branč-Lipovnických, ktorým obec patrila v 12. a 13. storočí (terra nobilum de Beles). Najstaršou zmienkou o existencii Branč-Lipovnických je listina z roku 1210, v ktorej sa uvádza Gothard, syn Cherubína z Branča ako kráľovský pristald (poverenec).
Dejiny.
Prvou písomnou zmienkou o obci je listina z roku 1246, datovaná po 13. októbri, ktorou uhorský kráľ Belo IV. daroval grófovi Vitkovi, synovi Sebeslavovmu z rodu Ludanickovcov, za služby poskytnuté počas invázie Tatárov zem (Horné) Štitáre, vyňatú z Nitrianskeho hradného panstva, ktorá susedí so zemami nazvanými Ludanice a (Horné) Obdokovce, patriace tomu istému Vitkovi. 
Na prelome 13. a 14. storočia došlo za bližšie neznámych okolností k zmene vlastníka Blesoviec. Dedinu s najväčšou pravdepodobnosťou nadobudol Matúš Čák Trenčiansky a pripojil ju k topoľčianskemu hradnému panstvu. To na základe darovacej listiny pripadlo v roku 1389 výmenou za hradné panstvo Šášov bratom Frankovi a Šimonovi zo Sečian a Blesovce prestali byť kráľoským majetkom. V čase tureckej expanzie boli Blesovce vypálené. Od konca 16. storočia sa v neveľkých Blesovciach vystriedalo viacero vlastníkov. Patrili k nim šľachtické rody Beréniovcov, Očkaiovcov, Príleskovcov, Ujfalušiovcov a iných. Spomínajú sa i Zerdahelyovci (Streďanskí). 
Blesovce boli už od 11. resp. 12. storočia sídlom fary. Stál tu románsky kostolík zasvätený sv. Jánovi Krstiteľovi. Na začiatku 17.storočia využívala blesovská cirkev pôvodne katolícky kostol na evanjelické účely. Kostol bol pôvodne drevený a po roku 1658 bol evanjelikmi prestavaný na kamennú stavbu. V tom čase boli Blesovce viackrát sídlom veľkotopoľčianskeho seniorátu (1580-1673). Pôsobili tu nasledovní evanjelickí seniori: Štefan Kevický, František Hrabecius (1619-1648), Šimon Eustachius (1651- 1652), Ondrej Pukzicius (Pukza) (1652-1657). V rokoch 1661-1663 tu pôsobil ako evanjelický farár aj Daniel Krman st. Po roku 1711 však blesovská evanjelická cirkev zanikla a kostol sa stal definitívne katolíckym v roku 1730. Pôvodný zvon vážiaci okolo 5000 kg padol za obeť prvej svetovej vojne. Evanjelici v Blesovciach sú teraz diasporou CZ Nitrianska Streda (Považský seniorát). 
Už pred II. svetovou vojnou sa Blesovce stali známe tradíciou ovocinárstva a ružiarstva, ktorú založili bratia Pavol Masaryk (1909-2000) a Gustáv Masaryk (1912-1947).
Samospráva obce.
Zoznam starostov obce a predsedov MNV

</doc>
<doc id="29049" url="https://sk.wikipedia.org/wiki?curid=29049" title="Bojná">
Bojná

Bojná je obec na Slovensku v okrese Topoľčany.
Poloha a prírodné podmienky.
Obec leží v juhovýchodnej časti Považského Inovca a čiastočne v severozápadnej časti Nitrianskej pahorkatiny. Obcou preteká potok Bojnianka. Nadmorská výška stredu obce je 206 m. Priľahlými celkami Považského Inovca sú Krahulčie vrchy a Nízky Inovec. Najbližším významným vrcholom je Marhát ().
Dejiny.
Medzi oblasti s viac-menej kontinuálnym osídlením od príchodu Slovanov na územie Slovenska, patrí východné predhorie Považského Inovca. Najstaršie nálezy sú datované do mladšej doby kamennej, sídliskové objekty sa našli aj z doby bronzovej a po vláde Keltov a Germánov si územie podmanili Slovania. Sídliská Valy sú predpokladom, že v období Veľkej Moravy bolo obývané aj územie súčasnej obce. Jej názov zrejme vychádza z praslovanského slova „bojňa“, označujúceho usadlosť v blízkosti miesta s vojenskou posádkou, ktorej prítomnosť na hradiskách je doložená. 
Najstaršia zachovalá písomná zmienka o Bojnej pochádza z roku 1424. Poloha v blízkosti významnej cesty napomohla rýchlemu rozvoju osady na vinohradnícke mestečko. Prosperitu zastavil pustošivý útok osmanského vojska roku 1530, kedy bola polovica domov vypálená. Remeslá, trhy, jarmoky a najmä vinohradníctvo pomohlo k opätovnej prosperite, čoho dôkazom je zachovalý erb so strapcom hrozna a vinohradníckym nožíkom. Obyvatelia si postavili kaplnku Božského srdca Ježišovho (1741), kostol Všetkých svätých (1780) a kaplnku svätého Urbana (1843). V 18. storočí stáli v obci až štyri mlyny, pivovar, skláreň a papierne, svoj cech tu mali klobučníci, čižmári, tesári a pekári, neskôr tiež tkáči, kováči, kotlári, klampiari a hrnčiari. 
Pamiatky.
V obci je neskorobarokový rímskokatolícky kostol Všetkých svätých z roku 1786. V obci sa nachádza aj synagóga z 19. storočia. Sakrálny objekt má sedlovú strechu, maurské nárožné minarety a neorománsky oblúčkový vlys. Interiér synagógy sa nezachoval. Okrem nej je v obci aj židovský cintorín, ktorý je neudržiavaný, náhrobné kamene sú poškodené a čiastočne rozkradnuté. 
Archeologická lokalita Bojná-Valy.
Podľa výskumu Archeologického ústavu SAV bola Bojná hospodárskym a politickým centrom Nitrianskeho kniežatstva, v období pred Veľkou Moravou. Boli tu nájdené unikátne pamiatky, dokladajúce proces christianizácie Slovanov.
V severozápadnej časti chotára obce sa nachádza hradisko Valy (Bojná I) s rozlohou 11 hektárov; leží na hlavnom hrebeni Považského Inovca vo výške 390 – 430 metrov nad morom, má obličkový tvar a jeho valy z vonkajšej strany dosahujú ešte aj dnes impozantnú výšku 8 – 10 metrov.
Nad tiesňavou údolia potoka Bojnianka, na kóte Hradisko () je zložité kruhové opevnenie so zdvojenou líniou priekopy a valu (Bojná II). Ďalšie zemné opevnenie leží na hrebeni východnej časti masívu Žihľavník (Bojná III); opäť ide o dve obranné línie pozostávajúce z priekopy a valu, pôvodne možno kruhové. Komplexný obraz o rozlohe a hraniciach tohto sídliska poskytlo použitie leteckého skenera, ktoré navyše pomohlo odhaliť ďalšie sídliská - Bojná IV. (Nové Valy) a Bojná V. Moderná technológia doplnila pôvodné fragmenty v ucelený obraz nateraz najväčšieho, až 21-hektárového náleziska Bojná V. Nálezy potvrdili osídlenie lokality už v dobe bronzovej a laténskej, ale taktiež v období Veľkej Moravy, kedy tvorila súčasť bojnianskeho komplexu opevnení.

</doc>
<doc id="29050" url="https://sk.wikipedia.org/wiki?curid=29050" title="Čeľadince">
Čeľadince

Čeľadince sú obec na Slovensku v okrese Topoľčany.

</doc>
<doc id="29051" url="https://sk.wikipedia.org/wiki?curid=29051" title="Dvorany nad Nitrou">
Dvorany nad Nitrou

Dvorany nad Nitrou sú obec na Slovensku v okrese Topoľčany. V obci je rímskokatolícka kaplnka sv. Vendelína z roku 1768
Poloha, vyhraničenie a tvar územia.
Fyzickogeografická a administratívna poloha: 
Obec Dvorany nad Nitrou leží na západnom Slovensku, na severnom výbežku Podunajskej nížine obklopenou Povaským Inovcom zo západu, Tribečom z východu a so Strážovskými vrchmi zo severu. Nachádza sa južne od okresného mesta Topolčany a len severne od krajského mesta Nitra. Je to typická ulicovka s primárne obytnou funkciou. V rámci okresu sa nachádza v jeho južnej časti. Susedí s katastrálnymi územiami obcí Ludanice zo severu, Horné Obdokovce zo západu, Ludanice - časť Mýtna Nová Ves z juhu, Súlovce z východu a Oponice z juhovýchodu. Tvar katastra je pretiahnutý obdĺžnik v smere západ-východ. Administratívne spadá do Nitrianskeho samosprávneho kraja a okresu Topolčany. Je to obec miestneho významu bez nejakého výraznejšieho spádového územia.
Kataster obce s rozlohou má rovinatý charakter, s priemernou nadmorskou výškou chotára 152 – , v strede obce to je . Samotná obec sa nachádza na pravom brehu rieky Nitra. Čo do veľkosti územia, tak patrí k malým katastrálnym územiam v rámci okresu Topolčany. Spadá do veľkostnej kategórie obcí s počtom obyvateľov od 500 do 1000, čím sa zaraďuje k slovenskému priemeru.
Vzdialenosť od najbližšieho medzinárodného letiska je , ktoré sa nachádza v Bratislave. Najbližší osobný prístav sa nachádza v Komárne vzdialenom a bratislavský prístav je o vzdialenejší. Katastrom obce prechádza štátna cesta prvej triedy číslo 64 a aj železničná trať spájajúca Nitru a Topoľčany. Obec Dvorany nad Nitrou patrí do okresu Topoľčany, kraj Nitriansky. Leží v strednej rovinnej časti Nitrianskej sprašovej pahorkatiny, po pravom brehu rieky Nitry, medzi tribečským a inoveckým pohorím, od Topoľčian smerom na Nitru. Nadmorská výška obce je 156 metrov nad morom. Rozloha katastrálneho územia obce je . Pozdĺž celej obce sa tiahne rybník. Počet obyvateľov obce bol v r. 1869 – 297, 1900 – 390, dnes – 777. 
Obec susedí s dedinami Ludanice, Súlovce, Oponice, Mytna Nová Ves a Horné Obdokovce. 
V roku 1768 bola ku miestnemu kaštieľu pristavaná kaplnka. Stavba je baroková s oválnym pôdorysom a zakončená kopulou. Barokový hlavný oltár je tiež z čias stavby. V jeho strede je obraz sv. Vendelína a v nadstavci plastika Boha-Otca.
Dejiny.
Prvá písomná zmienka je z roku 1285 ako obec Doran.
Za kráľa Ladislava IV. sa dedina Dvorany nad Nitrou stala vlastníctvom Ludanickovcov, Folkuša a Zocha. V 14. stor. disponovali s majetkami v Dvoranoch nad Nitrou synovia Folkuša Mikuláš a Dominik. V roku 1254 sa spomína syn Čaba najstaršieho s kovarskej vetvy Ludanickovcov komesa Jána, ako svedok pri deľbe menšieho majetkového podielu v Dvoranoch nad Nitrou, medzi folkušovým synom Mikulášom a Petrom synom Bohumíra. Vymedzená zem ležala pri križovatke dvoch ciest. Jedna z nich viedla z Dvorian nad Nitrou do Kovariec a druhá bola „publica strata“ vedúca do Topoľčian.
Reliéf.
Podľa geomorfologického členenia Slovenska patrí územie katastra obce Dvorany nad Nitrou do Alpsko-Himalajskej sústavy, podsústavy Panónskej panvy, provincie Západopanónskej panvy, subprovincie Malej dunajskej kotliny, oblasti Podunajskej nížiny, celku Podunajskej pahorkatiny a podcelku Nitrianskej nivy, konkrétne do Stredonitrianskej nivy.
Podľa mapy geomorfologických pomerov a jej základného rozdelenia patrí dané územie do negatívnej morfoštruktúry Panónskej panvy, kde ho tvoria mierne diferencované morfoštruktúry bez agradácie. Podľa základných typov erózno-denudačného reliéfu sa na danom území nachádzá reliéf rovín a nív a reliéf nížinných pahorkatín. Čo sa samotných vybraných tvarov reliéfu týka, tak samotná obec leží na stredne vysokých riečnych terasách. V katastrálnom území sa okrem toho nachádzajú poriečne nivy, úvalové doliny a úvaliny nížinných pahorkatín.
Samotná obec leží na rovinatých nivách rieky Nitra. Smerom na východ od rieky Nitra sa povrch mení a stúpa nadmorská výška. Sú to už svahy pohoria Tribeč. Na západ od železnice sa nachádzajú pahorkatiny a nadmorská výška stúpa až do výšky a potom opäť klesá smerom k obci Horné Obdokovce.

</doc>
<doc id="29052" url="https://sk.wikipedia.org/wiki?curid=29052" title="Hajná Nová Ves">
Hajná Nová Ves

Hajná Nová Ves je obec na Slovensku v okrese Topoľčany.
Dejiny.
Prvá písomná zmienka o obci pochádza z roku 1246, najstaršie osídlenie je však už z doby železnej a bronzovej. Súčasná obec vznikla zlúčením osád Šeptince a Nová Ves. 
Kultúra a zaujímavosti.
V roku 1609 nechal šľachtic Tomáš Vizkelety postaviť v obci renesančný hradný kaštieľ (maďarsky "várkastély") s kaplnkou sv. Imricha. Kaštieľ, ktorý sa nachádza v centre obce, obklopuje anglický park. Poslednými šľachtickými vlastníkmi kaštieľa boli Albert Emil von Steiger-Münsingen von Relle a jeho manželka Maria Judyta Eleonora Eugenia Ludmiła Zamoyska, ktorých erby v oválnych medailónoch datované rokom 1896 sú umiestnené po stranách vstupnej brány do kaštieľa a ich dcéra Marie Eugenie Alexandra Ludmilla Albertine.
Medzi ďalšie pamiatky obce patrí: baroková socha sv. Jána Nepomuckého z roku 1776 a pseudorománska kaplnka sv. Imricha s kryptou v extraviláne obce z prelomu 19. a 20. storočia. 
Dňa 25. novembra 2006 bol v obci posvätený nový kostol sv. Bystríka.

</doc>
<doc id="29053" url="https://sk.wikipedia.org/wiki?curid=29053" title="Horné Chlebany">
Horné Chlebany

Horné Chlebany sú obec na Slovensku v okrese Topoľčany. V obci je rímskokatolícka kaplnka Škapuliarskej Panny Márie z roku 1729.
Poloha obce.
Obec Horné Chlebany leží v severnej časti Nitrianskeho kraja v strednej časti sprašovej Nitrianskej pahorkatiny na pravostrannej nive a terase rieky Bebravy v blízkosti sútoku s riekou Nitrou približne v strede medzi Tribečským a Inoveckým pohorím. Na severovýchode sa nachádzajú Strážovské vrchy, kde vyviera rieka Bebrava pretekajúca 1 km od obce susediacej s Krušovcami, Solčiankami, Rajčanmi a Bošanmi. Stred obce je a na území sa nadmorská výška pohybuje v rozmedzí 169 –  Vedie cez ňu hlavná cesta z Topoľčian do Prievidze v Nadliciach s odbočkou do Trenčína a 2 km od nej sa nachádza železničná stanica Bošany.
Fauna a flóra.
V miernom klimatickom pásme sa darí obilninám, kukurici, repe, strukovinám, zemiakom a bežnej zelenine; ovocným stromom jabloniam, hruškám, čerešniam, orechom, marhuliam) a v priaznivých klimatických podmienkach dozrievajú i broskyne. slivky zo záhrad vymizli po napadnutí šárkou.
Pri rieke Bebrave rastú rôzne druhý vŕb a jelše. V katastrálnom území obce v časti zvanej Hlbočina je pozostatok dvoch radov čerešní, pri ktorých sú rozrastené agáty, hloh, chabzda, baza čierna, bršlen, trnky, rešetliak prečisťujúci, plamienok plotný a šípové kry. Na miestnom cintoríne je chránený strom javor mliečny.
Z divých zvierat sa v okolí obce zdržiavajú kačice divé, bažanty, jarabice a zajace poľné, škrečky, myši, potkany vodné a lasice. Z vtákov sú to sýkorka belasá, sýkorka veľká, penica, zelienka obyčajná, strnádka, stehlík, žltochvost, ďateľ, kanárik poľný, drozd, škovránok i slávik. Z dravých vtákov sú to sokol myšiar a myšiak hôrny. Bežne sa tu vyskytujú aj vrabce, straky, havrany a vrany. Na majeri hniezdia plamienky driemavé a netopiere. V kanáli za Kračinou sa zdržiavajú ondatry, žaby, ropuchy a skokany zelené.
Dejiny.
Raná história osídlenia a vznik obce.
Stredné Ponitrie bolo už na konci 5. storočia značné kultivované a osídlené. Na pravobrežných prítokoch Nitry bolo slovanské osídlenie i v Krušovciach, Chlebanoch, Rajčanoch a v Norovciach. Dôkazy o tom poskytol nález nespočetného súboru črepov z 11. storočia, nájdených v Krušovciach – Dolných Chlebanoch r. 1969 p. Opluštilom a Gergelom pri prieskume katastra obce spojenom s obhliadkou ryhy pre vodovodné potrubie. Situovanie Chlebian medzi Krušovcami a Rajčanmi sa javí ako súčasť väčšieho komplexu súvisiaceho s rádom templárov, resp. johanitov.
Roku 1328 sa uvádza prvá písomná zmienka o nerozdelenej obci Horné Chlebany pod názvom "Halban", ako majetku Rajčániovcov, vedľajšej vetvy šľachticov z Krušoviec a Lipovníka. Podľa najstarších uhorských zákonov bolo povinných každých 10 osád nájsť si miesto a postaviť vlastný kostol – v Krušovciach boli 2 kostoly i kláštor – a v služobných osadách vykonávali roľníci špeciálne služby panstvu. Názov Horných Chlebian sa odvodzuje podľa činnosti obyvateľstva, čiže pečenia chleba pre predpokladanú rádovú komendu rytierov Templárov či Johanitov, ktorí vyvíjali v tom čase aktivity v oblasti náboženskej, liečiteľskej ale i vojensko-strážnej.
Potomok Betlehema Rajčániho z rodu Lipovníckeho (Lyponuk) Mikuláš založil vinohrad spomínaný v r. 1397. Už v druhej polovici 13. storočia bola majetková držba šľachtického rodu z Krušoviec rozsiahla a zahŕňala pôvodné chotáre dnešných Krušoviec, Horných a Dolných Chlebian, Rajčian, Veľkých a Malých Bedzian, Noroviec, Solčianok, Livinej, Borčian, Dolných Naštíc a Biskupíc. Ako vyvinutá dedina sa obec spomína r. 1426 už ako majetok Krušovskovcov. Majetkové podiely v Chlebanoch mal i rod Bacskády z blízkeho Baštína.
Medzi rokmi 1655 a 1718 postupne získal majetkové podiely z Krušoviec, Dolných i Horných Chlebian, Malých a Veľkých Bedzian, Nemečiek a Noroviec nový majiteľ Peter Beréni s Katarínou Onoriovou. Zemepánmi Chlebian boli v roku 1713 bratia – evanjelici – Alexander a Matej Ujfaluši a majetkové podiely v obci mali aj rody Beréniovcov, Zichiovcov, Köröšiovcov, Zayovcov získané sobášmi, donáciami – kúpou. V roku 1787 sídlila v kaštieli v Horných Chlebanoch vdova Júlia Korošiová. Gróf Zay získal kúpou majetky v Horných Chlebanoch roku 1839. V 19. a 20. stororčí sa vymenilo viac majiteľov.
Prvá a druhá svetová vojna, ČSR a SR.
Od. r. 1873 do r. 1913 mala obec úradný názov Felsöhelbény.
V roku 1920 mala obec 34 domov. Po rozpade Rakúsko-uhorskej monarchie, na ktorej troskách vznikla Československá republika riadil občanov Obecný výbor s richtárom. V roku 1924 začala fungovať v boci verejná knižnica, ktorá vtedy mala 120 kníh.
Tridsiate roky boli v znamení všeobecnej hospodárskej krízy. Štát sa snažil riešiť nedostatok pracovných príležitostí sčasti verejnoprospešnými prácami. Najviac nezamestnaných bolo z radov sezónnych pracovníkov tzv. "horňákov" resp. "horniakov". Prichádzali väčšinou z okolia Handlovej, Terchovej i Oravy. Svoje práce začínali jednotením a končili zberom repy. Pred prácami uzatvorili zmluvu, v ktorej boli vypísané tak práce, ako i pláca.
V 2. svetovej vojne, keď už bola jasná prehra Nemecka, sa opozícia postavila proti kolaborantskému režimu, vypuklo SNP. Obec bola oslobodená 2. apríla 1945 vojskami 2. ukrajinského frontu.
Integrácia.
V rámci integrácie r. 1976 bola obec pričlenená k Rajčanom. Možnosť nadobudnúť samostatnosť sa pre Horné Chlebany znovu vytvorila po novembri 1989. Obec ju využila takmer okamžite a jej odlúčenie od obce Rajčany dosiahla už v r. 1989. Voľby obecného zastupiteľstva v r. 1990 sa už uskutočnili v samostatnej obci.
Po obnovení samosprávy obcí v r. 1990 obec znovu pocítila potrebu prezentovať svojbytnosť aj vlastnými symbolmi: erbom, vlajkou a pečaťou. Obec nemala vlastný erb, boli používané zemepánske viacerých rodov. Vlastný erb H. Chlebian korení v slove chlieb a navrhol ho PhDr. Ladislav Vrteľ. Obec symboly používa dňom schválenia od r. 1994.
Významné budovy v obci.
Kaštieľ a kaplnka.
V obci sa nachádza pôvodne barokový kaštieľ z 18. storočia, ktorý bol v 19. storočí úplne prestavaný.
Pred kaplnkou stojí kamenná socha Svätého Floriána – patróna hasičov – postavená v roku 1773, (zrekonštruovaná v roku 2002 – 2003) a dňa 22. 9. 2003 v roku návštevy Slovenska pápežom Jánom Pavlom II., vysvätená.
Socha Jána Nepomuckého.
Socha Jána Nepomuckého bola zrekonštruovaná aj s podstavcom v roku 2009.

</doc>
<doc id="29054" url="https://sk.wikipedia.org/wiki?curid=29054" title="Horné Obdokovce">
Horné Obdokovce

Horné Obdokovce sú obec na Slovensku v okrese Topoľčany. V obci je rímskokatolícky kostol Panny Márie Nanebovzatej z roku 1804 a kaplnka Panny Márie Karmelskej z roku 1770. K obci bola v r. 1976 pripojená obec Obsolovce. 
Obec je športovo založená, má futbalový klub OTJ Horné Obdokovce, posilovňu GYMHO.

</doc>
<doc id="29055" url="https://sk.wikipedia.org/wiki?curid=29055" title="Horné Štitáre">
Horné Štitáre

Horné Štitáre sú obec na Slovensku v okrese Topoľčany. 
Poloha.
Obec leží v strednej časti Nitrianskej pahorkatiny na hornom toku Perkovského potoka. Názov obce je odvodený od názvu lokality, na ktorej sa za čias Veľkomoravskej ríše vyrábali obranné štíty. 
Dejiny.
Prvou písomnou zmienkou o obci je darovacia listina uhorského kráľa Belu IV. z roku 1246. V 16. storočí obcou prechádzala Kráľovsko-cisárska poštová cesta a v roku 1558 bola v obci zriadená prepriahacia stanica konskej pošty. Erb pochádza z 18. storočia. Tvorí ho modrý štít so zlatým obrneným ramenom, držiacim strieborný meč.
V obci je rímskokatolícky kostol Božského Srdca Ježišovho z roku 1969.

</doc>
<doc id="29056" url="https://sk.wikipedia.org/wiki?curid=29056" title="Hrušovany (okres Topoľčany)">
Hrušovany (okres Topoľčany)

Hrušovany sú obec, ktorá sa nachádza na západnom Slovensku, v Nitrianskom kraji, na juhu okresu Topoľčany. So svojou rozlohou a s hustotou 199,28 obyvateľov na km2 sa obec radí do kategórie stredne veľkých vidieckych sídiel. K 31. 12. 2013 žilo na jej území spolu 1 104 obyvateľov.
Hrušovany sa skladajú z jedného katastrálneho územia, ktoré zo severu hraničí s obcou Preseľany (okres Topoľčany), na západe s obcou Hruboňovo (okres Nitra), na východnej hranici s obcou Dolné Lefantovce (okres Nitra) a Horné Lefantovce (okres Nitra) a na juhu s obcou Koniarovce (okres Topoľčany).
Geografickú polohu stredu obce charakterizujú súradnice 18° 05´ východnej geografickej dĺžky a 48° 26´ severnej geografickej šírky, tento bod má nadmorskú výšku Najvyššie položeným miestom v katastrálnom území sú Dolné Háje (), ktoré sa nachádzajú na západnej hranici a naopak najnižšiu nadmorskú výšku dosahuje breh rieky Nitry (). Celková plocha územia obce je a celková dĺžka hraníc je .
Z fyzickogeografického hľadiska sú Hrušovany lokalizované na území Podunajskej pahorkatiny, v časti Bojnianska pahorkatina a Stredonitrianska niva. Vo východnej časti preteká naprieč územím rieka Nitra, ktorá je jediným vodným tokom v obci.
Vzdialenosť od okresného mesta Topoľčany je . Významnou dopravnou tepnou územia je cesta (I/64), ktorá zabezpečuje prepojenie Hrušovian s mestami Nitra a Topoľčany. Práve lokalizácia medzi spomenutými mestami zabezpečuje obci výhodnú dopravnú polohu. Okrem spomínanej dopravnej trasy prechádza obcou i železničná trať č. 140 Nové Zámky – Prievidza s najbližšími zastávkami v Preseľanoch a Koniarovciach.
Prírodné pomery obce.
Prvky fyzickogeografickej štruktúry miestnej krajiny sú navzájom prepojené a všetky sa ako celok integrujú do funkčného systému krajiny, čím definujú samotný jej potenciál pre využívanie človekom.
Geológia.
Územie obce Hrušovany patrí do oblasti vnútorných paniev a kotlín, podoblasti Podunajská panva, z ktorej zasahuje do jej územia okrsok Trnavsko-dubnická panva. Najnižšou jednotkou na území katastra je rišňovská priehlbina.
Územie obce Hrušovany sa začalo formovať už v období terciéru, konkrétne v bádene, kedy sa v strednom a vrchnom bádene v južnejších častiach Nitrianskej pahorkatiny vplyvom poklesových zlomov severovýchodného až juhozápadného smeru otvárali rišňovská a komjatická priehlbina. Následne v období panónu dochádza na území obce k sedimentácií piesčito-ílovitých usadenín ivánskeho súvrstvia. Na treťohorné procesy nadväzuje sedimentačná činnosť v období kvartéru.
Najstaršími usadeninami z tohto obdobia sú fluviálne sedimenty, konkrétne piesčité štrky a piesky spodnej strednej terasy s pokryvom spraší a sprašových hlín. V období mladšieho pleistocénu došlo k postupnému vyrovnávaniu pozdĺžneho profilu rieky. Popri tom sa v tejto etape vyvíjali eolické sedimenty, konkrétne prachovité až piesčité hliny – spraše, ktoré do značnej miery zamaskovali staršie formy a sedimenty. V poslednej etape kvartéru, v holocéne sa sformovali proluviálne sedimenty a fluviálne sedimenty.
Geologickú stavbu územia tvoria kvartérne sedimenty, ktoré majú na území obce dominantné postavenie a v podstate súvisle pokrývajú celé územie obce. Hrúbka kvartérneho pokryvu sa v všeobecne zväčšuje zo severu na juh.
Morfogeografická charakteristika obce.
Na základe geomorfologického členenia Slovenska môžeme obec Hrušovany zaradiť do celku Podunajská pahorkatina, z ktorého na jej územie zasahujú Nitrianska niva a Nitrianska pahorkatina. Z Nitrianskej nivy na územie Hrušovian zasahuje Stredonitrianska niva a z Nitrianskej pahorkatiny zase časť Bojnianska pahorkatina.
Reliéf územia obce tvoria roviny a nížinné pahorkatiny, pričom východná časť je charakteristická nízkymi riečnymi terasami a poriečnymi nivami. V tejto oblasti zaznamenávame tiež i najnižšie položené miesto v obci (). Západná časť má pahorkatinný ráz, veľkosť prevýšenia oproti východnej časti obce je Najvyššie položené miesto má nadmorskú výšku , nazýva sa Dolné háje. Práve táto oblasť má najväčšiu sklonitosť svahov (8°- 9°). Oproti tomu východná časť obce má sklonitosť v rozpätí 0° – 1°. Z geomorfologických foriem reliéfu sa v obci nachádzajú svahový chrbát v časti Dolné Háje, úžľabie v časti Stará Hora, ktoré prechádza do nánosového kužeľa. Oblasť Hlbokých jarkov môžeme charakterizovať ako strž a na východe, v oblasti Dolných lúk sa nachádzajú terasy.
Klímageografická charakteristika obce.
Obec Hrušovany sa z klimatického hľadiska radí do oblasti nížinnej klímy prevažne teplej, prípadne do oblasti teplej na hranici medzi teplou mierne suchou oblasťou s miernymi zimami a teplou suchou oblasťou s miernymi zimami. Amplitúda priemerných mesačných teplôt na základe dostupných meraní za posledných 10 rokov v obci kolíše od −1,1 °C v januári po 21,3 °C v júli. Priemerné ročné zrážky sa pohybujú od (rok 2005) do (rok 2006). Najdaždivejším mesiacom je júl () a naopak najsuchším je apríl s . Celkový priemerný počet zrážok za obdobie rokov 2000 – 2010 dosiahol hodnotu za rok.
Hydrogeografická charakteristika obce.
Hrušovany patria do povodia rieky Nitry, konkrétne do základného povodia 4-21-12 (stredná Nitra), ktoré sa rozprestiera po oboch stranách rieky od zaústenia Bebravy po zaústenie Malej Nitry. Okrem rieky Nitry sa v obci nachádza i umelo vytvorená vodná plocha v jej severozápadnej časti, ktorá vznikla ako výsledok ťažby štrku. Rieka Nitra dosahuje v obci najvyšší prietok v mesiaci marec (/s). Od apríla začína znižovať svoj vodný stav s minimom v auguste (/s) a októbri (/s) a k jeho opätovnému nárastu prichádza v priebehu novembra a decembra. Priemerný ročný prietok rieky v okolí Hrušovian je /s. Na základe uvedených vodných stavov sa rieka Nitra zaraďuje do skupiny vrchovino-nížinných riek.
Podpovrchové vody v obci sa radia do vodohospodárskej oblasti riečnych náplavov rieky Nitry, ktoré patria k základnému nevýraznému vápenato-horečnato-hydrogénuhličitanovému typu, so zvýšeným obsahom rozpustných látok. Zdrojom týchto podzemných vôd sú povrchové toky v blízkosti pohoria Tribeč, zrážkové vody a vody prestupujúce z mezozoických vrstiev tohto pohoria.
Pedogeografická charakteristika obce.
Z pôdnych typov sa na území obce nachádzajú hnedozeme, ktoré sa tiahnu od jej západného okraja až po jej zastavanú časť v centre a radia sa do skupiny úrodných pôd. Na skupinu hnedozemí nadväzujú fluvizeme, ktoré sa nachádzajú v blízkosti rieky a tiahnu sa smerom od jej brehov po východnú hranicu s obcou Lefantovce. Vývoj týchto pôd bol z veľkej časti ovplyvnený človekom a to najmä vybudovaním hrádzí a regulovaním vodných tokov. Keďže už nie sú fluvizeme pravidelne zaplavované, riečna sedimentácia sa narušila a začínajú sa tieto pôdy postupne premieňať na terestrické pôdy, ktoré nie sú zásadne ovplyvňované vodou. Napriek tomu, že sa fluvizeme nevyznačujú takou vysokou mierou úrodnosti ako hnedozeme, po melioračných úpravách, ktoré vykonalo miestne poľnohospodárske družstvo, sa i napriek tomu využívajú ako poľnohospodárske pôdy. Plošne najmenší areál na juhu obce zaberajú černozeme, ktoré sú jednými z najúrodnejších pôd na území Slovenska.
Z pôdnych druhov sa na území Hrušovian nachádzajú hlinité pôdy (stredne ťažké), ktoré zaberajú prevažnú väčšinu územia. Tiahnu sa od východnej hranice smerom k centru obce, kde sa nachádza zastavaná časť. Od nej pokračujú ďalej smerom na západ až po hranicu s obcou Hruboňovo. Druhým pôdnym druhom sú Ílovitohlinité (ťažké) pôdy, ktoré sa na území obce nachádzajú iba v jej severozápadnej časti vo forme malého ostrovčeka. Obsahujú 45 – 60 % ílu, čo z nich robí pomerne ťažko obrábateľné pôdy.
Fytogeografická charakteristika obce.
Potenciálna vegetácia, ktorá by sa mala na území obce nachádzať bola z veľkej časti ovplyvnená činnosťou človeka, čo spôsobilo zmenu štruktúry druhov a z pôvodného rastlinstva sa tak zachovali iba nepatrné zvyšky. Pozostatky pôvodnej flóry sa nachádzajú pozdĺž vodného toku, kde sa v minulosti rozprestierali lužné lesy nížinné "(Ulmenion)". Typickými zástupcami tohto spoločenstva sú jaseň úzkolistý "(Fraxinus angustifolia)", dub letný "(Quercus robur)", brest hrabolistý "(Ulmus minor)", jaseň štíhly "(Fraxinus excelsior)", javor poľný "(Acer campestre)", čremcha strapcovitá "(Padus avium)" a dreviny mäkkých lužných lesov, najmä druhy rodov vŕb "(Salix)" a topoľov "(Populus)". V krovinnom poschodí sú to najmä, zob vtáčí "(Ligustrum vulgare)" a bršlen európsky "(Euonymus europaea)". Na lužné lesy by zo západu mali nadväzovať dubovo-hrabové lesy panónske "(Quercorobori-Carpinenion betuli)", ktorých hlavnými predstaviteľmi sú dub letný "(Quercus robur)" a druhy ako je bleduľa jarná "(Leucojum vernum)", krivec tulcový "(Gagea spathacea)", mečík strechovitý "(Gladiolus imbricatus)" a i. Zo západu by malo na územie obce zasahovať pásmo dubovo-cerových lesov "(Quercetum petraeae-cerris)". Takýto typ vegetácie je charakteristický pre kontinentálnu časť Balkánu. U nás je rozšírený najmä na južnom Slovensku. Toto spoločenstvo je charakteristické výskytom dubu zimného "(Quercus petraea)" a dubu cerového "(Quercus cerris)". Z krovinatých druhov sa tu nachádzajú napríklad vtáčí zob obyčajný "(Ligustrum vulgare)", ruža galská "(Rosa gallica)" a i. Medzi ďalšie druhy patria fialka srstnatá "(Viola hirta)", prvosienka jarná šedá "(Primula veris)" a pod.
V súčasnosti je takmer celé územie obce premenené na agrárnu krajinu. To spôsobilo nahradenie pôvodnej vegetácie kultúrnymi plodinami a skultúrnenie krajiny pre potreby poľnohospodárstva. Reálna vegetácia je teda zastúpená najmä poľnohospodárskymi plodinami ako repka olejná "(Brassica napus napus)", pšenica letná "(Triticum aestivum)", jačmeň jarný "(Hordeum vulgare)", kukurica siata "(Zea mays)" a iné. Okrem poľnohospodárskych plodín sa v obci vyskytujú aj lesné porasty vo forme malých hájov. Najrozsiahlejšie sú v severovýchodnej časti obce nazývanej Stará hora a južnejšie situovaných Hlbokých jarkoch. Obe tieto lokality tvoria najmä topoľové a agátové porasty, ktorých hlavnými predstaviteľmi sú topoľ čierny "(Populus Nigra)", topoľ deltolistý "(Populus deltoides)", agát biely "(Robina Pseudacacia)". Z ďalších predstaviteľov možno spomenúť slivku trnkovú "(Prunus spinosa)", bazu čiernu "(Sambucus nigra)" a pŕhľavu dvojdomú "(Solidago gigantea)". Medzi jednotlivými poľami, na ktorých sú vysadené kultúrne plodiny, sa nachádzajú remízky, ktoré sú zvyškami pôvodnej vegetácie, rozkladajúcej sa na ploche menšej ako .
Zoogeografická charakteristika obce.
Zo živočíšstva obce prevažujú zástupcovia spoločenstva polí a lúk, ktorých život je vo veľkej miere ovplyvňovaný činnosťou človeka. Tá sa prejavuje najmä pri poľnohospodárskych činnostiach, ako je zber úrody a orba. Medzi hlavných predstaviteľov sa radí prepelica poľná "(Coturnix coturnix)", jarabica poľná "(Perdix perdix)" a vrana obyčajná "(Corvus corone)". Z cicavcov sú to najmä líška obyčajná "(Vulpes vulpes)", hranostaj obyčajný "(Mustela erminea)", veverica obyčajná "(Sciurus vulgaris)", zajac poľný "(Lepus europaeus)" a syseľ obyčajný "(Citellus citellus)".
Najvyššia miera vplyvu človeka sa prejavuje v spoločenstve ľudských sídlisk (intravilánu), z ktorého sa tu nachádzajú celkovo tri skupiny. Prvú tvoria zvieratá, ktoré hľadajú zdroj výživy zväčša u človeka a v jeho hospodárstve. Medzi takéto druhy patria hrdlička záhradná "(Streptopelia decaocto)", drozd čierny "(Turdus merula)", myš domová "(Mus musculus)" a iné. Druhú skupinu tvoria druhy, ktoré využívajú domy a hospodárske budovy ako hniezdiská a potravu si hľadajú buď v ich blízkosti, alebo úplne nezávisle od nich. Sem môžeme zaradiť napríklad bociana bieleho "(Ciconia ciconia)", plamienku driemavú "(Tyto alba)", z cicavcov sú to lasica obyčajná "(Mustela nivalis)" a tchor obyčajný "(Putorius putorius)". Poslednou skupinou sú živočíchy, ktoré sa vyskytujú v budovách a ich okolí, ale vyskytujú sa aj v iných biotopoch. Tieto druhy si človeka a domáce zvieratá nevšímajú, tvoria najpočetnejšiu skupinu, väčšinou sú malé, vedia sa dobre skrývať a na ich výskyt v okolí ľudských sídlisk pôsobia atraktívne tie isté prvky ako aj v ostatnej prírode. Medzi hlavných predstaviteľov patria ropucha zelená "(Bufo viridis)", užovka obyčajná "(Natrix natrix)", jež obyčajný "(Erinaceus europaeus)" a i.
Poslednou zoocenózou je živočíšne spoločenstvo vôd, zastúpené spoločenstvom brehov vôd a spoločenstvom potokov a riek. Spoločenstvo brehov vôd je charakterizované ako druh zoocenózy tvorenej druhmi živiacimi sa vodnými živočíchmi alebo organickými látkami zo styčného pásu vody so suchou zemou a druhmi hľadajúcimi si v ňom skrýšu pred nepriateľmi. Medzi charakteristických predstaviteľov patria najmä obojživelníky, ako skokan zelený "(Rana esculenta)" a skokan rapotavý "(Rana ridibunda)", pomerne hojné zastúpenie majú pavúky "(Arachnoidea)", najväčšiu skupinu tvorí hmyz. K jeho hlavným predstaviteľom patrí chvostoskok vodný "(Podura aquatica)", komár útočný "(Aedes vexans)" a rôzne druhy vážok "(Odonata)". Cicavce sa v tomto biotope vyskytujú iba prechodne. Živočíšne spoločenstvo potokov a riek je charakteristické pomerne veľkým množstvom vody, ktorá je už značne znečistená. Charakteristickou rybou miestnej fauny je mrena severná "(Barbus barbus)", medzi ďalších zástupcov patrí zubáč obyčajný "(Lucioperca lucioperca)", pleskáč vysoký "(Abramis brama)" a kapor obyčajný "(Cyprinus carpio)". Z hadov sa tu vyskytuje užovka obyčajná "(Natrix natrix)". Z vtákov patrí k charakteristickým predstaviteľom rybárik obyčajný "(Alcedo atthis)". Z cicavcov je zaznamenaný najmä výskyt krysy vodnej "(Arvicola terrestris)".
Chránené územia obce.
Z hľadiska ochrany prírody patria medzi významné oblasti obce Hrušovany dva areály. Prvým je chránený strom 284 dub cerový "(Quercus cerris)", ktorý bol za chránený strom vyhlásený 20.11.1996, z dôvodu vysokej estetickej, vedecko – výskumnej, náučnej a kultúrno-výchovnej hodnoty. V jeho okolí platí druhý stupeň ochrany, ktorú zabezpečuje CHKO Ponitrie.
Druhým chráneným areálom v obci je chránené vtáčie územie Tribeč, ktoré zasahuje do jej východnej časti. Dôvodom ochrany chráneného vtáčieho územia Tribeč je zachovanie biotopov druhov vtákov európskeho významu a biotopov sťahovavých druhov vtákov. Spravované územie má rozlohu a patrí pod správu CHKO Ponitrie. Tribeč je jedným z piatich najvýznamnejších území na Slovensku pre hniezdenie orla kráľovského "(Aquila heliaca)" a penice jarabej "(Sylvia nisoria)". Pravidelne tu hniezdi viac ako 10 % národnej populácie druhov výra skalného "(Bubo bubo)", lelka lesného "(Caprimulgus europaeus)", včelára lesného "(Pernis apivorus)", ďatla prostredného "(Dendrocopos medius)", muchárika bielokrkého "(Ficedula albicollis)", prepelice poľnej "(Coturnix coturnix)", krutihlava hnedého "(Jynx torquilla)", hrdličky poľnej "(Streptopelia turtur)", žltochvosta lesného "(Phoenicurus phoenicurus)" ale i muchára sivého "(Muscicapa striata)".

</doc>
<doc id="29057" url="https://sk.wikipedia.org/wiki?curid=29057" title="Chrabrany">
Chrabrany

Chrabrany je obec na Slovensku v okrese Topoľčany. Obec leží v doline rieky Nitry, na jej pravom brehu, tri kilometre južne od Topoľčian. 
K 31. decembru 2021 mala obec 870 obyvateľov.
Dejiny.
Osídlenie obce je dokladované vykopávkami od praveku, našlo sa i sídlisko z čias Veľkej Moravy. Prvá písomná zmienka je z roku 1291. Chrabrany v tej dobe patrili do rodu Chrabor, ktorý bol vetvou Ludanickovcov. V roku 1687 sa Chrabrany dostali pod správu Erdődyovcov a od roku 1869 patrila obec rodine Stummerovcov.
Belanov kút.
Po pravej strane rieky Nitry sa nachádza prírodný výtvor Belanov kút chránený od roku 1983. Územná ochrana bola zrušená vyhláškou KÚŽP Nitra č.4/2010 z 3.3.2010. Rozprestiera sa na rozhraní katastrálnych území obcí Chrabrany, Čeľadince a Kovarce. Celková rozlohaúzemia je 795 ha. Ide o mŕtve rameno rieky Nitry, so strmými brehmi, ktoré sformovala voda niekdajšej ticho plynúcej rieky zárezom do podložia. Chránené územie je významným útočišťom mnohých chránených živočíchov a hydrofilných rastlinných spoločenstiev. Brehový porast tvoria vŕby, jelše, topole, rastie tu agát, javor, z krovín baza čierna a rešetliak prečisťujúci.
Obec.
Dominantou obce je kostol sv. Anny a Jakuba. Dnešnú podobu kostol získal po rekonštrukcii v roku 1996, kedy bola predĺžená hlavná loď a postavená veža. Druhá významná rekonštrukcia interiéru a exteriéru prebiehala od roku 2009. 
Kultúrno - spoločenský život v obci je úzko spätý s dychovou hudbou „Chrabranka“ už viac ako 40 rokov. V Dome rozvoja vidieka sa pravidelne uskutočňujú kultúrne podujatia pre deti, mládež i dospelých a nachádza sa tu i obecná knižnica. 
Šport.
V obci sa nachádza:

</doc>
<doc id="29058" url="https://sk.wikipedia.org/wiki?curid=29058" title="Jacovce">
Jacovce

Jacovce je obec na Slovensku v okrese Topoľčany.
Obec Jacovce je doložená z r. 1255 ako "Ieche". Obec patrila Radusovi, od r. 1390 panstvu Topoľčany.
V obci je rímskokatolícky gotický kostol Návštevy Panny Márie pravdepodobne zo 14. storočia. Kostol je jednoloďový, dnešnú podobu získal po ukončení prestavby a slávnostnom vysvätení v roku 1680.
6. júla 2003 tu bol konsekrovaný novopostavený kostol Božieho milosrdenstva. Konsekroval ho tamojší rodák, arcibiskup Ján Sokol. Medzi ďalšie známe osobnosti patrí aj Ladislav Jurkemik, ktorý sa stal v Belehrade v roku 1976 majstrom Európy .
Obcou preteká riečka Chotina a potok Slivnica.

</doc>
<doc id="29059" url="https://sk.wikipedia.org/wiki?curid=29059" title="Kamanová">
Kamanová

Kamanová je obec na Slovensku v okrese Topoľčany. V obci je rímskokatolícky kostol Povýšenia svätého Kríža z roku 1979.
Narodil sa tu Adam Tomčáni - slovenský fyzik a pedagóg.

</doc>
<doc id="29060" url="https://sk.wikipedia.org/wiki?curid=29060" title="Koniarovce">
Koniarovce

Koniarovce sú obec na Slovensku v okrese Topoľčany. Obec Koniarovce leží v nadmorskej výške , v údolí rieky Nitra, 16 km od Topoľčian. Má 649 obyvateľov (stav k 31. 12. 2015) a pozostáva zo zlúčených obcí Lovasovce a Somorová.
Dejiny.
V roku 1903 boli obce Somorová a Lovasovce spojené. Písomné zmienky sú zachytené názvami Lovaszisomorfalu, 1920 Somorová - Lovasovce, 1945 Koniarovce.
Lovasovce.
Prvá písomná zmienka pochádza z roku 1264. Obec sa spomína ako majetok premonštrátov zo Žitného ostrova, ale už v 11. storočí bola sídlom kráľovských koniarov. V roku 1295 patrila ostrihomskému arcibiskupstvu, v 15.16. storočí panstvu Jelenec, v 17. storočí panstvu Preseľany. V 18. storočí obec vlastnili Batthyányovci, Halussovci, Bartakovicsovci, Berényiovci a Lipovniczky.
Somorová.
Obec sa spomína v roku 1356. Patrila Zomorovcom, od 16. storočia nitrianskemu biskupstvu, neskôr zemianskym rodinám Tompa, Buzásy, Charada, Ordódy, časť obce patrila paulínom z Lefantoviec.
Pamiatky.
Socha Piety.
Na miestnom cintoríne sa nachádza kaplnka z 19. storočia, v ktorej je umiestnená socha Piety - ľudová kamenárska práca.
Kúria.
Pôvodne baroková, neskôr neoklasicisticky prestavaná kúria.
Kúriu dali postaviť členovia rodu Batthyány de Gereshál v druhej tretine 18. storočia. Po Batthyányovcoch bola postupne vo vlastníctve rodov Haluss a Zsarnóczay. V roku 1815 sa vlastníkom stal Wenzel von Hohenstögh. V 1825 bola kúria čiastočne poškodená požiarom.
V polovici 19. storočia dal Adolf von Hohenstögh objekt prestavať do tvaru L v neoklasicistickom slohu s portikom smerovaným do novovybudovanej okrasnej záhrady, ktorej súčasťou bola malá súkromná kaplnka. V roku 1884 predali dedičia Adolfa von Hohenstögh kúriu Jakobovi Leopoldovi Siebertovi pochádzajúcemu z Hadamaru v Prusku. Nový vlastník v rokoch 1884-85 vykonal na objekte menšie stavebné úpravy.
V rokoch 1903-05 bola pôvodná okrasná záhrada novo prebudovaná podľa vzoru záhrady pri vile Monrepos v Geisenheime. Počas týchto úprav bola pôvodná kaplnka prestavaná na filagóriu.
Od roku 1993 bola kúria so záhradou evidovaná ako kultúrna pamiatka a od roku 2002 ako národná kultúrna pamiatka.
Rekonštrukcia kúrie s areálom a historickou záhradou bola ukončená v roku 2017. V roku 2018 jej  bolo Ministerstvom kultúry SR udelené ocenenie Fénix a titul Kultúrna pamiatka roka.
Tradície.
V obci sa každoročne poriadajú tradičné oslavy Troch smutných Kráľov. V tento deň navštevuje krojovaný sprievod mládencov príbytky občanov a zdobí ratolesťami domy panien. Sprievod doprevádza ľudová hudba a deň sa končí spoločnou veselicou. Oslavy pripadajú na Svätodušnú nedeľu (Turície máj-jún).

</doc>
<doc id="29061" url="https://sk.wikipedia.org/wiki?curid=29061" title="Kovarce">
Kovarce

Kovarce sú obec na Slovensku v okrese Topoľčany.

</doc>
<doc id="29062" url="https://sk.wikipedia.org/wiki?curid=29062" title="Krnča">
Krnča

Krnča je obec na Slovensku v okrese Topoľčany. 
Polohopis.
Nachádza sa na strednom Ponitrí, približne východne od Topoľčian. Leží na pomedzí Podunajskej pahorkatiny (časť Tribečské podhorie) a pohoria Tribeč (časť Hornianske predhorie), v údolí potoka Dršňa. 
Prístup do obce zabezpečuje cesta III/1702, ktorá odbočuje z cesty III/593 (Nitra – Partizánske). Okresné mesto leží západne, Partizánske je vzdialené severovýchodne a krajské mesto južným smerom.
Dejiny.
Prvá zmienka o obci pochádza z roku 1183, no predpokladá sa jej vznik už v polovici 12. storočia. Listina pápeža Lucia III. naznačuje existenciu obce v skoršom období, počas pôsobenia arcibiskupa Lukáša (1158 – 1181). Práve Lukáš odňal podiel z cirkevného desiatku nitrianskej kapitule a v až v roku 1183 arcibiskup Mikuláš kapitule tento poplatok vrátil späť. V prvej polovici 13. storočia patrila obec Mikovi z rodu Diviackovcov, po jeho smrti si obec v roku 1246 rozdelili jeho synovia. Ďalšími majiteľmi územia boli neskôr rody Majthéniovcov, Besnákovcov, Gosztonyiovcov, Albert Filip Krohn, židia Wohlsteinovci, no tiež Ordódyovci, Matuschkovci, Knoglerovci a Kittlerovci. 
V roku 1772 sa tu narodil historik Ján Ribiny, ktorý bol vychovávateľom detí Mateja Bela. Skúmal cirkevné dejiny a vydal 10 teologických a historických prác. Matej Bel spomína obec vo svojich Notíciách, kde uvádza 4 časti obce a zvyšky stredovekého bratríckeho opevnenia v blízkych horách. Súčasný názov obce sa používa od roku 1808 a vznikol z pôvodného názvu Kernulch.
Obyvateľstvo.
V minulosti sa obyvatelia obce živili obrábaním viníc, poľnohospodárstvom, pestovaním kapusty. Prínosom pre nich bolo množstvo lesov. Kedysi sa obec skladala z dvoch častí - Kutne a Krnče, v priebehu 18. storočia administratívne splynuli. Zaujímavá je miestna časť zvaná Kutňa, ktorú pre mnoho zachovaných sedliackych domov a dvorov starší občania nazývajú starou Krnčou. V minulosti sa tu nachádzali dva mlyny (jeden existuje), husací rínok i pastierňa (dom obecného pastiera). V minulosti v obci existoval tiež pivovar, liehovar, paličkáreň (malá továrnička grófa Matuschku na výrobu vychádzkových palíc a dáždnikov) i tehelňa. Kedysi boli v obci 2 kaštiele a 6 kúrií, ktoré sa žiaľ nezachovali. Zachovala sa len jedna kúria - rodiny Szoltsányi. 
V obci pôsobí úspešná folklórna skupina Krnčianka, ktorá každoročne poriada stretnutia s rodákmi z chorvátskej dediny Soliani.

</doc>
<doc id="29063" url="https://sk.wikipedia.org/wiki?curid=29063" title="Krtovce">
Krtovce

"Krtovce je aj iný názov taxónu vakokrty, pozri vakokrty."
Krtovce sú obec na Slovensku v okrese Topoľčany. V obci je rímskokatolícky Kostol Ružencovej Panny Márie z roku 1870.

</doc>
<doc id="29064" url="https://sk.wikipedia.org/wiki?curid=29064" title="Krušovce">
Krušovce

Krušovce sú obec na Slovensku v okrese Topoľčany. 
V budove kaštieľa sa v súčasnosti nachádza Základná škola s Materskou škôlkou
Kostol.
V obci je rímskokatolícky kostol Narodenia Panny Márie z roku 1240 a kaplnka Svätej rodiny z roku 1872. Kostol dvojvežový, pôvodne románsky je jednoloďovou stavbou v typickým románskym priečelím. Okolo kostola sa nachádza do dnešnej doby zachované opevnenie v podobe múra, ktorý v minulosti mohol plniť aj obrannú funkciu. Po prestavbe chrámu a následnej barokizácii sa po znížení pôvodného stropu do povalovej časti dostali vzácne fresky, ktoré svedčia o dôležitosti a veľkom význame tohoto chrámu. Na víťaznom oblúku sa na jeho vnútornej strane nachádzajú obrazy prorokov a na prednej strane lode sa v hornej časti nachádza freska zobrazujúca svätého Mikuláša a Pannu Máriu, ku ktorej sa v spodnej časti modlia veriaci. Taktiež je v povalovej časti dobre viditeľné a zachované umiestnenie pôvodných románskych okien, ktoré boli pri prestavbe zastavané a v spodnejších častiach boli vytvorené okná nové. Kostol má bohatú barokovú výzdobu, do ktorej patrí hlavný oltár Narodenia Panny Márie so stĺpovou výzdobou a dva bočné oltáre, jeden sv. Jána Nepomuckého a druhý sv. Františka z Assisi.
V obci pôsobil v rokoch 1789-1804 ako farár neskorší ostrihomský arcibiskup, kardinál a prímas Uhorska Alexander Rudnay. Z pôsobenia vo farnosti Krušovce sú veľmi známe jeho kázne, ktoré povedal práve ako krušovský farár a boli vydané v tridsiatych rokoch 19. storočia.

</doc>
<doc id="29065" url="https://sk.wikipedia.org/wiki?curid=29065" title="Kuzmice (okres Topoľčany)">
Kuzmice (okres Topoľčany)

Kuzmice sú obec na Slovensku v okrese Topoľčany. V obci je rímskokatolícky kostol sv. Pia X. a kaplnka sv. Štefana.
Polohopis.
Obec leží v severozápadnej časti Nitrianskej sprašovskej pahorkatiny, na strednom toku potoka Zľavy.
Dejiny.
Obec sa prvýkrát spomína v roku 1390 ako Kuzmych. Súčasťou je dnes osada Vítkovce, vzdialená 1 kilometer od Kuzmíc, spomínaná v roku 1332 – 1337 ako Vincenti.
Areál v ktorom sa nachádza naša obec a jej okolie, odpradávna poskytoval ideálne podmienky pre život. Potvrdením je aj nález zvyškov kostry mastodonta nájdený v pieskovisku v časti chotára Hájiky ( v roku 1960 ho našiel Viktor Jánoš ). Kly a temeno lebky pochádzajú z neskorej treťohornej geologickej doby - z neogénu. Mastodonty žili v lesoch alebo na ich okrajoch a živili sa šťavnatou rastlinnou potravou, neskôr začali prechádzať na tvrdšiu trávnatú potravu.
Obec bola od 14. storočia súčasťou Topoľčianskeho hradného panstva. Od 18. storočia patrila Tovarníckemu panstvu, ktoré vlastnili v 1718 Berényovci, v roku 1733 Traunovci, v roku 1835 Erdődyovci a posledný boli Stummerovci. Osadu Vítkovce založil šľachtic Vítko z rodu Ludanických. Miestna časť Kuzmíc – Izát vznikla výstavbou rodinných domov pri starom dolnom kuzmickom mlyne. 
Na osadu Kuzmice mala nepochybne veľký vplyv susedná osada Vítkovce, kde pravdepodobne už v roku 920 žiaci Cyrila a Metoda postavili jeden z prvých kresťanských kostolov na Slovensku. Deti sa tu učili čítať a písať, pričom zrejme niektoré z nich ďalej pokračovali v štúdiu, aby sa tak zaradili medzi vtedy ešte nepočetných šíriteľov na Slovensku. Vzácny je rímskokatolícky Kostol sv. Štefana Kráľa vo Vítkovciach, pôvodne románsky so slohovými úpravami gotiky, renesancie a baroka, klasicistický kaštieľ s polovice 19. storočia s parkom. Kostol bol renomovaný v roku 2005. Dominantou obce je nový kostol na návrší. Do 19. storočia mali susedské Vítkovce spoločný majetko-právny vývin s Kuzmicami. Vítkovce potom patrili zemianskym a šľachtickým rodinám Vyskyových, Divekyových, Dezerických a Szúľovských. Rodina Szúľovských si tam postavila v pol. 19. storočia klasicistický kaštieľ. Starobylý románsky kostolík sv. Štefana prvého uhorského kráľa tvorí dominantu Vítkoviec. V ňom sú umiestnené pohrebné krypty spomenutých šľachtických rodín. Po roku 1900 bol vo Vítkovciach založený liehovar, ktorý pracuje dodnes. Nad Vítkovcami bol donedávna rybník a v minulosti tam pracovala aj tehelňa. V roku 1900 sa zlúčila osada Vítkovce s Kuzmicami.
Obyvatelia Kuzmíc sa zaoberali hlavne poľnohospodárstvom. V 18. storočí aj chovom koní, rozvinuté bolo ovocinárstvo, včelárstvo a domáca výroba pálenky. V Kuzmiciach pracovali na Zľavskom potoku dva vodné mlyny, do 19. storočia tu boli vinohrady, tehelňa a piesková baňa. Z historických pamiatok sa v obci zachovala iba rano-baroková socha zo 17. storočia a prícestné kríže.
Písomné zmienky o obci

</doc>
<doc id="29066" url="https://sk.wikipedia.org/wiki?curid=29066" title="Lipovník (okres Topoľčany)">
Lipovník (okres Topoľčany)

Lipovník je obec na Slovensku v okrese Topoľčany. V obci je rímskokatolícky kostol sv. Imricha z roku 1771.

</doc>
<doc id="29067" url="https://sk.wikipedia.org/wiki?curid=29067" title="Ludanice">
Ludanice

Ludanice sú obec na Slovensku v okrese Topoľčany. V obci je rímskokatolícky kostol Najsvätejšej Trojice z roku 1701, pár metrov od kostola sa nachádza fara. Zo služieb sa v obci nachádza už niekoľko rokov Pošta so službami poštovej banky pre obce Ludanice, Dvorany nad Nitrou, Mýtna Nová Ves. V obci sa nachádza niekoľko reštaurácií aj ľudových krčiem, dámske a pánske kaderníctvo, detský lekár, lekár pre dospelých, lekáreň, futbalové ihrisko, kultúrny dom s kinom a tanečnou sálou. V obci sa nachádza aj základná škola s materskou školou a jedáleň pre žiakov.

</doc>
<doc id="29068" url="https://sk.wikipedia.org/wiki?curid=29068" title="Lužany (okres Topoľčany)">
Lužany (okres Topoľčany)

Lužany sú obec na Slovensku v okrese Topoľčany.
Poloha.
Obec Lužany leží v Nitrianskom kraji, v západnej časti okresu Topoľčany pod pohorím Považského Inovca. Cez obec prechádza štátna cesta Hlohovec-Topoľčany a tečie potok Hlavinka.
Informácie.
Prvá písomná zmienka o obci Lužany je z roku 1249. Patrí medzi najmenšie obce okresu Topoľčany s počtom obyvateľov 221. Rozloha obce je 390 ha. Extravilán obce tvorí úrodná poľnohospodárska pôda na ktorej hospodári PD Radošinka so sídlom vo Veľkých Ripňanoch. Zastavané územie obce sa skladá z rodinných domov, šesťbytovky, kultúrneho domu, obecného úradu a kostola.
Dominantou obce je práve kostol dostavaný a posvätený v roku 1938, patronáciou kostola je sviatok Narodenia Panny Márie.
História.
Podľa archeologických nálezov bolo územie obývané v mladšej dobe bronzovej. Medzi významné nálezy patrí objav mohyly z obdobia 1300 až 1000 pred Kr., archeologicky doložené kostrové pohrebisko nitrianskej kultúry zo staršej doby bronzovej a mohylové pohrebisko velatickej kultúry.
Prvá písomná zmienka o obci je z roku 1249, kde je nazývaná ako Sarlow. Do 16. storočia obec patrila Nitrianskej kapituly, neskoršie rodu Berényiovcom. V roku 1598 bola vypálená Turkami. V roku 1715 bolo v obci 8 domácností, v roku 1787 v 18 domoch žilo 144 obyvateľov a v roku 1828 žilo 156 obyvateľov v 12 domoch. Od roku 1877 mali v obci majetky Stummerovci a Leonhardi.
Hlavnou obživou bolo poľnohospodárstvo.
Erb.
Vedený na Ministerstve vnútra SR – odbore archívnictva a spisovej služby na základe štatútu Heraldickej komisie MV SR. Erb bol zapísaný do heraldického registra SR v tejto podobe: „v modrom štíte na striebornej pažiti skáčuci strieborný jednorožec v zlatej zbroji“, na základe žiadosti Obecného zastupiteľstva v Lužanoch dňa 13.12.1994 pod signatúrou L-34/94. Tento erb, či už vo farebnej, čiernobielej alebo inej podobe obec Lužany môže používať najmä vo svojej obecnej pečati, a tiež rešpektujúc staré heraldické zvyklosti – na označenie svojho majetku, ako aj pri všetkých na to vhodných príležitostiach. Ak by si však ktokoľvek iný privlastnil rovnaký erb, ako ten, ktorý je tu opísaný a vyobrazený, má byť podľa starého erbového práva vystavený posmechu a opovrhnutiu.
Vlajka.
Vlajka obce Lužany má podobu siedmich pozdĺžnych pruhov modra, biela, žltá, modrá, žltá, biela, modrá. Vlajka má pomer strán 2:3 a ukončená je tromi cípmi, t. j. dvomi zástryhmi, siahajúcimi do tretiny jej listu. Farebnosť pruhov na vlajke je daná farbami obecného erbu.

</doc>
<doc id="29069" url="https://sk.wikipedia.org/wiki?curid=29069" title="Malé Ripňany">
Malé Ripňany

Malé Ripňany je obec na Slovensku v okrese Topoľčany. 
História.
Obec bola osídlená v neolite. Na území dnešnej obce sú archeologicky doložené sídliskové nálezy z doby bronzovej a hallštattskej, rímsko-barbarské sídlisko. Obec sa vyvinula v chotári obce Ripňany. Je doložená z roku 1390 ako Kysrepen. Neskoršie doložené názvy sú: Male Ripnany (1773), Malé Ripňany (1920). Patrila hradnému panstvu Topoľčany, v 17.- 18. storočí zemianskym rodinám Justhovcov, Kosztolányiovcov, Prónayovcov a iným. V roku 1598 ju vypálili Turci. V 19. storočí tu mali majetky Stummerovci. V roku 1894 obec vyhorela. V roku 1903 obec Nežatice splynula s obcou Malé Ripňany. Za I. ČSR boli obyvatelia roľníci a poľnohospodárski robotníci na veľkostatku. V rokoch 1920 a 1921 boli štrajky poľnohospodárskych robotníkov, v roku 1926 násilne zabrali veľkostatkársku pôdu. Po oslobodení bola uskutočnená pozemková reforma.&lt;ref name="obec/maleripnany/2-historia"&gt;&lt;/ref&gt;
Pamiatky.
Najvýznamnejšou pamiatkou v obci je rímskokatolícky kostol sv. Antona Paduánskeho z roku 1800.

</doc>
<doc id="29070" url="https://sk.wikipedia.org/wiki?curid=29070" title="Nemčice">
Nemčice

Nemčice sú obec na Slovensku v okrese Topoľčany.
V obci je rímskokatolícky kostol Svätého Ducha z roku 1780.

</doc>
<doc id="29071" url="https://sk.wikipedia.org/wiki?curid=29071" title="Nemečky">
Nemečky

Nemečky sú obec na Slovensku v okrese Topoľčany.
Podhorská obec leží na úpätí hôr Považského Inovca. Prvá písomná zmienka je z roku 1403. Je známa viacúčelovou vodnou nádržou, lesmi bohatými na huby. Poskytuje veľké možnosti chalupárenia a rekreácie.

</doc>
<doc id="29072" url="https://sk.wikipedia.org/wiki?curid=29072" title="Nitrianska Blatnica">
Nitrianska Blatnica

Nitrianska Blatnica je obec na Slovensku v okrese Topoľčany. V obci je rímskokatolícky kostol Povýšenia svätého Kríža z roku 1820 a v lesoch nad obcou sa nachádza kaplnka - rotunda sv. Juraja pod Marhátom z 9. - 10. storočia. Prvý písomný záznam o obci "Sarfew" pochádza z roku 1185.

</doc>
<doc id="29073" url="https://sk.wikipedia.org/wiki?curid=29073" title="Nitrianska Streda">
Nitrianska Streda

Nitrianska Streda je obec na Slovensku v okrese Topoľčany.
Polohopis.
Nitrianska Streda sa rozprestiera na ľavej strane rieky Nitry na podvrší pohoria Tribeč. Je súčasťou mikroregiónu "Západný Tribeč".
Dejiny.
V písomnej správe z roku 1278 sa spomína ako majetok "Zeredahel". v 13. storočí patrila rodine Ludanickovej, po nich Matúšovi Čákovi. Uhorský kráľ Karol I. ju daroval Ravaszovcom, od roku 1410 patrila poľskému šľachticovi Doninovi. V roku 1419 ju získali Zerdahelyiovci, pôvodne šľachtici z Bicske, ktorí začali používať nový predikát de Zerdahelyi. Táto rodina sa na prelome 15. a 16. storočia rozdelila na evanjelickú a katolícku vetvu. Obyvateľstvo sa v minulosti zaoberalo hlavne poľnohospodárstvom. Obec sa stala známa vďaka čipkárstvu, výšivkárstvu a tkáčstvu. V obci je základná škola, materská škola a kultúrny dom.
Kultúra a zaujímavosti.
Pamiatky.
V obci sú dva kostoly. Rímskokatolícky kostol sv. Filipa a Jakuba postavili v rokoch 1785 – 1790 a evanjelický artikulárny v roku 1748. Sú tu aj dva kaštiele, jeden z roku 1537, pôvodne renesančný a druhý klasicistický zo začiatku 19. storočia s parkom. Časťou obce bola lokalita Dievčín (Devičín, Deuchen, Konyefalwa), v ktorej stál starobylý hrádok.
Osobnosti obce.
V obci sa narodilo, alebo dlhší čas v nej pôsobilo niekoľko významných osobností: slovenský učiteľ a nakladateľ Ján Bežo, osvietenský spisovateľ Ján Seberini, evanjelický biskup Ľudovít Geduly, spišský a kaločský biskup Juraj Časka, národný pracovník Eugen Gerometta, spisovateľka Zlata Dônčová, olympionik Ladislav Čepiansky. 

</doc>
<doc id="29074" url="https://sk.wikipedia.org/wiki?curid=29074" title="Norovce">
Norovce

Norovce sú obec na Slovensku v okrese Topoľčany, na rozhraní Nitrianskeho a Trenčianskeho kraja. Obec je vzdialená 10 km od Topoľčian a 131 km od Bratislavy. Má 332 obyvateľov (2004). V katastrálnom území obce sa nachádzajú pramene minerálnej vody. V obci je strelnica.
Poloha.
Obec sa nachádza v nadmorskej výške 240 metrov a leží v strednej časti Nitrianskej sprašovej pahorkatiny, medzi pohoriami Tribeč a Považský Inovec. Obcou preteká Solčiansky potok, ktorý je pravostranným prítokom Bebravy, vlievajúcej sa do rieky Nitra.
Dejiny.
Prvá písomná zmienka pochádza zo Zoborskej listiny roku 1113, kde sa Norovce uvádzajú ako zem Honor. Obec postupne patrila zoborskému kláštoru, nitrianskemu biskupstvu, v 17. storočí panstvu Krušovce, v 18. storočí rodu Újfalussyovcom a od roku 1761 Príleskovcom. V minulosti obcou prechádzala dôležitá poštová cesta Magna via. 
V roku 1715 mala obec 4 usadlosti, ktoré podľa portálneho súpisu obývali 3 rodiny. V roku 1787 tu bolo 33 domov a 237 obyvateľov. V roku 1828 už len 29 domov a 202 obyvateľov. Ich počet klesol aj v roku 1869 na 192. V roku 1910 však stúpol na 322 a v roku 1930 na 459 obyvateľov. 
V rokoch 1976 - 1990 boli k obci pričlenené susedné Solčianky. Obec bola súčasťou šišovskej farnosti, od roku 1948 samostatnou farnosťou, dnes opäť patrí farnosti obce Šišov.
Názvy obce.
Názov obce sa v minulosti menil. V roku 1113 sa nazývala Honor, 1244 Onur, 1365 Onor, neskôr v roku 1715 opäť Onor, 1773 Onor, Norowitz, Norowcze, 1789 Onor, Novavce, 1808 Onor, Norowce, Onorovce 1863 - 1918 Onor, 1920 Onorovce, Norovce a od roku 1927 Norovce. 
Kultúrne pamiatky.
V obci je rímskokatolícky kostol Sedembolestnej Panny Márie z roku 1951 a baroková kaplnka Panny Márie Nanebovzatej z roku 1733.

</doc>
<doc id="29075" url="https://sk.wikipedia.org/wiki?curid=29075" title="Oponice">
Oponice

Oponice sú obec na Slovensku v okrese Topoľčany.
Pri obci stoja zrúcaniny Oponického hradu z 13. storočia. V obci stojí renesančný kaštieľ zo 16.-17. storočia obsahujúci Aponiovskú knižnicu.
Polohopis.
Obec Oponice leží vo východnej časti Nitrianskej sprašovej pahorkatiny, na ľavostrannej nive rieky Nitry a na náplavových kužeľoch jej ľavostranných prítokov. Odlesnenú časť chotára na širokej nivnej rovine a pahorkatine tvoria mladotreťohorné uloženiny, na vrchovine druhohorné a kryštalické horniny. Územie je zalesnené teplomilnými dúbravami s prímesou borovice a hrabu. 
Nad obcou sa tiahne Tribečské pohorie s najvyšším vrchom Veľký Tribeč s nadmorskou výškou 829 metrov nad morom. 
Nadmorská výška v strede obce Oponice je 168 metrov nad morom a v chotári 152–503 metrov nad morom. Rozloha katastrálneho územia obce Oponice je 1229 ha. 
Časťou obce Oponice preteká Oponický potok, ktorý sa vlieva do rieky Nitry. Od okresného mesta Topoľčany je obec Oponice vzdialená štrnásť kilometrov. Počet obyvateľov obce Oponice bol v roku 1869 – 727 a v roku 1970 – 983.
Malé a Veľké Oponice.
Oponice sa približne do roku 1910 delili na Veľké Oponice a Malé Oponice. Obec Súlovce boli vždy filiálkou farnosti Oponice. Obec Veľké Oponice sa nachádzala v časti od Nitry smerom po farský chrám. Táto časť patrila do vlastníctva šľachtickej rodiny grófov Aponiovcov. Obec Malé Oponice sa rozkladala od farského chrámu smerom k obci Kovarce a Súlovce. V tejto časti obce boli majiteľmi pôdy viaceré zemianske rodiny: Bartakovičovci, Gjeciovci, Marcibániovci, Franknerovci, atď. Obe obce rozdeľovala iba malá cesta nazývaná „Kostolná“.
Dejiny.
Pravek.
Prvé konkrétne doklady o prítomnosti človeka v chotári Oponíc pochádzajú až z neolitu (5000–3000 rokov pred Kr.). Západné tribečské podhorie patrí k starým sídelným oblastiam, kde sa s prítomnosťou človeka stretávame od mladšej doby kamennej. Práve v mladšej dobe kamennej došlo k veľkým zmenám. Predtým sa v Ponitrí sezónne pohybovali iba menšie lovecké tlupy, ktoré tu vyhľadávali iba krátkodobý pobyt. V neolite sa v tejto oblasti objavujú prvé roľnícke rody, ktoré postupne prechádzajú na usadlý spôsob života. Najzreteľnejším dokladom ľudskej prítomnosti v týchto končinách však bolo zhotovenie keramiky, ktorá našla široké uplatnenie v neolitických roľníckych domácnostiach. Črepový materiál s lineárnou keramikou zo staršej fázy neolitu sa našiel pri archeologických prieskumoch roku 1978 na miernej vyvýšenine na pravej strane cesty vedúcej z miestneho kaštieľa k hradu. Osídlenie v chotári Oponíc pokračovalo aj v mladšej fáze neolitu. Dokladajú to nálezy črepov lengyelskej kultúry, ktoré sa našli pri prieskume a povrchovom zbere roku 1983 v polohe „Za depom“. Z nasledujúcej doby bronzovej (200–700 pred Kr.) nateraz nie sú známe žiadne výraznejšie nálezy. Situácia sa mení v priebehu doby halštátskej čiže staršej doby železnej (700–400 pred Kr.), keď sa Ponitrie stáva pomerne husto osídleným regiónom. Tunajšie roľnícke obyvateľstvo si na svoju obranu začína budovať mohutné výšinové zemné hradiská, ktoré poskytujú v prípade nebezpečenstva ochranu osadám zo širokého okolia. Stopy takéhoto hradiska sú dodnes dobre viditeľné na vrchole Tríbeča.
Stredovek.
Aj v neskorších časoch lákali tunajšie priaznivé prírodné podmienky k zakladaniu stálych, či dočasných sídel. Nezmazateľnú stopu tomuto regiónu vtlačili Slovania, ktorí na prelome 5. a 6. storočia po Kristovom narodení začali osídľovať stredné Ponitrie. V priebehu 8. a 9. storočia tu vznikla hustá sieť sídlisk. Tunajšie obyvateľstvo prežilo bez väčšej ujmy aj nepokojné 10. storočie, keď sa po zániku Veľkej Moravy toto územie postupne sa dostalo pod nadvládu Starých Maďarov a dynastie Arpádovcov.
Územie dnešného chotára obce Oponice i obce Súloviec vykazuje rovnako ako ich najbližšie okolie všetky znaky starobylého osídlenia, ktoré sa tu formovalo niekoľko storočí. Konkrétnejšie predstavy o existencii jednotlivých sídel však získavame až v polovici 13. storočia vďaka prvým listinným svedectvám, ktoré obyčajne zaznamenávajú majetkovoprávne zmeny. Vo všeobecnosti možno konštatovať, že v tom čase existovalo viacero menších územných a sídlištných celkov, ktoré sa v neskoršom období postupne integrovali do chotára dnešných Súloviec. Ako prvý sa spomína drobný majetok patriaci hradnému vojakovi Egídovi. Roku 1240 si Egídov syn Grab žiadal od kráľa Bela IV. (1235–1270) udeliť 70 jutár zeme z chotára zaniknutej dediny Trepkovce. Kráľ s jeho žiadosťou súhlasil a zaviazal ho, že za udelený majetok bude povinný postaviť do kráľovského vojska jedného ozbrojenca. Ešte v tom istom roku voviedol Nitriansky župan Matúš obdarovaného Graba do dedičnej držby spomínaného majetku. S Grabom a jeho potomkami sa však v neskorších časoch už nestretávame. Je veľmi pravdepodobné, že zahynul v nešťastnej bitke s Mongolmi pri rieke Slanej na jar roku 1241. 
O tom, kedy a ako obce vznikli nemáme žiadne písomné dokumenty. Najstarším písomným dokumentom spomínajúcim existenciu obcí Oponice i Súlovce je listina Nitrianskej kapituly datovaná v Šahách 16. november 1244. Podľa tejto listiny roku 1244 sa kráľ Belo IV. rozhodol darovať majetok šľachticov z Lefantoviec, zem Parnú (dnes Biely Kostol), mestu Trnave. Aby odškodnil komesa Derša a jeho bratov, synov Ondreja z Lefantoviec, rozhodol sa im darovať zem Nitrianskeho hradu zvanú Dubnica, ktorej chotár spolu s lesmi mal rozlohu 10 popluží (okolo 600 ha). Kráľ zároveň prikázal Nitrianskemu biskupovi Adamovi II. (1243–1252), aby presne ohraničil darovaný majetok. Z obchôdzky chotára je celkom zrejmé, že roku 1244 spomínaná Dubnica predstavuje chotár dnešných Súloviec. Práve pri opise chotára Súloviec (Dubnice) sa spomínajú oboje Oponice. 
Ohraničenie sa začalo na juhozápade, kde sa stretali chotáre Dubnice (Súloviec), Malých Oponíc a zaniknutej dediny Podlužany, ležiacej v priestore medzi Malými Oponicami a Kovarcami, v blízkosti rieky Nitry. Z tohoto miesta hranica po prekročení potoka Dubnica a veľkej cesty smerovala na sever k iným Podlužanom. Odtiaľ smerovala k osade patriacej Egídovi. Chotár Dubnice ďalej sledoval spomínanú veľkú cestu (hradskú spájajúcu Nitru s hornou Nitrou) a po Podlužanoch začal susediť s dedinou Trepkovce. Odtiaľ chotárna hranica išla povedľa akýchsi ovocných stromov až k zemi zvanej Ladina a odtiaľ smerovala k Tribečskému pohoriu a na jeho hrebeni najprv chotár Dubnice susedil s majetkom akéhosi Alexandra a potom s chotárom majetku Zoborského kláštora (Kostoľany pod Tríbečom). Odtiaľ sa chotárna hranica stáčala na západ povedľa majetku patriaceho synovi Madiu a klesala po lesnej ceste až k miestu, kde ohraničovanie začalo. Na tomto mieste susedila Dubnica s Malými Oponicami, v ktorých už vtedy stál farský chrám.
"Pokračovanie: Farnosť Oponice"
Názvy v histórii.
Obec Oponice sa spomína pod týmito názvami: 
Symboly obce.
Heraldické symboly.
Erb, pečať a vlajka tvoria trojicu základných symbolov obce. Na tvorbu každého z nich sa vzťahujú osobitné heraldické (náuka o erboch), vexilologické (náuka o vlajkách) a sigilografické (náuka o pečatiach) zákonitosti, pravidlá a zvyklosti.
Erb Oponíc predstavuje heraldickú úpravu pečate Oponíc s kruhopisom "APPONYI KÖZSÉG PECSÉTJE". V strede pečatného poľa vidno mužskú postavu pri hlave s dvomi hviezdami a v pravici s veľkým strapcom hrozna.
Pokiaľ ide o interpretáciu spomenutého znamenia, niektorí odborníci vyslovili hypotézu, že ide o postavu svätého Urbana, patróna vinohradníkov. Vzhľadom na skutočnosť, že postava nie je odetá v dlhom biskupskom habite a nemá ani iné atribúty svojej hodnosti, Heraldická komisia sa prikláňa k názoru, že ide o jednoduchú postavu vinohradníka. Motív isto reflektuje skutočnosť, že Oponice boli chýrne pestovaním hrozna a výrobou vína, ktoré sa exportovalo do ďalekej cudziny.
S ohľadom na heraldické pravidlá erbovej tvorby, podľa ktorých je potrebné v erbe klásť kov na farbu, či farbu na kov, je vzhľadom na obsahovú náplň erbu najvhodnejšie sfarbenie strieborný vinohradník so zlatými doplnkami odevu–čižmami, opaskom, čiapkou, pažiť prirodzená zelená, hviezdy a strapec hrozna zlaté.
Erb obce Oponice, vychádzajúci z historickej pečatnej predlohy má teda túto podobu: v modrom štíte na zelenej oblej pažiti stojaci zlatovlasý striebroodetý, zlatoprepásaný vinohradník v zlatej čiapke a rovnakých čižmách, ľavicou vbok, v pravici držiaci veľký zlatý strapec hrozna, v horných rohoch po jednej zlatej položenej hviezde.
Znamenie je vložené do dolu zaobleného, tzv. neskorogotického, či tiež španielskeho heraldického štítu. I keď sa v heraldickej tvorbe v minulosti používali rôzne tvary štítov, tento je v našej erbovej tvorbe najobvyklejší, používa sa vo všetkých heraldických katalógoch s erbami miest a obcí, a teda pri publikovaní erbu obce Oponice v heraldických publikáciach ho nebude potrebné znova upravovať.
V zmysle heraldickej konvencie je možné zlatú podľa potreby zamieňať aj žltou, pričom sa však bude vždy popisovať ako zlatá. Pri čierno–bielom vyjadrení farieb sa modrá vyjadrí vodorovným šrafovaním, zelená šikmým šrafovaním, zlatá bodkovaním a strieborná ostáva voľná.
Vlajka obce Oponice pozostáva zo štyroch pozdĺžnych pruhov vo farbách žltej (1/6), modrej (2/6) a zelenej (1/6). Vlajka má pomer strán 2:3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Pečať obce Oponice je okrúhla, uprostred s obecným symbolom a kruhopisom "OBEC OPONICE". Pečať má priemer 35 mm, čo je v súlade s domácimi zvyklosťami a predpismi o používaní pečiatok s obecnými symbolmi.
Od spomenutých troch základných symbolov možno odvodiť ďalšie. Zástava obce Oponice má podobnú kompozíciu ako obecná vlajka. Pomer jej strán však nie je záväzne stanovený, čo znamená, že zástava môže byť aj dlhšia.
Krátka zástava obce Oponice je tiež pruhová, je však svojou dlhšou stranou pripojená k žrdi. Je vhodná najmä na hromadnú vlajkovú výzdobu obce.
Koruhva obce Oponice predstavuje zvislý typ obecnej zástavy, pri ktorej je textil pripojený k priečnemu rahnu, spolu s ktorým sa vztyčuje na stožiar.
Znaková zástava obce Oponice má podobu takmer štvorca, jej výška sa však v skutočnosti rovná (proporčne) výške erbu a šírka jeho šírke. Erbové znamenie je tu rozvinuté do celej plochy textilu.
Kombinovaná, alebo tiež „veľká“ koruhva obce Oponice predstavuje spojenie koruhvy so znakovou zástavou, ktorá sa pridáva k priečnemu rahnu do hornej časti zástavy.
Štandarda starostu obce Oponice má medzi ostatnými symbolmi obce osobitné postavenie. Je vlajkou starostu, jedným z odznakov jeho úradu. Podobá sa znakovej zástave, je však doplnená o lem vo farbách obce. Rozdiel je tiež v tom, že kým znaková zástava môže byť zhotovená v mnohých exemplároch, štandarda existuje spravidla len v jednom vyhotovení a býva tiež zhotovená luxusnejšou technikou.
Od obecnej pečate možno odvodiť okrúhle pečiatky obce. Ich pečatné pole sa nelíši od obecnej pečate, no kruhopis sa mení podľa toho, či ide o pečiatku starostu, obecného zastupiteľstva, alebo obecného úradu. 
Slávnostne požehnanie obecných symbolov uskutočnil v Rímskokatolíckom farskom chráme svätých apoštolov Petra a Pavla v Oponiciach 24. septembra 1999 Mgr. Ján Ninis (*1969), správca farnosti (1997-2006), za účasti obecného zastupiteľstva a obyvateľov obcí Oponice a Súlovce.

</doc>
<doc id="29076" url="https://sk.wikipedia.org/wiki?curid=29076" title="Orešany">
Orešany

Orešany je obec na Slovensku v okrese Topoľčany neďaleko kúpeľného mesta Piešťany.
Geografická poloha.
Obec Orešany sa nachádza v severovýchodnej časti západného Slovenska v Nitrianskom kraji, v juhozápadnej časti Topoľčianskeho okresu, na rozhraní pohoria Považského Inovca a Nitrianskej pahorkatiny.
Dejiny.
Obec Orešany sa prvýkrát spomína v roku 1330 ako osada Gyos, majetok Ivankovcov z rodu Hunt-Poznanocov. Roku 1390 sa uvádza ako farská obec. Neskoršie doložené názvy sú: Dios (1406), Oressany (1733), maď. Tótdios, Dijos. Novšími zemepánmi bola rodina Diósyovcov, v 1. polovici 16. storočia obec patrila Solymosiovcom, v 2. polovici 16. storočia Fuggerovcom, v 17. storočí Erdödyovcom, v rokoch 1777-1945 Pálffyovcom. V roku 1598 obec vypálili Turci. Obyvatelia sa zaoberali poľnohospodárstvom. Poľnohospodársky charakter si obec uchovala aj počas prvej ČSR.
Názov obce Orešany nie je pred 18. storočím doložený, no doklad Oressany z r. 1773 naznačuje, že názov mohol priamo súvisieť s povinnosťou osadníkov zabezpečovať panskej kuchyni orechové plody, čo súviselo s venovaním sa orechovým stromom, ktoré boli v prevahe v ovocných záhradách, sadoch, prípadne aj vo viniciach. Takisto nemožno vylúčiť, že názov vznikol pred 18. storočím ako paralelný ekvivalent k maďarskému názvu Diós, ktorý je doložený v 14. storočí (Gyos 1330) a neskôr (Dios 1406). 
Demografia.
Počet obyvateľov k 31. decembru 2007 bol spolu 275 (muži 137, ženy 138).

</doc>
<doc id="29077" url="https://sk.wikipedia.org/wiki?curid=29077" title="Podhradie (okres Topoľčany)">
Podhradie (okres Topoľčany)

Podhradie () je obec na Slovensku v okrese Topoľčany.
Polohopis.
Obec Podhradie leží na severozápadnom okraji okresu Topoľčany, približne na SZ od okresného mesta Topoľčany. Je situovaná na východnom okraji pohoria Považský Inovec. Intravilán obce sa nachádza nad horným tokom potoka Slivnica pod turisticky atraktívnymi zrúcaninami Topoľčianskeho hradu.
Kataster Podhradia má rozlohu . K 31. decembru 2004 v obci žilo 311 obyvateľov, pričom 158 z toho bolo žien. 
Matematickogeografická poloha stredu obce je daná súradnicami 48º 39' 38" severnej geografickej šírky a 18º 03' 04" východnej geografickej dĺžky. Nadmorská výška v strede obce dosahuje hodnotu , celkovo sa v katastrálnom území pohybuje v rozmedzí od 223 do (vrch Panská Javorina). V katastrálnom území obce sa nachádza prírodná rezervácia Holé brehy a časť PR Prieľačina.
Dejiny.
Prvá písomná zmienka o obci Podhradie pochádza z roku 1245, keď sa spomína ešte pod pôvodným názvom Hornouc (Hrnovce). V druhej tretine 13. storočia nad obcou vznikol hrad, stredisko hradného panstva Topoľčany, pod správu ktorého neskôr patrilo až 26 obcí. Význam osady Hrnovce v blízkosti hradu vzrástol, postupne sa zmenila na služobnícku obec Topoľčianskeho hradu, preto aj získala názov Podhradie.
V roku 1390 je obec doložená ako Waralya a v roku 1598 ako Podhragy. V 18. storočí význam obce začal pomaly klesať, pretože správa Topoľčianskeho hradného panstva sa presunula do kaštieľa v Tovarníkoch. V 19. storočí sa to prejavilo aj výrazným poklesom počtu obyvateľov. Obec bola v roku 1913 premenovaná na Kövarhely, vtedy v nej žilo 446 obyvateľov (z toho 208 žien). Od vzniku Česko-Slovenska sa používa súčasný názov obce – Podhradie. Počas SNP obyvatelia obce výrazne podporovali partizánov pôsobiacich na území Považského Inovca a mnohí sa aj priamo zapojili do bojov. 
V roku 1976 boli zlúčené obce Závada, Podhradie a Velušovce pod jeden miestny národný výbor (MNV), ktorý bol situovaný do Závady. Podhradie získalo opäť vlastnú samosprávu v roku 1990, kedy v obci žilo 282 obyvateľov.
V obci je od roku 1967 rímskokatolícka kaplnka Panny Márie Kráľovnej. 
Obci je k dispozícii rímskokatolícky kostol premenenia Pána. Kostol patrí pod farnosť Závada. 

</doc>
<doc id="29078" url="https://sk.wikipedia.org/wiki?curid=29078" title="Prašice">
Prašice

Prašice sú obec na Slovensku v okrese Topoľčany.
Obec leží v oblasti na rozhraní Považského Inovca a Nitrianskej pahorkatiny. Pôvodne boli tieto plochy pokryté teplomilnými listnatými lesmi. Katastrálne územie je z dvoch tretín tvorené poľnohospodárskou pôdou, severnú časť pokrývajú listnaté lesy Považského Inovca. Územím preteká potok Železnica. Spomínaný potok odvodňuje východné svahy Považského Inovca. V katastrálnom území obce sa nachádza prírodná rezervácia Čepúšky.
Prvá písomná zmienka o obci pochádza z roku 1245. V obci je rímskokatolícky kostol sv. Jakuba Staršieho z roku 1758 a kaplnka Sedembolestnej Panny Márie zo 17. storočia. Obec je svojim charakterom veľmi špecifická. Patrí k tým rozvinutejším obciam v rámci širšieho regiónu. Za svoju rozvinutosť a celkovú občiansku vybavenosť môže obec ďakovať v blízkej vzdialenosti sa nachádzajúcemu rekreačnému centru Duchonka, ktoré bolo hlavne v nedávnej minulosti vychyteným rekreačným strediskom stredného Ponitria.

</doc>
<doc id="29079" url="https://sk.wikipedia.org/wiki?curid=29079" title="Práznovce">
Práznovce

Práznovce sú slovenská obec v Nitrianskom kraji v okrese Topoľčany. Kataster sa rozprestiera v Nitrianskej pahorkatine a v pohorí Tríbeč, má 1143 ha. V roku 2022 žilo v Práznovciach 997 osôb. Väčšina obyvateľstva je slovenskej národnosti a rímskokatolíckeho vierovyznania. V obci sa nachádza baroková kaplnka z roku 1776. Súčasťou obce je samota "Horňany" (Horné Práznovce) s dominantou sekvoje. 
Polohopis.
Práznovce ležia v Nitrianskom kraji, v okrese Topoľčany, pri hraniciach s Trenčianskym krajom. Ležia 108 km od Bratislavy. S katastrálnym územím obce susedia obce Krušovce, Topoľčany, Soľčany a Krnča (okres Topoľčany), vo výbežku katastrálneho územia v pohorí Tríbeč obce Zlatno a Velčice (okres Zlaté Moravce). Severne od obce leží obec Bošany, resp. jej miestna časť Baštín (Trenčiansky kraj, okres Partizánske).
Obec sa nachádza vo východnej časti Nitrianskej pahorkatiny, na rozsiahlom náplavovom kuželi medzi vodnými tokmi Nitra, Dršna a Vyčoma. Časť katastra tvorí aj lesná plocha pohoria v pohorí Tríbeč.
Obec sa nachádza na rozhraní teplej a mierne teplej klimatickej oblasti. Podnebie je stredne vlhké s priemerom zrážok 700 mm v pahorkatine a 800 mm v pohorí. Chotár odvodňuje rieka Nitra, do ktorej sa v katastri obce vlievajú rieka Bebrava a riečka Vyčoma. Cez južnú časť katastra preteká aj potok Dršna.
Nadmorská výška v strede obce je 169 m.n.m. V chotári kolíše od 164 m.n.m. v časti Nitrianskej pahorkatiny po 727 m.n.m. v pohorí Tríbeč. Chotár v pahorkatinovej časti tvoria mladotreťohorné uloženiny, svahy Tríbeča tvoria kryštalické horniny a triasové kremence. Porast chotáru tvoria v horskej časti dubovo-hrabové lesy a bučiny s občasným výskytom smreku.
Názov.
Vývoj názvu obce v dochovaných prameňoch: 1183"Preznulch"; 1235"Proznouch", "Praznouch"; 1287"Prezniche"; 1354"Preznolch"; 1401"Praznolch", "Preznolch"; 1773"Praznocz", "Prasnowitz", "Praznowcze", 1786"Prasznocz", 1808"Praznócz", "Praznowce", 1863, 1877, 18881913"Práznóc", 1873, 1882"Praznóc", 19201973"Praznovce", 19731976, od 1996 "Práznovce".
Na rozdiel of Fügediho považoval Ján Stanislav názov za slovenského pôvodu. Podľa Rudolfa Krajčoviča mal byť odvodený od pustého, nepoužívaného miesta, pri ktorom bola založená obec. Výklad podopiera o ráz horského chotára obce.
Symboly obce.
Symboly obce sú erb, vlajka a pečať, prípadne iné odvodené symboly.
Najstarší symbol obce sa zachoval v pečati obce z roku 1780. Ide o tri pšeničné klasy v strede a strapce hrozna s veľkými písmenami „P“ po bokoch. Dnešný erb sa skladá z modrého štítu a zo spodného okraja striedavo vyrastajúcich troch zlatých klasov a štyroch zlatých listov, povedľa ktorých vyrastajú dva zlaté strapce hrozna, ktoré symbolizujú poľnohospodárstvo a vinárstvo. Vlajka pozostáva zo siedmich pozdĺžnych pruhov v striedavých farbách modrej a žltej, krajné modré pruhy sú dvojnásobne širšie ako vnútorné. Pečať je okrúhla, skladá sa z erbu obce a v polkruhu s kruhopisom "„Obec Práznovce“" v dolnej časti.
Dejiny obce.
Stredné Ponitrie bolo osídlené už v strednom paleolite, v období neolitu sa v povodí rieky Nitra začali usadzovať rodové spoločenstvá roľníckej civilizácie. V katastri obce boli objavené sídliska volútovej a lengyelskej kultúry. Z obdobia prelomu letopočtov sa v obci našli laténsko-dácke nálezy dokazujúce spolužitie pôvodného obyvateľstva s Keltmi.
V stredoveku bolo územie podobne ako celé Ponitrie osídlené Slovanmi. Aj územie obce Práznovce patrilo do oblasti Nitrianskeho kniežatstva a následne po jeho dobytí (833) aj pod správu Veľkej Moravy. Po začlenení Slovenska do Uhorska sa oblasť stala súčasťou Nitrianskeho komitátu. Z tohto obdobia sa v lokalite Kostolec zachovali základy románskeho kostolíka. Prvé osídlenie na území obce sa podľa tradície nachádzalo práve v danej lokalite.
Zemianska osada sa prvýkrát spomína v roku 1183, v listine pápeža Lucia III. z roku 1183 v ktorej pápež potvrdil právo nitrianskych kanonikov na vyberanie desiatku v obci. Ako obec sa Práznovce spomínajú v roku 1287. Pôvodne patrila k Nitrianskemu hradu, neskôr Matúšovi Čákovi. Najneskôr od roku 1326 patrila Práznovskovcom (aj Praznovskovci, Praznovszky, Práznovský, Praznóci a pod.). Dejiny obce v čase Žigmunda Luxemburského poznačili boje Práznovskovcov so susednými šľachticmi, najmä s vplyvnejšími Štítnickými. Podľa súkromných výskumov zverejnených aj obcou Práznovce pretrval rod Práznovskovcov do dnešných čias. Jeho história sa v neskoršom období s obcou nespája, obec vlastnili iné rody ako Bošániovci, Bačkadyovci a Erdődyovci.
Z roku 1245 pochádza zmienka obce "Hornouc" (Horňany, Horné Práznovce), ktorú založili Práznovskovci. Po tom, čo ju spustošili zbojníci jej obyvateľstvo presídlilo do obce Práznovce. V roku 1556 sa v Práznovciach spomína mlyn. Väčšina obyvateľstva sa v 19. storočí venovala roľníctvu, časť remeslu. Prvá zmienka o škole v Práznovciach pochádza z roku 1863, pričom v obci sa už pred tým nachádzala staršia rímskokatolícka ľudová škola. Nová škola bola vystavaná v roku 1928. Počas prvej ČSR pracovala väčšina obyvateľov na veľkostatku, v roku 1942 pri regulácii riek Nitra a Bebrava. V roku 1954 vzniklo v obci JRD.
V rokoch 19761996 bola obec pričlenená k Topoľčanom. Po osamostatnení sa jej názov zmenil z "Praznovce" na "Práznovce".
V roku 1997 sa v obci začala výstavba nového katolíckeho kostola, základný kameň pre nový kostol za svätený Panne Márii Ružencovej posvätil pápež Ján Pavol II. pri prvej návšteve Slovenska v Bratislave roku 1990. Obec patrí pod farnosť Bošany. V obci pôsobí od roku 1969 kultúrny súbor "Práznovanka".
Demografia.
Podľa sčítania obyvateľstva v roku 2021 žilo obci 974 osôb, z toho 483 mužov a 491 žien. V obci sa nachádzalo 337 domov. Priemerný vek bol 42,14 roka. 95,89% (934 osôb) populácie tvorili osoby hlásiace sa k slovenskej národnosti. 27 osôb (2,77%) svoju národnosť neuviedlo. Väčšina (73%) obyvateľstva sa hlásila k Rímskokatolíckej cirkvi (711), druhá najrozšírenejšia konfesia (1,54%) bolo evanjelické kresťanstvo augsburského vyznania (15). 196 obyvateľov (20,12%) sa nehlásilo k žiadnemu vierovyznaniu.

</doc>
<doc id="29080" url="https://sk.wikipedia.org/wiki?curid=29080" title="Preseľany">
Preseľany

Preseľany sú obec na Slovensku v okrese Topoľčany.
Narodil sa tu Ing. arch. Štefan Belohradský slovenský sochár a architekt.
V roku 1940 v Preseľanoch žilo 1 570 obyvateľov. K 31. 12. 2015 ich v obci žije 1 473. V obci je rímskokatolícky kostol sv. Alžbety z roku 1322 a kaplnka sv. Anny z roku 1804.
Dejiny.
Prvá písomná zmienka o obci je z roku 1280. Obec dostala mestské výsady v roku 1646. Patrila Nitrianskemu hradu a neskôr rodine Ludanickovcov.
Vo farskej matrike sa uvádza že v šestnástom storočí v obci zúril mor. V Štatútoch Ostrihomskej kapituly v roku 1397 sa prvý raz spomína kostol svätej Alžbety Uhorskej. V Oláhovej vizitácii z roku 1562 sa spomína už aj fara a farár Jakub. Obec trpela počas stavovských povstaní a tiež aj v čase tureckých nájazdov na Ponitrie. Cestu na Hornú Nitru strážili už v dávnejších časoch križiaci. Ľudia žili v zemi vykopaných katakombách, ktoré boli pomerne rozsiahle, keďže tam schovávali aj úrodu.
Dňa 7. mája 1682, keď Turci spolu s Tökoliovcami tiahli na Viedeň prepadlo obec vojsko a vyrabovalo aj kostol. Popravili pred kostolom okrem bohoslužbukonajúceho kazateľa Hieronyma Poláčka z Hlohoveckého kláštora aj deti, ktoré pri bohoslužbe miništrovali. Farská kronika spomína Petroviča. V čase potlačenia Rákociovského povstania v bitke pri Trenčíne 3. augusta 1708 sa neďaleko Preselian vzdal jeden z Rákociho povstaleckých veliteľov Ladislav Očkaj. Dňa 28. augusta 1708 sa nechal obkľúčiť pálffiovským vojskom a spolu s celým plukom prešiel k Pálffimu a neskôr v septembri zložil sľub cisárovi Leopoldovi. 
V chotári obce Preseľany sa dňa 29. augusta 1708 odohrala veľká bitka medzi kurucmi a labancami. Jedna strana vojska bola usadená v lokalite Tábor pri Belinciach a druhá cisárska armáda táborila pri Preseľanoch. V tejto bitke padlo približne 3000 vojakov, ktorých pochovali priamo na vojnovom poli. I. V rokoch 1825 – 1848 v Preseľanoch pôsobil kňaz Matej Bazalica. Bol známy pomológ – ovocinár uznávaný aj za hranicami Monarchie. V obci bola známa tehelňa, ktorá zamestnávala veľa obyvateľov Preselian, aj širšieho okolia. Obec vlastnila aj mlyn.
Názov.
Najstarší názov obce bol: Peresteran v slovenskom znení Peresterany alebo Presterany. V kanonickej vizitácii z roku 1562 sa spomína názov Perezlen. Neskoršie z toho vzniklo pomaďarčené Nyitrapereszlény. Obyvatelia názov skomolili na Preszirani. Podľa inej verzie je pôvodný názov obce odvodený od slova praslica lebo obyvatelia sa zaoberali pestovaním a ručným spracovaním ľanu a konopí.

</doc>
<doc id="29081" url="https://sk.wikipedia.org/wiki?curid=29081" title="Radošina">
Radošina

Radošina je obec na Slovensku.
Nachádza sa v Nitrianskom kraji, v juhozápadnej časti okresu Topoľčany, na rozhraní pohoria Považského Inovca a Nitrianskej pahorkatiny. Zemepisnú polohu charakterizujú súradnice 17° 56´ 17" v.z.d. a 48° 32´ 44" s.z.š.. Obec leží vo výške , jej katastrálne územie sa rozprestiera na rozlohe 2 767 ha. Podľa regionálneho geomorfologického členenia patrí celku Považský Inovec a do dvoch podcelkov Krahulčie vrchy a Inovecké predhorie. V blízkosti obce sa nachádza jaskyňa Čertova pec. Najvyšší vrch Marhát má 
Okolie obce je známa vinohradnícka oblasť, kde sa pestuje vinič od 14. storočia. 
Šport a kultúra.
V roku 1932 tu bol založený futbalový oddiel TJ Orol. Okrem futbalu sa tu konali aj boxérske zápasy, basketbal, volejbal a stolný tenis. V roku 1963 tu bolo založené Radošinské naivné divadlo.

</doc>
<doc id="29082" url="https://sk.wikipedia.org/wiki?curid=29082" title="Rajčany">
Rajčany

Rajčany sú obec na Slovensku v okrese Topoľčany. 

</doc>
<doc id="29083" url="https://sk.wikipedia.org/wiki?curid=29083" title="Solčany">
Solčany

Solčany sú obec na Slovensku v okrese Topoľčany.
Obec na prelome 14. a 15. storočia mala charakter mestečka. Do 15. stor. patrila zoborskému kláštoru a nitrianskemu biskupstvu, potom hradu Branč a panstvu Hrušov. Od 16. stor. Russóiovcom, od r. 1591 Tapolcsányovcom, v 17. stor. Keglevichovcom. V 16. a 17. stor. sa stala niekoľkokrát terčom rabujúcich Turkov, žoldnierov a povstalcov. Začiatkom 19. storočia ju do vlastníctva získala rodina Odescalchiovcov, ktorá tu po r. 1818 dala postaviť reprezentačný klasicistický kaštieľ obklopený rozsiahlym parkom. V r. 1831 bol v obci postavený cukrovar. Obyvatelia sa zaoberali poľnohospodárstvom, neskôr sa rozvinuli aj remeslá a obchod.
V súčasnosti je obec súčasťou Tríbečsko-inoveckého regiónu a Mikroregiónu Západný Tríbeč a Svornosť. Je to rozvinutá obec s kompletnou infraštruktúrou, vrátane čističky odpadových vôd. Má vybudovanú obchodnú sieť, niekoľko reštauračných zariadení, základnú a materskú školu, zdravotné strediská. Je tu sídlo rímsko-katolíckeho farského úradu. Obec má športový klub (futbal), dychovú hudbu Sližár, spevácke skupiny Lišňanka, Ruže a Lidovec. V obci taktiež s dlhoročnou tradíciou pôsobí Dobrovoľný hasičský zbor.
Z obce pochádza z rodu Odescalchiovcov žiačka L. van Beethovena a známi futbalisti Anton Ondruš, Anton Švajlen, Ivan Horn a Ivan Ondruška.
Obec má v súčasnosti 2526 obyvateľov, rozloha 2001 ha.

</doc>
<doc id="29084" url="https://sk.wikipedia.org/wiki?curid=29084" title="Solčianky">
Solčianky

Solčianky sú obec na Slovensku v okrese Topoľčany. V obci je rímskokatolícky kostol Krista Kráľa z roku 1949.
Dejiny.
Obec Solčianky sa prvýkrát spomína v Zoborskej listine z roku 1113 ako Celsan. Neskoršie doložené názvy sú: Scelchan (1245), Soležanky (1773), Selčianky (1927), Solčianky (1948), . Obec patrila hradu Topoľčany, v 14. storočí načas Matúšovi Čákovi, od roku 1835 Erdödyovcom a Orczyovcom. V roku 1570 z 8 usadlostí bola jedna obývaná, v rokoch 17151720 mala 3 domácnosti a vinice, v roku 1787 mala 22 domov a 140 obyvateľov, v roku 1828 mala 22 domov a 149 obyvateľov. Obyvatelia sa zaoberali poľnohospodárstvom a ovocinárstvom. V roku 1916 tu prebiehal štrajk poľnohospodárskych robotníkov. Za I. ČSR pracovali obyvatelia prevažne v poľnohospodárstve. Po roku 1945, po prudkom raste priemyslu v blízkom okolí, v Koželužniach Bošany a Baťovany a do roku 1990 veľká časť obyvateľov pracovala v ZDA Partizánske.
V roku 1972 vzniklo veľké, vyše 3000 ha JRD Družba Chynorany zlúčením JRD Solčianky, Norovce, Rajčany, Livinské Opatovce, Nadlice a Chynorany. V Solčiankach bola vytvorená farma živočíšnej výroby, ktorá počnúc rokom 2000 postupne zanikla.
Na hornom okraji obce sa zachovala socha sv. Urbana, patróna vinohradníkov z 19. storočia, na dolnom okraji obce kamenný kríž, ktorý označuje aj miesto starého cintorína a bývalá ľudová škola z roku 1910. Socha sv. Floriána, patróna hasičov a socha sv. Františka, ktorá stála v priestoroch obecnej zvonice, sa však do dnešných dní nezachovali.
Poloha.
Solčianky ležia v regióne s dosť hustou sieťou pravekých a stredovekých lokalít – v strednej časti Nitrianskej pahorkatiny pozdĺž Solčianskeho potoka, pravostranného prítoku Bebravy. Stred obce má nadmorskú výšku , chotár 188 Úvalinami rozčlenený pahorkatinný povrch chotára je len miestami porastený nízkymi dubohrabinami. V minulosti sa v obci nachádzali rosiahle vinohrady. Vínny kmeň sa stal aj symbolom obce, ktorý si obec zvolila do svojej pečate a erbu. Je tu minerálny prameň.
Živá tradícia.
V obci Solčianky sa tradície a zvyky nijako zvláštne nezachovali v porovnaní s tradíciami živých slovenských obcí. Jedna tradícia však nevyhorela a dodnes sprevádza dobrovoľníkov za prítomnosti hlučných sirén.
Vytušenou tradíciou je kultúrny a osvetový hasičský spolok. Hlavným dôvodom založenia hasičského zboru bola prevencia voči požiarom, ktoré v minulosti sprevádzali ľudstvo ako hasiča požiarnický opasok. Členovia hasiči, ktorí tvorili zbor ako velitelia, baliči, nosiči, útočníci, ťahači, trubači, lapači sa menili z pokolenia na pokolenie na rozdiel od ohňov, požiarov a vyhorenísk. Časom ako požiare ustupovali sa zmenili cvične požiarne útoky na súťažne. Do požiarneho družstva patril aj dobrovoľný hasičský zbor.
V súčasnosti sa darí udržovať požiarnu tradíciu len vďaka mladému dievčenskému, ako aj chlapčenskému požiarnemu zboru. Každoročne úspešne získavajú rôzne ocenenia.

</doc>
<doc id="29085" url="https://sk.wikipedia.org/wiki?curid=29085" title="Súlovce">
Súlovce

Súlovce sú obec na Slovensku v okrese Topoľčany.
Od druhej polovice 19. storočia sa k územiu obce Súlovce počíta aj osada Podlužany, na území ktorej bol vybudovaný dodnes jestvujúci mlyn.
Poloha a geológia.
Obec Súlovce leží na styku Nitrianskej sprašovej pahorkatiny a severozápadného úpätia pohoria Tribeč pri vyústení krátkeho ľavostranného prítoku rieky Nitra do Pahorkatiny. Chotár je prevažne na odlesnenej pahorkatine s náplavovými kužeľmi, časť na severozápadných svahoch pohoria porasteného dubohrabovými lesmi, miestami s agátom a brezou. 
Nad obcou sa tiahne Tribečské pohorie s najvyšším vrchom Veľký Tribeč s nadmorskou výškou 829 metrov nad morom.
Nadmorská výška v strede obce Súlovce je 290 metrov nad morom a v chotári 153–499 metrov nad morom. Rozloha katastrálneho územia obce Súlovce je 1264 ha. Stredom obce Súlovce preteká potok, ktorý sa vlieva do rieky Nitry. Od okresného mesta Topoľčany je obec Súlovce vzdialená devätnásť kilometrov. Počet obyvateľov obce Súlovce bol v r. 1869 – 459, r. 1970 – 691.
Dejiny.
V katastri obce sa nachádzajú lokality z mladšej doby kamennej zaradené do kultúry s mladšou lineárnou keramikou (5700 pred Kr. – 5000 pred Kr.) a želiezovskou skupinou (5000 – 4700 pred Kr).
Ďalej pozri: Rímskokatolícka farnosť Oponice
Názvy v dejinách.
Obec Súlovce sa spomína pod týmito názvami: 
 Dubniche (1244) 
 Dubnicze (1261) 
 Dobnicha (1326) 
 Dwbnycza (1406)
 Zwlocz (1406, 1467)
 Szulocz, Sulowitz, Sulowcze (1773) 
 Sulocz, Sulowce (1786)
 Szúlócz, Sůlowce (1808)
 Szulócz (1863–1913) 
 Súlovce (1920) 
Osada Podlužany sa spomína pod týmito názvami: 
 Podlusan (1244, 1256) 
 Podluzsan (1773) 
 Podluschán (1786)
 Poduzsán (1863)
Historické pečate richtára obce.
Jedinečným dôkazom suverénneho postavenia richtára obce Súlovce sú dve historické pečate, ktoré obec používala v 18. storočí. 
Prvá pečať richtára obce Súlovce s kruhopisom RIHTÁR SULOVSKI má priemer 20 mm. V pečatnom poli heraldicky vpravo stojí na konári (kríku) vyrastajúcom z pažite korunovaný vták (možno holubica alebo havran), otočený vľavo, ktorý v zobáku drží strapec hrozna. Túto figúru sprevádza osemramenná hviezda. Vľavo je zakorenený listnatý strom s košatou korunou (jabloň), ktorý má v strede kmeňa dva vyrastajúce konáriky. Jednotlivé figúry v pečatnom poli (havran, hrozno, strom) majú veľkú vypovedaciu hodnotu a spolu by mohli byť atribútmi svätého Bonifáca, biskupa a mučeníka z 8. storočia. Patrocínium tohto anglického svätca a apoštola Nemecka sa však v obci Súlovce nevyskytuje. Strapec hrozna pripomína vinohradnícku tradíciu obce, ktorá je v prameňoch doložená už v roku 1574, ďalej v rokoch 1715 a 1720. Proporčne sa zdá byť figúra vtáka so strapcom hrozna dominantou. V starokresťanskom umení bývajú vtáci symbolom spasenej ľudskej duše a stromy, v ktorých títo vtáci prebývajú, pripomínajú nebeský raj. Ľudská duša opúšťa telo v podobe vtáka, najčastejšie holubice, ktorá je i znamením nevinnosti a Svätého Ducha. Korunovaný vták na origináli odtlačku skôr pripomína havrana (latinsky corvus), používaného v heraldike už od stredoveku. Mal ho vo svojom erbe i uhorský kráľ Matej Korvín (Matej I. Huňady, 1440–1490), o ktorom sa šírili rôzne povesti, poukazujúce na jeho pozitívny vzťah k poddaným. Strom v ľavej časti pečatného poľa je symbolom ľudského bytia. Pripomína nám strom poznania dobra a zla, ktorý spoločne so stromom života sa najčastejšie zobrazuje ako palma alebo hroznový ker (vták na ňom sedí), strom poznania má väčšinou podobu jablone s jablkami.
Druhá pečať obce Súlovce má priemer 25 mm. V pečatnom obraze je na pažiti kôň v skoku s jazdcom, ktorý tasí meč. Obidve figúry sú otočené vpravo. Pred hlavou koňa je písmeno „Z“. Na nezreteľnej pečati je nečitateľný kruhopis. Koňa, ktorý symbolizuje víťazstvo, radosť a silu ovládanú rozumom, využívajú štyria svätci: svätý Martin – ako vojak rímskeho jazdectva pretína mečom plášť, ktorého polovicu necháva žobrákovi, svätý Juraj – bojovník, ktorý na koni zabíja draka, svätý Hubert a svätý Eustach. Ani jeden zo spomíných svätcov nemá v obci svoje patrocínium. Pochopiť význam tejto pečate a s určitosťou ju prisúdiť obci Súlovce pomôže identifikácia kruhopisu na zreteľnejšom odtlačku, ale i objavenie pečate osady Podlužany, ktorá samostatne existovala až do roku 1871. Dnes je súčasťou obce Súlovce. 

</doc>
<doc id="29086" url="https://sk.wikipedia.org/wiki?curid=29086" title="Šalgovce">
Šalgovce

Šalgovce sú obec na Slovensku v okrese Topoľčany. 
Polohopis.
Obec Šalgovce sa nachádza v severovýchodnej časti západného Slovenska v Nitrianskom kraji. Patrí do topoľčianskeho okresu a nachádza sa v jeho juhozápadnej časti. 
Z geografického hľadiska ležia Šalgovce v severozápadnej časti Nitrianskej pahorkatiny pri juhovýchodnom úpätí južnej časti Považského Inovca.
Symboly obce.
Erb.
V zelenom štíte sú zobrazené odvrátené nástroje – vinohradnícky nožík a lemeš – pluhová radlica, ktoré majú zlatú farbu. Ide o poľnohospodársky a vinohradnícky motív.
Dejiny.
Obec Šalgovce patrí medzi najstaršie dediny v okrese Topoľčany. V Roku 1258 sa spomína ako Swk, altera Swk Sclavorum. Písomná zmienka o obci je z roku 1275. V tom čase bola známa pod názvom Tót Sook alebo Suuk.
Do 15. storočia patrilo osídlenie Nitrianskemu hradu. Od roku 1434 na tomto území sídlila zemianska rodina Sókyovcov. Turci tu v 16. storočí podnikali mnohé lúpežné nájazdy. V roku 1599 bola obec úplne vyplienená Turkami, ktorým pomáhali i Tatári. Obec sa z tejto nepriaznivej situácie spamätávala veľmi ťažko. Prispeli k tomu i epidémie a chudoba.
Do obce neskôr prichádza rodina Cséryovcov a v 18. storočí panstvo získava rodina Sándorovcov. Poľnohospodárstvo, vinohradníctvo, a tkáčstvo prispelo k rozvoju obce. O rozvoji svedčí i barokovo-klasicistický kaštiel, ktorý pochádza z roku 1760. V roku 1773 sa meno objavuje i slovenskej podobe Salgowce (Šalgowik, Šalgowce). 
Na začiatku 19. storočia sa na tomto území nachádzala židovská synagóga a židovský cintorín. Obyvatelia boli prevažne katolíckeho vierovyznania a zaoberali sa výrobou vína. K Sándorovcom, v tom čase, pribudla zemianska rodina Thúrczyovcov.
1. svetová vojna sa nepriaznivo odrazila i na živote tunajších obyvateľov. Odpor proti nepriateľovi sa prejavil ničením majetkov, ktoré patrili Židom, obchodníkom a krčmárom. Aj po vzniku Prvej česko-slovenskej republiky časť obyvateľstva pracovala na miestnom veľkostatku a časť odchádzala za prácou do Nemecka, Rakúska i Francúzska. 
Na začiatku 2. svetovej vojny narukovali slobodní a bezdetní muži, ktorí vykonávali vojenskú službu. Roľníci odvádzali dávky štátu, ale svoje výrobky predávali nadhodnotene, z čoho niektorí zbohatli. V lesoch sa nachádzali partizánske oddiely, ktoré obyvateľstvo zásobovalo potravinami. Našli sa i takí, ktorí obyvateľstvo obťažovali, ale k oddielom nepatrili. V Šalgovciach prebehla počas 2. svetovej vojny nemecká razia. Nemci vtrhli do dediny a hľadali partizánov. Chlapci podliehajúci vojenskej službe sa rozbehli do lesov, kde už boli nemeckí vojaci a dvoch z nich zastrelili. Ostatných mužov odvliekli do školy, kde ich len legitimovali a tým sa razia skončila. Front nemeckých línií sa cez dedinu rýchlo prehnal a nezanechal väčšie škody. Príchod Červenej armády obyvatelia privítali a so skončením vojny (9. mája 1945) sa vrátili i narukovaní vojaci. Zo Šalgoviec zahynul počas 2. svetovej vojny jeden.
Prírodné atraktivity.
Okolie dediny tvoria zalesnené kopce, vinice, ktoré sa striedajú s dolinami a spolu tak tvoria pekný reliéf, ktorý ľudia vždy obdivujú.
Starý vrch.
Jeho nadmorská výška je 336 metrov. Kedysi odtiaľ viedla cesta do Piešťan. V minulosti sa na Starom vrchu ťažil kameň, ktorý využívali miestni aj okolití obyvatelia. V súčasnosti je miestom pešej i cyklistickej turistiky najmä pre tunajších obyvateľov. Z najvyššieho vrchu je dobrý výhľad na okolité vrchy i dediny. 
Skalka.
Je známa pre domácich hlavne svojim „osamelým stromom“, ktorý sa týči na vrchole. Jej nadmorská výška nie je známa. Skalka je často miestom pre školské výlety a východiskom pre turistov. Lokality sú navzájom pospájané. Zo Skalky je ľahký prístup do vedľajšej dediny Ardanovce. V minulosti tieto miesta domáci obyvatelia využívali na pasenie a chov domácich zvierat.
Okolie obce.
V okolí Šalgoviec sa nachádza vrch "Havran" a Marhát. Približne 8 kilometrov od obce je známa jaskyňa Čertova pec.
Stavby.
Kaštieľ.
Nachádza sa takmer v strede dediny. Pochádza z roku 1760 a je postavený v baroko-klasicistickom štýle. Bol prestavaný v roku 1871 a patrí do zoznamu kultúrnych pamiatok. Vo vnútri, v kaplnke sa nachádza freska z 18. storočia. Ku kaštieľu patrí i správcovská budova veľkostatku. V kaštieli sídlila do roku 1965 škola. Dlhé roky bol nevyužívaný a v roku 2005 bol predaný a zrekonštruovaný na luxusný hotel najmä pre zahraničnú klientelu.
Kaplnka Božského Srdca Ježišovho.
Rímskokatolícka kaplnka, ktorá je postavená na cintoríne, je zasvätená Božskému srdcu Ježišovmu. Pochádza z roku 1700. Je v nej obraz Panny Márie zo 17. storočia, ktorý priniesla rodina Sándoryovcov z cudziny. Každý rok v júni sa koná púť z farského kostola v Ardanovciach do kaplnky v Šalgovciach, kde sa potom slúži svätá omša. Kostol v Ardanovciach je zasvätený svätému Michalovi. Bol postavený v roku 1392. Za zmienku stoja i lipy, ktoré tu stoja už dlhé roky a sú chránené. 
Zvonica.
Stará a vzácna je aj zvonica so zvonom, ktorá však v zozname kultúrnych pamiatok nefiguruje. 
Ďalšie pamiatky.
V Šalgovciach sa nachádzala i židovská synagóga a na konci dediny je i židovský cintorín. Zaujímava pamiatka vzdialená len niekoľko kilometrov je "Rotunda Jurko" v Nitrianskej Blatnici.

</doc>
<doc id="29087" url="https://sk.wikipedia.org/wiki?curid=29087" title="Tesáre">
Tesáre

Tesáre sú obec na Slovensku v okrese Topoľčany. V obci je rímskokatolícky kostol sv. Martina z roku 1772. Obec Tesáre je neveľká obec so 735 obyvateľmi. Vznikla spojením časti Kokošová a časti Tesáre. Prvé písomné zmienky o obci sú známe z roku 1390 pod názvom Thezer, Kokošová je spomínaná v historických záznamoch už v roku 1256. Názov obce pravdepodobne súvisí s tesárskym remeslom.
Prírodné pomery.
Prírodné podmienky obce sú podmienené jednak charakterom reliéfu a zároveň aj geologickými pomermi.
Poloha.
Tesáre sú obec na Slovensku v okrese Topoľčany, v Nitrianskom kraji. Obec leží v severozápadnej časti Nitrianskej sprašovej pahorkatiny pri juhovýchodnom úpätí Považského Inovca na hornom toku Zľavského potoka.
Povrch.
Z geomorfologického hľadiska sa katastrálne územie Tesár nachádza na rozhraní Karpát a Panónskej panvy. Charakteristický ráz územia je vo svojej južnej časti tvorený zvlnenou krajinou Podunajskej pahorkatiny, na východnej, severnej i západnej časti zasahuje pohorie Považský Inovec. Podunajská pahorkatina je v tejto lokalite zastúpená Nitrianskou pahorkatinou, ktorá je tvorená pleistocénnymi sprašami a sprašovými hlinami. V jadre Považského Inovca prevládajú granodiority a ruly doplňované obalmi z odolných karbonátových hornín – dolomitov a vápencov. Podložie Inoveckého predhoria tvoria dolomity, vápence, kremenné diority a granodiority, v severozápadnej časti pararuly. Obec leží v nadmorskej výške 203 m n.m.
Na geologickej stavbe územia Tesár sa podieľajú viaceré geotektonické jednotky. Podľa regionálneho geologického členenia patrí územie obce do Podunajskej panvy, presnejšie do Rišňovskej a Bánovskej kotliny. Najstaršie horniny v podloží Nitrianskej pahorkatiny patria paleozoiku. 
Z litosferického hľadiska ide o biotické granodiority, pergmatity, granity, ale aj ruly, svory a titily. Najmocnejšie súvrstvie predstavuje komplex neogénnych sedimentov s celkovou hrúbkou 1 500 m. Je zastúpený vrstvami ílov, aleuritov, pieskovcov a zlepencov. Najvrchnejší stupeň neogénu je tvorený súvrstvím vápnitých ílov, pieskov a rozpadavých pieskovcov.
Rozšírenie pôdnych druhov a pôdnych typov v území je podmienené geologickou stavbou a klimatickými pomermi. Pozdĺž potoka Zľavy sa vyvinuli fluvizeme (nivné pôdy) typické i oglejené. Najväčšie plochy v území však zaberajú hnedozeme, viažuce sa na zvlnenú pahorkatinovú časť územia. Zo subtypov prevažujú hnedozeme fluvizemné vyvinuté na sprašových hlinách a na miernych svahoch hnedozeme typické.             
Z hľadiska úrodnosti je orná pôda na území katastra zaradená do všetkých štyroch kategórií – od orných pôd s vysoko produkčným potenciálom až po produkčné pôdy. 
Podnebie.
Z klimatického hľadiska patrí územie Tesár do teplej oblasti s ročným priemerom teplôt vzduchu 9 °C. Teplá oblasť sa rozprestiera približne do nadmorskej výšky 400 m n.m.. a charakteristické sú pre ňu veľmi priaznivé klimatické predpoklady pre rozvoj letnej návštevnosti, má viac ako 50 letných dní s maximálnou teplotou +25 °C. 
Priemerné januárové teploty dosahujú hodnoty v rozmedzí – 2 °C do – 4 °C, priemerné júlové teploty sa pohybujú od 18 °C do 20 °C. Prevažná časť územia má do roka menej ako 80 dní s výskytom teplôt pod bodom mrazu. Úhrn zrážok v území predstavuje 650 – 700 mm, pričom najviac zrážok pripadá na letné obdobie (približne 60 %). Priemerná ročná hodnota vlhkosti je 76 %. Prevládajúce smery vetra sú severozápadné až severné. 
Vodstvo.
Obcou preteká potok Zľavy, ktorý napája miestny lužný les a vlieva sa do riečky Bojnianka, ktorá je pravostranným prítokom rieky Nitra, na potoku je postavená priehrada, ktorá slúžila na hospodárske účely- závlaha poľnohospodárskych plôch. V súčasnosti je využívaná na rybolov. V minulosti boli na potoku postavené 2 mlyny. 
Obec bola zaradená do oblasti výskytu geotermálnych vôd. Obec spadá do vymedzenej geotermálnej oblasti: topoľčiansky záliv. Voda má podobne vajcovitý zápach ako piešťanský minerálny prameň a pomáha pri trávení a zažívacích ťažkostiach. Je známe, že aj piešťanské liečivé pramene majú svoj pôvod v horskej oblasti stredného Inovca.Vyvierajúci prameň minerálnej vody Vajcovka  je zaplavený súčasnou priehradou. Prameň minerálnej podzemnej vody Vajcovka Tesáre má napätú hladinu s pozitívnou výtlačnou výškou,  s teplotou medzi 10,4 – 12,4 C°. Podľa klasifikácie minerálnych podzemných vôd minerálna voda z prameňa je prírodná minerálna voda, stredne mineralizovaná, hydrogénuhličitanová, vápenatohorečnatá, so zvýšeným obsahom hydrogénuhličitanov, vápnika a horčíka, slabo kyslá, studená. V súčasnosti je ale tento prameň obnovený a sprístupnený krátkym mólom k prameňu verejnosti pod názvom Vajcovka, miestni obyvatelia ho poznajú aj ako Kyselka. K prameňu vedie náučný chodník na pravom brehu priehrady označený tabuľkami so smerovníkmi. 
Rastlinstvo a živočíšstvo.
Z hľadiska fytogeografického členenia patrí územie Tesár do oblasti teplomilnej (xerotermnej) pramatranskej flóry (Matricum). Katastrálne územie obce spadá do "vegetačného lesného stupňa dubového" (nadmorská výška do 300 m n.m., priemerná teplota nad 8o C, ročné zrážky do 600 mm, vegetačná doba nad 180 dní). V rámci mapovaných vegetačných jednotiek je zloženie flóry veľmi rôznorodé, pôvodnú prirodzenú vegetáciu v minulosti charakterizovali spoločenstvá jaseňovo – brestovo – dubových lesov (jaseň úzkolistý panónsky "(Fraxinus angustifolia Vahl subsp. danubialis)", dub letný "(Quercus robur)", brest hrabolistý "(Ulmus minor)", jaseň štíhly "(Fraxinus excelsior)", javor poľný "(Acer campestre)", čremcha strapcovitá "(Padus avium Miller))," dubovo – hrabových lesov panónskych (dub sivastý "(Quercus penduculiflora)", lipa malolistá "(Tilia cordata)", hrab "(Carpinus betulus)) a" dubovo- cerových lesov (dub zimný "(Quercus petraea)", dub plstnatý "(Quercus pubescens))." Z chránených rastlinných druhov sa po ľavej strane cesty za táborom Nové Mlyny smerom na Záhrady nachádza poniklec veľkokvetý. V doline Zľavského potoka sa vyskytuje hlaváčik jarný, kavyľ Ivanov, klokoč perovitý, orlíček obyčajný, veternica lesná, drieň obyčajný, klinček Lumnitzerov, z čiastočne chránených druhov sa potvrdil výskyt zimozelene menšej a prilbice jedhoj. Z druhov, ktoré sú zaradené do zoznamu „CITES“ je to napríklad snežienka jarná. Zaujímavosťou je i praslička obrovská vyskytujúca sa v okrajových zamokrených častiach lesov.
Zloženie fauny plne zodpovedá charakteru krajiny a okrem druhov, ktoré znášajú intenzívne obhospodarovanie agrocenóz, sa tu vyskytujú spoločenstvá ľudských sídiel. V rámci spoločenstva živočíšnych druhov tu majú svoje zastúpenie bažant obyčajný "(Phasianus colchicus)", havran čierny "(Corvus frugilegus)", holub hrivňák "(Columba palumbus)", hraboš poľný "(Microtus arvalis)", chrček roľný "(Cricetus cricetus)", jeleň obyčajný "(Cervus elaphus)", lasica obyčajná "(Mustela nivalis)", líška obyčajná "(Vulpes vulpes)", srnec lesný "(Capreolus capreolus)", sviňa divá "(Sus scrofa)" a mnoho ďalších druhov. V regulovanom Zľavskom potoku sa v menšej miere vyskytujú druhy rýb patriace k lipňovému a mrenovému pásmu ako napr. čeberľa obyčajná "(Phoxinus phoxinus)", hrúz obyčajný "(Leuciscus leuciscus)", kapor obyčajný "(Cyprimus carpio)", karas obyčajný "(Carassius carassius)", pstruh potočný "(Salmo trutta)" a šťuka obyčajná "(Esox lucius)".
Lesný pôdny fond tvoria lesné porasty. Hlavnou funkciou lesov je ich produkčné využívanie na ťažbu dreva. Zároveň sa v rámci katastrálneho územia obce nachádzajú i lesy ochranné  a osobitného určenia. Samotné lesné porasty tvoria vysokohodnotný potenciál pre rozvoj využívania alternatívnych zdrojov energií napr. biomasy. 
Chránené oblasti.
Chránené územia v okolí obce patria od správu CHKO Ponitrie.    Osobitne chránená časť prírody s vyšším stupňom ochrany (maloplošné chránené územie) sa v danom území nachádza v časti Kokošová. Ide o maloplošné chránené územie so štvrtým stupňom ochrany chránený areál „Park Tesáre – Kokošová“. Predmetom ochrany uvedeného areálu, vyhláseného v roku 1984, je ochrana historického parku v obci Tesáre, ktorý je významným krajinotvorným prvkom. Jedince stromov majú značnú dendrologickú hodnotu – je tu zastúpených 23 druhov listnatých a 7 druhov ihličnatých drevín. Ďalším chráneným územím v danom regióne, ktoré môže značne ovplyvniť biodiverzitu a ekologickú stabilitu riešeného územia je prírodná rezervácia „Holé Brehy“ o rozlohe  5,44 ha v katastrálnom území obec Podhradie (štvrtý stupeň ochrany). Je to osobitne chránená oblasť územia s výskytom floristicky pestrých a bohatých zvyškov xerotermných spoločenstiev suchomilnej vegetácie s mimoriadne hojným výskytom ponikleca obyčajného veľkého a klinčeka Lumnitzerovho, ale i iných významných druhov fauny a flóry. 
Natura 2000.
Natura 2000 je názov sústavy chránených území členských krajín Európskej únie a hlavným cieľom jej vytvorenia je zachovanie prírodného dedičstva, ktoré je významné nielen pre príslušný členský štát, ale najmä pre EÚ ako celok. Táto sústava chránených území má zabezpečiť ochranu najvzácnejších a najviac ohrozených druhov voľne rastúcich rastlín, voľne žijúcich živočíchov a prírodných biotopov vyskytujúcich sa na území štátov Európskej únie a prostredníctvom ochrany týchto druhov a biotopov zabezpečiť zachovanie biologickej rôznorodosti v celej Európskej únii. Biotopy, ktoré sú predmetom ochrany:  Porasty borievky obyčajnej a  Pionierske porasty na plytkých karbonátových a bázických substrátoch.
Turistické chodníky a cyklotrasy.
Z hľadiska rozvoja turistiky je záujem prezentovať existujúce cyklotrasy s prepojením na všetky obce mikroregiónu. Celková dĺžka projektu cykloturistických trás je 82 km. Z toho asi 1/3 vedie účelovými spevnenými komunikáciami. Menšia časť vedie po účelových komunikáciách PD a zvyšok po štátnych cestách III. triedy. Cyklotrasy prechádzajú územím katastrov obcí Tovarníky, Jacovce, Tesáre, Kuzmice, Velušovce, Závada, Podhradie, Prašice, Tvrdomestice, Nemečky, Zlatníky a mestom Topoľčany. Cez Tesáre vedie modrá cykloturistická trasa.  Modrá CTT je okruh spájajúci tri vodné nádrže v mikroregióne, a to nádrže v Tesároch, na Duchonke a v Nemečkách.
V súčasnosti môžu obyvatelia a návštevníci v obci  využívať náučný chodník vybudovaný k obnovenému minerálnemu prameňu –Vajcovka, ktorý sme charakterizovali v podkapitole Vodstvo.
Neďaleko od obce sa nachádza obľúbený turistický cieľ – vrch Úhrad a najvyšší vrch na ktorý vedie modrá turistická značka, ktorého história siaha až do čias staršej doby železnej – halštatu. V dobe Veľkomoravskej ríše bol Úhrad jedným zo skupiny strážnych hradísk strážiacich prechody z Ponitria na Považie a zároveň vykonávajúcich dohľad nad obchodnými cestami prechádzajúcimi cez horský masív Považského Inovca. V súčasnosti môže Úhrad ponúknuť návštevníkovi neustále viditeľné pozostatky pôvodného opevnenia, zemného valu, a nádherné výhľady na Topoľčiansky hrad a jeho okolie.
Počet obyvateľov a štruktúra obyvateľstva.
V súčasnosti v Tesároch žije 732 obyvateľov. Podiel žien predstavuje viac ako 48 %. Hustota obyvateľov odráža vidiecky charakter sídla, dosahuje hodnotu 54 obyvateľov na km2, celoslovenský priemer je 110 obyvateľov na km2.
Z hľadiska národnostného zloženia je územie etnograficky homogénne, podiel slovenskej národnosti tvorí 99,58 %. 
V rámci religióznej štruktúry obyvateľov obce má výrazné zastúpenie rímskokatolícke vierovyznanie. Hlási sa k nemu viac ako 95 % obyvateľov. Svoje zastúpenie v obci majú i gréckokatolíci, evanjelici a obyvatelia hlásiaci sa ku kresťanským zborom.
Hospodárstvo a ekonomické aktivity.
Podnikateľskú sféru v obci z celkového počtu 57 ekonomických subjektov charakterizuje predovšetkým 49 % podiel podnikateľov pôsobiacich v sekundárnom a 42 % v terciárnom sektore. Zastúpenie primárneho sektora je na úrovni 9 %
Výrobné aktivity v obci môžeme rozdeliť na rodinné (malovýroba) a družstevné (veľkovýroba). Malé výrobné prevádzky sú umiestnené v zástavbe rodinných domov, veľkovýroba je sústredená na území farmy živočíšnej výroby. Poľnohospodársku pôdu obhospodaruje PPD Prašice so sídlom v Jacovciach a Osivár Topoľčany. V areáli živočíšnej výroby PPD Prašice so sídlom v Jacovciach prevádzkuje chov ošípaných na výkrm a chov brojlerov – kureniec. V rámci rastlinnej výroby sa zameriava na pestovanie ovocných stromov (oplotený areál ovocného sadu na 60 ha poľnohospodárskej pôdy). 
V rámci primárneho sektora, konkrétne pestovaniu viniča, výrobe vína a chovu moriek sa venuje  „Víno Uhlár“.  
V sekundárnom sektore je výrazné zastúpenie malých výrobných prevádzok zameraných na drevovýrobu, stolárstvo a zámočníctvo. Značný počet živnostníkov podniká v stavebníctve - stavebné, maliarske, natieračské práce a v činnosti zameranej na výrobu pomníkov a spracovaniu kameňa.
Terciárny sektor obchodu a služieb prezentuje obchodná prevádzka COOP Jednota Topoľčany, spotrebné družstvo a miestne pohostinstvo. Ubytovacie služby sú k dispozícii v rekreačnom areáli Nové Mlyny s komplexným vybavením (možnosť kúpania v bazéne, tenisové kurty, ubytovanie v bungalovoch a stravovacie služby).
V minulosti bola pre obec charakteristická poľnohospodárska činnosť. V okolí obce boli rozsiahle hospodárstva. V dedine preto boli 2 mlyny. 
Kultúra v obci.
Pre kultúrne vyžitie majú možnosť obyvatelia využívať priestory kultúrneho domu, ktorý sa nachádza v jednej budove spolu s Obecným úradom v centre obce. Knižnica je dostupná v priestoroch budovy kultúrneho domu. V rámci verejnej občianskej vybavenosti sa v centre obce nachádza v objekte Domu kultúry Obecný úrad, vedľa neho budova bývalej školy, v ktorej sú  priestory v súčasnosti využívané pre obecné účely. Za touto budovou sa nachádza samostatná budova požiarnej zbrojnice. Dom smútku a cintorín je lokalizovaný pri vstupe do centra obce. Vo vlastníctve obce sa nachádza ešte budova, ktorej priestory obec prenajíma podnikateľom na účely drobnej prevádzky. 
Pre športové vyžitie majú obyvatelia k dispozícii areál futbalového ihriska, kde sa nachádza tribúna spolu s športovými kabínami a sociálnym zariadením. V tomto roku pri príležitosti 50 výročia založenia Telovýchovnej jednoty Tesáre bola zrealizovaná rekonštrukcia interiéru i exteriéru tejto budovy..   
V spojitosti s využitím priehrady sú otvorené okrem súčasného rybárstva ešte možnosti na člnkovanie, potápanie, windsurfing a kúpanie. Na priehrade bola obnovená tradícia podujatia „Netradičné plavidlá“. 
V obci sídli niekoľko dobrovoľných spolkov – DHZ- dobrovoľný hasičský zbor, spolok žien Babinec, Spevokol pri Kostole sv.Martina, turistický klub KST KROKO-VELO Tesáre, ktorý Vás prevedie nielen po okolí. Na kultúrnom dianí v obci sa výrazne podieľa existencia ochotníckeho divadla DIVALLO Tesáre.
Obec je známa kultúrnym podujatím "Tesárske Vinobranie". 
Školstvo v obci.
Školské zariadenia v obci sú zastúpené materskou a základnou školu (ročník 1-4), ktoré sa nachádzajú v spoločnej budove. 
História školstva v obci.
S cirkevnou minulosťou úzko súvisí aj história ľudového školstva, ktoré bolo do 20. storočia v rukách cirkvi a dôsledne sa poštátnilo až po 2.svetovej vojne. V dávnejších dobách boli školy veľkou zriedkavosťou na sklonku stredoveku koncom 15. storočia, existovalo v celom Uhorsku iba 100 škôl. na začiatku 16. storočia bolo v celom Uhorsku asi 100 škôl všetkých typov, o sto rokov neskôr, v prvom desaťročí storočia 17.bolo iba v Nitrianskej stolici 100 škôl evanjelických a ďalšie desiatky katolíckych. Aj v bezprostrednom okolí Tesár už v 17. storočí jestvovali farské školy. Vo Vítkovciach bola okolo roku1650 pri tamojšej fare evanjelická škola a v Jacovciach katolícka. Deti z Tesár navštevovali jacovskú katolícku farskú školu až do druhej polovice 19. storočia. Prekážkou  denného navštevovania školy bola vzdialenosť 9 km. Pre namáhavé presúvanie najmä pre malé deti, vznikla v Tesároch 1.škola. Nevie sa presne, kedy škola vznikla, bolo to však medzi rokmi 1865-1887. Pre tesárske deti to však bola veľká výhoda a ani nevadilo, že škola mala iba Jednu miestnosť v prenajatom gazdovskom dome so slamenou strechou. V roku 1900 si obec Tesáre vlastným nákladom
postavila novú školskú budovu. Táto škola sa dlhší čas volala nová a mala okrem dvoch učební aj učiteľov byt. Obec bola odľahlá, spojená s okolitým svetom zlými cestami , a Škola si zachovávala svoju autonómiu, lebo hlavné slovo tu nemalo uhorské ministerstvo školstva a kultu, ale školská stolica, ktorá dozerala na výučbu a starala sa o financie. Stolica bola zložená z popredných mužov v obci a medzi jej čestných členov obvykle patril jacovský kňaz a tesársky richtár.
Škola dostala súčasnú podobu v roku 1938. Náklady boli 96 OOO korún a hradila ich obec. Urbárska obec darovala pozemok. Stavalo sa nie podľa predstáv správkyne školy, ale tak ako rozhodla obec. Nová budova sa vystavala vo vzdialenosti asi 60 metrov od starej, pravda adaptovanej školy, takže žiaci boli rozdelení. Zároveň bol postavený aj jednoizbový učiteľský byt. V januári 1945 boli v škole dočasne ubytovaní vojaci, ktorí poškodili školské zariadenie a rozkradli knihy. Po prechode frontu a obnovení Československej republiky bola tesárska rímsko- katolícka ľudová škola poštátnená.
Po druhej svetovej vojne začalo oveľa viac žiakov navštevovať strednú školu. Najčastejšie to bola jedenásťročenka v Bojnej, kam ale žiaci museli dochádzať pešo. Od roku 1955, keď získala obec autobusové spojenie s Topoľčanmi, sa chodilo na topoľčiansku jedenásťročenku. Po reforme vzdelávacej sústavy na tamojšie gymnázium, či odborné školy. školopovinné deti od šiestej triedy navštevovali základnú deväťročnú školu v Jacovciach. Tesárska škola bola pre žiakov 1.-5. ročníka, ktorí sa učili rozdelení do troch tried.
Počet žiakov však postupne klesal, v r. 1970 ich bolo 84. V roku 1981 poklesol počet žiakov na 42. v roku 1986 navštevovalo tesársku ZDŠ 30 žiakov. Pokles pôrodnosti spôsoboval však stále menšie počty žiactva. Tento jav bol na Slovensku všeobecný a v priebehu posledných rokov sa zvýraznil. Školská budova bola pre tesárskych žiakov už začiatkom deväťdesiatych rokov zbytočne veľká a tak bola v roku 1993 základná škola premiestnená do budovy materskej školy. Škola a učitelia boli v minulosti dôležitou súčasťou života obce. Popri výuke a výchove žiakov učitelia organizovali kultúrny, športový a do istej miery aj spoločenský život všetkých obyvateľov. Ich zásluhou sa rozvíjalo ochotnícke divadlo, usporiadali sa filmové predstavenia, podnikali sa spoločné výlety za poznaním okolia, športové zápasy, ba šírili aj osvetu. Učitelia usporadúvali prednášky pre dospelých o výchove detí, zdravom stravovaní, hygiene atď. Oboznamovali ľudí o aktuálnych politických otázkach a o dianí vo svete. Na sklonku tridsiatych rokov učiteľka Kováčová vlastnila ako prvá rozhlasový príjimač na baterky a umožňovala počúvanie rádia nielen žiakom, ale vo večerných hodinách aj dospelým. 
Do školskej minulosti patrí aj krátka zmienka o materskej škôlke. Zamestnanosť žien si vyžiadala zriadenie aj tejto, v minulých časoch v obci neznámej ustanovizne. V októbri 1977 otvorili v Tesároch novú budovu pre materskú školu s kapacitou pre 60 detí.
Základná škola s materskou školou v súčasnosti.
Základná škola Tesáre je málotriedna škola pre žiakov 1. stupňa. Od roku 1995 sídli v spoločnej budove s materskou školou. Na prízemí sa nachádza trieda materskej školy s  dvoma  pedagogickými pracovníkmi. Na poschodí sú dve triedy základnej školy a jedna počítačová učebňa. V škole pôsobia štyria pedagogickí zamestnanci a dvaja prevádzkoví pracovníci. Školu navštevuje 15 žiakov. 
Materská škola sa nachádza na prízemí budovy, pozostáva z 1 triedy, ktorú navštevuje 23 detí. O deti sa starajú 2 pedagogickí a 2 nepedagogickí zamestnanci.
ZŠ a MŠ sa podieľajú na živote v obci. Spolu s obecnou samosprávou organizujú triedne schôdzky, individuálne pohovory s rodičmi, poskytovanie informácií rodičom  v  otázkach výchovy, logopédie, zdravého životného štýlu, posedenie pri príležitosti sviatkov, tvorivé dielne, výstavky, výlety, zber papiera, vystúpenia na obecných podujatiach...
Pri základne škole funguje školský klub detí Krokodílik, ktorý zabezpečuje mimoškolskú vzdelávaciu činnosť pre deti ZŠ. 
Cestovný ruch.
Z hľadiska cestovného ruchu obec navštevujú turisti kvôli spomínaným sakrálnym pamiatkam, kultúrnym podujatiam, parku, kaštieľu a RZ Tesáre Nové Mlyny. Obec je pre cestovný ruch atraktívna aj kvôli vodnej nádrži využívanej na rybolov.  
História obce.
Osídlenie územia na východnom podhorí Považského Inovca sa na základe archeologických nálezov z Jacoviec datuje pred takmer sedemtisíc rokmi. 
Historický vývoj.
Prvou písomnou zmienkou o obci je listina kráľa Bela IV., kde sa v roku 1265 spomína Kokošová. Z 13. a z väčšej časti 14. storočia nie sú o Tesároch priame písomné správy. Územie obce bolo pravdepodobne v prvej polovici 13. storočia začlenené do topoľčianskeho hradného panstva, ktoré sa formovalo v tomto období. Rozsiahlejšie písomné pramene pochádzajú až z poslednej dekády 14. storočia. Ďalší vývoj Tesár bol úzko spätý s osudmi topoľčianskeho hradného panstva a celého stredného Ponitria. Názov obce „Tesáre“ súvisí s tesárskym remeslom, je pravdepodobné, že v 11. storočí tu boli usadení tesári – služobníci Nitrianskeho hradu. V roku 1930 sa spomína ako Thezer, v rokoch 1920-1948 znel úradný názov Tesáre. Pomenovanie Kokošovej na začiatku 20. storočia zlúčenej s Tesármi sa odvodzuje od osobného mena  Kakaš – čo po maďarsky znamená aj kohút. 
Historické budovy.
Najstaršou kultúrno-historickou pamiatkou v Tesároch je Rímskokatolícky kostol sv. Martina, ktorého výstavba nie je presne známa, ale z dostupných zdrojov je naznačené, že mohol vzniknúť v období od 11. do začiatku 16. storočia. Kostol bol renovovaný v roku 1772, rozsiahla rekonštrukcia bola prevedená v roku 1972. Rozšírenie kostola prístavbou novej časti (novej lode) bolo zrealizované v roku 2004.
Atraktívnou pamiatkou je jednopodlažný barokovo-klasicistický kaštieľ z 2. polovice 18. storočia v lokalite Kokošová spolu s chráneným parkom. Park bol založený v prírodne krajinárskom slohu v 19. storočí a dominuje v ňom sekvoja "(Sequoia gigantea)" s vyše 7 metrovým obvodom kmeňa pri zemi. I keď je v súčasnosti kaštieľ v súkromnom vlastníctve, areál parku je prístupný verejnosti. Park a kaštieľ sú vyhlásené ako Národné kultúrne pamiatky. V tomto parku sa natáčala detská relácia Spievankovo 2 (v podaní Mária Podhradská a Richard Čanaky a deti), dokonca v istých pasážach je počuť aj škrekot páva, ktorý sa nachádza v areáli kaštieľa. 
V oblasti Kokošová sa ďalej nachádza historická kaplnka zasvätená sv. Jánovi Nepomúckemu z roku 1772 , na portáli kaplnky je zachovaný Šélejovský erb s menami Séllyey aliter (alias) Horváth, Šélejovci mali chorvátsky pôvod. V Kokošovej v Háji pri majetkoch kaštieľa sa tiež nachádza zabudnutá schátraná rodinná krypta z roku 1890-  majiteľov kaštieľa Lenártovcov. 
V parku v centre obec sa nachádza kamenná socha Sv. Urbana, ktorý je patrónom vinohradníctva. Socha sv. Urbana súvisí s vinárskym remeslom, vinice ktoré je vidno už pri vstupe do obce obklopujú obec  a utvárajú jej celkový obce, ktorý je citeľný aj v obecnej heraldike, pretože strapec hrozna sa vyskytoval v obecnom znaku od 18.storočia.  S touto tradíciou súvisí už tradičné obľúbené podujatie Vinobranie, ktoré sa koná v septembri ako oslava úrody vína. 
Heraldika obce.
V minulosti všetky dôležité dokumenty vydané obcou boli spečatené obecnou pečaťou. Pôvodná obecná pečať pochádza z 18. storočia. Obsahovala obecný znak – strapec hrozna s listom, sprevádzaný po bokoch klasmi a pluhovými súčasťami - lemešom a čerieslom. Kruhový nápis na tejto pečati znel: (Pecet) OSADI TESARSKEG. Aj obec Kokošová v tom čase používala podobný a na okolí rozšírený symbol, ktorý si však v 19. storočí zamenila za motív kohúta. Kohút sa viaže na niekdajšie maďarské pomenovanie obce Kakasfalva. (Kakas-maď. kohút) Na základe týchto starších predlôh bol v roku 1995 navrhnutý nový symbol obce s takouto podobou: V modrom štíte pod zlatým strapcom hrozna zlatý kohút s červenou zdrojov starej obecnej pečate. Z erbu bola odvodená aj vlajka obce Tesáre, , ktorá pozostáva z piatich pozdĺžnych pruhov vo farbách modrej, červenej, žltej a je ukončená dvoma zástrihmi
do tretiny listu vlajky. Autorom erbu a vlajky je popredný slovenský heraldik PhDr. Ladislav Vrtel'. Erb bol schválený heraldickou komisiou pri Ministerstve vnútra SR. Po jednom storočí si tak Tesáre obnovili niekdajšiu tradíciu -obecný znak. 

</doc>
<doc id="29088" url="https://sk.wikipedia.org/wiki?curid=29088" title="Tovarníky">
Tovarníky

Tovarníky sú obec na Slovensku v okrese Topoľčany. Kedysi časť mesta Topoľčany, neskôr sa obec osamostatnila.
Polohopis.
Názvy ulíc v obci.
Okružná, Pod kaštieľom, Robotnícka, Obrancov mieru, Odbojárov, Dr. Pantočku
Vodné toky.
Potok Chotina.
Vodné plochy.
Jazierko v parku pri Tovarníckom kaštieli.
História.
Obec Tovarníky je historicky doložená v rokoch 1172 – 1196. Patrila zoborskému kláštoru, od r. 1272 ako Taarnuk Abovi, neskôr panstvu Topoľčany. V roku 1600 – 1610 bol v tejto obci postavený kaštieľ, ktorého posledným majiteľom pred znárodnením bola rodina Stummerovcov. Po zániku hradu Topoľčany začiatkom 17. storočia bola do Tovarník presťahovaná správa panstva Topoľčany. V r. 1833 – 34 bol postavený cukrovar. V roku 1869 tu Stummerovci postavili nový cukrovar, ktorý pracoval do roku 1929 kedy vyhorel. V obci boli dva mlyny, tiež pivovar (založený v roku 1866), pálenica (1865) a dva Majere.
V minulosti bola obec pričlenená k Topoľčanom, v súčasnosti je opäť samostatnou obcou.
Politika.
Obyvateľstvo.
Demografia (31.12.2004)
Počet obyvateľov k 31.12. spolu 1378
Predproduktívny vek (0 – 14) spolu 176
Produktívny vek (15 – 54) ženy 396
Produktívny vek (15 – 59) muži 444
Poproduktívny vek (55+Ž, 60+M) spolu 299
Počet sobášov 11
Počet rozvodov 0
Počet živonarodených spolu 4
Počet zomretých spolu 13
Celkový prírastok (úbytok) obyv. spolu 31
Kultúra a zaujímavosti.
Stavby.
Pamiatky.
V obci je rímskokatolícky kostol Povýšenia sv. Kríža z 19. storočia, neskôr prestavaný v šesťdesiatych rokoch minulého storočia (obrázok). 
Tovarnícky kaštieľ, v chránenom areáli, v súčasnosti verejnosti neprístupný (pozri obrázok hore).
Parky.
Chránený areál Tovarnícky park.
Šport.
Futbal
Obecný futbalový klub OFK Tovarníky :: www.ofktovarniky.tym.sk

</doc>
<doc id="29089" url="https://sk.wikipedia.org/wiki?curid=29089" title="Tvrdomestice">
Tvrdomestice

Tvrdomestice sú obec na Slovensku v okrese Topoľčany.

</doc>
<doc id="29090" url="https://sk.wikipedia.org/wiki?curid=29090" title="Urmince">
Urmince

Urmince sú obec na Slovensku v okrese Topoľčany.
V obci je rímskokatolícky kostol sv. Michala Archanjela z roku 1932.
Obec Urmince leží juhozápadne od okresného mesta Topoľčany vo vzdialenosti 8 km. Geograficky je obec súčasťou mierne zvlnenej Bojnianskej pahorkatiny. Rozprestiera sa na severovýchodnom svahu vrchu Viecha a po oboch stranách dolného toku potoka Bojnianka. Stredom obce prechádza štátna cesta spájajúca mestá Topoľčany a Hlohovec.
Vznik obce sa datuje do 11. – 12. storočia a prvá dokladová listina z roku 1156 sa nachádza v múzeu v Budapešti.
Ďalšia dokladová listina pochádza z roku 1291 a obec je v nej pomenovaná Eurmen. Názov obce sa niekoľkokrát menil. V roku 1335 sa spomína ako Urmen a roku 1786 ako Urmincze. Dnešný názov Urmince dostala obec v roku 1920.
K obci patrí aj osada Kľačany, ktorá sa spomína už v roku 1316 ako Chele, Kelechen.

</doc>
<doc id="29091" url="https://sk.wikipedia.org/wiki?curid=29091" title="Veľké Dvorany">
Veľké Dvorany

Veľké Dvorany sú obec na Slovensku v okrese Topoľčany. Je to malá dedinka, ktorou preteká potok Bojnianka. V roku 2006 oslavovala obec 850. výročie prvej písomnej zmienky. 
V obci je rímskokatolícky kostol Narodenia Panny Márie z roku 1700.

</doc>
<doc id="29092" url="https://sk.wikipedia.org/wiki?curid=29092" title="Veľké Ripňany">
Veľké Ripňany

Veľké Ripňany sú obec na Slovensku v okrese Topoľčany. K obci patrí ako miestna časť aj osada Behynce, do r. 1976 samostatná obec.
História.
Obec Veľké Ripňany je doložená z roku 1156 ako Ripin, neskôr Repen (1246), Rypun (1285), Nogrepen (1390), Welke Ripnany (1773), Veľké Ripňany (1920). Patrila panstvu Topoľčany, v 13. – 15. storočí Ludanickovcom, v 16. – 17. storočí Vízkeletiovcom, do roku 1761 Zayovcom, Ujfalussyovcom, potom aj rodine Príleských, v 19. storočí Niczkovcom, Fabríciovcom. V 14. – 15. storočí sa vyvíjala ako zemepanské mestečko. V roku 1598 ho zničili Turci. Za I. ČSR obyvatelia boli roľníci a poľnohospodárski robotníci. V obci pracoval liehovar. Poľnohospodárski robotníci často štrajkovali . Najmä v rokoch 1919, 1920, 1921, 1922 a neskôr. V rokoch 1946 – 1947 uskutočnili pozemkovú reformu.&lt;ref name="obec/velkeripnany/2-historia"&gt;&lt;/ref&gt;
Pamiatky.
Najvýznamnejšou pamiatkou v obci je rímskokatolícky kostol sv. Jána Nepomuckého z roku 1592.

</doc>
<doc id="29093" url="https://sk.wikipedia.org/wiki?curid=29093" title="Velušovce">
Velušovce

Velušovce sú obec na Slovensku v okrese Topoľčany.
V obci je rímskokatolícka kaplnka Obetovania Panny Márie z roku 1900. V obci sa taktiež nachádza rímskokatolícky kostol svätých Cyrila a Metoda, ktorý bol postavený v roku 1994 a posvätil ho Mons.Ján Sokol.
Cez obec preteká potok Slivnica.

</doc>
<doc id="29094" url="https://sk.wikipedia.org/wiki?curid=29094" title="Vozokany (okres Topoľčany)">
Vozokany (okres Topoľčany)

Vozokany sú obec na Slovensku v okrese Topoľčany.

</doc>
<doc id="29095" url="https://sk.wikipedia.org/wiki?curid=29095" title="Závada (okres Topoľčany)">
Závada (okres Topoľčany)

Závada je obec na Slovensku v okrese Topoľčany.
Poloha.
Nachádza sa na úpätí Považského Inovca a rozhraní s Nitrianskou pahorkatinou. Leží asi 8 km severozápadne od Topoľčian. Obcou preteká potok Slivnica. 
História.
V prvej písomnej zmienke o obci z roku 1332 je obec pomenovaná ""Zabeti", v písomnej zmienke z roku 1390 "Zawada"". Z roku 1570 sú v Závade zmienky o mlyne a 4 usadlostiach. Obývalo ju vtedy 15 rodín. Roku 1715 bolo v Závade zaznamenaných 14 žijúcich rodín (niektoré zdroje uvádzajú číslo 15 spojené s rokom 1714) v súpise obcí spadajúcich pod vtedy nového vlastníka topoľčianskeho panstva, Petra Berényiho. Udáva sa, že r. 1781 bolo v obci 6 mlynárov a 11 iných remeselníkov. Podľa prvej podrobnej celouhorskej štatistiky vykonanej za vlády Jozefa II. v roku 1786 bolo v Závade 69 domov, v ktorých žilo 78 rodín. Celkový počet obyvateľstva bol 534 ľudí. Obyvatelia sa zaoberalo poľnohospodárstvom a vinohradníctvom. 
Obyvatelia obce sa zúčastňovali Slovenského národného povstania.
Populácia.
Roku 1910 obec mala 509 obyvateľov, r. 2001 653 z jej 669 obyv. bolo slovenských, r. 2011 583 z 591.
Pamätihodnosti.
Medzi najstaršie objekty patrí tzv. „Bajzíkov Mlyn“, ktorého základy siahajú až do polovice 16. storočia.
V obci je rímskokatolícky kostol sv. Michala archanjela z roku 1808 postavený v barokovom štýle, jednoloďová stavba, na návrší v severozápadnej časti intravilánu obce. Jeho história siaha až do roku 1778, kedy sa na danom mieste rozhodlo pre stavbu väčšej kaplnky sv. Františka z Assisi, ktorá bola následne aj roku 1780 dokončená. "(Jej patrocínium je spojené s bratstvom sv. Františka Serafského (t.j. Assiského), spoločenstvom zameraným okrem duchovnej aj na vzdelávaciu a charitatívnu činnnosť, ktoré v Závade vzniklo začiatkom 18. storočia a bolo pod kuratelou františkánskeho kláštora v Beckove.)" Pre nárast obyvateľstva však v týchto rokoch nadišlo k rozhodnutiu túto sakrálnu stavbu značne rozšíriť a používať ako hlavný kostol, ako aj bolo spomínanému roku 1808 vykonané a táto významná stavba viditeľná až z Velušoviec dostala približne dnešnú podobu. Na východnej empore tohto kostola je umiestnený jednomanuálový píšťalový organ.

</doc>
<doc id="29096" url="https://sk.wikipedia.org/wiki?curid=29096" title="Beladice">
Beladice

Beladice sú obec na Slovensku v okrese Zlaté Moravce.
Polohopis.
Beladice ležia v Podunajskej nížine na Žitavskej tabuli. Obec administratívne patrí do Nitrianskeho samosprávneho kraja . Sú členom združenia obcí - regiónu, mikroregiónu Tribečsko. Od 3. júla 1996 sú súčasťou okresu Zlaté Moravce. Obec Beladice zahŕňa štyri miestne časti: Veľké Chrašťany, Malé Chrašťany, Pustý Chotár, Beladice a osadu Perov osídlenú rómskym etnikom. V roku 1976 zlúčením všetkých uvedených miestnych častí vznikli Beladice. Obcou preteká potok Drevenica, ktorý pramení pod Tribečom a vlieva sa do rieky Žitava. V intraviláne obce smerom na obec Choča sa nachádzajú dva rybníky. Tieto sú v zanedbanom stave a neudržiavané, jeden je vypustený a má poškodenú zádrž.
Časti obce.
Obec Beladice zahŕňa štyri časti: Veľké Chrášťany, Malé Chrašťany, Pustý Chotár, Beladice a osada Perov osídlená rómskym etnikom.
Prírodné podmienky.
Pri obci sa nachádza typový profil beladického súvrstvia.
Dejiny.
Prvá písomná zmienka
Politika.
Obecné zastupiteľstvo.
Starosta: PhDr. Mário Žáčik (OKS).
Zástupca starostu:Slíž Ján (KDH).
Poslanci: Halásová Diana (OKS), Homolová Iveta(OKS), Kišac Martin (nestr.), Ing.Méres Juraj(nestr.), Mgr. Miškovič Peter (nestr.), Mgr. Slováková Ľubica(OKS), Tokár Stanislav (nestr.).
Občianska vybavenosť.
Sociálnu infraštruktúru a občiansku vybavenosť v obci charakterizujú zariadenia v oblasti administratívy, kultúry, športové a sociálne zariadenia. Základná deväťročná škola s vyučovacím jazykom slovenským sa náchádza vo Veľkých Chrašťanoch, dve materské školy, vo Veľkých Chrašťanoch a v Beladiciach. V obci je zriadená obecná knižnica. Zdravotné služby sú zabezpečované zdravotným strediskom v Beladiciach, ktorého súčasťou je praktický lekár pre deti, pre dospelých a lekáreň. 
Základná občianska vybavenosť sa nachádza v jednotlivých častiach obce. Pre občanovslúžia: 3 predajne potravín, obchod s krmivami, obchod so zmiešaným tovarom, kaderníctvo, cukráreň, 2 pohostinské zariadenia, 1 fitness centrum. Na území obce pôsobia aj podnikateľské subjekty v oblasti strojárskej výroby, drevo výroby, autodopravy, výroby plastových okien. Na športové vyžitie mládeže slúži multifunkčné ihrisko v areáli Základnej školy vo Veľkých Chrašťanoch. Rýchlostná cesta zabezpečuje obyvateľom rýchlu a bezpečnú dostupnosť do Nitry - cca 15 km.

</doc>
<doc id="29097" url="https://sk.wikipedia.org/wiki?curid=29097" title="Čaradice">
Čaradice

Čaradice (, , "do roku 1927 Čaradce") je obec na Slovensku v okrese Zlaté Moravce. 
Kultúra a zaujímavosti.
Turistika.
V blízkosti sa nachádza pohorie Pohronský Inovec a rieka Hron. Medzi Čaradicami a Tekovskými Nemcami (susedná dedina) je priehrada vhodná na trávenie voľného času (kúpanie v lete, korčuľovanie v zime). Ďalšia priehrada je na ceste do Kozároviec. Okolie Čaradíc tvoria z polovice roviny a polia, z polovice hory. 

</doc>
<doc id="29098" url="https://sk.wikipedia.org/wiki?curid=29098" title="Červený Hrádok">
Červený Hrádok

Červený Hrádok je obec na Slovensku v okrese okrese Zlaté Moravce.
Školstvo.
Základná škola s materskou školou Červený Hrádok je škola pre spádové obce Nevidzany, Nemčiňany, Malé a Veľké Vozokany, prípadne Čierne Kľačany. Škola je umiestnená vo prostredí prírodného parku. Žiaci účastníkmi majstrovstiev sveta v cezpoľnom behu.

</doc>
<doc id="29099" url="https://sk.wikipedia.org/wiki?curid=29099" title="Čierne Kľačany">
Čierne Kľačany

Čierne Kľačany sú obec na Slovensku v okrese Zlaté Moravce. 
Polohopis.
Ležia v severnej časti Podunajskej pahorkatiny zastúpenej Hronskou pahorkatinou, v tesnej blízkosti Pohronského Inovca. Výškové rozpätie je 180, stred obce leží v nadmorskej výške Obec má rozlohu 1 098 ha.
Dejiny.
Najstaršie stopy osídlenia obce siahajú do obdobia mladšej doby kamennej. Svedčia o tom stopy troch sídlisk kultúry s lineárnou keramikou – južne a severne od obce a pri jej východnom okraji. K najvýznamnejším archeologickým nálezom patria bronzová gombíková nášivka kruhového tvaru s polkruhovým uškom a pyxida zo slonoviny, ktorá bola nájdená v rozrušenom hrobe z konca 9. alebo začiatku 10. storočia. 
&lt;br&gt;Tzv. veľkomoravská pyxida predstavuje šperkovnicu zo slonoviny oválneho tvaru. Na územie Veľkej Moravy sa dostala s misiou sv. Cyrila a sv. Metoda ako dar cisára Michala III. Rastislavovi v období po IV. storočí. Tento archeologický nález bol vykopaný v apríli 1974 a odborníci ho datujú do obdobia 4. – 6. storočia. Ide o liturgický predmet sv. Cyrila a Metoda, alebo žiakov apoštolov Slovienov. Je uložený v múzeu v Nitre.
Prvá písomná zmienka o obci je z roku 1209. Pochádza z buly pápeža Inocenta III., kde sa obec spomína ako villa Chelecen. V roku 1075 bola súčasťou donácii svätobeňadického opátstva. Potom prešla do držby Hrušovského hradu. Začiatkom 14. storočia bola majetkom Matúša Čáka, neskôr majetkom gýmešských Forgáčovcov, ktorí tu v roku 1386 zriadili mýtnu stanicu na výber poplatkov. V 16.–17. storočí i Čierne Kľačany trpeli tureckou expanziou. V roku 1631 boli Turkami vypálené.
Koncom 18. storočia v obci vznikla ovocinárska škola. K rozvoju obce napomohla i železnica na trati Zlaté Moravce–Kozárovce, ktorá bola vybudovaná v roku 1912. V roku 1958 bolo založené JRD. 
Kultúra a zaujímavosti.
Kultúra.
V obci má dlhodobú tradíciu ochotnícke divadlo. Dôkazom toho je, že v obci sa 20 rokov nepretržite konala okresná divadelná jednotka skupiny C. 
Beh o Čiernokľačiansku pyxidu je 15 km cestný beh, ktorý začína v Čiernych Kľačanoch, pokračuje cez Nemčiňany, Malé a Veľké Vozokany a končí v Čiernych Kľačanoch. Koná sa za účasti okolo stovky bežcov každoročne 1. marcový týždeň.
Občianska vybavenosť.
Obec má vybudovaný kultúrny dom. Pri kostole sa nachádza cintorín a Dom smútku. K športovým zariadeniam obce patrí futbalové ihrisko pri vstupe do Čiernych Kľačian a tenisový dvorec. Zaujímavá je socha sv. Jána Nepomuckého a kaplnka sv. Urbana s upraveným okolím, stojaca pri ceste do vinohradov. V časti Nové vinice sa týči Slovenský dvojkríž, postavený ku dňu zvrchovanosti SR v roku 1993. V južnej časti katastra obce, vo Futalovej doline, je umiestnený pamätník nálezu neskoroantickej pyxidy. V strede obce je z javorových stromov vysadené tzv. Slovenské javorové srdce.

</doc>
<doc id="29100" url="https://sk.wikipedia.org/wiki?curid=29100" title="Hostie">
Hostie

Hostie je obec na Slovensku v okrese Zlaté Moravce. Najvýznamnejšou pamiatkou obce je zrúcanina Hrušovského hradu, ktorá sa nachádza v jej katastrálnom území.
Kultúra a zaujímavosti.
Zaujímavosti.
Pri kostole sa nachádza 250 ročný dub. Dub cerový s výškou 22 metrov, obvodom kmeňa 549 centimetrov a priemerom koruny 27 metrov bol vyhlásený za chránený strom v roku 1996.

</doc>
<doc id="29101" url="https://sk.wikipedia.org/wiki?curid=29101" title="Hosťovce (okres Zlaté Moravce)">
Hosťovce (okres Zlaté Moravce)

Hosťovce sú obec na Slovensku v okrese Zlaté Moravce.

</doc>
<doc id="29102" url="https://sk.wikipedia.org/wiki?curid=29102" title="Choča">
Choča

Choča je obec na Slovensku v okrese Zlaté Moravce.
Dejiny.
Prvá zmienka z roku 1172 uvádza roľnícku obec ako majetok benediktínskeho opátstva na Panónskej hore. Moderne vybudovaná Choča, ktorej chotár bol osídlený už v praveku, mala k 31. 12. 2015 celkovo 508 obyvateľov.
Občianska vybavenosť.
V obci sa nachádza Kostol Ružencovej Panny Márie, ktorý bol svojpomocne obyvateľmi obce postavený v roku 1961 spočiatku bez vedomia Komunistickej strany. Kostol napokon počas výstavby dostal stavebné povolenie.

</doc>
<doc id="29103" url="https://sk.wikipedia.org/wiki?curid=29103" title="Jedľové Kostoľany">
Jedľové Kostoľany

Jedľové Kostoľany sú obec na Slovensku v okrese Zlaté Moravce v Nitrianskom kraji.
Polohopis.
Obec leží na severe zlatomoraveckého okresu v údolí zovretom zo severu pohorím Tribeč a z juhu Pohronským Inovcom. Obecný chotár sa rozprestiera na strete dvoch geologických podloží tvorených jadrovými a sopečnými pohoriami. Do severnej časti chotára zasahuje krasové územie - Kostoliansko-lehotský kras, charakteristický výskytom zaujímavých útvarov (jaskyne Lom, Kamenec či viacero vyvieračiek a prameňov). 
Najvyšším bodom v okolí obce je Bresov vrch (722 m n.m.) severovýchodne od obce (nad miestnou časťou Bresovo).
Z hydrologického hľadiska najvýznamnejším vodným tokom je rieka Žitava pretekajúca južným okrajom obce. Východne od obce priberá sprava svoj najdôležitejší prítok na tomto území - riečku Žitavicu.
Do katastra obce patrí dvanásť vzdialenejších osád, nazývaných štále.
Obec má iba cestné spojenie (odbočkou z cesty č. 5114 vedúcej z okresného mesta na územie susedného Banskobystrického kraja).
Dejiny.
Prvá historická zmienka o obci pochádza z roku 1075. Na začiatku 14. storočia sa Jedľové Kostoľany spomínajú v súvislosti so súpisom majetku panstva západne ležiaceho Hrušovského hradu. Od štyridsiatych rokov 16. storočia sa Kostoľany dostali pod tureckú správu a ostali v nej až do odchodu Turkov z územia Slovenska na konci 17. storočia. Vtedy obec prešla pod topoľčianske panstvo.
Jedľové Kostoľany majú aj svoju banícku minulosť. V južnej časti kostolianskeho katastra sa v minulosti využívalo hnedouhoľné ložisko. O jeho existencii svedčí o.i. názov jednej z osád - Uhoľná Baňa.
V rámci územnosprávneho členenia patrili Jedľové Kostoľany v dejinách do Tekovskej župy (v Uhorsku aj v prvej Česko-Slovenskej republike); po vzniku Slovenskej republiky v roku 1939 sa stali súčasťou Nitrianskej župy a po skončení druhej svetovej vojny súčasťou Nitrianskeho kraja. Po úprave územnosprávneho členenia v roku 1960 sa stali súčasťou vtedajšieho okresu Zlaté Moravce a Západoslovenského kraja. Do súčasnej úpravy (v roku 1996) boli súčasťou okresu Nitra; od toho roku patria do okresu Zlaté Moravce Nitrianskeho kraja.

</doc>
<doc id="29104" url="https://sk.wikipedia.org/wiki?curid=29104" title="Kostoľany pod Tribečom">
Kostoľany pod Tribečom

Kostoľany pod Tribečom sú obec na Slovensku v okrese Zlaté Moravce. Najvýznamnejšou pamiatkou obce je predrománsky kostol sv. Juraja asi z 9. storočia, jedna z najstarších sakrálnych stavieb na Slovensku.
Polohopis.
Obec v okrese Zlaté Moravce, v doline medzi južnými výbežkami pohoria Tribeč. Na západnom výbežku v polohe Dúň stoji národná kultúrna pamiatka ruina hradu Gýmeš, ktorá sa nachádza v katastrálnom území obce Jelenec. Východne na lokalite Veľký Lysec sa nachádza národná kultúrna pamiatka hradisko z doby bronzovej (lužická kultúra).
Turistika.
Okolie obce ponúka veľa možností turistiky. Je tu bohatá fauna a flóra a Kostoľany pod Tribečom sú súčasťou chráneného krajinného územia Ponitrie.

</doc>
<doc id="29105" url="https://sk.wikipedia.org/wiki?curid=29105" title="Ladice">
Ladice

Ladice sú obec na Slovensku v okrese Zlaté Moravce. 
Polohopis.
Ladice sa nachádzajú na styku Žitavskej pahorkatiny a pohoria Tribeč približne 10 km vzdušnou vzdialenosťou od Zlatých Moraviec a 15 km vzdušnou vzdialenosťou od Nitry. Cez obec preteká potok Drevenica. 
Obyvateľstvo.
&lt;graph&gt;{
 "version": 2,
 "width": 400,
 "height": 200,
 "data": [
 "name": "table",
 "values": [
 "x": 1880,
 "y": 667
 {
 "x": 1910,
 "y": 855
 {
 "x": 1921,
 "y": 865
 {
 "x": 1991,
 "y": 886
 {
 "x": 2001,
 "y": 813
 {
 "x": 2011,
 "y": 741
 ]
 ],
 "scales": [
 "name": "x",
 "type": "ordinal",
 "range": "width",
 "zero": false,
 "domain": {
 "data": "table",
 "field": "x"
 },
 "name": "y",
 "type": "linear",
 "range": "height",
 "nice": true,
 "domain": {
 "data": "table",
 "field": "y"
 "axes": [
 "type": "x",
 "scale": "x"
 {
 "type": "y",
 "scale": "y"
 ],
 "marks": [
 "type": "rect",
 "from": {
 "data": "table"
 "properties": {
 "enter": {
 "x": {
 "scale": "x",
 "field": "x"
 "y": {
 "scale": "y",
 "field": "y"
 "y2": {
 "scale": "y",
 "value": 0
 "fill": {
 "value": "steelblue"
 "width": {
 "scale": "x",
 "band": "true",
 "offset": -1
}&lt;/graph&gt;
Sčítanie 2021:
Spolu 758 obyvateľov
Slováci 526 (69,4%)
Maďari 184 (24,3%)
Kultúra a zaujímavosti.
Turistika.
Obec má priaznivé podmienky pre víkendovú rekreačnú turistiku, hubárčenie alebo chalupárčenie. Z obci je možný výstup na zrúcaninu hradu Gýmeš a do vrcholov pohoria Tribeč.

</doc>
<doc id="29106" url="https://sk.wikipedia.org/wiki?curid=29106" title="Lovce">
Lovce

Lovce sú obec na Slovensku v okrese Zlaté Moravce.
Obec Lovce leží v severovýchodnej časti Žitavskej pahorkatiny v doline potoka Bolkov a na južných svahoch pohoria Tribeč. Do chotára siaha chránená plocha Topoľčianska zubria zvernica.

</doc>
<doc id="29107" url="https://sk.wikipedia.org/wiki?curid=29107" title="Machulince">
Machulince

Machulince sú obec na Slovensku v okrese Zlaté Moravce.

</doc>
<doc id="29108" url="https://sk.wikipedia.org/wiki?curid=29108" title="Malé Vozokany">
Malé Vozokany

Malé Vozokany sú obec na Slovensku v okrese Zlaté Moravce. 
Dejiny.
Najstaršie stopy osídlenia sú z obdobia mladšej doby kamennej. Z lokality Diely pochádzajú viaceré nálezy, ktoré sa zachovali v súkromnej zbierke rodiny Botkovcov. K najvýznamnejším patrí nález hlinenej sošky ľudskej postavy, ktorá oboma rukami drží pred sebou nádobu. Je unikátom nielen na Slovensku, ale aj v celéj stredoeurópskej oblasti. Ide o zobrazenie ženy – Venuše, predstaviteľky matriarchálnych kultov. 
Prvá písomná zmienka je z čias panovania Ondreja II. z roku 1209, kde je uvedený názov obce "Wezeken". Obec patrila niekoľkým zemepánom. Poslednými rodinami boli Bacskádyovci a Botkovci. V roku 1904 bola na miestnom cintoríne postavená neogotická hrobka rodiny Botkovej. V rodinnej hrobke je pochovaných šesť členov rodiny. Posledným bol v roku 1993 Teodor von Botka de Széplak et Szánto. Tento venoval obci 105 portrétov prevažne obyvateľov obce, alebo zamestnancov na panstve zo začiatku 20. storočia, ktoré sám maľoval. 
V roku 1652 v dňoch 26. – 27. augusta bola na veľkovozokanskom poli bitka medzi Turkami vedenými ostrihomským begom Kara Mustafom a vojskom vedeným Adamom Forgáčom, ktorému prišli na pomoc štyria Eszterházyovci - Ladislav, František, Tomáš a Gašpar. Forgáčovské vojsko pozostávalo z 1 000 jazdcov a 300 pešiakov, ktorí boli naverbovaní z okolia. Mustafa mal 4 000 vojakov. Bitku rozhodli obyvatelia Vozokán a okolitých obcí, ktorí sekerami, cepami a vidlami napadli Turkov. V boji z tureckej strany padlo 17 popredných veliteľov a vyše 800 Turkov.Z kresťanov okrem štyroch Eszterházyovcov padlo 48 bojovníkov. V roku 1734 dal Imrich Eszterházy, ostrihomský veľprepošt, na mieste bojiska s Turkami, kde zahynuli Eszterházyovci, vystaviť obelisk.
Symboly obce.
Obecný symbol sa zachoval na pečatidle z roku 1820. Znázorňuje ho červený štít, v ktorom je presne podľa pečatidla umiestnená strieborná, alebo biela útka, lemeš a čerieslo.

</doc>
<doc id="29109" url="https://sk.wikipedia.org/wiki?curid=29109" title="Mankovce">
Mankovce

Mankovce sú obec na Slovensku v okrese Zlaté Moravce v Nitrianskom kraji. 
Polohopis.
Obec sa nachádza v severovýchodnej časti Žitavskej pahorkatiny v doline potoka Stránka, na južných svahoch Tribeča. Obec susedí na severe s obcou Zlatno, na východe s obcou Lovce, na juhu s obcou Hosťovce a Martin nad Žitavou a na juhozápade s obcou Velčice. Nachádza sa približne desať kilometrov od okresného mesta.
Obec sa rozkladá v nadmorskej výške okolo 230 metrov nad morom. Kataster má charakter mierne zvlnenej pahorkatiny. Podklad je tvorený pieskami, štrkmi a treťohornými ílmi, v severných častiach kremencami. Z pôd prevažujú hnedozeme. Lesy sú agátové, v severnej časti na svahoch Tribeča prevažujú duby, brezy a borovice.
Časti chotára Mankoviec sa nazývajú: Za jazorom, Dlhé, Díle, Kopanice, Sliváš, Od hosťoveckého, Lásky, Cez vrch, Háje, Gejdy, Na pánskom, Rovniny, Pod hájom, Viničky, Nad Malčínskom, Tajky, Pod vinohrady, Vinice, Pod bôrinou, Rozkoše, Pod rozkošami, Gaštanica, Fabrika, Nad prešom, Pod prešom, Pansky vinohrad, Hlboká cesta, Nad hlbokou cestou, Ulica, Prvé hony, Druhé hony, Spálený mlyn.
Dejiny.
Staršie dejiny.
Prví obyvatelia obce boli lovci a pastieri, neskoršie poľnohospodári. V lokalite tríbečských hôr žilo veľa zubrej zveri, na ktorú prví obyvatelia poľovali. V roku 1972 našiel pán Rakovský v lokalite Sobotište kamennú motyčku z obdobia neolitu spolu s nálezmi oštepov a úlomkami pazúrikov (spolu 107 kusov). Počas záchranného výskumu Archeologického ústavu SAV v Nitre pri stavbe budovy MNV, kde ľudová tradícia spomína zaniknutý kostol a kláštor Pavlínov sa zistili základy Románskeho kostola z prvej polovice 13. storočia so sakristiou. K pravej južnej strane kostola bola pristavaná obytná budova. Zrúcanina kostola bola ešte v roku 1903 viditeľná. “Za osobitne cenný a významný poznatok archeologického výskumu v Mankovciach treba považovať i nález keramiky pražského typu, ktorým sa po prvýkrát dokladá osídlenie intravilánu dnešných Mankoviec najneskoršie už v 6. storočí.“
Ľudová tradícia spomína, že obec mala štyri mlyny – jeden pod dedinou, druhý v dedine a dva nad dedinou. V archívnych materiáloch sú uvedené dva mlyny, jeden pod názvom Podhajský z roku 1536 a druhý len ako mlyn z roku 1720. Zrejme išlo o vodné mlyny na potoku Stráňka, neuvádza sa komu patrili. Do mlynov vozili obilie občania Loviec a Hosťoviec a okolitých dedín, kde mlyny neboli.
Prvá prísomná zmienka o existencií obce pochádza z roku 1345 pod názvom Mangya, neskôr Maykowch, Manchuz (1393), Mankowcze (1773), po maďarsky Mankóc. Obec patrila zemanom, v roku 1394 hradnému panstvu Jelenec, ale v 15. storočí ju Forgáčovci darovali lefantovským Pavlínom. Po zrušení rehole prešla do správy verejných základín. V roku 1536 mala obec mlyn, v roku 1601 mala 23 domov, v roku 1720 mala 23 daňovníkov a mlyn, v roku 1828 mala 39 domov a 254 obyvateľov, ktorí sa zaoberali poľnohospodárstvom. Ráz obce sa nezmenil ani po roku 1918. 
V 15. až 19. storočí sa v katastrálnom území obce nachádzala osada Straňa. Táto osada sa spomína v roku 1406, v roku 1601 mala 8 domov, v roku 1828 mala 2 domy a 19 obyvateľov.
Obec od roku 1344 do roku 1345 patrila zemanom, v roku 1388 patrila zemanom z Tvrdomestíc. V roku 1394 obec prepadli poddaní z Hosťoviec, časť obyvateľov zajali a odvliekli do Gýmešského hradu. V tomto období tu vládli Forgáčovci, ktorí dostali späť svoje majetky za zásluhy v bojoch o uhorskú korunu. 
V decembri roku 1385 pritiahol s vojskom do Budína Karol, princ neapolský, bratranec kráľovnej Márie a bol korunovaný za uhorského kráľa ako Karol II. Malý. Voči nemu bolo zorganizované sprisahanie (palatín Mikuláš Gara), ktorého sa zúčastnil i Blažej Forgáč. Pri návšteve u kráľovien dňa 7. 2. 1386 napadol Blažej Forgáč podľa predom pripraveného plánu nevyzbrojeného Karola II. Došlo k bitke a smrteľnému zraneniu Karola II., ktorý na následky zranenia dňa 24. 2. 1386 zomrel. Za svoj čin dostal Blažej Forgáč nielen späť gýmešské panstvo aj s mestom Zlaté Moravce, ale získal aj druhý rodový majetok s hradom Halič. Cestou na Gerovský hrad bol však sprievod oboch kráľovien 25. 7. 1386 prepadnutý vojskami Jana Howathiho. V boji boli zabití Mikuláš Gařa, Ján Gařa i Blažej Forgáč, obe kráľovné boli zajaté a uväznené.
V roku 1401 si obec Mankovce Forgáchovci vymohli násilím, a v roku 1415 si Peter Forgáč zvolil za svoje posmrtné a pohrebné miesto lefantovský kláštor Pavlínov, kde dal vystavať aj oltár a k nemu daroval Pavlínom aj polovicu Mankoviec. Druhú polovicu obce Pavlínom darovali Félix a Alžbeta Forgáchovci. Pavlíni (bieli mnísi) tu v roku 1549 vlastnili 8 a pol porty (domy so spoločnou bránou). Vybudovali v obci kláštor a ku kostolu postavili sakristiu. Pavlíni mali v tejto dobe po Slovensku viac kláštorov, v roku 1786 však Jozef II. tento rád zrušil a obec Mankovce prechádza pod kráľovskú komorskú správu.
Neskôr obec trpela pod tureckým panstvom, bola poplatná Turkom v roku 1632 ostrihomskému inšpanovi Mehmetovi, no musela platiť aj cisárovi. V roku 1632 opustenú poddanskú pôdu zobrali zemania, ktorí sa takto obohacovali. V tomto roku vysadili aj vinohrady, ktoré niekoľko rokov po sebe nezarodili, preto ponechali len dve vinice. Rozloha vinohradov v roku 1764 dosiahla 69 kopáčov. Vinice sa nachádzali na kopci nad dedinou v polohe i dnes zvanej Pánsky vinohrad, kde sa udržali až do 19. storočia.
V roku 1830 vyčíňala v obci cholera, v roku 1837 zasiahol obec požiar, ktorému podľahla dedina spolu s kláštorom a kostolom. Požiar sa ešte v obci spomína v roku 1882. V roku 1870 pri komasacii kúpil Ľ. Majténi z Rozkoší chotáru časť Pánsky vinohrad za 8000 korún. V 18. storočí vlastnila obec dostatok lúk, z ktorých seno občania predávali. Pasienkov však bolo málo, preto na pasienky premieňali opustenú pôdu na majeroch. Palivové drevo brali z majera Stráňa, stavebné si museli kupovať.
Na obecnom pečatidle je v štíte objavujúci sa orol a čerieslo. Štít je obklopený dvomi palmovými ratolesťami na jeho vrchnom okraji otvorená koruna. Na pečatidle je nápis: Sigillum Pagi Mankouce 1780.
V obci sa nachádza pamiatkovo chránený strom – lipa stará 660 rokov s obvodom kmeňa a vysoká . Naproti cez cestu stojí dom č. 93 pokrytý ešte hrubou vlnitou škridlou vypálenou v bývalej fabrike – tehelni na Rozkošoch medzi obcami Mankovce a Zlatno.
V čase archeologického výskumu pri výstavbe MNV bol v tejto lokalite objavený i kostolný cintorín z prvej polovice 13. storočia, užívaný až do 18. storočia. Prvá škola bola v Mankovciach postavená v rozmedzí rokov 1830–1840 na mieste bývalého kláštora. Nová škola bola postavená v roku 1958 a v budove starej školy bol po rekonštrukcii umiestnený Miestny národný výbor (MNV), neskôr bolo pristavené osvetové stredisko. Školská kronika bola založená v roku 1927 a prvou kronikárkou bola Anna Gažová, miestna učiteľka. Obecná kronika bola založená v roku 1932 a prvým kronikárom bol Jozef Paulov, riaditeľ školy.
Moderné dejiny.
Za prvej Československej republiky boli obyvatelia maloroľníci, poľnohospodárski a lesní robotníci. Vysoká nezamestnanosť viedla k odchodom za prácou do zahraničia, napr. v roku 1929 boli na prácach vo Francúzsku Karol Doskoč a Ondrej Vrábeľ. V roku 1929 bolo v Mankovciach založené úverové družstvo.
Počas Druhej svetovej vojny obec podporovala partizánov, zásobovala ich potravinami. Obec bola oslobodená ČA 28. marca 1945. K 35. výročiu Slovenského Národného Povstania bola obci udelená Pamätná plaketa.
Od roku 1952 začala do obce premávať autobusová linka ČSAD. V roku 1954 bola zavedená v obci elektrina, dovtedy sa svietilo kahancami a petrolejovými lampami. V roku 1958 bol v obci rozvedený miestny rozhlas, dôležité oznamy dovtedy ohlasoval bubeník. Bubon bol v obci uložený ako historická pamiatka. V roku 1968 bol postavený kostol a v roku 1971 dom smútku.
Občianska vybavenosť.
V obci sa nachádza pohostinstvo, knižnica, futbalové ihrisko a moderný rímskokatolícky kostol Ružencovej Panny Márie z roku 1968, už sa tu nenachádza základná škola.
Infraštruktúra.
Obec je pripojená na verejný vodovod, plynovod aj kanalizáciu.

</doc>
<doc id="29110" url="https://sk.wikipedia.org/wiki?curid=29110" title="Martin nad Žitavou">
Martin nad Žitavou

Martin nad Žitavou je obec na Slovensku v okrese Zlaté Moravce.

</doc>
<doc id="29111" url="https://sk.wikipedia.org/wiki?curid=29111" title="Nemčiňany">
Nemčiňany

Nemčiňany (, ) je obec na Slovensku v okrese Zlaté Moravce. 
Polohopis.
Obec sa nachádza v severnej časti Pohronskej pahorkatiny v doline Rohožníckeho potoka.
Prírodné podmienky.
Priemerná ročná teplota je 9 stupňov C, júlová vyše 19°C a januárová okolo –2°C, priemerné množstvo zrážok je 600 mm.
Dejiny.
Ako osada s nemeckým obyvateľstvom existovala už pravdepodobne v období Veľkej Moravy. 
Názov.
Vývin názvu obce
Kultúra a zaujímavosti.
Turistika.
K zaujímavým prírodným útvarom patrí štrkopieskový lom, ktorý sa nachádza pri vstupe do obce smerom od Mochoviec. Turistov a rybárov zaujme umelá vodná nádrž (priehrada) a jeden z prameňov pritekajúceho potoka zvaný Kráľová studnička. Milovníkov dobrého vína poteší každoročná oblastná výstava vín, ktorá sa koná už viac ako dve desaťročia. Hubári môžu navštíviť okolité hory a športovci ihrisko.
Školstvo.
V obci sa nachádza materská aj základná škola pre žiakov od 1. do 4. ročníka. Piataci už navštevujú školu v Červenom Hrádku. Záznamy o existencii školy v obci siahajú do roku roku 1646.

</doc>
<doc id="29112" url="https://sk.wikipedia.org/wiki?curid=29112" title="Neverice">
Neverice

Neverice sú obec na Slovensku v okrese Zlaté Moravce.

</doc>
<doc id="29113" url="https://sk.wikipedia.org/wiki?curid=29113" title="Nevidzany">
Nevidzany

Nevidzany môžu byť:

</doc>
<doc id="29114" url="https://sk.wikipedia.org/wiki?curid=29114" title="Nevidzany (okres Zlaté Moravce)">
Nevidzany (okres Zlaté Moravce)

Nevidzany sú obec na Slovensku v okrese Zlaté Moravce. Obcou preteká Podegerský potok.

</doc>
<doc id="29115" url="https://sk.wikipedia.org/wiki?curid=29115" title="Obyce">
Obyce

Obyce sú obec na Slovensku v okrese Zlaté Moravce.
Polohopis.
Obec sa nachádza na západnom Slovensku v severnom výbežku Podunajskej nížiny, v údolí rieky Žitava. Zaberá úzku dolinu medzi výbežkami pohoria Tribeč a Pohronský Inovec. Stred obce je v nadmorskej výške , zatiaľ čo v chotári je to 230 – 
Dejiny.
Prvé písomné správy o obci pochádzajú z roku 1075, kedy sa spomínajú v listine hronsko-beňadického opátstva. Ďalšia známa písomná informácia pochádza z roku 1165, kedy sa Obyce spomínajú pod názvom "Edeci". 
V roku 1322 sa o majetok v území obce delil Sanček z Vlkasu spolu so svojimi synmi. V chotári dnešných Obýc existovali v 14. storočí aj viaceré lokality a to: Asna ("terra Ozna") a Zlatníky ("terra Zalathnuk"), ktoré však v priebehu 15. storočia zanikli. V druhej polovici 14. storočia časť zeme na pravej strane rieky Žitava pripadla zemianskej rodine Ebedeckých. 
Nepríjemná udalosť sa odohrala v roku 1400, kedy Mikuláš, syn Zoboňa z Úľan nad Žitavou v Obyciach obral jej obyvateľov o všetok majetok, zobral dobytok a dedinu zničil. Krátko po roku 1476 mal svoje majetkové podiely v Obyciach aj Tomáš Malý z Laku, vlastník hrušovského hradu a jeho panstva. V roku 1504 zemianska časť obce pripadla hradu Hrušov a opátsku časť v roku 1565 kráľ Maximilián II. Habsburský daroval ostrihomskej kapitule, ktorej majetkom bola až do roku 1918. 
Počas 17. storočia keď sa hranica Osmanskej ríše posunula na územie Slovenska boli Obyce začlenené do tekovskej náhije. V daňových súpisoch tzv. defteroch z tohto obdobia sa napočítalo 24 osôb platiacich daň. 
Ďalšou z udalostí, ktorá nepriaznivo zasiahla obec Obyce bol požiar kvôli ktorému v roku 1831 žiadali tekovskú stolicu o podporu. 
Papiereň.
Za obcou Obyce smerom do Jedľových Kostolian bola v minulosti "papiereň", o ktorej prvá písomná správa je z roku 1758. Vznikla na majetku ostrihomskej kapituly, ktorá ju prenajímala papierenským majstrom. V 18. storočí mala papiereň tri vodné kolesá a začiatkom 19. storočia dve čerpacie kade. Výroba v papierni bola stabilná a roku 1819 sa tu vyrobilo 3000 rysov, pričom v tom období zamestnávala približne 36 robotníkov. Papiereň vyrábala baliaci, pijavý, písací a tlačový papier, ktorý sa vozil do Bratislavy, Trnavy, Komárna, Győru a Debrecínu. V roku 1821 dostal vtedajší majiteľ Ignác Saidl ml. povolenie, aby si mohol otvoriť sklad vo Viedni.
Presný rok zániku papierne nepoznáme, no podľa zachovalých údajov z roku 1858 ešte existuje. Na zachovanom hárku priesvitného papiera z roku 1827 je na ľavej polovici zobrazený jeleň a na pravej nápis OBITZ. O existencii papierne dnes svedčí už len názov časti chotára, ktorý obyvatelia nazývajú "Papierňa".
Uhoľné ložisko.
Asi severozápadne od obce sa nachádza baňa na uhlie, ktorej prvé písomné správy sú z roku 1768. V nasledujúcich desaťročiach sa banský erár niekoľkokrát pokúsil o ťažbu a zúžitkovanie tohto ložiska, ktoré ale neviedli k systematickému exploatovaniu uhlia. S ťažbou sa začalo až v polovici 19. storočia, kedy kutacie právo získali viedenskí bratia Kresovci. V 60. rokoch 19. storočia prechádza baňa do majetku firmy Gerson a Sippmann, ale firma skrachovala a prešla do držby firmy Cukrovar v Šuranoch. V rokoch 1859 – 1949 sa na ťažbe vystriedalo až 16 majiteľov medzi ktorými boli napr. arciknieža Jozef Habsburg, Albert Fónó z Budapešti alebo rodina Kachelmann atď. Posledným majiteľom bane sa stal závod Handlovské uhoľné bane, ktoré v roku 1949 prerušili práce, zasypali šachty a baníci z okolitých dedín prešli do iných baní alebo povolaní. Toto rozhodnutie však nebolo prijaté s nadšením a protesty sa doručili aj k predsedníctvu vlády do Prahy. Ani to však nezmenilo nič na fakte, že lokalita sa stala nerentabilná v ťažbe uhlia. 
Skláreň.
V časti chotára Kopanice sa kedysi nachádzala aj skláreň, ktorej najstaršia zmienka pochádza z roku 1805. Podľa ústneho podania mal byť majiteľom starý mládenec nazývaný Hutník. Po jeho smrti roku 1885 mala skláreň zaniknúť a jeho majetky získala ostrihomská kapitula. V archívnych prameňoch z roku 1817 máme doložený súpis pozemkov sklárne a z rokov 1817, 1819 a 1843 sa zachovali spory obyvateľov obce Obyce, ktorí pracovali v sklárni, s hronsko-beňadickým panstvom ale aj ostrihomskou kapitulou. 
Úverový a potravný spolok.
V obci Obyce je doložená aj existencia spolkov. V roku 1902 bol založený Jánom Lukáčikom, vtedajším správcom školy, úverový a v roku 1907 potravný spolok. Úverový spolok mal 61 členov, slúžil nielen pre Obyce ale aj pre okolité obce a chránil občanov pred vtedajšou úžerou a exekúciami. Na činnosť úverového spolku nadviazal aj potravný spolok (potravné družstvo) – obchod s potravinami a zmiešaným tovarom, ktorý predstavoval konkurenciu pre vtedajších obchodníkov v obci. Z úspešnej činnosti spolkov sa postavila v roku 1933 dnešná dominanta obce Obyce – kultúrny dom. Činnosť potravného družstva skončila až v roku 1950 a v roku 1961 úverový spolok prevzala Slovenská sporiteľňa.
Názov.
Názov obce pochádza pravdepodobne z osobného mena Obid, Obida.
Vývin názvu obce
Obyvateľstvo.
Národnostné a náboženské zloženie obyvateľstva podľa údajov z roku 2001 . 
Kultúra a zaujímavosti.
Kultúra.
Od roku 2002 sa konajú v areáli Žliabok Podinovecké slávnosti venované regionálnemu folklóru a dychovej hudbe.

</doc>
<doc id="29116" url="https://sk.wikipedia.org/wiki?curid=29116" title="Skýcov">
Skýcov

Skýcov je obec na Slovensku v okrese Zlaté Moravce. 

</doc>
<doc id="29117" url="https://sk.wikipedia.org/wiki?curid=29117" title="Sľažany">
Sľažany

Sľažany sú obec na Slovensku v okrese Zlaté Moravce.
Obyvateľstvo.
V obci žije 1704 obyvateľov.

</doc>
<doc id="29118" url="https://sk.wikipedia.org/wiki?curid=29118" title="Slepčany">
Slepčany

Slepčany sú obec na Slovensku v okrese Zlaté Moravce. 
Kultúra a zaujímavosti.
Turistika.
V katastri obce sa nachádza vodná nádrž Slepčany.

</doc>
<doc id="29119" url="https://sk.wikipedia.org/wiki?curid=29119" title="Tekovské Nemce">
Tekovské Nemce

Tekovské Nemce sú obec na Slovensku v okrese Zlaté Moravce.
Polohopis.
Obec Tekovské Nemce je najvýchodnejšou obcou regiónu Horného Požitavia. Leží v údolí Tekovského potoka, na rozhraní južných výbežkov Pohronského Inovca a Podunajskej pahorkatiny. Obcou vedie cesta I/65 z údolia Hrona na Zlaté Moravce, od ktorých je vzdialená 12 km. Kataster obce susedí s Hronským Beňadikom, Orovnicou, Novou Baňou a Kozárovcami, ktoré patria do regiónu Pohronia, na západe s Čaradicami a na severe s Obycami.
Prírodné podmienky.
Tekovské Nemce sú podhorskou obcou ležiacou na styku nížiny a pohoria, v doline potoka Roskovice (Inovecký potok). Katastrálne územie je tvorené Hronskou pahorkatinou i Pohronským Inovcom. Pahorkatinový až hornatinový reliéf dosahuje rozpätie 190 Stred obce leží v nadmorskej výške 246 m. Lesný porast tvorí hlavne dub, hrab, javor, vo vyšších nadmorských výškach i buk, vyskytujú sa aj sekundárne smrečiny. Obec je východiskom turistickej trasy do Pohronského Inovca. Trasou značeného turistického chodníka je možné dostať sa na najvyšší bod pohoria Veľký Inovec (), odkiaľ je prekrásny výhľad na široké okolie. V chránenej prírodnej oblasti „Kliča“ sa vyskytujú poniklece.
Dejiny.
Podľa staršej literatúry je najstaršia písomná správa o obci z roku 1265, podľa novšej literatúry až z roku 1275, keď sa obec spomína pod názvom "Nempty". Obec patrila nielen zemanom, ale i opátstvu vo Svätom Beňadiku. V roku 1291 sa časť obce stáva majetkom ostrihomskej kapituly, jej úplným vlastníctvom sa stáva v roku 1387. Napriek tomu, že v roku 1573 obec vyplienili Turci, arcibiskup ju zanedlho dosídlil, a tak roku 1600 to bola väčšia obec, v ktorej bolo spísaných 56 domácností. V roku 1776 sa novým majiteľom obce stalo biskupstvo v Banskej Bystrici. Na základe sčítania ľudu v roku 1869 vieme, že na území obce žilo 762 obyvateľov v 105 domoch. Z toho istého materiálu sa dozvedáme, že k obci patrila aj Nemecká huta a Stará Sklená huta – Jama. Obyvatelia sa v tom čase zaoberali poľnohospodárstvom, pestovaním obilia, chovom oviec, ošípaných a dobytka. Naproti tomu obyvatelia Nemeckej huty a Starej Sklenej huty sa venovali výrobe dreveného náradia, maľovaniu skla, obrazov, ale aj páleniu uhlia na Jame. V tom čase žilo v týchto osadách 52 ľudí v 10 domoch. 
Najviac obyvateľov mala obec v roku 1961, keď ich počet dosiahol 1317. Z názvov, ktoré obec mala, uvádzame iba niektoré napr. "Nemdy", "Nemthi", "Nemtze", "Nemecsky", "Némethi", "Inovce"... Začiatkom 19. storočia mala v obci svoje majetky rodina Boronkayová. V tomto období sa po prvýkrát stretávame so slovenským pomenovaním obce "Nemce". Svoj terajší úradný názov obec používa až od roku 1948. Do roku 1960 obec patrila do okresu Zlaté Moravce, od roku 1961 bola pričlenená k okresu Žiar nad Hronom. Od 1. augusta 1996 na základe referenda obyvateľov obce, boli Tekovské Nemce opäť začlenené do okresu Zlaté Moravce.
Občianska vybavenosť.
V obci sa nachádzajú predajne potravín, zmiešaného tovaru. Návštevník obce sa môže občerstviť v cukrárni alebo v dvoch pohostinstvách. Obec má poštu, kaderníctvo, základnú školu s materskou školou, dom smútku, podnikateľské objekty. Kultúrne a spoločenské aktivity sa realizujú v kultúrnom dome, športové akcie sa odohrávajú na futbalovom ihrisku, pri škole je antukové ihrisko – v zime využívané ako klzisko. Úspešne pôsobí miestny spolok Slovenského Červeného kríža, miestna organizácia Sl. zväzu zdravotne postihnutých, ale aj Dobrovoľný hasičský zbor, Folklórny súbor Inovec, Súbor Gažiovci a Cirkevný spevácky zbor. Plynofikovaním obce, rekonštrukciou telefónnej siete a výstavbou vodovodu sa zvýšila životná úroveň obyvateľov. Obyvatelia obce nachádzajú pracovnú príležitosť hlavne na miestnom roľníckom družstve a v lesníctve. Určitá časť obyvateľov dochádza za prácou do Tlmáč, Novej Bane, Žiaru nad Hronom, v posledných rokoch do okresného mesta Zlaté Moravce. 
Doprava.
Doprava do obce je zabezpečovaná prostredníctvom SAD Nitra, na svojich pravidelných linkách, podľa aktuálneho cestovného poriadku.

</doc>
<doc id="29120" url="https://sk.wikipedia.org/wiki?curid=29120" title="Tesárske Mlyňany">
Tesárske Mlyňany

Tesárske Mlyňany sú obec na Slovensku v okrese Zlaté Moravce.
Polohopis.
Obec sa rozprestiera v Žitavskej pahorkatine, na oboch brehoch rieky Žitavy, asi 4 km južne od Zlatých Moraviec. Severným okrajom prechádza rýchlostná cesta R1 a cesta I/65, severojužným smerom vedie priamo obcou cesta Zlaté Moravce - Vráble aj železničná trať Nové Zámky – Zlaté Moravce. 
Ulice.
Hlavná, 
M.R.Štefánika, 
Orechová, 
Športová, 
Školská, 
Štefana Moysesa, 
Pinárska, 
Krátka, 
Kapusničky, 
Lipová, 
Lúčna, 
Za kostolom,
Železničná
Krížna
Dejiny.
Tesárske Mlyňany vznikli spojením pôvodne samostatných obcí s vlastnou históriou. Tesáre nad Žitavou a Mlyňany patria k najstarším sídlam v regióne, keď prvé zachované písomné zmienky uvádzajú existenciu osady "Tazzar" v roku 1075 a "Malonian" v roku 1209. Archeologické nálezy datujú osídlenie Tesár už od 9. storočia. Oba názvy pochádzajú z remeselníckeho zamerania jej obyvateľov. 

</doc>
<doc id="29121" url="https://sk.wikipedia.org/wiki?curid=29121" title="Velčice (okres Zlaté Moravce)">
Velčice (okres Zlaté Moravce)

Velčice sú obec na Slovensku v okrese Zlaté Moravce.
Polohopis.
Obec Velčice sa nachádza v severnej časti Žitavskej pahorkatiny - osem kilometrov severozápadne od Zlatých Moraviec. Má malebnú polohu. Zo severnej strany ju lemujú južné svahy pohoria Tribeč, ktorý na severozápade susedí s Nitrianskou pahorkatinou a na juhu s Nitrianskou nivou. Na severovýchodnej strane hraničí s pohorím Vtáčnik a Hornonitrianskou kotlinou. Na juhovýchode sa stýka so Žitavskou pahorkatinou a Pohronským Inovcom. Obcou preteká Čerešňový potok, do ktorého sa v strede obce vlieva potok Trnava. Obec zo západu obklopujú kremencové kopce: Malý Lysec, Veľký Lysec (), Ploská (), zo severu hlavný hrebeň pohoria Veľký Tribeč (), Malý Tribeč (), Medvedí vrch (), Mišov vrch (), z východnej časti bočný hrebeň Kamenné vráta (), Čierny hrad () a Vŕšky (). Obec leží v teplej klimatickej oblasti s priemernou ročnou teplotou vzduchu 9,1 °C. 
Erb obce.
Z roku 1720 je zachovaná pečať obce, v ktorej sú zobrazené dva vlky. Na základe toho viacerí historici pripúšťajú, že meno a erb obce súvisí s nejakou udalosťou s vlkom alebo vlkmi.

</doc>
<doc id="29122" url="https://sk.wikipedia.org/wiki?curid=29122" title="Veľké Vozokany">
Veľké Vozokany

Veľké Vozokany sú obec na Slovensku v okrese Zlaté Moravce. V roku 1652 sa pri obci odohrala významná bitka s Turkami. 
Polohopis.
Obec leží južne od okresného mesta. 
Dejiny.
V katastrálnom území obce sa našli pozostatky dočasného osídlenia lovcov mamutov z obdobia paleolitu. Trvalé osídlenie potvrdzujú náhodné náleziská z neolitu. Prvá písomná zmienka z roku 1209 nazýva obec Wezeken a naznačuje služobnícku osadu. Obec bola súčasťou majetkou beňadického opátstva. V roku 1228 časť obce patrila Nitrianskemu biskupstvu, v 13. storočí Huntovcom-Poznanovcom a Maróthyovcom. 
Tak ako mnohé obce regiónu, i Veľké Vozokany trpeli pod nadvládou Turkov, ktorými boli podmanené v roku 1618. V katastrálnom úseku obce sa pri Starom háji 26. augusta 1652 odohrala významná bitka, v ktorej boli Turci spojenými silami rodov Forgáč, Esterházi a miestnych sedliakov porazení, čo prispelo ku skráteniu ich panstva na Slovensku.

</doc>
<doc id="29123" url="https://sk.wikipedia.org/wiki?curid=29123" title="Vieska nad Žitavou">
Vieska nad Žitavou

Vieska nad Žitavou je obec na Slovensku v okrese Zlaté Moravce.
Polohopis.
Obec leží na nive rieky Žitava, v Žitavskej pahorkatine, geomorfologickej časti Podunajskej pahorkatiny. Západne od obce vedie cesta II/511, na ktorú je napojená cestou III/1630. Zlaté Moravce ležia severne, Vráble južne a Nitra západne. 
Vo Vieske nad Žitavou je hlavný vstup Arboréta Mlyňany, situovaného na východnom okraji obce. Je súčasťou mikroregiónu PožitavieŠiročina a vedie ňou Požitavská cyklomagistrála.
Dejiny.
Najstaršia zachovalá písomná zmienka o obci pochádza z roku 1406, kedy tu stáli 4 porty. Patrila topoľčianskemu panstvu, neskôr sa stala kráľovským majetkom. Po obsadení Uhorska osmanským vojskom bola v rokoch 1564, 1594 a 1618 vyplienená a v roku 1636 úplne spustošená. Podľa súpisu z roku 1663 mala Vieska 13 obývaných domov, mlyn a množstvo včelích úľov. Po ústupe tureckého ohrozenia sa majiteľmi rôznych častí obce stali rody Révayovcov, Radvanskovcov, Zerdahelyovcov a od 19. storočia aj Taynajovcov. Názov obce bol v období prvej republiky "Tekovská Vieska", po roku 1927 sa ustanovil súčasný názov Vieska nad Žitavou.
Dnes je Vieska modernou obcou s obecným úradom, knižnicou, materskou školou a sálou na spoločenské podujatia, situované vo viacúčelovej budove. Turisticky zaujímavou je "Dvor ľudových remesiel", prezentujúci život tradičnej roľníckej rodiny s historickým mobiliárom.

</doc>
<doc id="29124" url="https://sk.wikipedia.org/wiki?curid=29124" title="Volkovce">
Volkovce

Volkovce sú obec na Slovensku v okrese Zlaté Moravce. Najvýznamnejšou pamiatkou obce je kostol sv. Jakuba pôvodne zo 14. storočia.
Polohopis.
Obec Volkovce sa nachádza na pomedzí panónskej a karpatskej geografickej zóny vo výške . Leží na dotyku západného Slovenska so stredoslovenskou oblasťou. Väčšina chotára leží na južných svahoch Pohronského Inovca, v doline potoka Bočovka. Najvyššie vrchy v chotári sú Vinice a závadský Majer. 
Z klimatického hľadiska patrí región k najteplejším oblastiam na Slovensku, s priemerom 14 tropických dní a 63 letných dní do roka. Zrážkovo je oblasť pomerne chudobná, za rok je priemerný úhrn 582 mm. Hydrologicky patrí chotár obce povodiu Žitavy. Potok Bočovka sa vlieva do potoka Širočina, ktorej tok sa vo Vrábľoch spája so Žitavou. Hron napriek svojej blízkosti, zasahuje do vodstva minimálne (osada Slance).
Dejiny.
Zo širšieho historicko-geografického hľadiska patrila obec do Tekovskej župy, nachádza sa v jeho stredozápadnej časti medzi mestečkami Zlaté Moravce a Hronský Beňadik. Historickým centrom regiónu sú Zlaté Moravce - bývalé župné mesto.
Obec Volkovce a Závada sa prvýkrát zlúčili v rokoch 1928-1932. Súčasťou obce sú aj osady, bývalé majere Slance a Olichov. V priebehu 19. storočia sa na okraji obce usadilo rómske obyvateľstvo, ktoré sa do značnej miery integrovalo do obecného spoločenstva.
Obyvateľstvo sa do polovice 20. storočia zaoberalo prevažne poľnohospodárstvom a chovom hospodárskych zvierat. Pred rokom 1918 smerovali pracovné migrácie obyvateľstva do západnej Európy (Francúzsko), príp. Ameriky. Po roku 1918 chodili „na roboty“ na Moravu a do Čiech, v rokoch 2. svetovej vojny aj do Nemecka. Dopravu a spojenie s okolím uľahčilo vybudovanie železničnej trate Zlaté Moravce – Kozárovce roku 1912 so zástavkou vo Volkovciach. Miestnou časťou Olichov prechádza dôležitá cestná os Bratislava - Banská Bystrica.

</doc>
<doc id="29125" url="https://sk.wikipedia.org/wiki?curid=29125" title="Zlatno (okres Zlaté Moravce)">
Zlatno (okres Zlaté Moravce)

Zlatno je obec na Slovensku v okrese Zlaté Moravce v Nitrianskom kraji. 
Polohopis.
Zlatno je najmenšia obec v okrese, má 228 obyvateľov (k 31. 12. 2015). Z troch strán ju obklopujú Tribečské vrchy a preteká ňou potok Stránka. Zlatno je podhorská poľnohospodárska obec so začínajúcim turistickým potenciálom. Obec sa nachádza v Zlatnianskom predhorí na južnej strane pohoria Tribeč, v eróznej kotline po oboch brehoch potoka Stránka. Od okresného mesta Zlaté Moravce je obec vzdialená severozápadným smerom. Katastrálne hraničí na západe s obcou Velčice, na juhu s obcou Mankovce, na východe s obcou Hosťovce, severozápadná hranica katastra za pohorím Tribeč je s obcami Práznovce a Krnča (okres Topoľčany) a na severovýchode je to obec Klátova Nová Ves (okres Partizánske).
Nadmorská výška v strede obce je , v katastri 250 –  Členitý kataster s výraznými kremencovými tvrdošmi – hôrkami tvoria kryštalické horniny, granodiority, diority a druhohorné kremence. Zalesnený je listnatým lesom, má hnedé lesné pôdy. Priemerná ročná teplota je 7 – 8 °C, júlová okolo 17 °C, januárová do −4 °C. Priemerné množstvo zrážok je vyše . Najvyšší bod v katastrálnom území obce je Javorový vrch ().
Miestne katastrálne názvy.
Blažíkov, Blažkov, Breziny, Bujakov lázok, Ceriny, Cvandrov lázok, Čachotník, Dávidov jarok, Diely, Dvanásta tabla, Fabriky, Filov kríž, Gaštanica, Gramenný breh, Holárka, Húšťavy, Klčovnica, Kopanica, Kršelina, Krutá cesta, Kúty, Kutnianska bukovina, Lázok, Lukov, Nohavice, Pivničky, Plešina, Poceriny, Roskoše, Rožky, Sikáč, Straňa, Šarkanov chvost, Trstenica, Zhorená, Zorkov, Žrebíky.
Prírodné podmienky.
Chránená krajinná oblasť Ponitrie (CHKO Ponitrie) sa rozprestiera v pohoriach Tribeč a Vtáčnik. Jej hranica prebieha tesne za obcou Zlatno a CHKO Ponitrie pokrýva celú časť zalesnenej časti Tribečského pohoria na západ a sever od obce. Jej celková rozloha je viac ako . Bola vyhlásená v roku 1985 s cieľom ochrániť ojedinelé druhy fauny a flóry. Územie CHKO Ponitrie sa prevažne prekrýva s chráneným vtáčím územím (CHVÚ), ktoré zastrešuje projekt štátov EÚ Natura 2000. Z chránených druhov sa tu vyskytuje napríklad orol kráľovský, výr skalný či včelár lesný.
Dejiny.
Staršie dejiny.
Podľa fosílnych dôkazov je územie obce osídlené od doby kamennej. Z mladého paleolitu sa tu našli nástroje, priraďované k obdobiu gravettienu. Archeologické nálezy potvrdzujú prítomnosť ľudí doby bronzovej a doby železnej, kedy tu žili príslušníci Hallstatskej kultúry. V 3. storočí pred Kr. sa na území obce objavujú Kelti, po nich Kvádi a Sarmati.
Dátum vzniku obce Zlatno nie je známy. Vznikla pravdepodobne v súvislosti s náleziskami zlata. Prvá písomná zmienka o obci pochádza z roku 1038 (názov "Zaltinc") a ďalšia z roku 1156 (názov "Zalathna"). Písomné záznamy sa nachádzajú v Zoborských listinách. Obec sa spomína v roku 1397 ako "Zalathna", v roku 1424 ako "Zalakna", v roku 1808 už ako "Zlatno".
Od 14. do 18. storočia patrila obec hradným pánom Forgáchovcom z Gýmeša. V roku 1424 získal gróf Mikuláš Forgách kráľovský dekrét na ryžovanie zlata v Zlatne. Zlato sa ryžovalo v koryte potoka Stránka, ktorý pramení v pohorí Tribeč. Po zrade Forgáchovcov (Šimon Forgách sa zúčastnil na Rákócziho povstaní) patrilo Zlatno panstvu Topoľčianky, potom rehoľnému rádu Pavlínov z Lefantoviec a zemanom Jesenským z Beladíc. Od začiatku 18. storočia sa takmer vyľudnená obec opäť stala majetkom panstva z Topoľčianok. Rozvoj obce nastal až s príchodom zemepánov Jesenských na začiatku 19. storočia.
Jozef Jesenský, priekopník ovocinárstva na Slovensku, v roku 1820 založil v chotári Roskoš (Roszkos) ovocný veľkosad. Pestovali sa tu jablká, čerešne a jedlé gaštany. Na rozlohe 260 jutár dal vysadiť vyše 20 tisíc ovocných stromov a sad sa zaradil k najväčším v Uhorsku. Vybudoval tiež konzerváreň, muštáreň a pálenicu. Po jeho smrti (pochovaný je uprostred svojho sadu na Roskošiach) pokračoval v jeho diele zať "Ladislav Majthényi", ktorý ešte zväčšil veľkosad o 60 jutár a vysadil ďalších 6 000 ovocných stromov. Nachádzala sa tu aj tehelňa a pri horárni Kľačany i sklárska huta.Skláreň v Hute zanikla v roku v roku 1885. Na jej mieste v údolí Čerešňového potoka postavili pílu s vodným pohonom. Tá v roku 1923 vyhorela. Majthényi založil v roku 1876 priamo v obci manufaktúru "Salajka" na výrobu kameninového riadu. Zamestnávala asi 50 mužov a žien. Kremičitú hlinu ťažili na viacerých miestach zlatnianskeho chotára v tzv. hlinených jarkoch. Roku 1885 Salajka zanikla. Ďalším majiteľom sadu i priľahlých lesov sa stal barón "Henrich Lindenhoff", ktorý po roku 1918 ostal v Maďarsku. Spustnutý veľkosad a lesy odkúpil v roku 1937 veľkostatkár Móric Sentiváni z Beladíc. Po druhej svetovej vojne boli lesy zoštátnené a pozemky rozparcelované.
Severne od obce sa nachádzal mlyn, ktorý fungoval až do roku 1907, kedy vyhorel. Za prvej Československej republiky bolo Zlatno podhorskou poľnohospodárskou obcou.
Druhá svetová vojna.
V zime 1944-1945 sa obec Zlatno stala domovom pre vyše tisíc partizánov z Tribečských vrchov. Do obce sa uchýlili štyri oddiely Nitrianskej partizánskej brigády: "Národný pomstiteľ", "Plameň", "Zarubežnyj" a "Medzinárodný oddiel". Obyvatelia obce ich prichýlili vo svojich domoch, prijali do svojich rodín a delili sa s nimi o všetko, čo mali. Vyše štyroch mesiacov bolo Zlatno nedobytnou partizánskou pevnosťou. Za pomoc partizánom a aktívnu účasť v protifašistickom odboji získalo Zlatno čestný názov „partizánska obec“.
22. decembra 1944 postihla obec tragická udalosť, keď tu havarovali dve poškodené sovietske bombardovacie lietadlá Lisunov Li-2 (verzia Douglas DC-3). Lietadlá patrili k 197. leteckému pluku Ukrajinského frontu. Štartovali z poľného letiska v ukrajinskom meste Zbaraž a bombardovali kolónu nemeckých tankov a vojenských áut v obci Chynorany na Hornom Ponitrí, kde boli zasiahnuté nemeckou protileteckou obranou. Jedno z lietadiel začalo horieť už vo vzduchu a núdzovo uvoľnené bomby zasiahli domy v obci Zlatno. Obe lietadlá potom havarovali v chotári obce. Zahynulo jedenásť letcov, zachránil sa jediný (radista Nikolaj Meťolkin). Bomby pripravili o život jedenásť občanov Zlatna, z toho päť detí. Zničených bolo šesť domov, desiatky ďalších boli poškodené. Túto tragickú udalosť pripomínajú dva pamätníky: jeden pred obecným úradom a druhý na mieste havárie na "Dvanástej table".
Moderné dejiny.
Za masovú účasť v Slovenskom národnom povstaní nesie Zlatno čestný názov „partizánska obec“. 
V roku 1957 vystavali v obci rímskokatolícky kostol sv. Michala, ktorý bol neskôr premenovaný na kostol sv. Kríža. Miestne JRD bolo založené v roku 1959.
V roku 1988 bol otvorený lesný Partizánsky náučný chodník Zlatno – Skýcov v dĺžke a s prevýšením , ktorý vedie po stopách presunov partizánov a je prístupný zo stredu oboch obcí. Má 6 zastávok, zatiaľ bez informačných panelov. Vedie stredne náročným terénom zo Zlatna, smerom na Studničku Jelšovku, Miesto smrti M. Antalca z partizánskeho oddielu „Národný pomstiteľ“ cez Stratený vrch (partizánske bunkre), Tajný sklad zbraní do Skýcova.
Názov.
Názov obce je odvodený od zlata, ktoré sa tu v stredoveku ryžovalo. Demonym je podľa Pravidiel slovenského pravopisu "zlatniansky", obyvateľ obce sa volá "Zlatňan"/"Zlatňanka". Maďarský názov obce bol "Zlatnó", v roku 1892 bol zavedený novotvar "Kisaranyos".
Vývin názvu obce
Kultúra a zaujímavosti.
Obecná kronika.
Obecnú kroniku s názvom "Pamätná kniha obce Zlatno" založil 1. 7. 1933 starosta Ondrej Krátky, člen obecnej rady Ján Tlach a obvodný notár Marko Urbanský. Prvým kronikárom bol učiteľ Karol Hrubý.
Kultúra.
V minulosti malo Zlatno aj vlastnú kapelu dychovej hudby, ženský spevokol a ochotnícke divadlo.
Turistika.
Obcou vedú značené turistické trasy a Požitavské cyklotrasy.
Školstvo.
Najstaršia zmienka o škole je z roku 1850 v spise farára Jána Jesenského vo Velčiciach. Píše, že učiteľom v Zlatne je Ignác Mayer, ktorý hovorí "„po Slowenski, strednie po Uherski a Laťinski. Ďeťi viučuje po Slowenski.“" Stará škola bola v osemdesiatročnom dome, mala jednu triedu a byt pre učiteľa (dve miestnosti). V rokoch 1912 – 1914 obec postavila novú jednotriednu školu s bytom pre učiteľa za 26 000 korún. Peniaze si obec musela požičať a potom niekoľko rokov splácať. Do roku 2003 sa tu vystriedalo 39 učiteľov, z toho traja učitelia učili po dvakrát. Od roku 1985 tu bola aj Materská škola. V roku 2003 boli škola aj materská škola pre nedostatok žiakov a detí zrušená. V súčasnosti je v budove bývalej školy pohostinstvo.
Občianska vybavenosť.
V obci sa nachádza rímskokatolícky kostol sv. Kríža, kultúrny dom (v ktorom sídlia Obecný úrad a knižnica), obecné múzeum, historická požiarna zbrojnica, predajňa potravín a zmiešaného tovaru, pohostinstvo, prírodné futbalové ihrisko, malý rekreačný areál s jazerom a detským ihriskom a cintorín s domom smútku.
Obecná knižnica bola založená v roku 1926. V obci je zavedený miestny rozhlas. Zlatno má verejné osvetlenie. Z finančných aj praktických dôvodov sa osvetlenie vypína o jedenástej hodine v zime a o polnoci v lete. Po Druhej svetovej vojne bola do Zlatna dovedená asfaltová cesta z Mankoviec. Obec je pripojená na verejný vodovod a plynovod. Obec má zabezpečený odvoz komunálneho odpadu.
Doprava.
Obec nemá železničné spojenie. Autobusová linka premáva viackrát denne po trase Zlatno – Mankovce – Martin nad Žitavou – Zlaté Moravce. V Zlatne sa nachádzajú tri zastávky: pri bývalom JRD, pri kostole a pri predajni potravín. Obec nemá pomenované ulice, len popisné čísla domov.

</doc>
<doc id="29126" url="https://sk.wikipedia.org/wiki?curid=29126" title="Žikava">
Žikava

Žikava je obec na Slovensku v okrese Zlaté Moravce.
Polohopis.
Žikava sa nachádza v tesnej blízkosti obce Lovce, v okrese Zlaté Moravce v Nitrianskom kraji. Nadmorská výška stredu obce je , v katastri od 250 do . Obec leží v severovýchodnej časti Žitavskej pahorkatiny, v úzkej doline potoka Jarky a na južných svahoch pohoria Tribeč. Členitý kataster tvoria mladotreťohorné íly, piesky, žulové horniny a kremence. Zalesnený je v severnej časti (dub, cer, hrab, breza a buk). Má ilimerizované a hnedé lesné pôdy. Obec tvoria jednotlivé časti s miestnymi názvami: Andor, Breziny, Dlhé diely, Krásny majer, Piesky, Tatry
Dejiny.
Prvá písomná zmienka o obci je z roku 1075. Už v tom čase bola Žikava pomerne veľkou obcou. Kláštor v Hronskom Beňadiku v tom roku získal v obci nielen zem s potokom, ale aj s dvanástimi domami služobníkov, pasienkami a veľkým lesom. Roku 1388 sa zmenil aj majiteľ obce, Žikava sa stala súčasťou hrušovského panstva. Onedlho prešla do vlastníctva panstva Topoľčianky. Miestni obyvatelia sa zaoberali poľnohospodárstvom a chovom rakov. Obec bola viackrát vyplnienená tureckými nájazdmi, v roku 1573, znovu v roku 1618 a nakoniec v roku 1631. 
Nový erb sa podujal vytvoriť v roku 1999 výtvarník-rytec, rodák zo Žikavy František Horniak, autor známky roku 1994. 
Názov.
Názov obce je slovenského pôvodu a podľa všetkého dostalo sídlo názov podľa potoku Žikava (dnes Žikavka). Samotné meno toku je pravdepodobne odvodené od názvu rieky Žitava, pričom za názvom Žikava treba zrejme hľadať snahu o odlíšenie jedného z prítokov Žitavy. Latinský zápis mena dediny je tiež veľmi podobný menu rieky Žitava (1075 - Sitoua; porovnaj Sichoua-Sitoua = Žikava-Žitava). Maďarské pomenovanie je Zsikava. 
Vývin názvu obce

</doc>
<doc id="29127" url="https://sk.wikipedia.org/wiki?curid=29127" title="Žitavany">
Žitavany

Žitavany sú obec na Slovensku v okrese Zlaté Moravce.
Polohopis.
Žitavany ležia asi 2 km na severovýchod od Zlatých Moraviec medzi pohoriami Pohronský Inovec a Tribeč. Obec má 1 926 obyvateľov (k 31. 12. 2015).
Dejiny.
Prvá zmienka o pôvodnej obci Knesecz je z roku 1075. Fara a kamenný kostol zabezpečovali cirkevnú správu pre 50 okolitých obcí. Obec patrila pôvodne do beňadického opátstva, ale postupne sa rozrástla až do neďalekého panstva v Topoľčiankach. Staršia časť sa označovala ako Opatovské Kňažice (neskôr Opatovce), kým nová časť si zachovala pôvodný názov Kňažice. V roku 1959 sa Kňažice (; ) a Opatovce nad Žitavou (; ) spojili a prijali nový názov Žitavany. Meno dostali podľa neďalekej rieky Žitava. Obec patrila od roku 1975 až 2002 k Zlatým Moravciam ako ich mestská časť. 

</doc>
<doc id="29129" url="https://sk.wikipedia.org/wiki?curid=29129" title="Pšenica">
Pšenica

Pšenica (na západe Slovenska neodborne aj žito; lat. "Triticum") je rod obilnín z čeľade lipnicovité, ktorých zrná sa používajú na priamu spotrebu ako ľudská potravina (chlebovina) alebo na kŕmenie hospodárskych zvierat (jadrové krmivo).
V celosvetovom meradle je pšenica na druhom mieste v objeme ročnej produkcie, na prvom mieste je kukurica a na treťom mieste ryža.
Druhy a odrody.
Rod pšenica (Triticum) sa delí na:
Každý poddruh možno ďalej rozdeliť na tri "typy":
Klas pšenice je zložený z viackvetných kláskov. Klásky sú umiestnené v jednotlivých článkoch klasového vretena. Sú jedno-, dvoj- až 7-kveté, z nich sú spravidla jedno- až 4-plodné.
Druhy:
Produkcia.
Najväčšími producentmi pšenice na svete je EÚ, Čína, India, USA a Rusko. Čína a India produkujú najmä pre vlastnú spotrebu a preto najväčšími exportérmi je USA, EÚ, Rusko, Kanada a Austrália. 
Obchodovanie.
Na slovensku sú 4 subjekty ktoré obchodujú so pšenicou: Poľnohospodári, obchodníci, mlyny a iní spotrebitelia a vláda. Trh s pšenicou sa organizuje na Komoditnej burze Bratislava. Trhové ceny pšenice sú uvádzané na webovej stránke burzy, ďalej pri burze zasadá každé 2 týždne Cenový burzový výbor a určuje trhovú cenu pšenice 2 týždne spätne, aktuálnu, predpokladanú 2 týždne dopredu a predpokladanú trhovú cenu o 3 mesiace dopredu. Poľnohospodárska platobná agentúra robí dotazníkový prieskum trhu a zverejňuje ju v správe ATIS. Ďalším miestom pre nákup alebo predaj pšenice sú inzertné portály.
Štandardy.
Pšenica je naša najdôležitejšia obilnina. Zo semena – zrna – sa mletím vyrába krupica a biela múka na pečenie chleba, bieleho pečiva, rôznych cestovín a cukrárenských výrobkov. Zo zrna raže sa získava ražná múka. Z nej sa vyrába tmavý pšenično-ražný chlieb, pečivo a perníky.

</doc>
<doc id="29130" url="https://sk.wikipedia.org/wiki?curid=29130" title="Obilie">
Obilie

Obilie alebo zbožie môže byť:

</doc>
<doc id="29131" url="https://sk.wikipedia.org/wiki?curid=29131" title="Most Apollo">
Most Apollo

Most Apollo je bratislavský most cez rieku Dunaj. Je to oblúkový most, teda je tvorený oblúkom, na ktorý sú pripevnené približne rovnobežné závesné oceľové laná, ktoré držia mostovku. Nachádza sa medzi Starým mostom a Prístavným mostom. Jeho rozpätie je 231 metrov, celková dĺžka premostenia vrátane estakád 835 metrov a dĺžka hlavného mostného poľa 517 metrov. Dĺžkovo je druhým najdlhším bratislavským mostom, po Lužnom moste. Výška oblúka mosta je 36 metrov a most má 20 pilierov. Hmotnosť mostného poľa je 5 240 ton. Most Apollo bol nominovaný odborníkmi Americkej spoločnosti pre technické inžinierstvo spolu s ďalšími štyrmi najlepšími stavbami sveta na prestížnu cenu Opal Awards 2006. Ako jediná európska stavba, ktorá bola toho roku nominovaná ju aj získala. Most získal aj cenu "Stavba roka 2006" na Slovensku v kategórii mostné objekty stavby.
Názov.
Názov dostal podľa rafinérie Apollo, ktorá kedysi stála v blízkosti bratislavskej strany piateho mosta, a tá sa zas volala podľa boha Apolóna. Počas výstavby sa Most Apollo označoval ako "Most Košická", pretože sa nachádza v predĺžení Košickej ulice v Bratislave. 
Výstavba.
Most bol postavený v rokoch 20022005 a slávnostne otvorený 4. septembra 2005. Zvláštnosťou pri výstavbe mosta bolo zostavenie mostného telesa na plávajúcich pontónoch na ľavom brehu Dunaja a jeho otočenie krížom cez rieku až po ukončení montáže oceľovej konštrukcie. Otočenie bolo vykonané v nedeľu 19. septembra 2004 a trvalo niekoľko hodín.
Autorom projektu mostu, ktorý získal viacero medzinárodných ocenení je Ing. Miroslav Maťaščík.
Špecifikáciu protikoróznej ochrany a návrh náterového systému vytvoril RNDr. Petr Nevěčný.

</doc>
<doc id="29136" url="https://sk.wikipedia.org/wiki?curid=29136" title="Levoslav">
Levoslav

Levoslav je mužské krstné meno. Meniny na Slovensku má 2. októbra.

</doc>
<doc id="29137" url="https://sk.wikipedia.org/wiki?curid=29137" title="Stela">
Stela

Stela je ženské krstné meno, znamená hviezda. Meniny na Slovensku má 3. októbra.

</doc>
<doc id="29138" url="https://sk.wikipedia.org/wiki?curid=29138" title="František (prvé meno)">
František (prvé meno)

František je mužské krstné meno. Svätecké meno z talianskej podoby "Francesco" [Frančesko], znamená "malý Francúz", "Francúzik". Na Slovensku má meniny 4. októbra.

</doc>
<doc id="29139" url="https://sk.wikipedia.org/wiki?curid=29139" title="Viera (prvé meno)">
Viera (prvé meno)

Viera je ženské krstné meno. Meniny na Slovensku má 5. októbra.

</doc>
<doc id="29140" url="https://sk.wikipedia.org/wiki?curid=29140" title="Natália">
Natália

Natália je ženské krstné meno. Pôvod má v latinskom "(dies) Natalis" s významom „deň narodenia“ alebo skôr v "(Christi) Natalia" znamená teda „Vianoce“. Meniny na Slovensku má 6. októbra.

</doc>
<doc id="29141" url="https://sk.wikipedia.org/wiki?curid=29141" title="Eliška">
Eliška

Eliška je ženské krstné meno hebrejského pôvodu, variant mena Alžbeta, rozšírený v Česku a na Slovensku. Pochádza z hebrejského "Eliševa" (אֱלִישֶׁבַע) s významnom „Boh (mi) je prísahou“, prípadne že „nositeľka tohto mena je zasľúbená Bohu“. Meniny na Slovensku má 7. októbra.

</doc>
<doc id="29142" url="https://sk.wikipedia.org/wiki?curid=29142" title="Brigita">
Brigita

Brigita je ženské krstné meno. Pôvod má v keltskom slove "brigh" („silný“, „mocný“). Meniny na Slovensku má 8. októbra.
Niektoré známe nositeľky.
Iné tvary:

</doc>
<doc id="29143" url="https://sk.wikipedia.org/wiki?curid=29143" title="Dionýz (prvé meno)">
Dionýz (prvé meno)

Dionýz je mužské krstné meno. Meno je gréckeho pôvodu a v preklade znamená "zasvätený bohu Dionýzovi". Meniny na Slovensku má 9. októbra.

</doc>
<doc id="29144" url="https://sk.wikipedia.org/wiki?curid=29144" title="Slavomíra">
Slavomíra

Slavomíra je ženské krstné meno slovanského pôvodu. Skladá sa z koreňov слава ("slava" – „sláva“) a миръ ("mirŭ" – „mier“, „svet“). Meniny na Slovensku má 10. októbra.
Z pôvodne domácich podôb tohto mena (a ďalších zložených slovanských mien: Boleslava, Miloslava, Jaroslava) vznikli neskôršie samostatné mená Sláva a Slávka.

</doc>
<doc id="29145" url="https://sk.wikipedia.org/wiki?curid=29145" title="Valentína">
Valentína

Valentína je ženské krstné meno. Meniny na Slovensku má 11. októbra.

</doc>
<doc id="29146" url="https://sk.wikipedia.org/wiki?curid=29146" title="Maximilián">
Maximilián

Maximilián je mužské krstné meno. Meniny na Slovensku má 12. októbra.

</doc>
<doc id="29147" url="https://sk.wikipedia.org/wiki?curid=29147" title="Koloman (prvé meno)">
Koloman (prvé meno)

Koloman je mužské krstné meno. Meno je írskeho pôvodu s významom mierumilovný alebo podľa iných zdrojov tureckého pôvodu (Kalima) s nejasným významom. Meniny na Slovensku má 13. októbra.

</doc>
<doc id="29148" url="https://sk.wikipedia.org/wiki?curid=29148" title="Boris (prvé meno)">
Boris (prvé meno)

Boris je mužské krstné meno. Je to ruská podoba protobulharského mena "Bogoris" alebo "Borises" (v prameňoch ako Βόγορις, Βώγωρις, Βορίσης).
Význam môže byť zo slovanského slova „boj“. Alebo môže ísť o skrátenie slovanského mena Borislav, ktoré znamená „ten, ktorý bojuje za slávu“ . Tiež môže ísť o meno z bulharčiny, ktoré je interpretované ako „vlk“, „malý“ alebo „biely leopard“ .
Meniny na Slovensku má 14. októbra.

</doc>
<doc id="29149" url="https://sk.wikipedia.org/wiki?curid=29149" title="Terézia">
Terézia

Terézia (iný variant: Tereza) je ženské krstné meno. Pochádza z gréckeho "Theresia" – „pochádzajúca z ostrova Thera prípadne Therasia“ alebo zo slova "térésis" s významom „opora“, „záštita“. Meniny na Slovensku má 15. októbra.
Niektoré známe nositeľky.
Terézia:
Tereza:

</doc>
<doc id="29150" url="https://sk.wikipedia.org/wiki?curid=29150" title="Vladimíra">
Vladimíra

Vladimíra je ženské krstné meno slovanského pôvodu. Skladá sa z koreňov "volděti" – „vládnuť“ a "měrŭ" – „veľký“, význam mena sa teda dá interpretovať ako „veľká vládkyňa“. Nositeľky tohto zriedkavého krstného mena oslovujeme Vlaďka, Vladka, Vladina, Vladi, Vlada, Vlaďa, Vladenka. Meniny na Slovensku má 16. októbra.

</doc>
<doc id="29152" url="https://sk.wikipedia.org/wiki?curid=29152" title="Hedviga">
Hedviga

Hedviga je ženské krstné meno. Pôvodne nemecké meno "Hedwig" pochádza zo staronemeckých slov "hadu" a "wig", obe s významom „bitka“, „boj“; význam mena sa interpretuje ako „víťaziaca v boji“, „víťazná bojovníčka“. Meniny na Slovensku má 17. októbra.

</doc>
<doc id="29153" url="https://sk.wikipedia.org/wiki?curid=29153" title="Lukáš (prvé meno)">
Lukáš (prvé meno)

Lukáš je mužské krstné meno latinského pôvodu. Odvodené je od Lukánie, kraja v južnom Taliansku. Znamená teda „pochádzajúci z Lukánie“. Meniny na Slovensku má 18. októbra.

</doc>
<doc id="29154" url="https://sk.wikipedia.org/wiki?curid=29154" title="Kristián">
Kristián

Kristián je mužské krstné meno. Pochádza z gréckeho χρῑστιᾱνός ("christianos" – „kresťan“), resp. latinského "christianus" (dtto.). Meniny na Slovensku má 19. októbra.

</doc>
<doc id="29155" url="https://sk.wikipedia.org/wiki?curid=29155" title="Vendelín (prvé meno)">
Vendelín (prvé meno)

Vendelín je mužské krstné meno germánskeho pôvodu. Považuje sa za odvodeninu zo slova "Vandalen" (východogermánsky kmeň, pozri Vandali) alebo "Wenden" (nemecké a škandinávske označenie Slovanov, pozri Vendi, Polabskí Slovania), prípade obdobu mena Václav. Meniny na Slovensku má 20. októbra.
Niektorí známi nositelia.
Vendelín:
iné tvary:

</doc>
<doc id="29156" url="https://sk.wikipedia.org/wiki?curid=29156" title="Arnold">
Arnold

Arnold je mužské krstné meno. Vzniklo spojením staronemeckých slov "aro"+"waltan", čo znamená vládca orol, silný ako orol. Slovenská forma bola prevzatá z nemeckých mien Arnold, Arenwald. Na Slovensku má meniny 1. októbra.

</doc>
<doc id="29157" url="https://sk.wikipedia.org/wiki?curid=29157" title="Uršuľa (prvé meno)">
Uršuľa (prvé meno)

Uršuľa je ženské krstné meno latinského pôvodu. Odvodené je od zdrobneniny latinského slova "ursa" („medvedica“). Meniny na Slovensku má 21. októbra.
Niektoré známe nositeľky.
Uršuľa:
iné tvary:

</doc>
<doc id="29158" url="https://sk.wikipedia.org/wiki?curid=29158" title="Sergej">
Sergej

Sergej je mužské krstné meno. Meniny na Slovensku má 22. októbra.

</doc>
<doc id="29159" url="https://sk.wikipedia.org/wiki?curid=29159" title="Alojzia">
Alojzia

Alojzia je ženské krstné meno. Ide o obdobu mužského mena Alojz. Jeho pôvod treba hľadať v starofrancúzskom mene "Lowis", ktoré vzniklo zo staronemeckého mena Hludwig, čiže slávny bojovník. Prípadný pôvod môžeme nájsť aj v latinskej podobe mena "Aloisius", ktorá v staronemeckej podobe mena Alwisi označuje pomenovanie celý biely. Na Slovensku má meniny 23. októbra.

</doc>
<doc id="29160" url="https://sk.wikipedia.org/wiki?curid=29160" title="Kvetoslava">
Kvetoslava

Kvetoslava alebo domácky Kveta je ženské krstné meno. Meniny na Slovensku má 24. októbra.

</doc>
<doc id="29161" url="https://sk.wikipedia.org/wiki?curid=29161" title="Aurel (prvé meno)">
Aurel (prvé meno)

Aurel je mužské krstné meno. Pochádza z latinského slova "aureolus" „zlatý“. Staršie podobu mena sú Aurélius, Aurelián. Meniny na Slovensku má 25. októbra.

</doc>
<doc id="29162" url="https://sk.wikipedia.org/wiki?curid=29162" title="Demeter (prvé meno)">
Demeter (prvé meno)

Demeter je mužské krstné meno. Pôvod má v gréckom "Démétrios", čo znamená „patriaci bohyni úrody Deméter“. Meniny na Slovensku má 26. októbra, keďže v tento deň sa podľa byzantského kalendára oslavuje sviatok sv. veľkomučeníka Demetra Solúnskeho (Myrotočivého).

</doc>
<doc id="29163" url="https://sk.wikipedia.org/wiki?curid=29163" title="Sabína">
Sabína

"Sabína je aj starší názov borievky netatovej, pozri borievka netatová."
Sabína je ženské krstné meno, pochádzajúce z latinčiny. Sabíni boli staroveký kmeň v strednej Itálii. Svätá Sabína je patrónkou Ríma. Meniny na Slovensku má 27. októbra.

</doc>
<doc id="29164" url="https://sk.wikipedia.org/wiki?curid=29164" title="Dobromila">
Dobromila

Dobromila je ženské krstné meno. Meniny na Slovensku má 28. októbra.

</doc>
<doc id="29165" url="https://sk.wikipedia.org/wiki?curid=29165" title="Simona">
Simona

Simona je ženské krstné meno. Pochádza z hebrejčiny a znamená „počujúca“, „načúvajúca“. Meniny na Slovensku má 30. októbra.
Niektoré známe nositeľky.
Iné tvary:

</doc>
<doc id="29166" url="https://sk.wikipedia.org/wiki?curid=29166" title="Aurélia">
Aurélia

Aurélia je ženské krstné meno. Meniny na Slovensku má 31. októbra.

</doc>
<doc id="29168" url="https://sk.wikipedia.org/wiki?curid=29168" title="Nürnberg">
Nürnberg

Nürnberg môže byť:

</doc>
<doc id="29173" url="https://sk.wikipedia.org/wiki?curid=29173" title="UN/LOCODE">
UN/LOCODE

UN/LOCODE ("Code for Trade and Transport Locations") je geografická kódovacia schéma vyvinutá a spravovaná UNECE - hospodárskou komisiou Organizácie Spojených národov.
UN/LOCODE obsahuje viac ako 50 000 položiek s miestami ako sú prístavy, letiská, železničné a cestné terminály, pošty, hraničné priechody a iné dôležité miesta pre obchod a dopravu v 234 krajinách sveta.
UN/LOCODE kódy sú zvyčajne zložené z 5 znakov. Prvé dva znaky sú písmená s kódom štátu podľa ISO 3166-1 alpha-2. Miesto je ďalej zvyčajne reprezentované trojicou písmen, avšak v prípade, že možné kombinácie nepostačujú, môžu sa použiť aj číslice v rozsahu 2 až 9.
codice_1 pre Košice, Slovensko
codice_2 pre Berlín, Nemecko
codice_3 pre Amsterdam, Holandsko
codice_4 pre New York, USA
Externé odkazy.
Oficiálna stránka UN/LOCODE (po anglicky) 

</doc>
<doc id="29180" url="https://sk.wikipedia.org/wiki?curid=29180" title="Most Košická">
Most Košická



</doc>
<doc id="29183" url="https://sk.wikipedia.org/wiki?curid=29183" title="Kysuca">
Kysuca

Kysuca je rieka prameniaca pod vrchom Hričovec (katastrálne územie Makova) a pri Žiline sa vlieva ako pravostranný prítok do rieky Váh. Meno rieky nesie región Kysuce.
Opis toku.
Rieka má štrkovité riečisko, miestami s balvanmi. Údolie rieky je dosť široké s peknými výhľadmi. Preteká okrajom pohorí Turzovská vrchovina na ľavom brehu, Javorníky na pravom brehu, Kysucké Beskydy a Kysucká vrchovina tiež na ľavej strane, pričom je ústím pre 13 väčších prítokov. Rieka prvú polovicu svojej dĺžky tečie severovýchodným smerom, pri "Čadci" sa stáča smerom na juh. Údolím rieky vedie železnica (Čadca – Makov, resp. Žilina – Mosty u Jablunkova) aj cestné komunikácie (II/487 a I/11), vo výstavbe je diaľnica D3).
Základné charakteristiky povodia.
Kysuca preteká celým územím regiónu Kysúc, pričom na hornom toku tečie zo západu na východ, za Čadcou sa stáča a ďalej pokračuje južným smerom. Celková dĺžka toku je , rieka odvodňuje územie s plochou približne , z čoho väčšina leží na území Slovenska, malá časť leží na území Česka, kde hranica rozvodia prebieha po hrebeni geomorfologických celkov Moravsko-sliezske Beskydy a Jablunkovské medzihorie, po línii Veľký Polom () - Gírová () - česko-poľská štátna hranica. V tejto oblasti pramenia všetky ľavostranné prítoky Milošovského potoka, Šľahorov potok, Markov potok, Čierny potok a Valov potok. Oblasť povodia siaha časťou územia aj do Poľska, rozvodnica pokračuje od česko-poľskej hranice na kótu (južne od dediny Istebna), odtiaľ do dediny Koniaków, kde sa stáča na juh na vrchol Kykule () na hranici so Slovenskom. Potom už rozvodnica pokračuje po štátnej hranici. V Poľsku patrí k povodiu Kysuce horný tok pravostranného prítoka Čierňanky, Čadečky, ktorá tu nesie názov "Czadeczka" a priberá ľavostrannú Kręzelku. 
Hustota riečnej siete Kysuce je priemerne 1,2 - /km², sklon koryta rieky (Čadca) dosahuje 2,3 ‰, špecifický odtok je 17,22 l/km²/s. Priemerný prietok dosahuje tieto hodnoty: /s v Čadci, /s v Kysuckom Novom Meste a /s v ústí. 
Kysuca je súčasťou čiastkového povodia Váhu, číslo hydrologického poradia úseku od ústia Varínky po ústie Rajčanky do Váhu je 4-21-06, kým číslo hydrologického poradia vlastnej rieky je 4-21-06-012. Kysuca je ďalej súčasťou hydrogeologického rajónu paleogénu a kvartéru povodia Kysuce, označenie PQ O28. Kysuca je vodárenským tokom v úseku km 30,80 - km 65,60. Rieka je tiež v Zozname vodohospodársky významných tokov SR pod číslom 158.
Povodie Kysuce podľa prítokov (v smere toku).
Kysuca (P - pravostranný prítok, Ľ - ľavostranný prítok)
Mestá a obce.
Mestá a obce, ktorými rieka preteká:

</doc>
<doc id="29184" url="https://sk.wikipedia.org/wiki?curid=29184" title="Hubert">
Hubert

Hubert je mužské krstné meno. Meniny na Slovensku má 3. novembra.

</doc>
<doc id="29185" url="https://sk.wikipedia.org/wiki?curid=29185" title="Karol (prvé meno)">
Karol (prvé meno)

Karol je mužské krstné meno. Ženským variantom tohto mena je Karolína. Meno pochádza zo staronemeckého "Karl", čo znamená muž, manžel (z neho vzniklo aj slovo kráľ). Meniny na Slovensku má 4. novembra.

</doc>
<doc id="29186" url="https://sk.wikipedia.org/wiki?curid=29186" title="Imrich (prvé meno)">
Imrich (prvé meno)

Imrich je mužské krstné meno. Pôvodne nemecké mená Emmerich, Amalrich pochádzajú zo staronemeckých slov "amal"+"richi" s významom „vládca práce“ alebo „pracovitý vládca“. Meniny na Slovensku má 5. novembra.

</doc>
<doc id="29187" url="https://sk.wikipedia.org/wiki?curid=29187" title="Renáta">
Renáta

Renáta je ženské krstné meno. Pochádza z latinského "renatus" s významom „znovuzrodený“. Meniny na Slovensku má 6. novembra. Alternatívne sa používa Renata.
Domáce podoby.
Renátka, Renča, Renička, Reňulka, Reny, Renuš 

</doc>
<doc id="29188" url="https://sk.wikipedia.org/wiki?curid=29188" title="René">
René

René je mužské krstné meno. Je to francúzske meno pochádzajúce z latinského "renatus" s významom „znovuzrodený“. Ženská forma mena na Slovensku je Renáta. Vo francúzsky hovoriacich krajinách sa ako ženská forma používa "Renée", ale v iných krajinách existuje zvyk dávať meno René aj ženám.
Meniny na Slovensku má 7. novembra.

</doc>
<doc id="29189" url="https://sk.wikipedia.org/wiki?curid=29189" title="Bohumír">
Bohumír

Bohumír je mužské krstné meno. Meniny na Slovensku má 8. novembra.

</doc>
<doc id="29190" url="https://sk.wikipedia.org/wiki?curid=29190" title="Teodor (prvé meno)">
Teodor (prvé meno)

Teodor je mužské krstné meno. Pôvod má v gréckom "Theodóros" (Θεόδωρος) s významom „boží dar“, „Bohom darovaný“. Meniny na Slovensku má 9. novembra.

</doc>
<doc id="29191" url="https://sk.wikipedia.org/wiki?curid=29191" title="Tibor">
Tibor

Tibor je mužské krstné meno. Meniny na Slovensku má 10. novembra, v Česku 13. novembra. 
Pôvod mena z latinského Tiburtius, čo znamená pochádzajúci z mesta Tibur (dnes Tivoli). Základom mena je slovo „čestný”. Meno Tibor je rozšírené najmä v Maďarsku, Slovensku a Česku. Českou obdobou mena je Ctirad, tiež Chval. No môžeme ho nájsť aj v nemčine (ako Tibor či Tiburtius), taliančine (Tiburzio), francúzštine (Tiburce) alebo španielčine (Tiburcio). Pozná ho aj ruština (Tivurtij) alebo poľština (Tyburcy, Tybury a Tyburcjusz). 

</doc>
<doc id="29192" url="https://sk.wikipedia.org/wiki?curid=29192" title="Martin (prvé meno)">
Martin (prvé meno)

Martin je mužské krstné meno. Pochádza z latinčiny, zo slova "martinus" s významom „zasvätený Marsovi“ prípadne „bojovný“. Slovenská domáca podoba Maroš existuje aj ako samostatné meno. Meniny na Slovensku má 11. novembra.

</doc>
<doc id="29193" url="https://sk.wikipedia.org/wiki?curid=29193" title="Stanislav (prvé meno)">
Stanislav (prvé meno)

Stanislav alebo Stano je mužské krstné meno. Má slovanský pôvod s významom „staň sa slávnym“. Meniny na Slovensku má 13. novembra.

</doc>
<doc id="29194" url="https://sk.wikipedia.org/wiki?curid=29194" title="Irma">
Irma

Irma je ženské krstné meno. Meniny na Slovensku má 14. novembra.

</doc>
<doc id="29195" url="https://sk.wikipedia.org/wiki?curid=29195" title="Leopold (prvé meno)">
Leopold (prvé meno)

Leopold je mužské rodné (krstné) meno, ktoré vzniklo ako latinizovaná podoba nemeckého mena "Lultpold" (zo staronemeckého "liut" + "bald", „v ľude odvážny“). Slovenské domácke podoby mena sú Leo, Leoš a Poldo, zdrobnenina mena je Leopoldko. Ženskými variantami mena sú Leopolda a Leopoldína (pozri Leopolda). Leopold má meniny na Slovensku 15. novembra.
Varianty mena sú:

</doc>
<doc id="29196" url="https://sk.wikipedia.org/wiki?curid=29196" title="Agnesa (prvé meno)">
Agnesa (prvé meno)

Agnesa alebo Agneša je ženské krstné meno. Pôvod má v gréckom slove "hagné" „čistá, nevinná, nepoškvrnená“. Na Slovensku má meniny 16. novembra.

</doc>
<doc id="29197" url="https://sk.wikipedia.org/wiki?curid=29197" title="Klaudia">
Klaudia

Klaudia je ženské krstné meno. Pôvod má v rímskom rodovom mene Claudius. "Claudus" v latinčine znamená „chromý, krivý, krívajúci“. Meniny na Slovensku má 17. novembra.

</doc>
<doc id="29198" url="https://sk.wikipedia.org/wiki?curid=29198" title="Eugen">
Eugen

Eugen je mužské krstné meno. Pôvod má v gréckom slove "eugenés", čo znamená „urodzený, blahorodý“. Meniny na Slovensku má 18. novembra.

</doc>
<doc id="29199" url="https://sk.wikipedia.org/wiki?curid=29199" title="Alžbeta (prvé meno)">
Alžbeta (prvé meno)

Alžbeta je ženské krstné meno. Je odvodené od staršieho mena Elizabeta, pričom ide o novozákonnú podobu hebrejských mien "Elíšebah, Elíšewah " s významom Bohu zasvätená. Na Slovensku má meniny 19. novembra.

</doc>
<doc id="29200" url="https://sk.wikipedia.org/wiki?curid=29200" title="Félix (prvé meno)">
Félix (prvé meno)

Félix alebo v niektorých jazykoch a staršie aj v slovenčine Felix je mužské krstné meno. Pochádza z latinčiny, kde "felix" znamená „šťastný“. Meniny na Slovensku má 20. novembra.

</doc>
<doc id="29201" url="https://sk.wikipedia.org/wiki?curid=29201" title="Elvíra">
Elvíra

Elvíra je ženské krstné meno. Ide o španielsku formu mena "Geloyra" alebo "Giluira" germánskeho (gótskeho) pôvodu s hypotetickými základmi "gails" („šťastná“ prípadne „kopija“) a "wers" („priateľská“, „príjemná“, „pravdivá“). Meno bolo obľúbené medzi príslušníčkami kráľovských rodín stredovekého Leónskeho a Kastílskeho kráľovstva a niekedy sa vykladá ako variant arabsko-španielskeho mena "Elmira" s významom „vznešená“, „kňažná“. Volá sa tak aj postava z Mozartovej opery "Don Giovanni" (1787).
Meniny na Slovensku má 21. novembra.

</doc>
<doc id="29202" url="https://sk.wikipedia.org/wiki?curid=29202" title="Klement (prvé meno)">
Klement (prvé meno)

Klement je mužské krstné meno. Pôvod má v latinskom slove "clemens" s významami „prívetivý, láskavý, vľúdny, zhovievavý“. Meniny na Slovensku má 23. novembra.
Staršie podoby: Klementín, Kliment

</doc>
<doc id="29203" url="https://sk.wikipedia.org/wiki?curid=29203" title="Cecília">
Cecília

Cecília je ženské krstné meno. Meniny na Slovensku má 22. novembra.

</doc>
<doc id="29204" url="https://sk.wikipedia.org/wiki?curid=29204" title="Emília">
Emília

Emília je ženské krstné meno. Meno pochádza z latinčiny (aemilius), jeho význam je „horlivá, usilovná“. Ďalší variant je Amelia. Mužskou podobou mena je Emil. Meniny na Slovensku má 24. novembra.

</doc>
<doc id="29205" url="https://sk.wikipedia.org/wiki?curid=29205" title="Katarína (prvé meno)">
Katarína (prvé meno)

Katarína je ženské krstné meno. Pôvod sa od ranokresťanského obdobia spája s gréckym slovom καθαρός ("katharos") s významom „čistý“, „mravný“, existujú však aj staršie výklady. Meniny na Slovensku má 25. novembra.
Osoby s týmto menom sa často oslovujú ako Katka.

</doc>
<doc id="29206" url="https://sk.wikipedia.org/wiki?curid=29206" title="Kornel">
Kornel

Kornel je mužské krstné meno. V latinčine "Cornelius" je rímskym rodovým menom. Pôvod má v slove "cornu" s významom „roh“ alebo v slove "cornus" s významom „drieň“. Meniny na Slovensku má 26. novembra.

</doc>
<doc id="29207" url="https://sk.wikipedia.org/wiki?curid=29207" title="Milan (prvé meno)">
Milan (prvé meno)

Milan je slovanské mužské krstné meno odvodené od prídavného mena "milý". Jeho latinské znenie je "Amantius". (Od slovesa "amare" – milovať.) pôv. významom blízke sú mená Amand, Amatus, Gracián a mená zo základov ľub a mil. Obľúbené je na Slovensku, v Česku a u slovanských národov bývalej Juhoslávie. Meniny na Slovensku má 27. novembra.

</doc>
<doc id="29208" url="https://sk.wikipedia.org/wiki?curid=29208" title="Henrieta">
Henrieta

Henrieta je ženské krstné meno germánskeho pôvodu. Je odvodené z mužského mena Henrich s pôvodom v nemeckých menách Heinrich, Heimerich, Heimirich, pochádzajúcich zo staronemeckých slov "heim" + "rih" s významom „vládca domu“. Meniny na Slovensku má 28. novembra.
Niektoré známe nositeľky.
Henrieta:
Iné tvary:

</doc>
<doc id="29209" url="https://sk.wikipedia.org/wiki?curid=29209" title="Vratko">
Vratko

Vratko je mužské krstné meno, pôvodne domáca podoba mena Vratislav. Meniny na Slovensku má 29. novembra. Meno Vratko znamená po latinsky radosť a sláva.

</doc>
<doc id="29210" url="https://sk.wikipedia.org/wiki?curid=29210" title="Ondrej (prvé meno)">
Ondrej (prvé meno)

Ondrej je mužské krstné meno. Jeho variantom je meno Andrej, ktoré pochádza z gréckeho "andreas" „mužný“, „statný“, „odvážny“. Meniny na Slovensku má 30. novembra.

</doc>
<doc id="29211" url="https://sk.wikipedia.org/wiki?curid=29211" title="Andrej">
Andrej

Andrej je mužské krstné meno. Ide o novozákonné meno, ktoré pochádza z gréckeho mena "Andreas", vo význame mužný, statný, odvážny. Existuje aj jeho ženská obdoba v podobe mena Andrea. Na Slovensku má meniny 30. novembra.

</doc>
<doc id="29212" url="https://sk.wikipedia.org/wiki?curid=29212" title="Denisa">
Denisa

Denisa je ženské krstné meno. Je to pôvodne francúzske meno, odvodené od gréckeho boha Dionýza (Bakcha), na ktorého počesť boli konané známe dionýzie (Grécko) alebo bakchanálie (staroveký Rím). Jeho význam možno preložiť ako „božské dieťa“. Meniny na Slovensku má 1. novembra.

</doc>
<doc id="29213" url="https://sk.wikipedia.org/wiki?curid=29213" title="Poprad (rieka)">
Poprad (rieka)

Poprad je európska rieka. Vzniká sútokom Hincovho potoka a potoka Krupá. Hincov potok vyteká z Veľkého Hincovho plesa a potok Krupá z Popradského plesa, ktoré sa zlievajú v Mengusovskej doline vo Vysokých Tatrách (). Hincov potok je považovaný za pramenný tok rieky Poprad.
Poprad preteká rovnomenným mestom Poprad, ktoré je najväčším mestom na jeho brehoch. V časti Matejovce je jeho priemerný ročný prietok /s (minimálny prietok je /s a maximálny prietok je /s). V Mníšku nad Popradom je priemerný ročný prietok 22,3 m³/s.
Medzi mestami Stary Sącz a Nowy Sącz v Poľsku sa vlieva do Dunajca, kde má priemernú vodnatosť 23 m³/s. Dunajec sa vlieva do Visly a tá do Baltského mora, je teda tokom III. rádu. 
Po obec Čirč v okrese Stará Ľubovňa preteká len územím Slovenska. Medzi Ruskou Voľou nad Popradom a Muszynou (dĺžka ) a medzi Legnavou a Mníškom nad Popradom (dĺžka ) tvorí hraničnú rieku s Poľskom. Celková dĺžka hranice tvorenej riekou Poprad je 31,1 kilometrov (hranicu netvorí len v okolí poľského mesta Muszyna). Od Mníška () odteká do Poľska, kde ústi do Dunajca.
Prítoky.
Významnejšie pravostranné prítoky na Slovensku sú: 
Významnejšie ľavostranné prítoky na Slovensku sú: 

</doc>
<doc id="29215" url="https://sk.wikipedia.org/wiki?curid=29215" title="V2 (raketa)">
V2 (raketa)

Raketa V2 (po nemecky: "Vergeltungswaffe 2", zbraň odplaty, alebo A4 ako skratka z "Aggregat 4", štvrtý typ rakety) bola raná balistická raketa použitá nacistickým Nemeckom v druhej svetovej vojne proti Spojenému kráľovstvu a Belgicku na ostreľovanie vojenských a civilných cieľov (spolu so strelou s plochou dráhou letu V1 – Fieseler Fi 103). Išlo o jednu z tajných Hitlerových zbraní, ktorými chcel zvrátiť priebeh vojny. Zbraň však bola vyvinutá a nasadená príliš neskoro na to, aby ovplyvnila prebiehajúce boje. Celkovo usmrtili útoky rakiet v Londýne 2 754 ľudí a v Antverpách 1 736, ďalších viac ako 11 000 ľudí bolo zranených, čo je menej ako počet nútene nasadených, ktorí umreli pri ich výrobe. Časti (spaľovacie komory) sa krátko vyrábali aj na Slovensku a výroba bola plánovaná aj v Česku.
Raketa V2 bola prvou prakticky použiteľnou kvapalinovou balistickou strelou s inerciálnou navigáciou nasadenou do boja. Úspešný vývoj rakety predstavoval obrovský skok na poli raketových a príbuzných technológií. Vývojový program financovaný nacistickým Nemeckom stál v prepočte viac ako 2 miliardy dolárov v cenách roku 1944.
3. októbra 1942 V2 vystúpila do výšky 84,5 kilometra, čím prekonala stratosféru a dostal sa ako prvý objekt navrhnutý a vyrobený ľuďmi do mezosféry, teda s možnosťou letu do vesmíru ako ho definuje Medzinárodná letecká federácia (nad nadmorskej výšky). 20. júna 1944 potom prototyp V2 s označením MW 18014 dosiahol po vertikálnom štarte zo základne v Peenemünde výšku 176 km a ako historicky prvý ľuďmi vyrobený objekt prekonal Kármánovu hranicu a absolvoval prvý suborbitálny kozmický let.
Vývoj.
Šéfom projektu bol generál Walter Dornberger. Ústredným členom vývojového tímu bol aj Wernher von Braun, ktorý neskôr okrem iného projektoval aj americkú raketu Saturn V pre program letov na Mesiac Apollo. Vývojové stredisko sa nachádzalo v dedinke Peenemünde na severovýchode Nemecka.
Ku koncu vojny mali obe strany spojencov snahu získať konštrukčné plány, či celé rakety V2. Západným spojencom sa počas operácie Paperclip podarilo získať nielen kľúčový konštrukčný tím Wernhera von Brauna ale aj niekoľko desiatok kusov hotových rakiet. Sovieti oproti tomu získali celý rad menej významných odborníkov a museli svoje rakety postaviť z niekoľkých častí rôznych rakiet. Aj napriek tomu sa im podarilo postaviť cca 20 rakiet. Rakety boli neskôr na oboch stranách testované a použité ako predlohy pre ďalší vývoj vlastných rakiet.
Nepriamymi nasledovníkmi tejto rakety sú aj bojové rakety z rodiny známej pod názvom Scud.
Technické detaily.
Navigačné zariadenie, založené na princípe gyroskopickej plošiny, umožňovalo dosiahnuť presnosť zásahu cieľa pri dolete rakety . Výškový dostup sa pohyboval okolo .
Pohon rakety, ktorej hmotnosť vrátane bojovej hlavice sa blížila k 13 tonám, zabezpečoval raketový motor na tekuté pohonné hmoty. Ako okysličovadlo využíval kvapalného kyslíka, ako palivo potom metanolu. Vyvíjaný ťah takmer 27 ton bol motor schopný poskytovať po dobu 68 sekúnd. Po ukončení činnosti raketového motora bola rýchlosť letiacej rakety /s.
Raketový motor bol vtedajším najvýkonnejším raketovým motorom a vrcholom raketovej techniky. Jeho hmotnosť, vrátane pomocných agregátov, bola . Zásobovanie spaľovacej komory pohonnými hmotami z nádrží zabezpečovalo turbočerpadlo poháňané turbínou spaľujúcou peroxid vodíka. Pohonné hmoty boli do spaľovacej komory vstrekované sústavou 1 224 vstrekovacích trysiek.
Výroba rakiet.
Hromadná produkcia rakiet V2 sa začala v podzemní továrne Mittelwerk (tiež Dora Mittelbau) ukrytej pod horou Kohnstein blízko Nordhausenu v Durínsku. Išlo pritom o pobočku koncentračného tábora Buchenwald, odkiaľ pochádzala väčšina nasadených zajatcov.
Ku koncu roka 1943 bolo v príšerných podmienkach továrne Kohnstein nasadených okolo 10 500 robotníkov. Mnoho z nich v nacistických továrňach našlo svoju smrť. Iba medzi októbrom 1943 a marcom 1944 zomrelo pri výrobe rakiet 2 900 zajatcov. V najkrutejších obdobiach dosahovali denné straty až 100 robotníkov. Celkom tu malo zahynúť okolo 20 000 zajatcov. Najväčšiu časť robotníkov predstavovali ruskí, francúzski a poľskí Židia a ďalej vojnoví zajatci a nemeckí nútene nasadení pracovníci. Pretože sa rakety vyrábali v zajateckých pracovných táboroch, ich výroba zápasila s veľkým množstvom sabotáží. To sa prejavilo na pomerne veľkej bojovej poruchovosti rakiet – veľká časť sa ich po vypustení zrútila späť na štartovacie rampy.
Na jar v roku 1944 sa v Škodových závodoch v Dubnici nad Váhom, v tej dobe súčasti Hermann Göring Werke začali vyrábať spaľovacie komory motorov pre V2. Bombardovanie továrne 7. júla 1944 a neskoršie prepuknutie povstania nakoniec pokračovanie výroby súčiastok pre rakety na Slovensku znemožnilo.
Bojové nasadenie.
Celkom bolo v priebehu 2. svetovej vojny vyrobených viac ako 6 000 rakiet V2, z ktorých na nepriateľské ciele bolo odpálených takmer 3 172. Medzi najčastejšie ciele rakiet V2 patril Londýn, proti ktorému bolo vypálených 1 358 rakiet a ďalej belgické Antverpy, na ktoré bolo vypálených 1 610 rakiet, niekoľko desiatok rakiet dopadlo napr. aj na Paríž, Liège, či Maastricht. Aby boli spôsobené čo najvyššie škody s maximálnym zaskočením obyvateľstva, boli rakety odpaľované najčastejšie krátko po polnoci. V rámci skúšobných testov a výcviku bolo odpálených ďalších 1 000 až 1 750 rakiet. Prvé rakety V2 boli na nepriateľské ciele vypustené 8. septembra 1944, posledné až 27. marca 1945.
Celkovo usmrtili útoky rakiet V2 v Londýne 2 754 ľudí a v Antverpách 1 736, ďalších viac ako 11 000 ľudí bolo zranených. K vôbec najhoršiemu samostatnému útoku raketou V2 došlo 16. decembra 1944 v Antverpách, keď raketa zasiahla preplnené kino a zabila 567 osôb. Historici sa v zásade zhodujú v tom, že bombardovanie raketami V2 na sklonku vojny nemalo reálny bojový význam a jeho hlavným cieľom bolo len zastrašovanie a terorizovanie určené k demoralizovaniu civilného obyvateľstva.
Povojnové použitie.
USA.
Vďaka operacií Paperclip získala amerika množstvo dokumentov, niekolko ton materiálu a nemeckých vedcov vzťahujúcich sa na program rakiet dlhého dostrelu.
Na strelnici White Sands v Novom Mexiku došlo k 64 odpalom modifikovanej rakety A4 od roku 1946 do roku 1952. V roku 1947 sa podarilo odpáliť raketu A4 z lietadlovej lode USS Midway v rámci operácie Sandy.
Taktiež došlo k mnohym experimentom v samotnej konštrukcií rakety, ktoré vyústili k jej dvojstupňovej variante Bumper. Kde Prvý stupeň tvorila A4 a druhý stupeň raketa Corporal. Verzie štartovali od roku 1948 do roku 1950, celkovo bolo štartov osem z toho iba 3 s úspechom.
Ďalšia verzia mala označenie Hermes-B1. Išlo o experiment s ramjet pohonom. Štarty sa uskutočňovali od roku 1947 do roku 1950 a boli všetky úspešné.
Na základe rakety A4 vznikla raketa Redstone.
ZSSR.
Sovietsky zväz patril medzi mála krajín, ktorá po vojne pokračovala vo vývoji rakety A4 a zaradila ju aj do svojej výzbroje. V roku 1946 boli všetky ukoristené materiály presunuté na strelnicu Kapustin Jar, kde pokračovali skúšky motorov aj rakiet. Nasledujúci rok vydal Stalin príkaz k jej výrobe a zaradeniu do služby. Domáca verzia rakety V2 dostala označenie R-1. Na strelnici došlo k 11 odpalom modifikovanej A4/R-1, štarty sa uskutočňovali v rokoch 19471949.
Následne vznikli výskumné verzie W-1A, B, W, D, E ktoré štartovali od roku 1954 až do 60 rokoch a vynášali prístroje na výskum ionosféry a kontajnery so živými zvieratami.
V roku 1957 odštartovala zdokonalená raketa R-2, ktorá mala oddelitelnú bojovú hlavicu a zvýšený dolet na . Na jej konštrukcií vznikla výskumná verzia W-2A.
Na základe poznatkov získaných z rakety A4 vznikla raketa R-11, známa pod označením Scud A.
Čína.
Na základe spolupráce medzi ZSSR a ČLR, došlo k dodaniu materiálov týkajúce sa rakiet A4 aj do Číny. Skoro na to Čína začala produkovať vlastné kópie rakiet R-1, pod označením DF-1 (Dong-Feng). Zaraďovanie do výzbroja začalo v 60 rokoch. Sú známe tri štarty rakiet v roku 1960 zo strelnice Jiuquan.

</doc>
<doc id="29216" url="https://sk.wikipedia.org/wiki?curid=29216" title="Ľubomír Harach">
Ľubomír Harach

Doc. Ing. Ľubomír Harach, CSc. (* 3. marec 1953, Horná Ždaňa) je slovenský pedagóg a politik, bývalý minister školstva a hospodárstva SR a poslanec Národnej rady Slovenskej republiky.
Ľubomír Harach bol zvolený za poslanca NR SR za DÚ vo volebnom období 19941998 a za Slovenskú demokratickú koalíciu vo volebnom období 19982002. 
Harach vyštudoval odbor matematické inžinierstvo a kybernetika na Fakulte jadrovej a fyzikálnoinžinierskej na ČVUT v Prahe. Po ukončení štúdia sa presťahoval do Bratislavy a pôsobil ako pedagóg, okrem iného bol riaditeľom Ústavu informácií a prognóz školstva. V roku 2009 spolu s Jozefom Moravčíkom zakladal Medzinárodnú vysokú školu manažmentu.

</doc>
<doc id="29217" url="https://sk.wikipedia.org/wiki?curid=29217" title="V-2">
V-2



</doc>
<doc id="29218" url="https://sk.wikipedia.org/wiki?curid=29218" title="V2">
V2

V2 môže byť:

</doc>
<doc id="29219" url="https://sk.wikipedia.org/wiki?curid=29219" title="Ginko na Godrovej ulici">
Ginko na Godrovej ulici

Ginko na Godrovej ulici je ginko dvojlaločné, ktoré sa nachádza na Godrovej ulici v Bratislave. Je chránené podľa "Všeobecne záväznej vyhlášky KÚ v Bratislave, 1/1996" pre vysokú biologickú a estetickú hodnotu, zriedkavý výskyt. Je to významný exemplár z kultúrneho, historického, vedeckého, krajinotvorného a estetického hľadiska.

</doc>
<doc id="29220" url="https://sk.wikipedia.org/wiki?curid=29220" title="Vláda">
Vláda

Vláda (iné názvy: vládny kabinet, kabinet, kabinet ministrov, rada ministrov, ministerská rada, štátna rada) je najvyšší (spravidla kolektívny) orgán výkonnej moci v štáte. V rôznych krajinách má rôzne názvy.
Vláda sa spravidla skladá z predsedu, podpredsedov a ministrov, v niektorých štátoch aj z ďalších členov, napr. štátnych tajomníkov. V niektorých štátoch je namiesto predsedu vlády na čele vlády hlava štátu.
Rozhodnutia prijíma vláda spravidla hlasovaním, pri ktorom má každý člen vlády jeden hlas.
V parlamentných štátoch sa vláda zodpovedá parlamentu, v prezidentských republikách prezidentovi a v niektorých monarchiách, najmä absolutistických, kráľovi.

</doc>
<doc id="29221" url="https://sk.wikipedia.org/wiki?curid=29221" title="Minister">
Minister

Minister (lat. pomocník) je člen vlády, ktorý je spravidla poverený riadením určitého orgánu štátnej správy, väčšinou ministerstva.
Ak je minister poverený len určitými úlohami, bez toho, aby spravoval nejaký rezort, hovoríme o ministrovi bez portefeuille alebo bez kresla.

</doc>
<doc id="29222" url="https://sk.wikipedia.org/wiki?curid=29222" title="Ministerstvo">
Ministerstvo

Ministerstvo je najvyšší správny úrad štátu (v niektorých štátoch aj federatívnej republiky, spolkovej krajiny, provincie a podobne), ktorý je zodpovedný a má najvyššie právomoci v určitej oblasti. Na čele stojí obyčajne člen vlády (minister, štátny tajomník a podobne). V minulosti sa ako ministerstvo (napríklad v Rakúsko-Uhorsku či Prusku) označovala vláda, teda zbor ministrov.
V parlamentných systémoch sa vláda aj jednotliví ministri zodpovedajú parlamentu, v prezidentských systémoch prezidentovi.
Ministerstvá na Slovensku.
Na Slovensku je ministerstvo tzv. ústredný orgán štátnej správy.Vo svojej oblasti ministerstvo:
Za všetky koncepčné rozhodnutia ministerstva zodpovedá kolektívne vláda.
Zoznam ministerstiev pozri pod Zoznam ministerstiev na Slovensku.

</doc>
<doc id="29223" url="https://sk.wikipedia.org/wiki?curid=29223" title="Ginko v Abramovej">
Ginko v Abramovej

Ginko v Abramovej je ginko dvojlaločné, ktoré sa nachádza v obci Abramová pri Kontšekovskej kúrii. Je chránené podľa "uznesenia ONV Martin, č. 6/69". Dopĺňa sieť významných a chránených stromov v bývalom okrese Martin.

</doc>
<doc id="29224" url="https://sk.wikipedia.org/wiki?curid=29224" title="Vláda Slovenskej republiky">
Vláda Slovenskej republiky

Vláda Slovenskej republiky je vrcholným orgánom výkonnej moci Slovenskej republiky. Ústava SR ju v článku 108 definuje ako „vrcholný orgán výkonnej moci“. Predstavuje politické vedenie verejnej správy. Má právo zákonodarnej iniciatívy – môže predkladať návrhy zákonov (čl. 87 ods. 1 ústavy) a má vlastnú normotvornú právomoc – môže vydávať nariadenia na vykonanie zákona a v medziach zákona a nariadenia na vykonanie Európskej dohody o pridružení, tzv. aproximačné nariadenia vlády (čl. 120 ods. 1 a 2 ústavy). Ako verejnopolitický orgán svoju legitimitu odvodzuje priamo od občana – vládu zvyčajne zostavuje predseda politickej strany, ktorá získala vo voľbách najviac hlasov. Na Slovensku je vláda SR organizovaná a funguje systémom vlády s rezortným systémom na čele s predsedom vlády. Ide o kombináciu kolegiátneho princípu s princípom monokratickým.
Vláda je koncepčné centrum, tvorí a uskutočňuje štátnu politiku. Jej úlohami sú vykonávanie štátnej správy, zabezpečovanie jej výkonu na celom území Slovenska (celoštátna pôsobnosť), pričom do popredia vystupuje hlavne jej organizátorský charakter. Má všeobecne vecnú pôsobnosť, teda riadi, koordinuje a kontroluje všetko, čo sa týka výkonnej moci: zabezpečuje medzinárodné, obranné, politické, ekonomické, hospodárske a iné záujmy štátu prostredníctvom svojej normotvornej činnosti, najmä tým, že vykonáva zákony Národnej rady SR. Svoju riadiacu právomoc uplatňuje len voči vykonávateľom štátnej správy, činnosť nepodriadených subjektov (napr. obcí, samosprávnych krajov, atď.) ovplyvňuje nepriamo, vládnou politikou.
Právne postavenie vlády SR upravujú:
Členovia vlády.
Predseda vlády.
Predseda vlády alebo premiér riadi činnosť vlády, zvoláva a vedie jej schôdze. Rozhoduje v personálnej oblasti organizácie činnosti vlády – má právo podať návrh na vymenovanie alebo odvolanie ďalších členov vlády, na základe ktorého prezident SR týchto ďalších členov vlády vymenuje, odvolá alebo poverí ich riadením ministerstiev. Predseda vlády podpisuje zákony a nariadenia vlády. V čase pokiaľ nie je riadne ustanovený prezident SR, vláda môže svojho predsedu poveriť vykonávaním niektorých právomocí prezidenta. V tomto čase takisto naňho prechádza aj hlavné velenie ozbrojených síl.
Podpredsedovia.
Podpredsedovia koordinujú vymedzené úseky činnosti vlády a plnia úlohy, ktorými ich poverí vláda alebo predseda vlády. Počas neprítomnosti predsedu vlády zastupuje podpredseda, ktorého určí predseda vlády. Počet podpredsedov vlády si určuje vláda. Podpredseda môže byť zároveň poverený riadením ministerstva, avšak jedným z podpredsedov vlády je vždy podpredseda, ktorý neriadi ministerstvo, ale usmerňuje a koordinuje plnenie úloh v oblasti ľudských práv, práv národnostných menšín, rovnakého zaobchádzania a rodovej rovnosti a riadi príslušné odborné útvary Úradu vlády SR na základe štatútu podpredsedu vlády.
Ministri.
Ministri riadia určitý úsek štátnej správy (rezort), ale nevylučuje sa možnosť, aby niektorý z ministrov nebol na čele žiadneho rezortu, tzv. minister bez kresla (ktorým bol napr. Milan Kňažko počas prvej Mečiarovej vlády), alebo aby nebol dočasne poverený riadením viacerých rezortov (napr. následne po odvolaní ministra, pokým ešte nie je vymenovaný nový minister), pretože na čele ministerstva môže byť iba člen vlády. Ministri sa podieľajú na tvorbe a uskutočňovaní štátnej politiky, spoluzodpovedajú za činnosť vlády SR ako celku a sú plne zodpovední za plnenie zverených úloh a za činnosť ministerstva, ktorého riadením boli poverení. Ich presný počet nie je stanovený, avšak ich minimálny počet možno vyvodiť zo zákona č. 575/2001 Z.z. o organizácii činnosti vlády a organizácii ústrednej štátnej správy, ktorý v ustanovení § 3 vypočítava ministerstvá, na ktorých čele je člen vlády.
Poradné a ďalšie orgány vlády podieľajúce sa na výkone jej činnosti.
Štátny tajomník.
Štátny tajomník zastupuje ministra v rozsahu jeho práv a povinností v čase jeho neprítomnosti alebo na základe jeho poverenia v odôvodnených prípadoch. Každé ministerstvo má jedného štátneho tajomníka, ktorého vymenúva a odvoláva vláda na návrh príslušného ministra. Ak ide o viacodvetvové ministerstvá, môže vláda určiť, že na ministerstve pôsobia dvaja štátni tajomníci; v tom prípade minister určí, v ktorých otázkach a v akom poradí ho štátni tajomníci zastupujú. Štátny tajomník ale nie je členom vlády SR, avšak pri zastupovaní ministra na rokovaní vlády má poradný hlas.
Splnomocnenc.
Vláda môže plnením konkrétnych funkcií vymenovať a odvolávať svojich splnomocnencov, pričom rozsah ich právomocí určí pri ich vymenovaní (napr. splnomocnenec vlády SR pre mládež a šport, splnomocnenec vlády SR pre zavedenie eura). Splnomocnenci vlády SR nie sú členmi vlády SR.
Medziministerské orgány a rady.
Medziministerské orgány a rady sú poradné orgány vlády, ktoré si môže zriadiť na plnenie koordinačných, konzultatívnych a odborných úlohy. Stálymi poradnými orgánmi sú Legislatívna rada vlády SR, Hospodárska rada vlády SR a Rada vlády SR pre ľudské práva, národnostné menšiny a rodovú rovnosť. Členom poradného orgánu vlády môže byť člen vlády, štátny tajomník, volení a vymenovaní funkcionári orgánov verejnej moci, zamestnanci orgánov štátnej správy, zástupcovia územnej samosprávy, zástupcovia sociálnych partnerov a významní odborníci z teórie a praxe, ale na ich čele je vždy len člen vlády alebo štátny tajomník. Členmi poradných medziministerských orgánov vlády sú len členovia vlády. Úlohy, zloženie poradných orgánov vlády a zásady rokovania určujú štatúty, ktoré schvaľuje vláda.
Úrad vlády Slovenskej republiky.
Úrad vlády Slovenskej republiky vykonáva úlohy spojené s organizačným, odborným a technickým zabezpečením činnosti vlády SR (v týchto veciach ako ústredný orgán štát. správy nevystupuje). Ako ústredný orgán štátnej správy vystupuje v súvislosti s kontrolou úloh ktoré súvisia s výkonom štátnej správy, kontrola vybavovania petícií a sťažností, tak isto vykonáva pôsobnosť aj v oblasti podpory kultúry národnostných menšín.
Podmienky pre výkon funkcie člena vlády.
Aby istá osoba mohla byť vymenovaná za predsedu vlády alebo člena vlády (tzv. pasívna legitimácia), musí spĺňať konkrétne ústavou vyžadované predpoklady. Za predsedu vlády SR, podpredsedu alebo člena vlády môže byť vymenovaný každý občan Slovenskej republiky, ktorý je voliteľný do Národnej rady SR. Ústava SR už neustanovuje, či musí ísť o výlučné občianstvo alebo či môže ísť aj o osoby s dvojakým alebo viacerým občianstvom (samozrejme za predpokladu, že jedným z nich bude občianstvo SR). Podmienky voliteľnosti do NR SR ustanovuje čl. 74 ods. 2 ústavy, a to štátne občianstvo SR, volebné právo, dosiahnutý vek 21 rokov a trvalý pobyt na území SR.
Výkon funkcie člena vlády je nezlučiteľný s výkonom poslaneckého mandátu, s výkonom funkcie v inom orgáne verejnej moci, so štátnozamestnaneckým pomerom, s pracovným pomerom alebo s obdobným pracovným vzťahom, s podnikateľskou činnosťou, s členstvom v riadiacom alebo kontrolnom orgáne právnickej osoby, ktorá vykonáva podnikateľskú činnosť, alebo s inou hospodárskou alebo zárobkovou činnosťou okrem správy vlastného majetku a vedeckej, pedagogickej, literárnej alebo umeleckej činnosti. Ak bol poslanec vymenovaný za člena vlády Slovenskej republiky, jeho mandát poslanca počas výkonu tejto funkcie nezaniká, iba sa neuplatňuje a nastupuje zaňho v NR SR náhradník.
Tvorba vlády.
Predsedu vlády vymenúva a odvoláva prezident SR a na návrh predsedu vlády prezident vymenuje a odvolá ďalších členov vlády a poverí ich riadením ministerstiev. Členovia vlády po svojom vymenovaní skladajú do rúk prezidenta SR sľub: "„Sľubujem na svoju česť a svedomie vernosť Slovenskej republike. Svoje povinnosti budem plniť v záujme občanov. Budem zachovávať ústavu a ostatné zákony a pracovať tak, aby sa uvádzali do života.“" (čl. 112 ústavy).
Ústava neupravuje spôsob výberu jednotlivých osôb za kandidátov na funkciu predsedu alebo člena vlády. Zvyčajne prezident poverí predsedu politickej strany alebo hnutia, ktorá vyhrala voľby, zostavením vlády a určí mu na to lehotu. Ak sa poverenému predsedovi strany nepodarí predložiť prezidentovi návrh na vymenovanie vlády a jej členov, poverenie zostaviť vládu vráti prezidentovi, ktorý ho následne udelí predsedovi politickej strany, ktorá vo voľbách skončila ďalšia v poradí, alebo predsedovi politickej strany, ktorý mu oznámi, že je schopný vládu zostaviť. V politických podmienkach SR sa stalo zatiaľ päťkrát, že by vládu zostavil predseda strany, ktorá vyhrala voľby, a to Vladimír Mečiar (19941998), Robert Fico (20062010, 20122016 a 20162018) a Igor Matovič (2020 – 2021). Tiež sa už stalo, že predseda vlády SR nebol zároveň aj predsedom vládnej politickej strany, keď v rokoch 20102012 bola za predsedníčku vlády vymenovaná Iveta Radičová, pričom predseda politickej strany, ktorej bola členkou, bol Mikuláš Dzurinda.
Budúci členovia vlády (podpredsedovia a ministri) sú spravidla vyberaní z politickej strany, ktorá má väčšinové zastúpenie v Národnej rade SR. Spravidla sa vytvára koaličná (viacfarebná) vláda, zložená zo zástupcov viacerých politických strán a hnutí. Jednofarebná vláda sa zostavila zatiaľ iba po voľbách v roku 2012, kedy sa vládnucou stranou stal SMER-SD na čele s Robertom Ficom. Pri rozdeľovaní rezortov sa tiež zohľadňuje pomer zastúpenia jednotlivých strán tvoriacich koalíciu v parlamente, preto relatívna stabilita zloženia vlády závisí od miery stability koalície v parlamente. Počet členov vlády ako aj rozdelenie konkrétnych rezortov medzi koaličnými stranami sa spravidla dohodne v koaličnej zmluve. Predsedovia koaličných strán, ktoré nemajú predsedu vlády, si zvyčajne vyhradia právo, aby predseda vlády na len na ich návrh podával prezidentovi návrhy na vymenovanie alebo odvolanie člena vlády riadiaceho rezort spadajúci podľa koaličnej zmluvy do agendy ich strany; teda aby predseda vlády nezasahoval do personálnej otázky rezortov, ktoré podľa koaličnej zmluvy patria koaličnému partnerovi, a aby vždy návrhu, ktorým chce koaličný partner vymeniť svojho ministra, vyhovel. Na politickej scéne SR sa udialo iba jedenkrát, že by aj napriek dohode v koaličnej zmluve predseda vlády odobral koaličnej strane ministerstvo – keď bol v roku 2009 za ministra životného prostredia vymenovaný nominant strany Smer-SD, hoci podľa vtedajšej koaličnej zmluvy malo ministerstvo patriť SNS. Konanie vtedajšieho predsedu vlády Roberta Fica avšak nebolo protiprávne, pretože koaličná zmluva nemá právnu silu výhradne rozdeliť ministerstvá medzi jednotlivé strany a nemôže predsedovi vlády odoprieť jeho základné ústavné právo podávať prezidentovi návrhy na vymenovanie či odvolávanie členov vlády podľa svojej úvahy (čl. 111 ústavy).
Parlamentná kontrola a zodpovednosť.
Právo vysloviť nedôveru.
Právo NR SR vysloviť vláde SR nedôveru alebo zamietnuť návrh vlády na vyslovenie dôvery je ústavnoprávnou sankciou za neuspokojivé plnenie svojich funkcií a priamym prostriedkom uplatňovania zodpovednosti vlády parlamentu. Vyslovenie nedôvery pritom nemusí byť sankciou za porušenie tej či onej povinnosti zo strany vlády, ale na jej uplatnenie stačí len nezhoda medzi vládou a parlamentom.
Návrh na vyslovenie nedôvery vláde SR alebo jej členovi prerokuje NR SR vtedy, ak o to požiada najmenej pätina jej poslancov, t.j. najmenej 30 poslancov. Na vyslovenie nedôvery vláde SR alebo jej členovi je potrebný súhlas nadpolovičnej väčšiny všetkých poslancov, t.j. aspoň 76 poslancov.
Vyslovenie dôvery novoutvorenej vláde.
Vláda je povinná do 30 dní po svojom vymenovaní predstúpiť pred Národnú radu Slovenskej republiky (NR SR), predložiť jej svoj program a požiadať ju o vyslovenie dôvery. Programové vyhlásenie je základom jej činnosti na celé funkčné obdobie. Ak NR SR programové vyhlásenie zamietne, a teda nevysloví vláde dôveru, prezident vládu odvolá. Ak NR SR v lehote šiestich mesiacov od vymenovania vlády neschváli jej programové vyhlásenie, prezident môže (je oprávnený) NR SR rozpustiť, v tomto prípade by sa opätovne konali voľby do Národnej rady SR.
Odvolanie vlády SR.
Vláda je za výkon svojej funkcie zodpovedná NR SR. NR SR jej môže kedykoľvek vysloviť nedôveru alebo vláda môže kedykoľvek NR SR požiadať o vyslovenie dôvery, prípadne môže spojiť hlasovanie o prijatí zákona alebo hlasovanie v inej veci s vyslovením dôvery vláde. Ak NR SR vysloví vláde nedôveru, alebo ak zamietne jej návrh na vyslovenie dôvery, prezident SR vládu odvolá. Ak sa však NR SR v lehote troch mesiacov neuznesie o vládnom návrhu zákona, s ktorým vláda spojila vyslovenie dôvery, môže prezident SR Národnú radu SR rozpustiť.
Odvolanie člena vlády.
Člen vlády je za výkon svojej funkcie zodpovedný NR SR. NR SR môže vysloviť nedôveru aj jednotlivému členovi vlády; v tomto prípade prezident SR člena vlády odvolá. Prezident člena vlády odvolá aj na návrh predsedu vlády alebo ak prijme jeho demisiu.
Odvolanie predsedu vlády.
Ak NR SR vysloví nedôveru predsedovi vlády, prezident SR ho odvolá. Odvolanie predsedu vlády má za následok odstúpenie celej vlády. Ten istý následok má aj demisia predsedu vlády: ak podá demisiu predseda vlády, demisiu podá celá vláda.
Právo podať interpeláciu a klásť otázky.
Ďalšou formou kontroly činnosti vlády Národnou radou SR sú aj interpelácie a otázky poslancov NR SR, ako aj povinnosť členov vlády dostaviť sa na žiadosť na schôdzu NR SR alebo jej výboru.
Interpeláciou sa podľa zákona č. 350/1996 Z.z. o rokovacom poriadku NR SR rozumie kvalifikovaná otázka, ktorá sa vzťahuje na uplatňovanie a vykonávanie zákonov, plnenie programového vyhlásenia vlády a uznesení NR SR vládou a jej členmi. Poslanec môže interpelovať vládu, člena vlády alebo vedúceho iného ústredného orgánu štátnej správy o veciach ich pôsobnosti. Interpelácia sa podáva písomne predsedovi NR SR, ktorý ju zašle interpelovanému a predsedovi vlády a na vedomie poslaneckým klubom, alebo interpeláciu môže poslanec predniesť aj ústne v rámci bodu programu schôdze NR SR určeného na interpelácie, keďže interpelácie sú pravidelnou súčasťou programu schôdze NR SR.
Interpelovaný je povinný písomne odpovedať na interpeláciu do 30 dní interpelujúcemu a predsedovi NR SR. Svoju odpoveď môže predniesť aj ústne v rámci bodu programu schôdze národnej rady určeného na interpelácie; ústne prednesenie odpovede na interpeláciu nezbavuje interpelovaného povinnosti podať odpoveď písomne. Na najbližšiu schôdzu NR SR sa po doručení odpovede na interpeláciu zaradí rozprava o tejto odpovedi. Interpelovaný je povinný byť na rozprave prítomný. O odpovedi na interpelácie sa v NR SR koná rozprava, v ktorej sa interpelujúci sa vyjadrí, či považuje odpoveď za uspokojivú, a ktorú možno spojiť s hlasovaním o dôvere. Na interpelácii musia byť prítomní všetci členovia vlády.
Do programu schôdze národnej rady sa zaradí hodina otázok, v ktorej odpovedajú členovia vlády a iní verejní funkcionári na aktuálne otázky, najmä z ich pôsobnosti, ktoré písomne položili poslanci do 12. hodiny dňa, ktorý predchádza dňu tohto bodu programu. Prvých 15 minút je venovaných otázkam položeným predsedovi vlády. Otázky musia byť stručné a musia umožňovať stručnú odpoveď. Poradie otázok sa určuje žrebom zo všetkých podaných otázok. Poslanec, ktorý písomne položil otázku, má právo položiť ešte jednu doplňujúcu otázku ústne, pričom prednes ústne podanej doplňujúcej otázky môže trvať najviac dve minúty. Na otázky, na ktoré opýtaní na hodine otázok bezprostredne neodpovedali, podajú poslancovi písomnú odpoveď do 30 dní. Na hodine otázok musia byť prítomní všetci členovia vlády.
NR SR môže od vlády, žiadať správy o otázkach patriacich do ich pôsobnosti. Správu musí podať do 30 dní alebo v inej lehote určenej NR SR, nie kratšiej ako 15 dní. Výbory NR SR môžu žiadať správy od členov vlády, ktorí sú povinní žiadosti výborov vyhovieť do 30 dní.
Demisia vlády po parlamentných voľbách.
Vláda podá demisiu vždy po ustanovujúcej schôdzi novozvolenej NR SR (tzv. obligatórna demisia), pričom je nepodstatné, či novozvolená NR SR vznikla na základe riadnych parlamentných volieb konajúcich sa v dôsledku uplynutia volebného obdobia predchádzajúcej NR SR, alebo v dôsledku tzv. predčasných volieb (t.j. na základe ústavného zákona o skrátení volebného obdobia predchádzajúcej NR SR). Takto je funkčné obdobie vlády SR späté s volebným obdobím NR SR. Vláda SR však vykonáva svoju funkciu až do utvorenia novej vlády, pričom výkon tejto funkcie vyplýva priamo z ústavy (čl. 117) a nie je založený na vyslovení dôvery novozvolenou NR SR. Preto, ak by sa politické strany v novozvolenej NR SR nedokázali zhodnúť na vytvorení novej vlády, predošlá vláda by vykonávala svoje funkcie bez časového obmedzenia až do doby, kým by k takejto dohode o vytvorení novej vlády nedošlo.
Prijímanie rozhodnutí vládou.
Vláda vykonáva svoju právomoc na schôdzach. Rozhoduje v zbore hlasovaním jej členov. Uznášania sa schopná je len vtedy, ak je prítomná nadpolovičná väčšina jej členov. Na prijatie uznesenia vlády je potrebný súhlas nadpolovičnej väčšiny všetkých členov vlády.
Uznesenie vlády Slovenskej republiky je forma, v ktorej vláda prijíma svoje rozhodnutia. Touto formou uznesenia môže schváliť všetko, o čom rozhoduje. Uznesenie nemá všeobecnú záväznosť, je to individuálny správny akt, ktorý zaväzuje len adresátov uznesenia vo vnútri štátnej správy (právny záväzok nemôže plynúť pre fyzickú alebo právnickú osobu mimo sústavy štátnej správy). Plnenie uznesení kontroluje Úrad vlády SR.
Aktuálny zoznam ministerstiev Slovenskej republiky.
Ministerstvá Slovenskej republiky sú zriadené zákonom NR SR č. 134/2020 o organizácii činnosti vlády a organizácii ústrednej štátnej správy. Podľa tohto zákona pôsobia na Slovensku tieto ministerstvá:&lt;ref name="2020/134zz-p3"&gt;&lt;/ref&gt;

</doc>
<doc id="29227" url="https://sk.wikipedia.org/wiki?curid=29227" title="Dick Tracy">
Dick Tracy

Dick Tracy je populárna postava americkej popkultúry. Dick Tracy predstavuje ťažko zasiahnuteľného, rýchlo strieľajúceho a výnimočne inteligentného policajného detektíva. Vytvoril ho Chester Gould v roku 1931 pre komiksovú prílohu nazvanú "Dick Tracy" pre noviny "Chicago Tribune". Gould písal príhody Dicka Tracyho do roku 1977.

</doc>
<doc id="29229" url="https://sk.wikipedia.org/wiki?curid=29229" title="Dianetika">
Dianetika

Dianetika je súbor myšlienok a postupov zaoberajúcich sa metafyzickými vzťahmi mysle a tela s cieľom liečiť. Jej autorom je L. R. Hubbard, svoje myšlienky prvýkrát publikoval vo svojej knihe Dianetika - moderná veda o duševnom zdraví v roku 1950 (slovenské vydanie 1999). Túto metódu používa najmä tzv scientologická cirkev, existujú ale aj dianetické skupiny od nej nezávislé, tzv. free zone.
Hypotézy.
Základom dianetickej teórie je tvrdenie, že ľudská myseľ má dve časti: analytickú myseľ a reaktívnu myseľ. Reaktívna myseľ, fungujúca v období prežívania nepríjemného psychického stavu, používa formu spomienok, nazývaných engramy (ide o spomienky z okamihov fyzickej bolesti, ktoré neskôr ovplyvňujú v okamihoch k nim nejakým spôsobom viazaných myslenie a psychiku človeka, napr. sú podľa Hubbardových tvrdení zodpovedné za psychosomatické choroby).
Aby bol engram engramom, musí v ňom byť obsiahnutá fyzická bolesť, môžu ho vyvolať napr. choroby alebo úrazy, stavy úplného alebo čiastočného bezvedomia. Spracovaním engramov je podľa dianetiky aj možné si vybaviť okamihy operácií pod narkózou, stavy, keď bol človek pod vplyvom alkoholu, drog a pod.
Engramy a reaktívna myseľ všeobecne sú pre človeka podľa dianetických teórií nežiaduce, a preto je cieľom dianetickej terapie "vymazanie" všetkých engramov. Po vymazaní prvého engramu v živote jednotlivca (Hubbard tvrdí, že engramy sú vnímané aj v prenatálnom stave, ba dokonca aj bezprostredne po počatí) dôjde k úplnému odstráneniu reaktívnej mysle. Na to Dianetika využíva procedúry, nazývané "auditing" (t.j. načúvanie), ktorá na prvý pohľad pripomína psychoanalýzu. Pacient sa pomocou rôznych pamäťových techník "vracia do minulosti" (je ostro odlišovaná spomienka, teda vybavovanie si konkrétnej informácie, a vrátenie sa do minulosti, teda komplexné navodenie rovnakého duševného stavu, aký bol v danom momente) a potom, čo sa v priebehu tohto vrátenia narazí na engram, je vymazaný tým, že sa opakovaním a niekoľkonásobným prerozprávaním "vybije jeho emočný potenciál". Dnes pritom scientologická cirkev používa veľmi pochybný prístroj nazývaný e-meter.
Človek, ktorý prešiel dianetickou procedúrou a nemá teda reaktívnú myseľ ani engramy, sa v Dianetike nazýva "Clear" (). Podľa Hubbardových tvrdení má taká osoba vyšší inteligenčný kvocient, je zdravšia (zbaví sa psychosomatických chorôb) a „ovláda svoju predstavivosť“. 
Kontroverzia.
Hubbardova kniha bola odbornou verejnosťou odmietnutá. V roku 1950 "American Psychological Association" vydala vyhlásenie v tom zmysle, že vzhľadom na absenciu empirických dôkazov dianetických teórií nemôžu byť tieto teórie pokladané za vedecké.
Podľa brožúry organizácie "Dianetic Research Foundation", nazvanej "Dianetic Processing" a publikovanej začiatok roku 1951, dianetická terapia môže vyliečiť choroby ako je maniodepresívna psychóza, astma, artritída.
Vzhľadom na to, že nešlo o nezaujatých bádateľov (a v brožúre nie je uvedená ich kvalifikácia), a že štúdia neuvádza žiadne tvrdenie proti Dianetike, kritici Dianetiky sú k nej veľmi skeptickí.
Ďalej kritici Dianetiky kritizujú jej prílišnú previazanosť so scientologickou cirkvou (ktorej kontroverzný charakter je všeobecne známy) a nevedeckosť celého radu termínov či tvrdení, ktoré dianetické diela používajú.

</doc>
<doc id="29230" url="https://sk.wikipedia.org/wiki?curid=29230" title="Ginko v Humennom">
Ginko v Humennom

Ginko v Humennom je ginko dvojlaločné, ktoré sa nachádza v humenskom parku. Je chránené podľa "VZV KÚ v Prešove, 1/1997-VZV/ŽP" pre vedecko-výskumný, náučný, ekologický, estetický, kultúrno-historický a rekreačný význam.

</doc>
<doc id="29234" url="https://sk.wikipedia.org/wiki?curid=29234" title="Ministerstvo financií Slovenskej republiky">
Ministerstvo financií Slovenskej republiky

Ministerstvo financií Slovenskej republiky je ústredným orgánom štátnej správy Slovenskej republiky pre oblasť financií, daní, colníctva, cien, finančnej kontroly a vnútorného auditu.
Pôsobnosť ministerstva.
Ministerstvo financií Slovenskej republiky zabezpečuje:
Minister financií.
Ministerstvo financií riadi a za jeho činnosť zodpovedá minister financií, ktorého vymenúva prezident SR na návrh predsedu vlády SR.
Súčasným ministrom je od 25. októbra 2023 Ladislav Kamenický (SMER – SD).
Štátny tajomník ministerstva financií.
Ministra financií v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra financií. V odôvodnených prípadoch môže vláda určiť, že na ministerstve pôsobia dvaja štátni tajomníci – to je aj prípad ministerstva financií. Minister určí, v ktorých otázkach a v akom poradí ho štátni tajomníci zastupujú.

</doc>
<doc id="29236" url="https://sk.wikipedia.org/wiki?curid=29236" title="Štatistická územná jednotka">
Štatistická územná jednotka

Štatistická územná jednotka (skr. ŠÚJ) je územná jednotka v rámci špecifickej klasifikácie Štatistického úradu Slovenskej republiky určenej na potreby regionálnej štatistiky, na poskytovanie porovnateľných údajov regionálnej štatistiky v rámci Európskeho štatistického systému a na analytické účely. Ide o implementáciu európskych systémov NUTS a LAU Štatistickým úradom Slovenskej republiky. 
Rozlišuje sa regionálna štatistická územná jednotka (RŠÚJ, po anglicky NUTS territorial unit) a lokálna štatistická územná jednotka (LŠÚJ, po anglicky LAU). 
Štatistické územné jednotky sú určené na základe vyhlášky Štatistického úradu SR nasledovne: 
V minulosti používané úrovne NUTS 4 a NUTS 5 sa premenovali na LAU 1 resp. LAU 2 (z angl. "Local Area Units").

</doc>
<doc id="29237" url="https://sk.wikipedia.org/wiki?curid=29237" title="Voľby do Národnej rady Slovenskej republiky v roku 1994">
Voľby do Národnej rady Slovenskej republiky v roku 1994

Predčasné voľby do Národnej rady Slovenskej republiky v roku 1994 sa uskutočnili 30. septembra a 1. októbra 1994 na Slovensku. Boli to prvé voľby do Národnej rady Slovenskej republiky. Zúčastnených oprávnených voličov bolo 75,65 %. Z 2 875 458 platných hlasov prepadlo 374 427 (13.02%).
Zoznam zvolených poslancov.
Zoznam zvolených poslancov je uvedený v samostatnom článku "Zoznam poslancov NR SR (1994 – 1998)"

</doc>
<doc id="29238" url="https://sk.wikipedia.org/wiki?curid=29238" title="Voľby do Slovenskej národnej rady v roku 1992">
Voľby do Slovenskej národnej rady v roku 1992

Voľby do Slovenskej národnej rady v roku 1992 sa uskutočnili 5. júna a 6. júna 1992 na Slovensku. Išlo o posledné voľby do SNR. Volebná účasť dosiahla 84,20 %. Oproti voľbám z roku 1990, sa kvórum na vstup do SNR zvýšilo z 3% na 5%. Vo voľbách zvíťazilo s 37,26 % hlasov HZDS. Na druhom mieste sa umiestnila SDĽ so 14,70 %, na treťom KDH s 8,89 %. Prepadlo 23,79 % platných hlasov.
Náležitosti volieb.
V marci 1992 SNR schválila zákon č.104/1992 Zb., ktorý dopĺňal a menil pôvodný volebný zákon č.80/1990 Zb. Najväčšou zmenou novelizácie volebného zákona bolo zvýšenie volebnej klauzule na 5 % pre samostatne kandidujúcu politickú stranu alebo hnutie, 7 % pre koalície zložené z dvoch alebo z troch politických subjektov a 10 % pre koalície zložené najmenej zo štyroch subjektov (§ 41). Novelizácii išlo o zníženie počtu strán v parlamente. Zmeny sa dotkli tiež mechanizmu prideľovania mandátov. V prvom skrutíniu sa súčet platných hlasov pre doň postupujúce subjekty mal vydeliť počtom mandátov zvýšeným o jeden (151). Po zaokrúhlení na jednotky tak vzniknuté celé číslo malo tvoriť krajské volebné číslo, na základe ktorého boli prideľované mandáty vo volebných krajoch. Ak sa takýmto spôsobom pridelil o jeden mandát viac, než sa v danom volebnom kraji malo, mandát sa mal odobrať strane, ktorá v danom volebnom kraji získala najmenší počet hlasov (§ 42).
Volebná kampaň.
Hlavnou témou predčasných volieb bolo politické usporiadanie spoločného česko-slovenského štátu. Pohľady politických strán na budúcnosť Slovenska v Česko-Slovensku sa líšili. Otvorene za nezávislosť Slovenska vystupovali SNS, SKDH a NALI. Za vytvorenie tzv. skutočnej federácie (do rôznej miery, od vlastnej medzinárodno-právnej subjektivity oboch republík po rovnoprávnosť a zvrchovanosť), resp. rovnoprávne usporiadanie vzťahov, sa vyslovili HZDS, SDĽ, koalícia MKDH-Spolužitie-MĽS, SZ, KDH, ODÚ, SZS, SDSS, KSS91, koalícia DS-ODS a MOS. HZDS, SKDH a SNS požadovalo prijatie Ústavy SR, HZDS a SKDH deklarovali, že vyhlásia zvrchovanosť SR. Podľa prieskumu verejnej mienky z jari 1992 bola väčšina obyvateľov ČSFR z oboch častí Česko-Slovenska proti rozdeleniu federácie. Aj v poslednom predvolebnom prieskume v máji 1992 by sa iba cca 18 % Slovákov vyslovilo za úplné rozdelenie a väčšina Slovákov preferovala konfederáciu ako budúcu formu vzťahu. To bolo jablkom sváru predstavovali očakávané zmeny v štátoprávnom usporiadaní, pretože Čechom by skôr vyhovoval unitárny štát.
V ekonomickej oblasti SDĽ kritizovala nárast nezamestnanosti v krajine po roku 1989 a plánovala do odborných oblastí dosádzať odborníkov. Koalícia DS-ODS chcela pokračovať v premene plánovaného hospodárstva na trhové hospodárstvo, založené na slobode jednotlivca. SDSS volala po štáte nie mocensky, ale sociálne silnom.
Vo voľbách išlo najmä o V. Mečiara a V. Klausa. Mečiar viedol rebríček popularity politikov na Slovensku, čo potvrdil aj posledný predvolebný prieskum. V marci 1991 odvolalo Predsedníctvo SNR Mečiara z funkcie predsedu slovenskej vlády (bol ním ešte za hnutie VPN) a tak 5. marca 1991 vznikla Mečiarova platforma VPN „Za demokratické Slovensko“ (VPN-ZDS), z ktorej v apríli 1991 vzniklo HZDS.
V Česku bol naďalej najobľúbenejší Havel, až po ňom nasledoval Klaus (predseda českej vlády). Na Slovensku však Havel evidentne strácal podporu a predvolebným televíznym prejavom z 2. júna 1992 pobúril najmä priaznivcov HZDS, ktorí jeho slová pochopili tak, že vyzýval Slovákov, aby nevolili Mečiarovo hnutie.
Výsledky.
Voľby prebiehali súčasne aj do dvoch komôr federálneho parlamentu ČSFR. Vo voľbách do SNR prešlo zvýšeným päťpercentným kvórom len 5 politických subjektov, čo predstavuje najnižší počet v histórii Slovenska. Z tohto vyplynul aj veľký počet prepadnutých hlasov, až 23,8 % (733 511) zo všetkých platných hlasov. Následne bolo schopné väčšinu v parlamente získať a vládnu koalíciu, ktorá vyústila do druhej vlády Vladimíra Mečiara, zostaviť víťazné hnutie HZDS spolu so Slovenskou národnou stranou.
Zoznam zvolených poslancov.
Zoznam zvolených poslancov je uvedený v samostatnom článku "Zoznam poslancov NR SR (1992 – 1994)"

</doc>
<doc id="29239" url="https://sk.wikipedia.org/wiki?curid=29239" title="Ginko v Mednom">
Ginko v Mednom

Ginko v Mednom je ginko dvojlaločné, ktoré sa nachádza v obci Lednické Rovne, časť Medné. Je chránené od 4. septembra 1975 podľa uznesenia Rady ONV v Považskej Bystrici č. 256/1975 a novelizáciou podľa Vyhlášky Okresného úradu Trenčín č.141/2021 z 23. marca 2021. Tento mohutný strom je význačná exotická rastlina, jediný exemplár v okrese Púchov.

</doc>
<doc id="29242" url="https://sk.wikipedia.org/wiki?curid=29242" title="Ministerstvo hospodárstva Slovenskej republiky">
Ministerstvo hospodárstva Slovenskej republiky

Ministerstvo hospodárstva Slovenskej republiky (medzi 1. júlom 2010 a 31. októbrom 2010 Ministerstvo hospodárstva a výstavby Slovenskej republiky) je jedno z ministerstiev Slovenska.
Pôsobnosť.
Ministerstvo hospodárstva SR je ústredným orgánom štátnej správy Slovenskej republiky pre:
Minister hospodárstva.
Ministerstvo hospodárstva riadi a za jeho činnosť zodpovedá minister hospodárstva, ktorého vymenúva a odvoláva prezident SR na návrh predsedu vlády SR.
Súčasnou ministerkou je od 25. októbra 2023 Denisa Saková (HLAS-SD).
Štátny tajomník ministerstva hospodárstva.
Ministra hospodárstva v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra hospodárstva. V odôvodnených prípadoch môže vláda určiť, že na ministerstve pôsobia dvaja štátni tajomníci, čo je aj prípad ministerstva hospodárstva. Minister určí, v ktorých otázkach a v akom poradí ho štátni tajomníci zastupujú.
Súčasnými štátnymi tajomníkmi Ministerstva hospodárstva sú Szabolcs Hodosy a Vladimír Šimoňák.

</doc>
<doc id="29244" url="https://sk.wikipedia.org/wiki?curid=29244" title="Hoštiná">
Hoštiná

Hoštiná je mestská časť Púchova, bývalá samostatná obec.

</doc>
<doc id="29245" url="https://sk.wikipedia.org/wiki?curid=29245" title="David Hasselhoff">
David Hasselhoff

David Hasselhoff (* 17. júl 1952, Baltimore, Maryland, USA) je americký filmový, televízny a divadelný herec a spevák.
Preslávil sa hlavne v seriáloch "Baywatch" a "Knight Rider".
Ako spevák vydal 15 albumov, z ktorých väčšina bola ocenená zlatom i platinou.

</doc>
<doc id="29246" url="https://sk.wikipedia.org/wiki?curid=29246" title="Vin Diesel">
Vin Diesel

 
Vin Diesel (Vin - skrátene od Vincent, Diesel - podľa priateľov je vždy energický a rýchly; vlastným menom: Mark Sinclair Vincent; * 18. júl 1967, Alameda County, Kalifornia, USA) je americký filmový herec obsadzovaný najmä v akčných a akčno-komediálnych filmoch.

</doc>
<doc id="29247" url="https://sk.wikipedia.org/wiki?curid=29247" title="Donald Sutherland">
Donald Sutherland

Donald Sutherland (* 17. júl 1935, Saint John, New Brunswick, Kanada† 20. jún 2024, Miami, Florida, USA) bol kanadský filmový herec. Jeho syn je herec Kiefer Sutherland.

</doc>
<doc id="29249" url="https://sk.wikipedia.org/wiki?curid=29249" title="Karel Gott">
Karel Gott

Karel Gott (* 14. júl 1939, Plzeň – † 1. október 2019, Praha-Smíchov) bol český spevák, herec a amatérsky maliar. Patrí medzi najvýznamnejších a najpopulárnejších spevákov v dejinách česko-slovenskej populárnej hudby. Po novembri 1989 pôsobil aj ako podnikateľ v spoločnosti Goja, ktorú založil s producentom Františkom Janečkom. V rokoch 1965 až 2019 predal 50 miliónov nosičov albumov, čo z neho urobilo najúspešnejšieho českého interpreta. Celkovo naspieval 978 piesní. Spieval nielen česky, ale aj nemecky, anglicky, taliansky a rusky.
V anketách Zlatý slávik a neskôr Český slávik získal celkom 42 ocenení. Ďalej dostal viac ako 120 televíznych ocenení, 8 zlatých platní, 1 diamantovú platňu, opakovane sa umiestňoval na prvých priečkach hitparád a predaja dosiek. Počas svojej kariéry vydal 293 sólových albumov na domácej scéne aj v zahraničí. Spolupracoval s mnohými významnými umelcami.
Životopis.
Karel Gott sa narodil 14. júla 1939 v Plzni ako jediný potomok Karla Gotta (26. október 1911 Plzeň – 1982) a Marie, rodenej Valešovej (16. október 1910 Plzeň – 1977). V mladosti chcel byť maliarom a po ukončení školskej dochádzky v Plzni sa v Prahe neúspešne pokúšal o štúdium výtvarného umenia. Keď nebol prijatý, išiel študovať na učilište ČKD v odbore elektromontér. Počas učňovských rokov aj po nástupe do zamestnania v ČKD sa začal amatérsky, neskôr poloprofesionálne, venovať svojej druhej veľkej záľube – spevu. V ČKD pracoval do roku 1960.
Začiatok jeho kariéry sa viaže k roku 1958, kedy sa prihlásil do súťaže „Hľadáme nové talenty“. U poroty operný lyrický tenor oproti hlasom z tej doby na plnej čiare prepadol, no vyvolal záujem publika. Pre neprestávajúce ohlasy ľudí sa porota rozhodla, že dá nakoniec angažmán Karlovi Gottovi v jednej kaviarni v Prahe. Neskôr začal v rokoch 19601966 študovať operný spev na Pražskom konzervatóriu.
Jeho popularita stúpa už od roku 1960. V roku 1962 mu hudobná firma Supraphon vydala prvú platňu, v roku 1963 získal prvého Zlatého slávika.
V r. 1967 vyrazil na 6-7-mesačný angažmán do hotela Frontier v Las Vegas. Po návrate domov vydal nemeckú platňu Gold Prague, ktorú si kúpilo 450 000 poslucháčov. Túto platňu odborníci označili za jeho najúspešnejšiu a najpredávanejšiu platňu 60. rokov. V nemecky hovoriacich krajinách Karlovi Gottovi pripísali titul „Zlatý hlas z Prahy“ alebo „Sinatra Východu“. V roku 1968 reprezentoval Rakúsko vo Veľkej cene Eurovízie v Londýne, kde skončil predposledný.
Ďalší prevrat v jeho kariére sa uskutočnil v roku 1971, kedy bolo viac ako 1 mil. platní porozvážaných po celej Európe. Za tento úspech dostal diamantovú platňu. Karel Gott často koncertoval v zahraničí: Paríž, Paraguaj, Las Vegas, Hollywood, Moskva, Brusel, Berlín, Rím, Londýn, New York, Sydney a ďalších mestách. 
Charakteristika tvorby a ocenenia.
Jeho najúspešnejšia pieseň Lady carneval z roku 1968 dostala vždy nejakú cenu. Lady carneval spieval Gott vo viac ako 60 štátoch sveta. V zahraničí sa stretol aj so svetovými legendami Cher, Barbra Streisand, Tom Jones, Frank Sinatra, Sonny Bono, Diana Rossová a mnoho ďalších. V roku 1999 bol jeho koncert pred Zakázaným Mestom v Číne vysielaný do mnohých štátov a sledovalo ho viac než 600 mil. ľudí. Je zapísaný do Guinessovej knihy rekordov ako stálica popmusic a tiež ako spevák s najpestrejším repertoárom. V roku 1969 nahral platňu Vánoce ve zlaté Praze, ktorej sa predalo vyše 13 mil. nosičov. V roku 1977 získal titul zaslúžilý umelec a v roku 1985 titul národný umelec. V roku 2011 Karel Gott dostal 37. Českého slávika.
Karel Gott pôsobil na scéne viac ako 50 rokov, bol držiteľom 40 slávikov, vlastnil okolo 60 zlatých platní, 2 strieborné platne, 7 diamantových platní. Počas svojej kariéry predal viac ako 135 mil. nosičov, vydal okolo 400 platní, nahral viac ako 2 600 piesní z toho okolo 300 duetov, hlavne s Helenou Vondráčkovou a Luciou Bílou.
Bol taktiež najbohatšou česko-slovenskou celebritou a jeho majetok sa odhaduje na viac ako 900 mil. českých korún.
Boj s rakovinou a úmrtie.
V novembri roku 2015 mu bol diagnostikovaný lymfóm. Dňa 18. marca 2016 ale médiá oznámili, že Karel Gott nad onkologickým ochorením definitívne zvíťazil. Neskôr sa mu onkologické ochorenie opäť vrátilo, spevák zomrel na následky akútnej leukémie krátko pred polnocou 1. októbra 2019 vo svojom dome v kruhu rodiny.
Reakcie.
Správa o úmrtí azda najslávnejšieho českého speváka otriasla celou českou verejnosťou. Obyvatelia začali spontánne klásť pred bránu k spevákovmu domu kvety a zapaľovať sviečky, Česká televízia zmenila program a na spravodajskej ČT24 uviedla mimoriadne vysielanie, kde sa tejto téme venovali už od 10.19 hod až do večera. V hlavnom vysielacom čase boli do programu ČT1 zaradené od 20.00 až do polnoci relácie o Gottovom živote, program spravodajskej ČT24 tvorilo mimoriadne vysielanie pod názvom „Zomrel Karel Gott“.
Prezident Miloš Zeman rozhodol, že do spevákovho pochovania budú vlajky na Pražskom hrade stiahnuté na pol žrde.
Predseda vlády Andrej Babiš zvolal mimoriadne zasadanie kabinetu, na ktorom predložil návrh na usporiadanie štátneho pohrebu a vyhlásenie štátneho smútku v deň, kedy bude majster pochovaný. Vláda uznesenie schválila. Je na rozhodnutí rodiny, či so štátnym pohrebom bude súhlasiť, no bez ohľadu na to, či pôjde o štátny alebo bežný pohreb, v jeho deň bude štátny smútok.
Správa o spevákovom úmrtí nebola hlavnou témou len v českých médiách, výrazný priestor jej venovali aj zahraničné médiá, najmä nemecká tlač.
Rodina.
Karel Gott sa dňa 7. januára 2008 v Las Vegas oženil s dlhoročnou priateľkou Ivanou Macháčkovou, s ktorou mal dcéru Charlottu Ellu a od 28. mája 2008 druhú dcéru Nelly Sofiu. Z predchádzajúcich vzťahov mal dcéru Dominiku a Luciu.
Filmografia.
Filmové piesne.
Okrem iných piesní naspieval titulnú pesničku do českej, nemeckej aj slovenskej verzie animovaného seriálu "Včielka Maja" (na hudbu skladateľa Karla Svobodu).
Od neho pochádza aj pieseň "Jdi za štěstím" z rozprávky "Jak se budí princezny", "Kdepak, ty ptáčku, hnízdo máš ?" z rozprávky "Tři oříšky pro Popelku" alebo "Krev toulavá" z TV seriálu "Cirkus Humberto".
Naspieval aj titulnú melódiu "So Far" vo filme "Limonádový Joe aneb Koňská opera". Hlavnú úlohu dudáka Švandy si zahral v hudobnom filme "Hvězda padá vzhůru", viackrát hral vo filmoch sám seba.
V roku 2008 naspieval titulnú pieseň s názvom "Voľnosť" do filmu Cinka Panna od režiséra Dušana Rapoša, hudbu k piesni zložil Vašo Patejdl a text napísal Kamil Peteraj.

</doc>
<doc id="29252" url="https://sk.wikipedia.org/wiki?curid=29252" title="Petr Novák">
Petr Novák

Petr Novák (* 6. september 1945, Praha – † 19. august 1997, Praha) bol český spevák a hudobný skladateľ.

</doc>
<doc id="29255" url="https://sk.wikipedia.org/wiki?curid=29255" title="Breza">
Breza

Breza môže byť:

</doc>
<doc id="29256" url="https://sk.wikipedia.org/wiki?curid=29256" title="Jarabina">
Jarabina

Jarabina môže byť:

</doc>
<doc id="29259" url="https://sk.wikipedia.org/wiki?curid=29259" title="Martin Kvetko">
Martin Kvetko

MVDr. Martin Kvetko (* 9. september 1912, Muránska Dlhá Lúka† 3. jún 1995, Bratislava) bol slovenský politik a veterinár, účastník Slovenského národného povstania a významný predstaviteľ pôvodnej aj obnovenej Demokratickej strany.
Životopis.
Návrat na Slovensko.
Martin Kvetko zomrel 3. júna 1995 a je pochovaný v rodinnom hrobe v Muránskej Dlhej Lúke.

</doc>
<doc id="29260" url="https://sk.wikipedia.org/wiki?curid=29260" title="Pretaktovanie">
Pretaktovanie

Pretaktovanie alebo overclocking je systematická cielená činnosť zameraná na zvýšenie pracovnej frekvencie procesora počítača a ostatných komponentov, napríklad grafickej karty s cieľom zvýšenia výkonu počítača na najvyššiu možnú mieru.
Dôvody pretaktovania.
Prvým dôvodom umožňujúcim pretaktovanie (platí pre všetky kremíkové čipy) je, že počítačové čipy sú vyrábané s výkonovou rezervou, ktorá dovoľuje používať ich na vyšších frekvenciách. Táto rezerva je z dôvodov maximálnej bezpečnosti, aby bolo zaistené, že komponent bude v daných podmienkach pracovať spoľahlivo. Táto rezerva je max. 15% pracovnej frekvencie procesora.
Druhým dôvodom pretaktovania je obchodná politika výrobcu procesora (resp. grafickej karty). Pri výrobe čipu procesora sa monokryštalický ingot kremíka sa rozreže na tenké kruhovité dosky – wafery. Fotolitografiou sa na ňom vytvorí sieť pravouhlých kremíkových platničiek a na nich sa vytvorí štruktúra čipu. Po dohotovení a rozrezaní wafera na čipy sa tieto zapúzdria. Najdôležitejšia vlastnosť monokryštálu je jeho čistota (obsah nežiaducich prímesí – pozri výroba kremíka). Obsah prímesí v ingote nie je rovnomerný. Najčistejší je uprostred a ku okraju množstvo nečistôt stúpa. Čiže zjednodušene povedané, rôzne čipy po dohotovení znesú rôzne zaťaženie. Podobne aj pri naparovaní vrstiev a litografii vznikajú čipy, ktoré znesú viac, a tie, ktoré znesú menej. Obvykle sa v jednom cykle vyrába jeden druh čipov (napr. Athlon X2), ale o tom pre akú frekvenciu bude určený sa rozhodne až pri záverečnom testovaní. Ak je na trhu záujem o nejaký čip (procesor) s nižšou frekvenciou (a nezáujem o čipy (procesory) toho istého typu pre vyššiu frekvenciu), použijú sa na výrobu pomalšieho procesoru aj čipy určené pre vyššiu frekvenciu. Takýto čip má potom dodatočnú výkonovú rezervu, ktorá sa dá využiť pre pretaktovanie. Na internete kolujú čísla sérií čipov vhodných na vysoké pretaktovanie. Či však má procesor dodatkovú výkonovú rezervu je pre bežného koncového zákazníka len vecou náhody.
Výhody a nevýhody.
Aj keď pretaktovanie vyzerá jednoducho, ohrozuje stabilitu počítačového komponentu, softvéru a integrity dát. Ak je cieľom vysoká bezpečnosť dát a stabilita počítača, prevažne servera, ktorý ma bez prerušenia bežať veľmi dlhý čas, používa sa na zvýšenie stability presne opačný efekt zvaný podtaktovanie.
Výhodou pretaktovania je jednoduché (a zadarmo) zvýšenie výkonu procesora počítača. Rozdiel v cene medzi pomalým a rýchlym procesorom môže byť až niekoľkonásobný.
Nevýhodou pretaktovania je, že príliš vysoké pretaktovanie môže viesť k nestabilite počítača, častému pádu aplikácií, zamŕzaniu počítača, chybám v dátach a niekedy až k zničeniu komponentov. Pretaktovaním sa tiež zvyšuje teplota procesora a často aj jeho príkon. Nové typy procesorov majú hranicu rezervy veľmi "ostrú" a obvykle sa pri prílišnom pretaktovaní nenávratne zničia. Preto sa pri prípadnom pretaktovaní musí postupovať veľmi opatrne a postupne sa hľadá oblasť, kedy začína byť systém nestabilný, čo je horná hranica možného pretaktovania.
Ekonomické aspekty pretaktovania.
Hoci pretaktovanie má byť určené na zvýšenie výkonu s minimálnymi nákladmi, niekedy sa môže značne predražiť. Snahou o dosiahnutie čo najvyššieho pretaktovania ľudia niekedy zvyšujú aj napätie, čím sa procesor viac zahrieva a je potrebné ho účinnejšie chladiť. To znamená ďalšie náklady na výkonnejšiu chladiacu sústavu, ktorej cena môže byť vyššia ako výkonnejší procesor toho istého druhu. Dnešné rozdiely v cene procesorov sú niekedy tak malé, že už ani ekonomický aspekt nie je motivujúci, sú však časté aj prípady, že cenový rozdiel medzi dvoma takmer rovnako rýchlymi procesormi je závratný.
Najlepšie pretaktovateľný hardvér.
Medzi najlepšie pretaktovateľné procesory v minulosti patrili:
Vo všeobecnosti sa najlepšie taktujú low-end procesory, hlavne procesory so zníženou veľkosťou vyrovnávacej pamäte L2 oproti plnohotnotným procesorom, hoci ich výkon na rovnakej frekvencii je prakticky totožný s pôvodnými hi-end procesormi, z ktorých sú odvodené, a to za zlomok ceny, napr. Celeron namiesto Pentium II-III-IV, K6-2 namiesto K6-III, Duron alebo Sempron namiesto Athlon/Athlon XP/Athlon 64, Pentium Dual-Core namiesto Intel Core 2 a pod. Práve vysoká kapacita L2 cache pamäte je často prekážkou pri pretaktovaní, hoci jej niekoľkonásobný rozdiel v kapacite (napr. 1 MB oproti 2 alebo 4 MB) výrazne neprispieva výkonu pri väčšine aplikácií.

</doc>
<doc id="29261" url="https://sk.wikipedia.org/wiki?curid=29261" title="Grafická karta">
Grafická karta

Grafická karta (iné názvy: grafický adaptér, videoadaptér, videokarta) je komponent počítača, ktorý zabezpečuje zobrazenie informácií na zobrazovacej jednotke, napríklad na monitore.
Grafická karta je kombináciou (grafickej) pamäte (obvykle DRAM resp. jej modernejšie verzie DDR4, GDDR2 – GDDR6) a grafického procesora (videoprocesora). Grafický procesor spracúva informácie z centrálneho procesora (CPU), a výsledok zobrazuje na monitore prostredníctvom analógového (D-SUB), respektíve digitálneho (DVI, HDMI alebo DisplayPort) výstupu. Súčasťou karty (okrem podporných logických obvodov a radičov) je aj RAMDAC – digitálno analógový prevodník.
Niekedy (najmä u lacnejších počítačov a počítačov nevyžadujúcich grafický výkon), je grafická karta (grafický čip a podporné obvody) integrovaná na základnej doske, prípadne je priamo integrovanou súčasťou čipovej sady (chipset). Obvykle je potom grafická pamäť zdieľaná s operačnou pamäťou procesora. Takéto riešenie ide samozrejme na úkor výkonnosti v zobrazovaní grafiky, a aj na úkor výkonu samotného hlavného procesora. Moderné integrované riešenia sú však schopné nahradiť externé grafické karty s 3D akceleráciou nižšej triedy.
Dôležité parametre grafickej karty sú: rýchlosť (bodová frekvencia/riadková a snímková frekvencia), rozlíšenie (počet zobrazených bodov v oboch smeroch), farebná hĺbka (počet zobraziteľných farieb, často vyjadrené počtom bitov), veľkosť pamäte, jej typ a rýchlosť a typ zbernice prostredníctvom ktorej je karta pripojená ku základnej doske.
V minulosti výkonnosť grafických kariet určovala hlavne veľkosť pamäte ktorou karta disponovala. Bolo jasné, že grafická karta s pamäťou 32 MB je výkonnejšia ako karta disponujúca len s 16 MB pamäťou. Hlavným parametrom výkonu grafickej karty je však dnes najmä typ použitého grafického procesora (GPU) a pamäťovej zbernice. Keďže je stále pomerne bežné medzi spotrebiteľmi posudzovať výkony jednotlivých kariet na základe veľkosti ich pamäte, výrobcovia často používajú marketingové triky – karty s nižším výkonom, resp. brzdené nedostatočnou šírkou pamäťovej zbernice, sú vybavené väčšou pamäťou, než akú sú schopné pri svojej činnosti využívať, aby vznikol falošný dojem výkonnosti.
V počiatkoch znázorňovania 3D objektov v počítačovej grafike bolo požadované, aby sa trojrozmerná scéna prepočítala a zobrazila (vyrenderovala) za niekoľko minút. Dnešné grafické karty musia takýchto trojrozmerných scén zvládnuť okolo 70 za jedinú sekundu.
Zobrazenie.
Obraz viditeľný na monitore je vytváraný zložitým postupom. Aplikácia, ktorá potrebuje zobraziť nejaký objekt na obrazovke je spracovaná procesorom – CPU, ten vyšle príkaz grafickému rozhrania (grafickému) driveru, ktorý je spojnicou medzi hardvérom grafickej karty a operačným systémom. Ovládač vyšle digitálne údaje v novom formáte na renderovanie grafickej karte. Dáta sa presunú po zbernici PCIe, alebo AGP do vyrovnávacej pamäte systému (buď priamo na karte alebo v systémovej pamäti). Dáta sa spracujú – ak ide o 3D objekt ten je „dodaný“ vo forme polygónov, textúr a efektov (oheň, hmla, záblesk...). Výsledný 3D obraz vrátane efektov, trojrozmernej hĺbky obrazu, osvetlenia scény tieňov a následného pohybu je vygenerovaný v pamäti grafickej karty pomocou API a prerenderovaný do 2D obrazu na jednotlivé body. Digitálne údaje sú premenené na body, z ktorých sa skladá výsledný obraz na monitore. Pre rozlíšenie 1280 x 1024 bodov, musí grafická karta na vykreslenie jednej obrazovky vypočítať polohu a farbu pre 1 310 720 bodov. Tento proces sa opakuje 50200x za sekundu. Body sú prevedené pomocou RAMDAC na analógový signál potrebný pre analógové monitory. Pre DVI je zasielaný do monitora priamo, v digitálnej forme.
História.
Grafická karta začala písať svoju históriu v roku 1960, keď tlačiareň (čo bolo najbežnejšie výstupné zariadenie počítača) bola nahradená obrazovkou, a bolo potrebné výstupné informácie z počítača vizualizovať. Prvé grafické karty zobrazovali len v textovom režime a len monochromaticky. Prípadné obrázky sa len skladali z textových znakov.
Prvé grafické karty použilo vo svojich počítačoch IBM (prvé IBM PC) v roku 1981. Bola to karta štandardu MDA (Monochrome Display Adapter). Pracovala len v textovom režime 25x80 riadkov na obrazovke. Mala 4kB videopamäť a len jednu farbu. Karty sa postupne s nárokmi užívateľov vyvíjali, a vznikali firmy špecializujúce sa práve na grafické karty (ATI, CirrusLogic, S3, Matrox). V roku 1987 vznikol štandard VGA (Video Graphic Array – 640x480 bodov pri 256 farbách) a neskôr SVGA (Super VGA) ktorý už potreboval 2 MB pamäte a dokázal zobraziť 1024x768 bodov pri 256 farbách.
Tieto štandardy sa líšili len počtom zobrazených bodov a farieb. Evolučným skokom vo vývoji boli prvé karty označované ako 2D/3D (Matrox, Creative …). Tieto karty podporovali SVGA štandard, ale ako novinku mali zabudované 3D funkcie (podporu pre 3D zobrazenie). V 1997 firma 3dfx prišla s revolučným čipom Voodoo, ktorý obsahoval nové 3D funkcie a efekty (Mip Mapping, Z-buffering, Anti-aliasing...). Tieto karty boli doplnkom ku klasickej grafickej karte, boli s ňou prepojené, a spúšťali sa len pri programoch, ktoré ju podporovali. Tieto karty sa dali používať pre počítačové hry, ktoré sa stali hybným motorom celého tohoto odvetvia. Nastal rýchly rozvoj grafických kariet, ktorý trvá podnes. Nové karty vyžadovali stále väčší objem dát prenášaných cez systémovú zbernicu PCI, táto postupne prestala nárokom postačovať. Preto v 2002 prišiel Intel s novým portom AGP (Accelerated Graphics Port) ktorý riešil úzke miesto medzi procesorom a grafickou kartou. AGP bol prvý špecializovaný port len pre grafickú kartu.
V roku 2002 nVidia začala kontrolovať trh s grafickými kartami, prevzala firmu 3dfx a vytvorila rodinu GeForce. Nové 3D algoritmy, väčší výkon grafických procesorov, nové pamäteSDRAM, DDRAM, DDR2, DDR3 so stále rastúcimi frekvenciami a veľkosťami 8... 512 MB GRAM...
Dnes je trh s grafickými procesorami kontrolovaný firmami nVidia a AMD (bývalá ATI) s rodinami grafických čipov GeForce a Radeon. Ostatné firmy sa špecializujú na zvláštne karty pre profesionálne využitie (Matrox...)
Komponenty.
Grafická karta je doska plošného spoja obsahujúca elektronické komponenty (procesor, pamäť, radiče...) a mechanické komponenty (chladiče...).
Grafický procesor.
GPU (Graphics processing unit) je mikroprocesor optimalizovaný pre prácu s plávajúcou desatinnou čiarkou (floating point) a prednostne určený pre 2D a 3D renderovanie. Hlavnými atribútmi GPU sú frekvencia jadra (2501100 MHz), počet pipeline (rozdelenie spracovanie jednej inštrukcie medzi rôzne časti procesora a tým aj dosiahnutie možnosti spracovávať viac inštrukcií naraz), vertex a fragment shadery prekladajúce 3D obraz charakterizovaný linkami, plochami a výplňami (vektorový obraz) do 2D obrazu reprezentovaného bodmi zobraziteľnými na 2D zobrazovacom zariadení.
GPU obsahuje radič pamäte, unifikované shadery, TMU jednotky, ROP jednotky a ďalšie.
"Unifikované shadery" Shader je mikroprogram slúžiaci na riadenie jednotlivých častí grafického reťazca grafickej karty. Používa špecializované programovacie jazyky (shader jazyky – napr. GLSL pre OpenGL, Cg alebo HLSL pre DirectX). Tento program je potom preložený prekladačom do strojového kódu grafickej karty. Každá firma má svoju vlastnú architektúru shaderov. Sú programovateľné a vďaka tomu nemusí počítať iba zobrazovateľné dáta, ale aj vedecké výpočty, šifrovanie a iné. Shadery sa rozdeľujú na niekoľko základných typov podľa toho, pre ktorú jednotku grafického reťazca sú určené. V súčasnosti patria medzi najdôležitějšie vertex, pixel a geometry shader.
"Radič pamätí" – stará sa o komunikáciu medzi grafickou pamäťou a GPU.
"TMU jednotka" (Texture mapping unit) – mapuje textúry na objekty.
"ROP jednotka" (Render Output unit) – zabezpečuje výstup dát z grafickej karty.
Grafická pamäť.
Ak je grafická karta integrovaná na základnej doske, používa pamäť RAM počítača (zdieľaná pamäť – menšia priepustnosť). Ak je pamäť na karte, tak je označená ako VRAM (Video RAM). Kapacita VRAM u moderných kariet dosahuje 4GB24 GB. Pamäť VRAM zohráva kľúčovú úlohu pri vykresľovaní grafických detailov, ako sú textúry, tiene a osvetlenie, ktoré sú nevyhnutné pre plynulý chod hier vo vysokých rozlíšeniach. 
Pred rokom 2003 bola typicky používaná pamäť typu DDR. V súčasnosti sa v grafických kartách využívajú najmä pamäte typu GDDR5, GDDR6 a GDDR6X, pričom najnovšie modely high-end kariet už implementujú pamäť GDDR7, ktorá prináša výrazne vyššiu priepustnosť a energetickú efektivitu. Pamäte DDR2, DDR3, GDDR3 a GDDR4, ktoré sa používali v minulosti, sú už technologicky zastarané.
Obnovovacia frekvencia moderných grafických pamätí dosahuje až 21 000 MHz (napríklad pri GDDR6X). Tieto technológie umožňujú bezproblémové hranie hier vo vysokých rozlíšeniach, ako je 4K alebo 8K, a zároveň podporujú pokročilé funkcie, ako ray tracing a AI upscaling (NVIDIA DLSS, AMD FSR). Dôležitou súčasťou video pamäte zostáva Z-buffer, ktorý uchováva hĺbkové hodnoty potrebné na správne vykreslenie 3D scén. Moderné hry však často využívajú aj pokročilejšie techniky, ako depth buffers a deferred rendering, ktoré optimalizujú spracovanie grafiky a zlepšujú celkový herný výkon.
Video BIOS.
Video BIOS (firmware) je čip obsahujúci základný program ovládajúci operácie na grafickej karte, a vykonáva inštrukcie dávané grafickému procesoru z hlavného procesora. Má na starosti aj správu pamäti VRAM (časovanie, operačná rýchlosť, napätia a iné…) Niekedy je umožnený zápis do BIOSu (BIOS je odomknutý) a je možné zmeniť hodnoty napr. časovania pamätí (pretaktovanie). Táto činnosť je však potenciálne pre kartu nebezpečná – po zadaní nesprávnych parametrov hrozí jej zničenie.
RAMDAC.
Digitálno – analógový prevodník (Random Access Memory Digital-to-Analog Converter) prevádza digitálny signál z procesora grafickej karty do analógovej formy pre monitor (displej). V závislosti od použitého počtu bitov sa líši aj použitá obnovovacia frekvencia. S CRT monitormi je najpoužívanejšia frekvencia 75 Hz. LCD panel s digitálnym vstupom už RAMDAC nevyžaduje. Prepojenie je priamo digitálne (DVI konektor, HDMI alebo DisplayPort).
Výstupy.
Na grafických kartách býva viacero konektorov slúžiacich na prepojenie karty a monitora, alebo iných prídavných zariadení.
Chladenie.
So zvyšovaním výkonu grafických kariet stúpa aj stratový výkon, a karty sa čoraz viac nahrievajú. Dnešné moderné karty dosahujú stratový výkon extrémne až 700W, preto je už vyžadované prídavné chladenie pasívnymi, vyššie rady aj aktívnymi chladičami. Pri pretaktovaní je nutné karty chladiť dodatkovým chladením vrátane chladenia pamätí. Na chladenie sa používajú pasívne chladiče z hliníka, alebo medi, obvykle tiež s prídavným ventilátorom alebo heatpipe chladenie.
Taktiež sa používa aj hybridné chladenie (kombinácia vodného chladenia a heatpipe chladenia z pridavným ventilatorom na odvod tepla).
Napájanie.
Do roku 2006 nebol so spotrebou grafických kariet vážnejší problém. So stúpajúcim výkonom však stúpla aj energetická náročnosť kariet. Niektoré karty pre PCIe dosahujú spotrebu až 250W a viac, preto potrebujú dodatočný prívod energie na kartu (prídavné napájacie konektory) prepojené priamo so zdrojom počítača. Tak isto zdroj počítača musí byť dimenzovaný na zvýšenú spotrebu.
Grafické rozhrania (API).
API (Application Programming Interface) – rozhranie pre programovanie aplikácií. Ide o procedúry, funkcie a triedy knižnice, ktoré môže použiť programátor využívajúci knižnicu. API určuje, akým spôsobom sa funkcie knižnice budú volať zo zdrojového kódu programu. Funkcie API sú teda programové celky, ktoré programátor používa namiesto toho, aby ich sám naprogramoval. Dnes sa najviac používajú dve grafické API – OpenGL a DirectX, ktoré sú štandardizované, a programátor ich môže v softvéri použiť. Spôsob ich vykonania závisí na konkrétnom počítači, podľa jeho výkonu a podľa výkonu grafickej karty. Programu – napríklad hre už potom nezáleží na type a výkone grafického procesora, ale len na tom ktoré API karta podporuje.
Prakticky sú Direct3D a OpenGL skupiny API funkcií, ktoré vykonávajú zložité výpočty v 3D priestore. Umožňujú nízkoúrovňový prístup k 3D akcelerátoru a hardvéru vôbec, čím výrazne urýchľujú grafické operácie.
Grafické techniky.
Niektoré z často používaných efektov, funkcií a pojmov používaných v súvislosti s grafickými kartami.
Budúcnosť.
Dnes je jedinou hnacou silou pre neustály vývoj grafických kariet hranie počítačových hier. Iné bežné činnosti nedokážu výpočtový výkon grafických kariet využiť ani na zlomok percenta. Dnešné grafické karty majú výkon a kapacitu pamäte väčšiu, ako celé počítače len spred niekoľkých rokov. Cieľom je dosiahnuť fotorealistickú kvalitu vrátane 3D zobrazenia, aby človek z obrazu a pohybu nedokázal určiť, či ide o reálne, alebo len o vykreslené postavy a objekty. Ak sa obzrieme dozadu na doterajší vývoj grafických kariet a tempo ich vývoja je jasné, že táto budúcnosť už nie je ďaleko.
Výrobcovia.
Výrobcovia grafických procesorov..
Pre integrované grafické karty
Výrobcovia kariet.
Výrobcovia grafických kariet s čipmi od spoločností ATI a nVidia:

</doc>
<doc id="29262" url="https://sk.wikipedia.org/wiki?curid=29262" title="Zvuková karta">
Zvuková karta

Zvuková karta alebo všeobecne zvukový adaptér je časť počítača, ktorá zabezpečuje zvukový vstup a výstup.
Je kombináciou analógovo-digitálneho prevodníka, digitálno-analógového prevodníka, analógových obvodov (zosilňovačov, filtrov, mixérov) a riadiacej elektroniky, ktorá riadi analógovú časť a zabezpečuje pravidelný prenos údajov z a do hlavnej pamäte počítača. 
Pripojenie k PC býva:
Zvuk v PC a zvuková karta.
Zvuková karta (tiež známa pod označením audiokarta) je počítačová rozširujúca karta, ktorá zabezpečuje vstup a výstup audiosignálov z a do počítača pod kontrolou riadiaceho programu. Typickým použitím zvukovej karty je zabezpečenie zvukového sprievodu pre multimediálne aplikácie v počítači ako napr. komponovanie hudby, editovanie videa alebo audia, prezentácie, výuka a zábava – hlavne počítačové hry. Väčšina dnešných počítačov má už zabudovanú zvukovú výbavu, no niektoré ešte vyžadujú prídavnú rozširujúcu kartu pre zabezpečenie zvukového vstupu / výstupu.
Hlavná charakteristika.
Typická zvuková karta obsahuje zvukový procesor – alebo tiež zvukový čip, s integrovaným DAC (digital to analog converter) digitálno analógovým prevodníkom, ktorého úlohou je konvertovať nahrané alebo generované digitálne dáta do analógového formátu. Výstupný signál je vyvedený pre pripojenie zosilňovača, slúchadiel, alebo externého zariadenia používajúceho štandardné pripojenie cez JACK konektor (známy tiež ako TRS), alebo CINCH konektor (známy tiež ako RCA, alebo AV). Ak počet, alebo veľkosť konektorov neumožňuje ich umiestnenie na zadnej lište karty, sú tieto umiestňované do externého boxu prepojeného so zvukovou kartou, na prídavnej zadnej lište alebo sa používa rozširujúca „redukcia“.
Viacero pokročilejších kariet – mimo tejto základnej funkcie – poskytuje aj iné, nadštandardnejšie funkcie. Vtedy obsahuje viacero zvukových procesorov, resp. čipov pre zabezpečenie lepšej prenosovej rýchlosti, zabezpečenie simultánneho spracovania viacerých audio kanálov, syntézu resp. analýzu zvukov, generovanie hudby a zvukových efektov v reálnom čase s minimálnym zaťažením CPU (hlavného procesora).
Digitálna reprodukcia zvukov sa zvyčajne realizuje pomocou viackanálových DAC – digitálno – analógových prevodníkov, ktoré su schopné spracovať viacero vzoriek súčasne pri rôznych úrovniach výšky tónu a hlasitosti, alebo v reálnom čase použiť zvukové efekty napr. skreslenie alebo filtrovanie. Viackanálové zvukové prehrávanie môže byť tiež použité pre hudobnú syntézu s použitím digitalizovaných vzoriek reálnych zvukov resp. hudobných nástrojov. Tieto sú umiestnené v tzv. banke (digitized instrument bank), čo je vlastne malá ROM, resp flash pamäť obsahujúca vzorky reálnych, alebo vytvorených zvukov podobne ako je tomu u MIDI nástrojov – napr. syntetizátorov. Zvukové karty dokážu v reálnom čase používať audio kodeky – čiže softvérovú a hardvérovú kompresiu a dekompresiu v reálnom čase. Väčšina kariet je vybavená tzv. Line In konektorom, ktorý umožňuje priviesť externý analógový audiosignál do karty (napr. z magnetofónu, gramofónu, videa...). Zvuková karta digitalizuje tento signál pomocou ADC – analógovo – digitálneho prevodníka, a s pomocou prislúchajúceho softvéru umožní uložiť zdigitalizovaný zvuk do počítača, či už priamo (wav súbor), alebo pomocou softvérového kodeku s kompresiou (mp3, wma..). Podobným externým konektorom je tzv. MIC konektor – mikrofónový vstup, ktorý umožňuje pripojenie mikrofónu, alebo podobného zdroja zvuku nízkej úrovne. Mikrofón umožňuje použitie zdigitalizovaného zvuku v reálnom čase, alebo je možné zvuk z neho nahrať v digitálnej forme pre jeho neskoršie spracovanie. Typickou aplikáciou je použitie hlasom ovládaného softvéru, telefonovania cez internet a pod.
Digitalizácia sa vykonáva pomocou vzorkovania. V každom časovom intervale sa zistí a zaznamená aktuálny stav signálu – vzorka. Čím je tento interval kratší, tým je je vyššia vzorkovacia frekvencia, tým viac vzoriek v danom čase bude zaznamenaných a tým vyššiu presnosť resp. kvalitu dosiahneme. Používané vzorkovacie frekvencie: 11 025 Hz (telefónna kvalita), 22 050 Hz (rádio kvalita) 44 100 Hz (CD kvalita). Počet bitov na jednu vzorku je 8 – 128 bitov.
Niektoré zvukové karty v minulosti mali tiež MIDI, resp. kombinovaný MIDI a gameport konektor. Konektor MIDI slúžil na pripojenie hudobného nástroja – syntetizátora alebo iného zdroja digitálneho MIDI signálu. Pokiaľ nahrávame z MIDI tak nemusíme vykonávať vzorkovanie. Dáta sú už v digitálne podobe a obsahujú informáciu o tom, ktorý nástroj hrá, výška tónu, dĺžka tónu, dynamika úderu a pod. Konektor bol obvykle kombinovaný s tzv. gameportom. Tento slúžil k pripojeniu analógového hracieho zariadenia – joysticku, alebo gamepadu. Tieto zariadenia obsahujú snímače polohy a tlačidla. Poloha páky joysticku alebo gamepadu sa prenáša do počítača a umožňuje plynulé ovládanie hier v závislosti od polohy páky.
MIDI a gameport sa už nepoužíva, hracie a midi zariadenia komunikujú teraz s PC pomocou USB portu.
Farebné označenie konektorov zvukovej karty.
Farebné označenie vstupov a výstupov zvukových kariet u väčšiny kariet zodpovedá štandardu firmy Microsoft prijatého v roku 1999.
Niekedy je u lacných matičných dosiek pre ušetrenie miesta použitá prepínateľná sada (ružová, zelená, modrá), kedy sa dá v počítači – v obslužnom programe pre zvukovú kartu prepnúť režim zo stereo (zelená = line out, ružová = mic, modrá = line in) na 5.1 (zelená = front, modrá = rear, ružová = main). Nevýhodou je, že už nemôžeme využívať mikrofón.
Zvukové kanály a polyfónia.
Ďalšou dôležitou charakteristikou zvukových kariet je polyfónia umožňujúca prehrávať viacero hlasov resp. zvukov súčasne a nezávisle od viacerých nezávislých kanálov. Preto sú niektoré karty vybavené viacerými audio výstupmi, ktoré korešpondujú s konfiguráciou reproduktorov (napr. 2.0 stereo, 2.1 stereo so subwooferom, 5.1 dva predné a dva zadné reproduktory, stredný (rečový) reproduktor a subwoofer). Výrazy "„hlasy“ a kanály“" indikujú úroveň polyfónie, nie len konfiguráciu výstupných reproduktorov.
Na príklad viacero starších zvukových čipov mali tri hlasy, ale len jeden audio kanál (tzv. mono) pre výstup, a všetky hlasy boli mixované dovedna do jedného zvukového kanála. Vyskytovali sa aj karty majúce 9 hlasovú polyfóniu pri jednom zvukovom kanáli.
Viacero zvukových kariet malo FM viachlasovú syntézu (9 resp. 16 hlasov) ktoré sa používali pre MIDI hudbu. Tieto rozšírené vlastnosti sa však často nevyužívali, a prehrávali sa len v mono resp. stereo kanáli. Moderné nízko nákladové audio karty (obvykle zabudované na matičných doskách) podľa štandardu AC’97 používajú síce viacero zvukových kanálov (typicky 5.1), ale nemajú hardvérovú polyfóniu pre ďalšie zvukové efekty resp. MIDI reprodukciu. Tieto úlohy na seba prevzal softvér ovládajúci zvukovú kartu. Zvukové karty majúce na sebe hardvérovú polyfóniu, spolu s viacerými výstupnými kanálmi (označované ako hardvérové audio akcelerátory) aj keď nie sú hlavným predajným artiklom vďaka svojim doplňujúcim vlastnostiam (akcelerácia zvuku bez záťaže CPU, 3D zvuk, pozičné audio, DSP efekty v reálnom čase...) naberajú na dôležitosti.
Pretože digitálne zvukové prehrávanie sa stáva dostupnejšie, a poskytuje lepší výkon ako syntéza, moderné zvukové karty už pre hardvérovú polyfóniu nepoužívajú DAC – digitálno analógový prevodník s viacero kanálami a hlasmi, ale radšej preferujú mixovanie hlasov a efektov v hardvéri (s použitím digitálnej filtrácie a konverzií z a na frekvenciu pre vytvorenie želaného efektu) vo vnútri priradeného DSP (digital signal processor). Finálny výstup je realizovaný externým DAC s viacerými kanálmi – 5.1, 7.1 s delením na viacero hlasov (32, 64 resp. 128)
Zvuk nie na rozširujúcich kartách.
Zvukový hardvér integrovaný na matičnej doske.
Od roku 1990 veľa výrobcov matičných dosiek začalo integrovať zvukové karty priamo do ich dizajnu. Zo začiatku to boli kombinované AD/DA prevodníky, viaceré z nich využívali AC97 štandard. Objavili sa aj pokusy s externou kartou pre špecializovaný slot – AMR, CNR, ACR a pod. Tieto nenašli veľké uplatnenie.
Od roku 2005 s rastúcim výkonom počítačov vznikla možnosť využiť hardvér počítača, kedy zvukovú syntézu vykonáva hlavný procesor – CPU, a zvukový čip obsahuje len DA prevodník ktorý spracuje už „namixovaný“ zvuk. V súčasnosti s neustále sa zvyšujúcimi nárokmi na zvuk – hlavne pri hrách, sa čoraz častejšie stretávame s „plnohodnotnými“ zvukovými čipmi na matičnej doske, ktoré odbremeňujú hlavný procesor PC a zároveň ušetria jeden slot PCI.
USB zvukové karty.
USB zvukové karty sú externé boxy ktoré sa pripájajú do počítača cez USB port. USB špecifikácia umožňuje aj pripojenie audio zariadení, a v špecifikácii 2.0 poskytuje USB dostatočnú prenosovú kapacitu pre podporu aj najnáročnejších zvukových zariadení. Obvykle sa tento typ zvukových kariet používa v lacnejšej variante pre notebooky nedisponujúce hardvérovou akceleráciou zvuku, alebo v drahšej variante pre profesionálnych hudobníkov, keby bolo zvukové zariadenie príliš obmedzované rozmermi internej karty do PC. Používa sa tiež, keď potrebujeme viacero zvukových kariet – počítač obsluhuje viacero zvukových výstupov.
PCMCIA zvukové karty.
Tento typ kariet bol donedávna obľúbený u majiteľov notebookov, ktoré nemali zabudovanú zvukovú kartu. Dnes, keď je zvuková karta samozrejmou súčasťou notebooku sa tento typ kariet využíva len v prípade, že výkon internej karty nie je dostatočný, alebo – s výhodou, keď potrebujeme viacero audio kariet – napríklad využitie pre diskotéky – kedy notebook reprodukuje hudbu a zároveň na druhej karte môžeme prehrávať iný zvuk – na monitorovanie, resp. prípravu ďalšej skladby. Aj tu sa však už uplatňujú USB zariadenia, ktoré postupne vytláčajú PCMCIA.
Driver.
Zvuková karta nefunguje ako samostatný objekt, prepojenie jej hardvéru s operačným systémom počítača sprostredkuje tzv. driver – ovládač zariadenia. Tieto drivery sú písané priamo pre ten ktorý typ zvukovej karty, zvukový čip. Driver pri kartách s nižšou cenou – low-end kartách, ktoré nemajú dostatočnú hardvérovú podporu musí niektoré časti zvukovej karty emulovať, čiže zvuková karta alebo jej časť je len softvérovo virtuálne vytvorená v pamäti počítača, čo znamená že spotrebuje oveľa viac výkonu CPU, ako karty s tzv. hardvérovou akceleráciou. Takýto program môže spotrebovať až 10 % výkonu počítača na vytváranie zvuku. Moderné zvukové akcelerátory s DSP spotrebuvávajú len minimum strojového výkonu obvykle pri vyššej kvalite výsledného zvuku.
História zvukových kariet pre PC.
Zvukové karty pre počítače typu IBM PC sa po prvýkrát objavili okolo roku 1987, a nahradili interný PC reproduktor (beeper, resp. PC speaker) ktorý bol dovtedy jediným zariadením produkujúcim v počítači zvuk. Tento bol určený predovšetkým na signalizáciu stavu počítača pípaním. Viaceré firmy vyvinuli softvér umožňujúci prehrávanie zvukov, resp. hudby cez tento interný reproduktor. Náročnosť prehrávania zvuku cez interný reproduktor vyžadovala prerušenie ostatných činností PC pri prehrávaní zvuku. Navyše hlasitosť bola nízka. Hardvérová podpora prehrávania zvukov umožnila rozvoj multimediálnych aplikácií a hier.
Prvé návrhy zvukových kariet neuvažovali o využívaní zvukovej karty pre hry. Boli navrhnuté pre komponovanie hudby, alebo syntézu hlasu. Až v roku 1988 prvé firmy začali smerovať využitie zvukových kariet smerom ku hrám (Sierra). To znamenalo dramatický prielom v používaní zvukových kariet. Zo začiatku sa používala MIDI syntéza – štandard „MPU401 resp general midi“, ale neskôr – v polovici 90-tych rokov bolo umožnené prehrávanie samplov – reálnych zdigitalizovaných zvukov. S tým prišla firma Creative a tak vznikol štandard „Sound Blaster“.
Prvé zvukové karty boli postavené na ISA zbernici. Tieto karty mali tzv. half duplex, čo v praxi znamená že neumožňovali nahrávanie a prehrávanie zvuku súčasne. Neskôr sa objavili aj full-duplex karty, ktoré síce umožňovali súčasné prehrávanie aj nahrávanie, ale súčasne vyžadovali dve IRQ a dva kanály DMA. Až príchod PCI zbernice umožnil full-duplex bez obmedzení.
Dnes sa zvukové karty low-end a mid-end integrujú poväčšine priamo na matičnú dosku počítača, a len vo výnimočných prípadoch sa používajú externé – rozširujúce karty.

</doc>
<doc id="29263" url="https://sk.wikipedia.org/wiki?curid=29263" title="Polárka">
Polárka

Polárka (iné názvy pozri nižšie) je najjasnejšia hviezda (presnejšie trojhviezda) súhvezdia Malá medvedica (lat. "Ursa Minor") a 48. najjasnejšia hviezda nočnej oblohy. Je známa tým, že sa nachádza veľmi blízko k severnému svetovému pólu, čo ju robí súčasnou severnou polárnou hviezdou, ukazovateľkou severu.
Názvy.
Slovenské názvy: v súčasnosti: Polárka, staršie Severka, zriedkavo alebo staršie: Polárna hviezda (polárna hviezda), zriedkavo alebo staršie: Severná hviezda (severná hviezda). Slovensko-latinský názov je: alfa Ursae Minoris (Alfa Ursae minoris ) [v latinčine sa píše alpha nie alfa].
Odborné názvy:
Latinské názvy: 
Starogrécke názvy: 
Názvy jednotlivých častí.
Polárka je trojhviezda, ktorej každý člen má vlastné označenie: dvojhviezda, t.j. hlavná hviezda, sa volá "Polárka A" (t.j. hviezdy Polárka Aa a Polárka Ab) a jej sprievodca sa volá "Polárka B". Staršie sa mylne uvádzalo, že Polárka je päťnásobná hviezda a jej jednotlivé hviezdy sa označovali: Polárka A (Polárka Aa, Polárka Ab), Polárka B, Polárka C a Polárka D.
Poloha na oblohe.
Pretože leží skoro na priamej línii s osou otáčania sa Zeme, teda na severnom svetovom póle, môže sa zdať, že sa Polárka nepohybuje, a všetky hviezdy severnej oblohy okolo nej obiehajú. Práve preto sa Polárka považuje za vynikajúci fixačný bod pre nebeskú navigáciu. Tomu, že hviezda je niekoľko storočí objavená a používaná, nasvedčuje fakt, že bola objavená už na Asýrskych tabuľkách. V súčasnosti je Polárka pod 1° od rotácie pólu (asi dvakrát zdanlivý priemer Mesiaca), a preto sa točí okolo pólu v malých kruhoch asi 2° v priemere. Asi len dvakrát počas hviezdneho dňa sa Polárka nachádza na pravom severnom azimute, zvyšok času je to len odhad a preto musí byť poopravený použitím tabuliek. Polárka je od Zeme vzdialená 431 svetelných rokov, v súlade s meraniami satelitu Hipparcos.
Hoci Shakespeare napísal “Som nemenný ako severná hviezda”, Polárka nebude vždy polárnou hviezdou. Je to v dôsledku precesie (pohybu rotujúceho telesa tak, že jeho os opisuje kužeľ). Iné hviezdy taktiež boli polárnymi hviezdami v minulosti a znova budú v budúcnosti, ako napríklad hviezdy Thuban a Vega. V dôsledku toho sa Polárka v blízkej budúcnosti stane ešte presnejšou polárnou hviezdou. Predpoklad je, že v roku 2100 Polárka dosiahne minimálnu odchýlku od severného svetového pólu, a to pol stupňa. 
Je ľahké nájsť Polárku nasledovaním priamky, ktorá je načrtnutá Merakom a Dubhe (β a α Ursa Majoris, taktiež známych ako ukazovatele), hviezdami na konci Veľkého voza. Taktiež sa dá nájsť nasledovaním stredového bodu súhvezdia Kasiopeja v tvare W.
Neexistuje žiadna pravá hviezda južného pólu. Hviezda viditeľná voľným okom, ktorá je najbližšie južnému pólu, je nejasná hviezda Sigma Octantis, taktiež známa ako Polaris Australis. Avšak jasný Južný kríž (Crux) ukazuje smer k južnému pólu.
Fyzikálne vlastnosti.
Polárka je trojhviezda (pozri vyššie). Voľným okom vidíme len najväčšieho a najjasnejšieho člena trojice – žltého nadobra (Polárka A). Má miliónkrát väčší objem ako Slnko a žiarivosť 5 000 Sĺnk. Jej absolútna magnitúda je -5,1. Keby sme Slnko umiestnili do takej vzdialenosti, ako Polárka, nevideli by sme ho ani ďalekohľadom. 
Je to pulzujúca premenná hviezda, cefeida. Jasnosť slabo kolíše s periódou 3,97 dňa. Zmeny jasnosti sú však príliš malé na to, aby sa dali pozorovať voľným okom. Amplitúda pulzov sa v posledných rokoch stále zmenšovala a bolo možné ich zistiť len fotometrom. Okolo hlavnej zložky obieha v tesnej blízkosti slabý sprievodca. Nedá sa v ďalekohľade vidieť oddelene, ale prejavuje sa posunom čiar v spektre Polárky. Hlavná zložka (označená A) je teda spektroskopická dvojhviezda zložená z cefeidy a spektroskopického sprievodcu. Vo veľkej vzdialenosti obiehajú hlavnú zložku ďalší traja sprievodcovia B, C, D, ktorí sú dostatočne vzdialení, aby ich pozemské ďalekohľady rozlíšili. Zložka B je hviezda hlavnej postupnosti spektrálnej triedy F3 V jasná 8,8 mag. Dá sa vidieť pomocou menšieho amatérskeho ďalekohľadu (aspoň 7,5 cm) vo vzdialenosti 18“ od hlavnej zložky. Je to pravdepodobne len optická dvojhviezda. Silným ďalekohľadom je možné uvidieť dve slabšie zložky, C (13 mag, vzdialenosť 43“) a D (12 mag, vzdialenú 83“). Celá sústava je vo vzdialenosti 432 ly a približuje sa k nám rýchlosťou 17 km/s. 
Polárka je tiež členom málo známeho asterizmu Snubný prsteň, v ktorom predstavuje diamant. Zvyšné hviezdy asterizmu ležia južne od nej a majú jasnosť 7-8 magnitúd.
História pozorovaní.
Sláva Polárky ako severnej hviezdy bola na základe klamlivej domnienky, že je to najjasnejšia hviezda na oblohe. Hoci je Polárka pomerne jasná a nápadná hviezda v dôsledku, že v jej blízkosti nie je žiadna iná jasná hviezda, je to v skutočnosti 48. najjasnejšia hviezda. Najjasnejšia hviezda na oblohe (okrem Slnka) je Sírius. Najnovší výskum publikovaný v Science tvrdí, že Polárka je dnes 2,5-krát jasnejšia, ako keď ju katalogizoval Ptolemaios. Astronóm Edward Guinan toto považuje za obdivuhodnú zmenu a vyjadril sa „Ak sú skutočné, tak tieto zmeny sú 100-krát väčšie ako tie, ktoré boli predpovedané teóriou o hviezdnej evolúcii.“
V roku 2005 Hubblov vesmírny ďalekohľad zachytil prvý záber kozmického objektu, o ktorého existencii sa už predtým vedelo, ale nikdy doteraz sa nepodarilo získať jeho snímku - malého spoločníka hviezdy, čo znamená, že Polárka je dvojhviezda. Neskôr sa zistilo, že Polárka má dokonca dvoch sprievodcov, je to teda dokonca trojhviezda.

</doc>
<doc id="29265" url="https://sk.wikipedia.org/wiki?curid=29265" title="Národná zoologická záhrada Bojnice">
Národná zoologická záhrada Bojnice

Národná zoologická záhrada Bojnice (pôvodný názov Krajská zoologická záhrada Bojnice, neskôr Zoo Bojnice. Názov Národná zoologická záhrada Bojnice nesie od 1. júla 2017) je najstaršou a najnavštevovanejšou zoologickou záhradou na Slovensku. Pre verejnosť bola otvorená 1. apríla 1955. Jej súčasná rozloha je , z čoho viac ako polovicu tvorí expozičná časť. Areál zoo sa nachádza v rekreačnom prostredí kúpeľného mesta Bojnice. Národná zoo Bojnice je jedinou štátnou zoologickou záhradou na Slovensku, jej zriaďovateľom je Ministerstvo životného prostredia SR. V rámci svojich aktivít vystavuje živé exponáty, chová ohrozené druhy zvierat, výchovne a edukačne vplýva na verejnosť v oblasti životného prostredia a ochrany biodiverzity, spravuje Národné záchytné centrum pre zhabané a zaistené živočíchy, odborní pracovníci aktívne spolupracujú s orgánmi CITES, Štátnou ochranou prírody SR, vysokými školami a množstvom iných odborných organizácií v rámci ochrany prírody a životného prostredia, zabezpečuje trvalú starostlivosť o hendikepované živočíchy v rámci prevádzky rehabilitačnej stanice pre zranené vzácne živočíchy z prírody a v neposlednom rade poskytuje návštevníkom relax a oddych. 
Členstvo v odborných organizáciách.
Národná zoo Bojnice je riadnym členom vo významných medzinárodných organizáciách: WAZA (Svetová asociácia zoologických záhrad a akvárií), EAZA (Európska asociácia zoologických záhrad a akvárií), UCSZOO (Únia českých a slovenských zoologických záhrad), WAPCA (Združenie pre ochranu západoafrických primátov), EEKMA (Európska asociácia ošetrovateľov a manažérov chovu slonov) IZE (Medzinárodná asociácia zoo vzdelávacích pracovníkov) a Species360 (Medzinárodná databáza zvierat chovaných v zoo).
Podiel na ochrane prírody doma aj v zahraničí.
V rámci ochrany európskej fauny Národná zoologická záhrada Bojnice dlhodobo spolupracuje na viacerých projektoch záchrany ohrozených druhov živočíchov na Slovensku ako aj v zahraničí. K najvýznamnejším patrí spolupráca s Tatranským národným parkom pri výskume a imobilizácii kamzíka tatranského ("Rupicapra rupicapra tatrica"), a veľmi aktívna spolupráca pri výskume rysa karpatského ("Lynx lynx carpathicus") na Slovensku. Súčasťou tohto projektu je v poslednom období úspešná rehabilitácia jedincov z prírody a ich následná reintrodukcia. Nzoo Bojnice tiež spolupracovala na projekte LIFE Lynx, ktorého cieľom bolo obohatenie populácie rysa karpatského v Dinárskom pohorí a juhovýchodných Alpách pred vyhynutím a jej zachovanie v dlhodobom horizonte. Ďalej je to spolupráca v rámci záchranného programu repatriácie sovy dlhochvostej ("Strix uralensis") na Šumavu, pravidelné vypúšťanie odchovaných mláďat plamienky driemavej ("Tyto alba") do prírody, alebo chov a spätný návrat jasoňa červenookého ("Parnassius apollo") na vybrané lokality v spolupráci so Štátnou ochranou prírody SR.
Národná zoo Bojnice je tiež zapojená do projektu s názvom „"Hledáme kočku, pozor, divokou!"“ (NFP3040221R971). Tento projekt bol financovaný z OP Interreg V-A SK-CZ a realizovaný v spolupráci so zahraničnými a domáci odbornými organizáciami na poli ochrany prírody. Jednou z hlavných aktivít tohto projektu je návrat mačky divej ("Felis silvestris") späť do voľnej prírody. Úspešnou implementáciou projektu bola výstavba rehabilitačnej stanice pre mačky divé, ktorá je situovaná v tichom lesnom prostredí areálu zoo mimo návštevníckej časti. Zverencom poskytuje čo najprirodzenejšie prostredie počas ich rehabilitácie.
Národná zoo Bojnice sa podieľa aj na záchrane ohrozených druhov svetovej fauny, podporila napr. reintrodukciu v prírode vyhynutého Bažanta Edwardsovho ("Lophura edwardsi") odoslaním dvoch odchovaných jedincov priamo do Vietnamu v spolupráci s pražskou zoo. Významná je tiež dlhoročná podpora činnosti združenia pre ochranu západoafrických primátov – WAPCA ("West African Primate Conservation Action") a chov jedného z vlajkových druhov tohto projektu, ktorým je kriticky ohrozený mačiak Rolowayov ("Cercopithecus roloway").
Kolekcia zvierat.
Národná zoo Bojnice prezentuje jedinečnú kolekciu zvierat z celého sveta vo viac ako 360 druhoch s celkovým počtom viac ako 2700 exemplárov. Je to najväčšia kolekcia zo všetkých slovenských zoo. Približne 260 druhov z tejto kolekcie vystavuje ako jediná zoo na Slovensku, napr. slony africké či antilopy bongo. V rámci chovu vzácnych a ohrozených druhov zvierat je zapojená do chovu 30 druhov zaradených do EEP (európske záchranné programy), 39 druhov zaradených do ESB (európske plemenné knihy) a 14 druhov zaradených do ISB (medzinárodné plemenné knihy).
Vzdelávanie v zoo.
Národná zoologická záhrada Bojnice realizuje v rámci svojich základných poslaní aj vzdelávanie a výchovu širokej verejnosti. Výučba sa realizuje v areáli zoo a taktiež v priestoroch Centra environmentálnej výchovy (hovorovo nazývané „Zooškola“). „Zooškola“ bola otvorená ako prvá v Československu a doteraz sa teší veľkej popularite. Ponúka široké spektrum vzdelávacích akcií, výučbových programov od materských škôl až po vysokoškolákov, nevynímajúc seniorov, či skupiny so špecifickými potrebami. Výuka je zameraná na ochranu životného prostredia, biodiverzity, na faunu a flóru celého sveta, ako aj na Slovensku. V „Zooškole“ sa ročne zrealizujú rôzne typy edukačných akcií.
Výchovné a edukačné pôsobenie zoo je vo forme uceleného systému vzdelávania prostredníctvom rôznych aktivít ako:

</doc>
<doc id="29266" url="https://sk.wikipedia.org/wiki?curid=29266" title="Milan">
Milan

Milan môže byť:

</doc>
<doc id="29273" url="https://sk.wikipedia.org/wiki?curid=29273" title="Starý most">
Starý most

Starý most môže byť:

</doc>
<doc id="29274" url="https://sk.wikipedia.org/wiki?curid=29274" title="Nový most">
Nový most

Nový most môže byť:

</doc>
<doc id="29275" url="https://sk.wikipedia.org/wiki?curid=29275" title="Sírius">
Sírius

Sírius (α CMa/α Canis Majoris/Canis Majoris) je najjasnejšia hviezda nočnej hviezdnej oblohy. Jeho zdanlivá hviezdna veľkosť je −1,46. Nachádza sa v súhvezdí Veľký pes. Názov hviezdy pochádza z latinského slova "sīrius" a gréckeho "σείριος" ("seirios", „žiarivý“). Často sa označuje aj ako „psia hviezda“.
Sírius je možné pozorovať takmer z každej obývanej oblasti zemského povrchu okrem oblastí so severnou šírkou nad 75°. Na severnej pologuli je známy ako vrchol zimného trojuholníka. Je to hviezda hlavnej postupnosti spektrálneho typu A1V a má hmotnosť približne dvakrát väčšiu ako Slnko.
So vzdialenosťou 2,63 pc alebo 8,58 svetelných rokov, je pre nás Sírius jedna z najbližších hviezd. Najlepší čas na jeho pozorovanie je okolo 1. januára, kedy na oblohe kulminuje o polnoci. Táto hviezda je taktiež známa pod latinským názvom Canicula („malý pes“) a v arabčine ako الشعرى (aš-ši’rā), z čoho je odvodený jej ďalší názov – Aschere.
Sírius je tiež známy ako najjasnejšia dvojhviezda oblohy. Hlavnú zložku označovanú ako Sírius A sprevádza biely trpaslík Sírius B, ktorý bol prvou objavenou hviezdou tohto typu.
Názvy a ich pôvod.
Pôvod mena Sírius nie je celkom jasný – jeden zdroj uvádza, že pochádza z gréčtiny a znamená „spaľujúci“. Starí Gréci ním mali pôvodne označovať každú veľmi jasnú hviezdu, dokonca aj Slnko. Podľa iného zdroja má tento názov pôvod v starobabylonskej astronómii a niekedy sa prekladá ako „trblietajúca sa hviezda“. Jeho ďalšie názvy sú Canicula (toto latinské meno pochádza približne z roku 1420) alebo Aschere; hovorí sa jej tiež "Psia hviezda". Egypťania ho volali "Hviezdou bohyne Isis" a označovali ho symbolom psa. Bayerovo označenie Síria je alfa Canis Maioris, jeho Flamsteedovo číslo je 9.
Jasnosť.
Jeho zdanlivá hviezdna veľkosť je -1,46. V niektorých iných zdrojoch sa však táto hodnota pohybuje od −1,5 po −1,39. Aj v prípade, že je pravdivý ten nižší údaj, je stále dvakrát jasnejšia než druhá najjasnejšia hviezda nočnej oblohy Canopus. Je však nutné poznamenať, že skutočne najjasnejšou hviezdou oblohy je Slnko, ktoré je asi 4 miliardy-krát jasnejšie než Sírius. Zanedbateľný nie je ani fakt, že Sírius ani zďaleka nie je najjasnejším bodovým zdrojom svetla na oblohe; bežne ho jasnosťou prevyšujú Mars, Jupiter a Venuša, posledná z menovaných planét je dokonca aj v minime svojej jasnosti stále viac než šesťkrát jasnejšia než Sírius. Z času na čas prevyšovali jas Síria tiež supernovy, ktoré mnohokrát dosiahli takú nízku zápornú magnitúdu, že boli viditeľné aj cez deň (čo sa bez ďalekohľadu u Síria nikdy nemôže stať).
Najjasnejšiu hviezdu nočnej oblohy zo Síria robí jednak mierne nadpriemerná veľkosť a jas Síria. To, čo vidíme voľným okom, je biela hviezda hlavnej postupnosti dvojnásobne hmotnejšia a zhruba 1,7-krát väčšia ako Slnko. Spomedzi našich najbližších hviezd do vzdialenosti 11 svetelných rokov má Sírius najväčšiu žiarivosť, ktorá je 24 až 27-násobkom žiarivosti Slnka. Jeho absolútna magnitúda +1,45 je však stále neporovnateľná so skutočne veľmi žiarivými hviezdami, ako sú Rigel, Deneb či Polárka. Hlavný faktor, ktorý spôsobil, že táto hviezda je zdanlivo jasnejšia než niektoré nadobry, je jeho neveľká vzdialenosť od nás. Nachádza sa len 8,58 svetelných rokov od Slnka, čím sa stal naším piatym najbližším hviezdnym systémom a siedmou najbližšou hviezdou (iný zdroj ju uvádza ako deviatu) nepočítajúc Slnko vôbec.
Poloha v priestore.
Sírius sa na oblohe nachádza v srdci obrazca psa súhvezdia. Leží pod predĺženou spojnicou hviezd Rigel-Saiph, ktoré tvoria nohy Orióna. Pre svoju nízku deklináciu (-17°) v zemepisných šírkach Slovenska nevychádza príliš vysoko nad obzor. Je súčasťou asterizmov zimný trojuholník ako aj zimný šesťuholník.
Najbližšou veľkou hviezdou k Síriovi je Prokyón, vzdialený od neho 1,61 pc čiže 5,24 ly.
V roku 1909, Ejnar Hertzsprung navrhol, že by Sírius mohol byť súčasťou Pohybovej hviezdokopy Veľká medvedica, ale neskorší výskum Jeremyho Kinga z Clemsonovej Univerzity z roku 2003 toto tvrdenie spochybnil, pretože obe zložky hviezdy Sírius sú primladé.
Keď anglický astronóm Edmund Halley v roku 1748 porovnával polohy Síria, Aldebarana a Arktúra s polohami, ktoré udávali Ptolemaios a Hipparchos, zistil, že tieto hviezdy zmenili svoju polohu. Sírius tak prispel k v tej dobe prekvapivému faktu, že aj hviezdy sa po oblohe pohybujú.
Dvojitý systém.
V 1844 Friedrich Wilhelm Bessel z nepravidelností v pohybe Síria vydedukoval, že objekt je vlastne dvojhviezda. V 1862 Alvan Graham Clark opticky objavil jeho spoločníka, ktorý dostal názov Sírius B, alebo „šteňa“. Viditeľná časť hviezdy sa označuje ako Sírius A. Tieto dve hviezdy navzájom obiehajú okolo seba.
V 1915 astronómovia z observatória na Mount Wilson objavili, že ako prvý z dvojhviezdy bol objavený Sírius B, veľkosťou biely trpaslík. Toto znamená, že Sírius B musel byť pôvodne značne väčší ako Sírius A, pretože už vyšiel z hlavnej postupnosti vývinu hviezd. Robert Hanbury Brown prvýkrát odmeral priemer Síria v roku 1956.
Sírius B.
Sírius B je biely trpaslík spektrálneho typu A5 s magnitúdou 8,65. Je teda v dosahu aj menších astronomických ďalekohľadov, no je natoľko prežiarený hlavnou zložkou, že je veľmi ťažké ho pozorovať. Jeho absolútna magnitúda je len 11,4 a teda je 100-krát menej svietivý ako Slnko. To však platí len pri viditeľnom spektre – v röntgenovej oblasti žiari menšia zložka oveľa intenzívnejšie ako väčšia. Sírius A a Sírius B obehnú spoločné ťažisko raz za 50 rokov. Najmenšiu vzájomnú uhlovú vzdialenosť (2,5“) dosiahli v roku 1993 (1994). V roku 1990 bol ich odstup 4,5“, v roku 1985 8,2“. Od roku 2019 sa na oblohe tieto hviezdy k sebe opäť približujú a najmenší odstup dosiahnu opäť v roku 2044. Skutočná vzájomná vzdialenosť tejto dvojice je približne 19,8 AU, čo je zhruba vzdialenosť Urána od Slnka.
Sírius B je náš najbližší biely trpaslík. Je prototypom bielych trpaslíkov, skolabovaných jadier hviezd na konci svojho vývoja. V roku 1914 na základe presných pozorovaní pohybu Síria A odhadol Walter S. Adams hustotu Síria B na v cm3. Bola to abnormálne veľká hodnota vtedy považovaná za nedosiahnuteľnú, a tak Adamsov výpočet nebol braný vážne. Vysvetlenie tohto javu podala až kvantová mechanika v 20. rokoch 20. storočia. Ukázalo sa, že atóm je väčšinou prázdnota, ktorá pripúšťa stlačenie do oveľa menšieho objemu. Tým sa vysvetlilo, ako môže byť hmota rovnajúca sa približne hmotnosti Slnka stlačená len v 0,022-násobku priemeru Slnka pri skutočnej hustote 125 000 g/cm3. Je to hviezda len o málo väčšia než Zem, iný zdroj dokonca tvrdí, že Sírius B má len 90% zemského priemeru, čo zodpovedá priemernej hustote 2 155 000 g/cm3. Gravitácia na jeho povrchu je 368 000-násobne silnejšia, než príťažlivosť na povrchu Zeme. Slapové sily na jeho obežnej dráhe tesne nad povrchom sú 0,123-násobok zemskej gravitácie na každý meter výšky. Inými slovami, gravitácia klesá o hodnotu pozemskej gravitácie na každých 8,14 metrov výšky. 
Keďže Sírius B a Sírius A tvoria dvojhviezdu, na konci svojho života vybuchne ako supernova typu Ia.
História.
Veľa kultúr pripisovalo hviezde Sírius veľký význam. Sírius bol uctievaný ako Sothis v údolí Nílu dávno pred tým, ako bol založený Rím. Veľa starovekých egyptských chrámov bolo orientovaných tak, aby svetlo z hviezdy mohlo preniknúť na vnútorný oltár. Egyptský kalendár bol založený na heliaktickom východe Síria, ktoré nastalo pred každoročnými záplavami Nílu a letným slnovratom. V dôsledku precesie zemskej osi však Sírius v súčasnosti heliakticky vychádza až začiatkom septembra.
V gréckej mytológii bol Sírius psom lovca Orióna. Gréci taktiež dávali Sírius do súvislosti s horúčavou v lete. Volali ho Σείριος (Seirios), čo znamená “spara”.
Záhady.
Existuje niekoľko záhad týkajúcich sa Síria:
Dogóni.
Hovorí sa, že kmeň Dogonov v (ale aj Egypťania, pretože Sírius zobrazovali ako znamenie panny, za ktorou stál Anubis, boh smrti a balzamovania) Mali vedel o neviditeľnom (ých) spoločníkovi (och) pred tým, ako bol v 19. storočí objavený. Taktiež je to zdroj špekulácii o existencii ufa a táto téma sa stala aj predmetom knihy Záhada Síria napísaná Robertom Templom. Táto kniha bola odmietnutá, okrem iných, Carlom Saganom, z dôvodu, ako uvádza, že je založená na rečiach a vybraných dôkazoch. Dôkladný výskum odhalil, že pravdepodobne išlo o pomýlenie astronómov, ktorí vtedy prišli do tejto oblasti pozorovať prechod Venuše.

</doc>
<doc id="29281" url="https://sk.wikipedia.org/wiki?curid=29281" title="Zdanlivá hviezdna veľkosť">
Zdanlivá hviezdna veľkosť

Zdanlivá hviezdna veľkosť (iné názvy: zdanlivá veľkosť, zdanlivá magnitúda, zdanlivá jasnosť; značka m) je fotometrická veličina udávajúca jasnosť hviezdy alebo iného objektu na oblohe v logaritmickej škále bez zohľadnenia jej či jeho vzdialenosti od pozorovateľa. Ak sa do úvahy berie i vzdialenosť od pozorovateľa, hovorí sa o absolútnej hviezdnej veľkosti. 
Táto veličina teda opisuje množstvo svetla prijatého z objektu. Stokrát menšia jasnosť (napr. toho istého objektu v desaťnásobne väčšej vzdialenosti) zodpovedá zdanlivej hviezdnej veľkosti, ktorá je o päť magnitúd väčšia. 
Na výpočet zdanlivej magnitúdy dvoch objektov možno použiť Pogsonovu rovnicu:
formula_1
Tieto hodnoty sú iba približné vo viditeľných vlnových dĺžkach (v skutočnosti tieto hodnoty závisia od presnej použitej pásmovej priepustnosti).

</doc>
<doc id="29282" url="https://sk.wikipedia.org/wiki?curid=29282" title="Hviezdna veľkosť">
Hviezdna veľkosť

Hviezdna veľkosť alebo magnitúda je fotometrická veličina udávajúca jasnosť hviezdy alebo iného objektu na oblohe v logaritmickej škále. Rozlišuje sa:

</doc>
<doc id="29283" url="https://sk.wikipedia.org/wiki?curid=29283" title="Magnitúda">
Magnitúda

Magnitúda môže byť:

</doc>
<doc id="29284" url="https://sk.wikipedia.org/wiki?curid=29284" title="Zdanlivá magnitúda">
Zdanlivá magnitúda



</doc>
<doc id="29285" url="https://sk.wikipedia.org/wiki?curid=29285" title="Amerika (svetadiel)">
Amerika (svetadiel)

Amerika je jeden zo svetadielov Zeme a používa sa ako súhrnné označenie pre dvojkontinent Severná Amerika a Južná Amerika, ktoré sú prepojené úzkym pruhom súše, ktorý sa často označuje ako Stredná Amerika, alebo Mezoamerika. Používa sa aj staršie pomenovanie Nový svet.
Znovuobjaviteľom Ameriky pre Európu a západný svet sa stal Krištof Kolumbus, pomenovanie získala po inom objaviteľovi talianskeho pôvodu, Amerigovi Vespuccim, ktorý skúmal východné pobrežie Južnej Ameriky. 
Žije tu viac ako 960 miliónov obyvateľov a aktuálne sa jedná o tretí najľudnatejší svetadiel.
Pomenovanie.
Pomenovanie svetadielu Amerika (Nový svet) sa odvodzuje z latinizovanej formy mena Ameriga Vespucciho, (Americus), ktorý preskúmal veľkú časť pobrežia Južnej Ameriky (1499). Na základe jeho správ zaznamenal do reedície Ptolemaiovho atlasu pomenovanie Amerika kartograf Martin Waldseemüller so spolupracovníkom básnikom a filológom Matthiasom Ringmannom v roku 1507. Názvom Amerika na mape označili iba Južnú Ameriku a až neskoršie vydania atlasov, napr. Gerharda Mercatora začali aplikovať pomenovanie Amerika aj na severnú časť. V literatúre je možné sa stretnúť aj s inými teóriami, napr. že Amerika nesie meno po Richardovi Amerykovi (tiež R. ap Meryk, R. Amerike), obchodníkovi pôvodom z Walesu, ktorý bol údajne hlavným investorom druhej zámorskej výpravy Johna Cabota a ako argument sa používa tvrdenie, že novoobjavené zeme sa nekrstili menom objaviteľa, ale priezviskom, napr. Cookove ostrovy, Tasmánia, Baffinov ostrov.
Vodstvo.
Medzi najznámejšie jazerá Severnej Ameriky patria: Michiganské jazero, Winnipegské jazero, Veľké jazero otrokov, Veľké medvedie jazero. Najznámejšie rieky Ameriky: Mississippi (Sev. A.), Amazonka (Južná A.) a pod.
Mestá.
Najväčšie mestá Južnej Ameriky sú Sao Paulo a Rio de Janeiro, v Severnej Amerike New York, Los Angeles, Chicago a Mexico city.

</doc>
<doc id="29289" url="https://sk.wikipedia.org/wiki?curid=29289" title="Edmund">
Edmund

Edmund je mužské krstné meno. Meniny na Slovensku má 1. decembra.

</doc>
<doc id="29290" url="https://sk.wikipedia.org/wiki?curid=29290" title="Bibiána">
Bibiána

Bibiána alebo Bibiana je ženské krstné meno. Má latinský pôvod a v preklade znamená „plná života“. Meniny na Slovensku má 2. decembra.

</doc>
<doc id="29291" url="https://sk.wikipedia.org/wiki?curid=29291" title="Oldrich">
Oldrich

Oldrich je mužské krstné meno. Meniny na Slovensku má 3. decembra.

</doc>
<doc id="29292" url="https://sk.wikipedia.org/wiki?curid=29292" title="Barbora (prvé meno)">
Barbora (prvé meno)

Barbora je ženské krstné meno. Pochádza z gréckeho "barbaros" „barbar“, „cudzinec“, „ten, kto nezrozumiteľne rozpráva“. Meniny na Slovensku má 4. decembra, keďže v tento deň sa slávi pamiatka svätej veľkomučenice Barbory. Svätá Barbora je známa ako patrónkou banníkov. Boli po nej pomenované rôzne štôlne, šachty, kaplnky, schodiská a sály v rôznych baniach po Slovensku, ale aj v iných krajinách. 

</doc>
<doc id="29293" url="https://sk.wikipedia.org/wiki?curid=29293" title="Oto">
Oto

Oto je mužské krstné meno, slovenská verzia nemeckého krstného mena "Otto". Meniny na Slovensku má 5. decembra.

</doc>
<doc id="29295" url="https://sk.wikipedia.org/wiki?curid=29295" title="Mikuláš (prvé meno)">
Mikuláš (prvé meno)

Mikuláš je mužské krstné meno. Pôvod má v gréckom Nikoláos s významom „víťaziaci medzi ľuďmi, víťaz“. Meniny na Slovensku má 6. decembra.

</doc>
<doc id="29296" url="https://sk.wikipedia.org/wiki?curid=29296" title="Ambróz">
Ambróz

Ambróz je mužské krstné meno. Často sa však objavuje aj ako druhé meno, čiže priezvisko. Pochádza z gréckeho mena "Ambrosios" (v latinčine Ambrosius), s významom nesmrteľný, nebeský. Na Slovensku má meniny 7. decembra.

</doc>
<doc id="29297" url="https://sk.wikipedia.org/wiki?curid=29297" title="Marína (prvé meno)">
Marína (prvé meno)

Marína je ženské krstné meno. Je to domácka podoba mena Mária alebo z latinčiny "marina" znamená „morská“. Meniny na Slovensku má 8. decembra.

</doc>
<doc id="29298" url="https://sk.wikipedia.org/wiki?curid=29298" title="Izabela">
Izabela

Izabela je ženské krstné meno. Pôvodne španielske meno Isabel je podobou hebrejského mena Jezabel s významom „Bohom povýšená“. Je to tiež španielska podoba mena Alžbeta. Meniny na Slovensku má 9. decembra.

</doc>
<doc id="29299" url="https://sk.wikipedia.org/wiki?curid=29299" title="Radúz">
Radúz

Radúz je mužské krstné meno. Meniny na Slovensku má 10. decembra. Je slovanského pôvodu a jeho význam je „radujúci sa“, „radostný“.

</doc>
<doc id="29300" url="https://sk.wikipedia.org/wiki?curid=29300" title="Kornélia">
Kornélia

Kornélia je ženské krstné meno. Meniny na Slovensku má 17. decembra.

</doc>
<doc id="29301" url="https://sk.wikipedia.org/wiki?curid=29301" title="Sláva">
Sláva

Sláva je ženské krstné meno. Meniny na Slovensku má 18. decembra.

</doc>
<doc id="29302" url="https://sk.wikipedia.org/wiki?curid=29302" title="Judita (prvé meno)">
Judita (prvé meno)

Judita je ženské krstné meno. Pôvodne hebrejské meno Jehúdíth znamená „žena z Judey“, „Židovka“. Meniny na Slovensku má 19. decembra.

</doc>
<doc id="29303" url="https://sk.wikipedia.org/wiki?curid=29303" title="Dagmara">
Dagmara

Dagmara je ženské krstné meno. Je to severské meno, ktoré sa skladá 
zo slov "dag"+"mari", čo znamená „slávny deň“. Meniny na Slovensku má 20. decembra.

</doc>
<doc id="29304" url="https://sk.wikipedia.org/wiki?curid=29304" title="Hilda">
Hilda

Hilda je ženské krstné meno. Meniny na Slovensku má 11. decembra.

</doc>
<doc id="29305" url="https://sk.wikipedia.org/wiki?curid=29305" title="Otília (meno)">
Otília (meno)

Otília je ženské krstné meno. Meniny na Slovensku má 12. decembra.

</doc>
<doc id="29306" url="https://sk.wikipedia.org/wiki?curid=29306" title="Lucia (prvé meno)">
Lucia (prvé meno)

Lucia je ženské krstné meno. Meno Lucia je odvodené z latinského slova "lux" s významom svetlo, znamená teda žiariaca, vyžarujúca.
Lucia bola talianska svätica, panna a mučenica, umrela za prenasledovania Diokleciánom. V minulosti sa podľa ľudových povier na Slovensku zhotovoval takzvaný Lucijný stolček – spájal sa od Lucie až po Štedrý večer, nesmeli sa použiť klince. Opísaný je napríklad v literárnom diele-balade Lucijný stolček od Jána Botta. Meniny na Slovensku má 13. decembra.

</doc>
<doc id="29307" url="https://sk.wikipedia.org/wiki?curid=29307" title="Branislava">
Branislava

Branislava je ženské krstné meno. Meniny na Slovensku má 14. decembra.

</doc>
<doc id="29308" url="https://sk.wikipedia.org/wiki?curid=29308" title="Ivica">
Ivica

Ivica je ženské krstné meno. Meniny na Slovensku má 15. decembra.

</doc>
<doc id="29309" url="https://sk.wikipedia.org/wiki?curid=29309" title="Albína">
Albína

Albína je ženské krstné meno, ktoré je obdobou mužského mena Albín. Má latinský pôvod s významom "biela". Na Slovensku má meniny 16. decembra.

</doc>
<doc id="29310" url="https://sk.wikipedia.org/wiki?curid=29310" title="Pocket Monsters">
Pocket Monsters

Pocket Monsters (; ) je termín pre videohry, anime, mangu, zberateľské karty a iné médiá vytvorené Satoši Tadžirim. Prvé beta verzie hier na Game Boy vyšli v roku 1995, oficiálne verzie vyšli na trh v roku 1996; boli to hry Pocket Monsters: Aka a Pocket Monsters: Midori.
Hry.
Všetky verzie hry Pocket Monsters boli preložené do niekoľkých jazykov. Pocket Monsters patrí popri hrách ako Super Mario, Donkey Kong, či The Legend of Zelda k jedným z najúspešnejších herných sérii od Nintenda.
Hlavná séria.
I. generácia.
Vo februári roku 1996 v Japonsku vyšli prvé dve hry na prenosnú konzolu Game Boy: Pocket Monsters: Aka a Pocket Monsters: Midori. Aj napriek početným technickým problémom sa okamžite ujali a získali si obrovskú popularitu nielen medzi deťmi. Tieto dve verzie hry sa líšili iba tým, že každá v sebe mala Pokémonov, ktorí sa v tej druhej verzii nedali získať.
Celý príbeh sa odohrával vo fiktívnom svete "Kanto". Hráč hrá za trénera, Aka (keď hráte Pocket Monsters: Aka) a Midori (keď hráte Pocket Monsters: Midori) s ktorým chytá Pokémonov do zariadení volaných "Poké Balls". Hlavným cieľom hry bolo poraziť osem majstrov štadiónov, každého v inom meste. Hráč sa tiež často stretával so svojím tvrdohlavým rivalom menom Ao. Po získaní všetkých odznakov mohol hráč ísť do ligy, kde bojoval o titul šampióna. Tieto základné herné princípy a mechanizmy sa zachovali do všetkých nasledujúcich hier.
Neskôr sa tvorcovia rozhodli vydať ešte jednu ďalšiu verziu – Pocket Monsters: Ao . V tejto verzii sa okrem opravenia mnohých technických chýb upravila aj grafika, aby Pokémoni vyzerali krajšie. Táto verzia poslúžila ako základ pre preložené hry Pokémon Red a Pokémon Blue, ktoré boli vydané na americký trh v roku 1998. V rovnakom roku v Japonsku vznikla ešte jedna verzia s názvom Pokémon Yellow. Jej príbeh bol upravený tak, aby sa podobal anime seriálu a veľkým rozdielom bolo to, že štartovným Pokémonom bol Pikachu. Táto verzia vyšla na západe v roku 1999.
II. generácia.
Druhá generácia sa v Japonsku začala v novembri roku 1999 hrami Pokémon Gold a Pokémon Silver, ktoré vyšli na Game Boy Color. Pre tieto hry bol vytvorený úplne nový fiktívny svet – Johto, ktorý sa nachádza západne od Kanta, a tiež bolo pridaných 100 nových Pokémonov. Príbeh hry sa začína v regióne Johto, ale po získaní titulu šampióna v miestnej lige hráči mohli navštíviť Kanto. Tiež bolo možné preniesť si do týchto verzií svojich Pokémonov zo starých hier. No na rozdiel od predchádzajúcej generácie, tieto hry už nemajú príbeh tvorený Satošim Tadžirim. V roku 2000 vyšli v USA.
Rovnako ako pre hry Red a Blue vyšla vylepšená verzia Yellow, tak pre Gold a Silver vyšla tretia verzia s názvom Pokémon Crystal (2000). Veľká zmena bola, že po prvýkrát si hráči mohli vybrať či chcú hrať za chlapca alebo dievča. Navyše sa tu dal chytiť aj špeciálny legendárny Pokémon Celebi. V roku 2001 vyšla táto verzia aj na západe, ale Celebi sa v nich chytiť nedal.
III. generácia.
V roku 2002 boli v Japonsku vyrobené dve úplne nové verzie: Pokémon Ruby a Pokémon Sapphire pre hernú konzolu Game Boy Advance. Mali výrazne lepšiu grafiku, pridali 135 Pokémonov a tiež nový systém súbojov (dvaja Pokémoni proti dvom naraz), a odohrávali sa v novom regióne zvanom Hoenn. V USA vyšli v roku 2003.
Keďže kvôli technickým dôvodom nebolo možné preniesť si do Ruby a Sapphire Pokémonov z prvej a druhej generácie, v roku 2004 boli vyrobené remake verzie prvých dvoch hier. Volali sa Pokémon FireRed a Pokémon LeafGreen. Boli to vlastne Red a Green v lepšej kvalite a s novými prvkami. Na západný trh sa dostali o pár mesiacov neskôr.
Opäť vyšla vylepšená tretia verzia hier – Pokémon Emerald. Oproti Ruby a Sapphire mala upravený príbeh, Pokémoni boli animovaní, a tiež bolo do hry pridaných pár nových lokácií. Táto verzia vyšla v Japonsku v roku 2004, avšak v USA až v roku 2005.
IV. generácia.
Hrami Pokémon Diamond a Pokémon Pearl pre Nintendo DS sa v roku 2006 začala štvrtá generácia Pokémon hier. Nový región, v ktorom boli situované, sa volá Sinnoh. Grafika hier bola výrazne zlepšená oproti predchádzajúcim dielom, a do série bolo pridaných 107 nových Pokémonov. O rok neskôr (2007) boli tieto dve verzie uvedené na západný trh.
V roku 2008 (2009 mimo Japonska) vyšla vylepšená tretia verzia hier, ktorá má názov Pokémon Platinum. Vzhľad väčšiny herných lokácii bol výrazne upravený, a tiež boli do hry pridané iné menšie zmeny.
Rovnako ako v tretej generácii boli vyrobené vynovené verzie hier prvej generácie, tak v tejto vyšli remake verzie hier Gold a Silver s názvom Pokémon Heart Gold a Pokémon Soul Silver. Na trh boli uvedené v roku 2009 v Japonsku a o rok neskôr vyšli na západe. Do týchto verzií boli tiež zakomponované rôzne príbehové prvky z Pokémon Crystal.
V. generácia.
V roku 2010 vyšli v Japonsku hry Pokémon Black a White, ktoré boli v ďalšom roku vydané aj vo zvyšku sveta. Hry predstavili 156 úplne nových Pokémonov a nebolo možné stretnúť Pokémonov zo starších generácií až do prejdenia hlavného príbehu, čo sa v komunite považovalo za kontroverzné rozhodnutie.
Do tejto generácie spadá aj dvojica priamych pokračovaní s názvom Pokémon Black 2 a White 2, ktoré vyšli v roku 2012.
VI. generácia.
Šiesta generácia hier, ktoré vyšli pre konzolu Nintendo 3DS, bola výnimočná tým, že po prvý raz v histórii série mali hry jednotný celosvetový dátum vydania: 12. októbra 2013. Hry sa volali Pokémon X a Y, mali plne trojrozmernú grafiku a 72 nových druhov Pokémonov.
V roku 2014 vyšli remake verzie hier tretej generácie pod názvom Pokémon Omega Ruby a Alpha Sapphire. 
VII. generácia.
Siedma generácia hier zostala na konzole Nintendo 3DS. Spadajú pod ňu dvojice hier Pokémon Sun a Moon z roku 2016 a ich vylepšené verzie Pokémon Ultra Sun a Ultra Moon z roku 2017. Obsahovali 81 nových Pokémonov a lepšiu grafiku než predchádzajúce hry, najmä modely postáv sa výrazne zlepšili (mali realistickejšie proporcie narozdiel od "chyby" štýlu šiestej generácie).
Vedľajšie hry.
Po vzniku pôvodných hlavných hier vzniklo veľké množstvo vedľajších hier, ktoré mali rôznorodé herné mechaniky a vyvíjali ich iné štúdia ako Game Freak.
V roku 2016 spoločnosť Niantic v spolupráci s The Pokémon Company vytvorila pre mobilné platformy Android a iOS hru Pokémon Go, založenú na princípe rozšírenej reality.
Zaujímavosti.
Všetky fiktívne regióny hier sú inšpirované nejakou skutočnou svetovou oblasťou:
Anime.
Z anime Pokémon vychádzajú pravidelne štandardné televízne epizódy, ku každej sérii sa do kín dostane jeden film a vyšlo tiež veľa špeciálov a OVA epizód.
Príbeh sa točí okolo chlapca menom Ash Ketchum (jap.: "Satoši" – pomenovaný podľa tvorcu Pokémona, Satošiho Tadžiriho, ktorý opustil svoje rodné mesto "Pallet Town", aby sa mohol stať najlepším trénerom Pokémonov. Precestoval niekoľko regiónov a spoznával nových ľudí a pokémonov na svojej dobrodružnej ceste, aj s priateľmi (napr.: Misty, Brock atď.)
Televízny seriál.
Anime seriál Pokémon sa začal vysielať 1. apríla 1997 v Japonsku a v súčasnosti tam beží 14. séria s názvom Best Wishes (JP-ポケットモンスターベストウイッシュ). V Spojených štátoch, Kanade, Spojenom Kráľovstve a Austrálii sa vysielal až v septembri roku 1998. Na Slovensku sa odvysielali najprv prvé 3 série až v roku 2001 na Slovenskej televízii. V roku 2005 sa začal seriál vysielať odznova v televízii JOJ, ale už aj so štvrtou sériou. V Česku sa zo seriálu vysielali tiež prvé štyri série na TV Nova.
"Počet epizód": 81 (Japonsko), 80 (Slovensko)
Ash Ketchum je chlapec z mesta Pallet. Až po svoje desiate narodeniny žil nudným životom a potom sa stal trénerom pokémonov. Ale nanešťastie vstal vo svoj veľký deň až o štvrtej popoludní, takže všetci traja štartovací pokémoni už boli rozdaní a profesorovi Oakovi zostal už len Pikachu, elektrická myš. Časom sa k nemu pridali aj Misty (jap.: "Kasumi"), trénerka vodných pokémonov a Brock (jap.: "Takeši"), chovateľ pokémonov. Ash sa zaregistroval v Indigovej lige pokémonov a na to, aby sa tam dostal, musel získať 8 odznakov. Postupne porážal všetkých trénerov na štadiónoch, a tak si vybojoval všetky odznaky. Priamo v lige sa umiestnil medzi 16 najlepších.
"Počet epizód": 35
Profesor Oak požiadal Asha, aby išiel na jeden ostrov vyzdvihnúť záhadný GS Ball od profesorky Ivy. Ale Brock sa do Ivy zamiloval, preto s ňou chcel zostať. Ďalej sa ešte pred predaním GS Ballu Oakovi rozhodol Ash zápasiť v Pomarančovej lige. K Ashovi a Misty sa pridal mladý pozorovateľ pokémonov, Tracey (jap.: "Kendži"). Ashovi sa aj s pomocou Misty a Traceyho podarilo získať všetky 4 odznaky a po záverečnom súboji sa stal víťazom Pomarančovej ligy.
"Počet epizód": 41
Oak GS Ballu nerozumel, tak tentokrát Asha poslal k pokéballovému expertovi Kurtovi, ktorý žil v regióne Johto. Tam zrovna zamieril aj Gary (jap.: "Šigeru"), Ashov rival, aby mohol zápasiť v Johtovej lige. Ash sa rozhodol nenechať si to ujsť. Tracey zostal pracovať s profesorom Oakom a Brock sa záhadne vrátil od Ivy. Takže znovu Ash, Misty a Brock začali ságu Johto, ktorá sa aj stala najdlhšou. Ash v tejto sérii získal zatiaľ len prvé 2 odznaky.
"Počet epizód": 52
Ash, Misty a Brock pokračovali v ceste po svete Johto. Všetci traja zažili mnoho dobrodružstiev, získali nových pokémonov, prebehlo niekoľko evolúcií (napríklad sa vyvinul až dvakrát Brockov Zubat). Inak Ash získal ďalšie 3 odznaky v Johtovej lige (od Whitney, od Mortyho a od Chucka).
"Počet epizód": 66 (Japonsko), 65 (Spojené štáty)
Ash, Misty a Brock sa zúčastnili súťaže na Vírivích ostrovoch. Misty pri tom mala výhodu, keďže je trénerkou práve vodných pokémonov. Po skončení súťaže pokračoval Ash získať šiesty, siedmy a ôsmy odznak Johtovej ligy. Keď sa nakoniec dostal až priamo do turnaja, podarilo sa mu prebojovať až medzi 8 najlepších. V tejto lige sa dokonca konečne stretol v oficiálnom súboji so svojím rivalom Garym. Po svojej prehre sa Gary rozhodol s trénerstvom skončiť. Misty sa musela vrátiť do mesta Cerulean, kde sa musela postarať o štadión a Brock sa takisto vrátil do mesta Pewter. Ash nechal všetkých svojich pokémonov okrem Pikachua s profesorom Oakom. Potom sa sám s Pikachuom vybral do ďalšieho regiónu Hoenn.
"Počet epizód": 40
V regióne Hoenn Asha čakalo veľa nových druhov pokémonov. Tiež sa tam k nemu pridala Haruka (
7 seria hatoši je vivojar pokemonov), ktorá sa chcela zúčastniť Pokémonových súťaží (), kde sa súťažilo o najelegantnejší útok pokémona. Okrem toho sa k nim pridal aj "Masato" (jap.: "Max"), Harukin mladší brat, ktorý však ešte nemal dosť rokov na to, aby mohol trénovať a vlastniť pokémonov. Na záver sa k trojčlennej skupine pridal aj Brock, ktorý sa tiež rozhodol cestovať po regióne Hoenn. S kompletnou skupinou Ash získal dosiaľ 3 odznaky v Hoennskej lige, no May sa nepodarilo získať ani jednu stužku z Hoennských súťaží.
"Počet epizód": 52
Celá skupina putovala ďalej po regióne Hoenn a spoznávala dva zločinecké tímy, ktoré boli oveľa horšie než Raketový tím – Tím Aqua a Tím Magma. Do zbierky hlavných hrdinov pribudlo zopár nových pokémonov a prebehlo niekoľko evolúcií. Ash si dal dokonca znovu zápas s Wattsonom, trénerom tretieho štadiónu, no tentokrát prehral. Ash, Haruka, Brock a Masato sa na konci lúčili so západnou časťou regiónu Hoenn, v ktorej tentokrát získali ďalšie 3 odznaky a prvé 3 stužky a pokračovali do východnej časti.
"Počet epizód": 53 (Japonsko), 52 (Spojené štáty)
Asha a Haruku čakali ešte dva odznaky a dve stužky, ktoré museli získať. Bolo to síce namáhavé a dlhé putovanie, ale konečne prišiel Hlavný festival. Haruka sa už nevedela dočkať a všetci sa vrátili do mesta Slateport na Hlavný festival. Haruka sa nakoniec dostala medzi 8 najlepších. Hneď potom museli všetci ísť do mesta Ever Grande, kde sa konala Hoennská liga. Tentokrát bol Ash celý napätý a liga bola naozaj dlhá. Ashovi sa podarilo dosiaľ u neho najlepšie – dostať sa medzi štyroch najlepších súťažiacich. Týmto sa skončili dobrodružstvá v Hoenne. Ale skupina ešte spolu neskončila. Ash sa vo svojom rodnom regióne Kanto prihlásil do Battle Frontieru (dopočul sa o ňom od riaditeľa Scotta) a Haruka na ďalšie súťaže. Takže Ash aj Haruka začali so zbieraním nových odznakov a stužiek. Ash zatiaľ získal dva odznaky a Haruka jednu stužku.
"Počet epizód": 46 (Japonsko), 41 (Spojené štáty)
Ashove dobrodružstvá po už preskúmanom svete Kanto mohli pokračovať a on získal ďalšie odznaky. Chytil si aj samičku Aipoma, ktorá ho mala veľmi rada. Po dlhom čase sa Ashovi podarilo získať 6 odznakov a čakala ho už len posledná Pyramída zápasov. Ash musel vyhrať nad Brandonom, ktorý mal pokémonov Regirocka, Registeela a Regica. Ash sa po skončení Battle Frontieru rozhodol znovu nechať si všetkých svojich pokémonov okrem Pikachua u profesora Oaka a s Harukou, Masatom a Brockom sa rozlúčil a vyrazil smerom k regiónu Sinnoh.
"Počet epizód": 52 (Japonsko), 51 (Spojené štáty)
Po tom, ako Ash odišiel iba s Pikachuom do regiónu "Sinnoh", za ním dobehla smutná Aipom, a tak sa rozhodol cestovať aj s ňou. Zatiaľ po niekoľkých problémoch sa desaťročnej Hikari () podarilo získať svojho prvho pokémona, Piplup. K Ashovi sa zatiaľ pridal znovu Brock a po stratení a následnom nájdení Pikachua sa všetci traja spoločne vydali za získavaním ďalších odznakov a stužiek. Dawn získala 3 stužky a Ash 4 odznaky . Stretli tam tiež nového rivala Paula (jap. Shinji).
Táto séria bola vysielaná v českej televízii Jetix.
"Počet epizód": zatiaľ 75 (Japonsko)
Zaujímavosti.
16. december 1997: V tento deň sa v Japonsku vysielala premiéra epizódy "Dennó Senši Porigon", v ktorej sa objavili scény vyvolávajúce epileptické záchvaty. 685 detí zostalo ležať v nemocnici po zhliadnutí tejto epizódy. Vo zvyšnom svete bola časť zakázaná. Pokémon bol vďaka tomu v Japonsku na 4 mesiace zakázaný. Z pôvodného vysielacieho plánu boli 3 episody vyradené. Prvá vyradená bola úplne vymazaná a nezachovala sa až na animovanú epizódu, ktorá sa mala vysielať na Vianoce roku 1997. Dve epizody ostali zachované ale miesto bežného vysielania ich dali ako špeciály.
Manga.
Existujú rôzne série Pokémonskej mangy od rôznych autorov. Jedna z najznámejších je Pokémon Dengeki Pikachu (), čo je Pokémon manga pre chlapcov, teda šónen. Autorom tejto verzie, ktorá je podľa predlohy anime seriálu, je Tošihiro Ono. Pokémonská šónen manga je takisto aj Pokémon Special (), ktorá je však podľa predlohy pôvodných videohier. Napísal ju Hidenori Kusaka a nakreslil Mato. Okrem šónenu, vyšla aj jedna šódžo manga – Pokémon: PiPiPi Adventures ().
Trading Card Game.
"Hlavná stránka: Pokémon Trading Card Game"
Zberateľská kartová hra Pokémon () sa začala hrávať už dávno a stále je všade vo svete úspešná. Vydávajú sa stále nové balíky kariet, z ktorých si hráči môžu postaviť svoj vlastný balík zo 60 kariet. Hra je predovšetkým na priateľské obchody, teda vymieňanie kariet. Hráči medzi sebou jednotlivé karty vymieňajú a potom s takýmito zmixovanými balíkmi hrajú.

</doc>
<doc id="29311" url="https://sk.wikipedia.org/wiki?curid=29311" title="Bohdan">
Bohdan

Bohdan je mužské krstné meno. Toto slovanské meno vzniklo ako paralela gréckeho "Theodóros" „Boží dar“. Meniny na Slovensku má 21. decembra.
Ženský variant tohto mena je Bohdana.
Nositelia mena.
Bohdan Varchal, slovenský huslista a dirigent

</doc>
<doc id="29312" url="https://sk.wikipedia.org/wiki?curid=29312" title="Adela (prvé meno)">
Adela (prvé meno)

Adela (domácky: Ada, Adica, Adina, Aduša) je ženské krstné meno nemeckého pôvodu, odvodené z domáckej podoby mena Adelheid, s významom "vznešenej postavy". Tiež možnosť odvodenia zo staronemeckého mena Adala, pričom adal znamená "vznešený". Na Slovensku má meniny 22. decembra.

</doc>
<doc id="29313" url="https://sk.wikipedia.org/wiki?curid=29313" title="Nadežda">
Nadežda

Nadežda je ženské krstné meno. Má ruský pôvod s významom „nádej“. Meniny na Slovensku má 23. decembra.

</doc>
<doc id="29314" url="https://sk.wikipedia.org/wiki?curid=29314" title="Adam (prvé meno)">
Adam (prvé meno)

Adam je mužské krstné meno hebrejského pôvodu. Pôvodne zo slova „"hádám"", čo znamená "prsť, zem". Adam je teda "človek z hliny". Na Slovensku má meniny 24. decembra, počas sviatku Štedrého dňa.

</doc>
<doc id="29315" url="https://sk.wikipedia.org/wiki?curid=29315" title="Štefan (prvé meno)">
Štefan (prvé meno)

Štefan je mužské krstné meno. Pôvod má v gréckom "Stephanos", čo znamená „veniec víťaza“, „ovenčený víťaz“. Meniny na Slovensku má 26. decembra.
Štefan bol "svätcom" a zároveň "patrónom koní". S nositeľmi tohto skôr dedičného mena sa dnes stretávame pomenej, aj keď v minulosti bolo na Slovensku obľúbené a rozšírené. Pre domácke a dôverné oslovenie sa používa aj Pišta, Števo, Števko.
Pápežské meno.
Pápežské meno "Štefan" () nosilo desať, resp. deväť pápežov v ranom stredoveku. Pápež Štefan II. (zvolený pápež) bol druhým vatikánskym koncilom vyškrtnutý zo zoznamu pápežov a všetkým nasledujúcim pápežom s menom Štefan bolo priradené dvojité číslovanie (číslo uvedené v zátvorke je skutočným poradovým číslom toho-ktorého pápeža).

</doc>
<doc id="29316" url="https://sk.wikipedia.org/wiki?curid=29316" title="Filoména">
Filoména

Filoména je krstné ženské meno, pôvodom z gréckeho slova philoméné, "milovaná". Na Slovensku má meniny 27. decembra.

</doc>
<doc id="29317" url="https://sk.wikipedia.org/wiki?curid=29317" title="Eva (prvé meno)">
Eva (prvé meno)

Eva je ženské krstné meno. Pôvod má v hebrejčine, "Chavvá(h)", "Havvá(h)" znamená „živá“ alebo „matka života“. Meniny na Slovensku má 24. decembra.

</doc>
<doc id="29318" url="https://sk.wikipedia.org/wiki?curid=29318" title="Ivana">
Ivana

Ivana je ženské krstné meno. Je ruskou formou mena Jana, odvodeného od mužského mena Ján, ktoré znamená „Boh (Jahwe) je milostivý“. Meniny na Slovensku má 28. decembra.

</doc>
<doc id="29319" url="https://sk.wikipedia.org/wiki?curid=29319" title="Milada (prvé meno)">
Milada (prvé meno)

Milada je ženské krstné meno. Meniny na Slovensku má 29. decembra.

</doc>
<doc id="29320" url="https://sk.wikipedia.org/wiki?curid=29320" title="Dávid (prvé meno)">
Dávid (prvé meno)

Dávid je mužské krstné meno. Pôvod tohoto mena je asi z asýr. „dádu“ a hebr. „dód“ (miláčik), alebo z ugaritského „davidu“ (náčelník, kráľ). Meniny na Slovensku má 30. decembra.

</doc>
<doc id="29321" url="https://sk.wikipedia.org/wiki?curid=29321" title="Silvester (prvé meno)">
Silvester (prvé meno)

Silvester (z ) je slovenské, nemecké, švédske, anglické a latinské mužské prvé (rodné, krstné) meno. Meniny na Slovensku má 31. decembra, pretože 31. decembra 335 zomrel pápež Silvester I.
Ostatné varianty tohto mena zahŕňajú: Silvestr (český), Сильвестр "Siľvestr" (ruský), Silvestre (francúzsky, španielsky), Sylvester (anglický, dánsky), Sylvest (dánsky), Sylvestre (francúzsky), Szilveszter (maďarský). Slovenské domácke podoby mena sú "Silvo", "Silo" a "Siloš". Od tohto mena, resp. jeho domáckej podoby vznikli priezviská Vester a Vesteg.

</doc>
<doc id="29322" url="https://sk.wikipedia.org/wiki?curid=29322" title="Verne">
Verne

Verne môže byť:

</doc>
<doc id="29323" url="https://sk.wikipedia.org/wiki?curid=29323" title="Céline Dionová">
Céline Dionová

Céline Marie Claudette Dion Angélil (* 30. marec 1968, Charlemagne, Kanada) je kanadská speváčka. Typ jej hlasu je soprán.
Od jednoduchých začiatkov sa vypracovala na medzinárodnú hviezdu. Na celom svete získala ocenenia hudobného priemyslu: Grammy v USA, "Juno" a "Félix" v Kanade a World Music Awards v Európe.
Biografia.
1968 – 1989.
Céline Dion sa narodila 30. marca 1968 v nemocnici Le Gardeur v Repentigny. Vyrastala v Charlemagne (mesto asi 50 km severovýchodne od Montrealu v provincii Quebec) ako najmladšia zo 14 detí hudobne založenej rodiny. Jej rodičia, obaja muzikanti, viedli malý klub Le vieux Barril v meste bydliska, v ktorom cez víkendy celá rodina vystupovala a bavila miestnych obyvateľov. Céline od piatich rokov spievala spolu so súrodencami a rýchlo získala schopnosť živo vystupovať.
V auguste 1973 slávnostne vystúpila pred početnou rodinou na svadbe jej brata Michela skladbou "Du fil des aiguilles et du coton". Keď mala dvanásť, zložila spoločne s matkou francúzsku pieseň "Ce n'était qu'un rêve", ktorá navždy zmenila smer jej života. 
Demo nahrávka obsahujúca pieseň zaujala Reného Angélila, veľmi rešpektovaného osobného manažéra Ginette Reno. Skladba "Ce n'était qu'un rêve" vyšla na vinylovom singli v júni 1980. V januári 1981 bol René natoľko unesený hlasom mladej Céline, že sa rozhodol spraviť ju medzinárodne známym talentom. Dokonca pozastavil hypotéku na svoj dom, aby mohol financovať nahrávanie debutového albumu "La voix du bon Dieu".
V júni 1981 vystúpila Dion ako 13-ročná prvýkrát pred televíznymi kamerami v programe Michela Jasmina nahrávkou "Ce n'était qu'un rêve". Bol to vôbec prvý kontakt medzi Céline a širokou verejnosťou v rodnom Quebecu.
Céline začala byť známa pre svoj talent v roku 1982, kedy vyhrala zlatú medailu na festivale Yamaha World Popular Song v japonskom Tokiu za skladbu "Tellement j'ai d'amour pour toi". V tom roku vyšiel i druhý, veľmi úspešný singel "D'amour ou d'amitié" z pera Eddyho Marnaya.
V januári 1983 reprezentovala Kanadu na festivale RTL Super Official vo francúzskom Cannes. Stala sa vôbec prvou Kanaďankou, ktorá získala zlatú platňu vo Francúzsku za kompiláciu hitov "Du soleil au coeur". 
Keď 11. septembra 1984 navštívil Kanadu pápež Ján Pavol II., Céline reprezentovala mladú generáciu krajiny na špeciálnom ceremoniále v Montreal Olympic Stadium. Mladá speváčka zaspievala pred vyše 65-tisícovým obecenstvom skladbu "Une colombe" z jej aktuálneho albumu "Mélanie". O šesť dní neskôr v Kanade vyšiel výber najúspešnejších singlov na platni "Les plus grands succès de Céline Dion".
V tom istom roku (1984) vyšiel nový singel "Mon ami m'a quittée", ktorý bol predzvesťou albumu "Les chemins de ma maison". Céline pozbierala dve ceny Félix na Gala predstavení ADISQ a v novembri dostala pozvánku zaspievať v prestížnej Olympia Music Hall v Paríži v úvodnej časti show Patricka Sébastiena.
V roku 1985 získala Céline do svojej zbierky päť hudobných ocenení Félix. V nasledujúcom roku nahrala nový singel "Billy". Ihneď po vydaní singlu, 18-ročná Dionová oznámila prestávku v kariére. Začala sa venovať učeniu anglického jazyka a prešla malou zmenou vizáže.
Po krátkej prestávke sa Céline vrátila na hudobnú scénu nahrávkou "Je ne veux pas", ktorú napísal taliansky textár Romano Musumara. Bol to posledný singel, ktorý vzišiel z pásu nahrávacej spoločnosti Pathé-Marconi.
Všetky podstatné a úspešné single z raného obdobia vyšli na kompilácii hitov "Les chansons en or" v roku 1986, vrátane bonusovej skladby - nikdy predtým nezverejneného singla "Fais ce que tu voudras".
V roku 1987 upevnila Dionová svoju pozíciu v rodnej provincii Quebec vydaním albumu "Incognito" (Sony Music). Z albumu vznikli single "On traverse un miroir", "Incognito", "Lolita (trop jeune pour aimer)", "Comme un cœur froid", "Délivre-moi" a "D'abord, c'est quoi l'amour".
O rok neskôr (1988) dostala štyri ocenenia Félix, platinové albumy a vyhrala prestížnu súťaž Eurovision Song Contest v írskom Dubline. Reprezentujúca Švajčiarsko, Céline získala zlatú medailu za skladbu "Ne partez pas sans moi". Nasledujúcich 42 dní Céline vystupovala vo vlastnej show Incognito v Théâtre Saint Denis v Montreale.
Dionová v roku 1989 nahrala duet s Billy Newton-Davisom "Can't Live With You, Can't Live Without You". Skladbu napísal textár a pesničkár Dan Hill a v kompletnej diskografii tento singel nájdeme len na jednom nosiči - maxi CD singli "Unison Remix" vydanom v roku 1990 v Japonsku pod značkou Epic Records / Sony Music Japan.
1990 – 1995.
Roku 1990 vydala Dionová album "Unison", jej prvý naspievaný v anglickom jazyku. Pilotným singlom sa stala skladba "Where Does My Heart Beat Now", ktorou si Céline podmanila i americkú časť publika. V horúcom singlovom rebríčku Billboard Top 100 skončila najvyššie na 4. mieste. Druhý singel "(If There Was) Any Other Way" sa vyšplhal na 5. priečku. Z LP platne nakoniec išli do singlových pozícií i menej úspešné skladby "The Last To Know", "Unison" a rádiový promo singel "Have A Heart" vydaný v Kanade.
Album "Unison" prekonal i tie najväčšie očakávania. Jeho predajnosť dosiahla 1  700 000 nosičov. Céline začínala byť pre amerických poslucháčov čoraz známejšia aj vďaka nočným talk-show.
V roku 1991 oslavovala Céline Dionová 10. výročie na poli hudobného šoubiznisu a v júni pripravila špeciálne gala vystúpenie pre svojich fanúšikov vo Forum de Montreal. Pre francúzske publikum nahrala piesne populárneho textára Luca Plamondona na album "Dion chante Plamondon". Z neho sme zaznamenali single "Je danse dans ma tête", "Un garçon pas comme les autres (Ziggy)" a "L'amour existe encore". Album sa dostal na európsky trh až v roku 1994 pod názvom "Des mots qui sonnent".
Medzinárodný vzostup prišiel v roku 1991, keď nahrala titulnú skladbu na soundtrack k animovanému filmu Kráska a zviera spoločnosti Walt Disney. Pieseň "Beauty And The Beast" sa stala číslom jeden a pozbierala ceny Hudobnej akadémie a Grammy, stala sa základným kameňom jej druhého anglicky naspievaného albumu s jednoduchým názvom "Celine Dion".
Album "Celine Dion" (1992) vydal dovedna päť singlov. "Love Can Move Mountains", "If You Asked Me To", "Did You Give Enough Love", "Water From The Moon" a "Nothing Broken But My Heart". V Kanade získal šesť platinových platní a bol ďalším stupňom k neuveriteľnej ceste k oceneniu Juno.
Taktiež v roku 1992 sa Céline zúčastnila koncertného turné Michaela Boltona počas leta a vystupovala v jednej z hlavných rolí v muzikáli "Tycoon" (anglická verzia známeho francúzskeho originálu "Starmania").
V tom čase začala Céline robiť významné kroky vo Veľkej Británii. Britskí fanúšikovia zobrali dobre skladbu "Think Twice", baladu z albumu "The Colour Of My Love" (1993). Nasledujúcich päť týždňov dominovala pieseň a album na vrchole britských hitparád, taký výkon sa neopakoval od roku 1965 a rozkvetu The Beatles. Skladba "Think Twice" zostala číslom jeden ešte ďalšie dva týždne, prekonala magickú miliónovú hranicu a stala sa jediným singlom ženského interpreta, ktorého číslo predajnosti vo Veľkej Británii sa zastavilo na 4 miliónoch. Z albumu "The Colour Of My Love" vzišli ďalšie mega-hity: sladká balada "The Power Of Love" (predtým naspievaná Jennifer Rush), rytmická "Misled", "Only One Road", duet s Clivom Griffinom "When I Fall In Love" z filmu Bezsenné noci v Seattli a rádiový promo singel "Next Plane Out".
V nadväznosti na úspech albumu "The Colour Of My Love" odštartovala Céline v marci roku 1994 svoje celosvetové turné. Záznam z 28. a 29. septembra z parížskej haly Olympia vyšiel na jej druhom živom albume s názvom "Olympia". Album obsahuje ústrednú melódiu z filmu Bagdad Café "Calling You". Dionová vzdala poctu francúzskemu šansoniérovi Jacquesovi Brelovi nahrávkou "Quand on n'a que l'amour" a medzi svoj repertoár zaradila piesne z muzikálu "Starmania".
Album "Olympia" nemal výrazný úspech v predajnosti. Predalo sa približne 1,5 milióna nahrávok, z toho 1 milión v Európe. Audiovizuálny záznam z quebeckého koncertu v Le Théâtre Capitole sa nachádza na DVD "The Colour Of My Love Concert".
S albumom "D'eux" (1995) dosiahla Céline to, čo všetci považovali za nemožné - predstavila francúzsku hudbu britským ostrovom. Svet skutočne objavil Céline Dion...
Z albumu "D'eux" išli do singlových pozícií skladby "Pour que tu m'aimes encore", "Je sais pas" a rádiové promo single "Destin", "J'irai où tu iras" a "Les derniers seront les premiers". Na albume spolupracoval jeden z najznámejších francúzskych hudobníkov, Jean-Jacques Goldman. Album "D'eux" sa stal najpredávanejším francúzskym albumom v histórii hudby.
Obdarovaná skvelým hlasom populárnej hudby prekročila všetky bariéry - vrátane jazykovej - s veľkolepou sériou medzinárodných hitov. S krkolomným tempom nahrávania, natáčania videoklipov, turné a účasťami v televíznych show to vyzerá, akoby Céline zostávalo už len málo času. Céline použila svoj talent na podporu Kanadského fondu Cystickej fibrózy. Jedna z najemocionálnejších skladieb "Vole" (neskôr sa objavuje v anglickej úprave ako "Fly" na albume "Falling Into You") je vlastne dojemnou spomienkou na jej neter Karine, ktorá na túto chorobu zomrela.
1996 – 1999.
Album "Falling Into You" (1996) sa stal najlepšie predávaným albumom toho roku. Bodoval v hitparádach 11 štátov sveta a bol zvolený Albumom roka a Najlepším popovým albumom na 39. slávnostnom udeľovaní cien Hudobnej akadémie. Albumu sa po celom svete predalo viac ako 25 miliónov kópií.
Z albumu "Falling Into You" boli v rozhlase vysielané najmä piesne "Because You Loved Me" z filmu Intímne detaily (Robert Redford, Michelle Pfeiffer), sedemminútovú baladu "It's All Coming Back To Me Now", cover-verziu "All By Myself" od Erica Carmena či "Call The Man". Medzi ďalšie vydané single zaraďujeme španielsky promo duet "Mejor decir adios" s Paulom Ankom a "To Love You More", ktorý sa vydal len v Japonsku. Tento singel sa stal prvým singlom, ktorý sa vyšplhal na 1. priečku v japonskej hitparáde Oricon.
Dionová dostala ponuku nahrať ústrednú pieseň pre otvárací ceremoniál letných olympijských hier v Atlante (1996). Skladba "The Power Of The Dream" od Davida Fostera sa objavila taktiež na singli vydanom len v Japonsku s B-stranou "It's All Coming Back To Me Now". V hitparáde Oricon skončila najvyššie na 30. mieste.
Videoklip ku singlu "It's All Coming Back To Me Now" sa natáčal v Česku, na zámku v Ploskoviciach a dokončil sa v pražských filmových štúdiách na Barrandove. Režíroval ho Nigel Dick so Simonom Archerom a Jaromírom Švarcom. Video ma dve verzie. Pôvodnú albumovú (7 a pol-minútovú) a kratšiu zostrihanú verziu (6-minútovú). Obe verzie sa nachádzajú na vydanom DVD "All The Way... A Decade Of Song &amp; Video" z roku 1999.
Nasledujúci album "Let's Talk About Love" (1997) bol nahratý v Londýne, New Yorku a Los Angeles. Uvádza špeciálnych hostí, ako napríklad Barbru Streisand (pieseň "Tell Him"), Bee Gees so singlom "Immortality", Carole King, Georgea Martina, či Luciana Pavarottiho, skvelých textárov a hudobníkov vrátane Davida Fostera. Album bol vydaný v ten istý deň ako soundtrack k filmu "Titanic". Obidva albumy priniesli ústrednú pieseň, "My Heart Will Go On", ktorú napísal James Horner a nahral James Horner a Walter Afanasieff. "My Heart Will Go On" sa rýchlo stala svadobnou skladbou pre fanúšikov Céline.
Medzi ďalšie single vydané z albumu "Let's Talk About Love" zaraďujeme "Treat Her Like A Lady" od Diane King, promo singel "When I Need You" vydaný v Brazílii, promo singel "Miles To Go (Before I Sleep)" vydaný v Kanade, "Be The Man" vydaný v Japonsku a duet s Paulom Ankom "It's Hard To Say Goodbye", ktorý sa oficiálne nenachádza na albume.
V ohromujúcom slede úspechov "Let's Talk About Love" súperil s 27 miliónmi predajov na celom svete svojho predchodcu. "Titanic" tiež predal po celom svete viac ako 27 miliónov nahrávok. Je to najlepšie predávaný orchestrálny soundtrack v celej nahrávacej histórii. Dionová spievala "My Heart Will Go On" v celosvetovom televíznom prenose 70. výročných cien Akadémie, naživo z Dorothy Chandler Pavillion v Los Angeles. Pieseň získala cenu Akadémie za Najlepšiu originálnu pieseň – druhý Oscar za skladbu, ktorú naspievala Céline Dion, prvý bol "Beauty And The Beast" z roku 1992.
Francúzsky album "S'il suffisait d'aimer", nahraný vo februári 1998, bol oficiálne celosvetovo uvedený na trh 8. septembra. Prvý singel "Zora sourit" získal búrlivé ohlasy v rádiách po celom svete. Céline Dionová predstavila titulnú skladbu z albumu svojím fanúšikom počas svojho celosvetového turné "Let's Talk About Love".

</doc>
<doc id="29324" url="https://sk.wikipedia.org/wiki?curid=29324" title="Celine Dion">
Celine Dion



</doc>
<doc id="29325" url="https://sk.wikipedia.org/wiki?curid=29325" title="Pokemon">
Pokemon



</doc>
<doc id="29326" url="https://sk.wikipedia.org/wiki?curid=29326" title="Jednotný vyhľadávač prostriedku">
Jednotný vyhľadávač prostriedku

Jednotný vyhľadávač prostriedku alebo jednotný vyhľadávač zdrojov (angl. "Uniform Resource Locator" = doslova: „jednotný lokátor/lokalizátor/ukazovateľ prostriedku/zdroja“), skratka URL, je univerzálny formát mien používaný na označenie zdroja na internete. URL definuje doménovú adresu servera, umiestnenie zdroja na serveri a protokol, ktorým je možné k zdroju pristupovať. Použitý môže byť len vytlačiteľný reťazec znakov ASCII bez medzier. 
Syntax URL.
 protokol://server.doména_druhého_rádu.doména_najvyššej_úrovne:port/umiestnenie_na_serveri? údaje_formuláru#kotva
Niektoré polia sú nepovinné - buď nemajú význam, alebo sa predpokladá preddefinované hodnota, závislá napr. na schéme (napr. pre protokol HTTP je implicitný port 80), alebo na aplikácii (pre webový prehliadač sa predpokladá protokol HTTP).
Príklad URL pre WWW stránku:
 http://sk.wikipedia.org:80/w/wiki.phtml?title=URL
Príklad URL aj s kotvou: 
 http://sk.wikipedia.org:80/w/wiki.phtml?title=URL#Referencie
URL sa skladá z týchto častí: 
URI.
Novšie bol zavedený namiesto URL jednotný identifikátor zdroja - URI. "URL" a URI je zriedkavo nutné rozlišovať, pretože URL je taký URI, ktorý okrem identifikácie zdroja umožňuje jeho lokalizáciu pomocou opisu primárnej prístupovej metódy k nemu (napr. jeho "umiestnenia" v sieti).

</doc>
<doc id="29327" url="https://sk.wikipedia.org/wiki?curid=29327" title="Medzinárodná organizácia pre normalizáciu">
Medzinárodná organizácia pre normalizáciu

Medzinárodná organizácia pre normalizáciu (neoficiálny preklad aj "Medzinárodná organizácia pre štandardizáciu"; , skrátene "ISO") je organizácia koordinujúca štandardizačnú a normalizačnú technickú činnosť v medzinárodnom meradle založená v 23. februára 1947 so sídlom v Ženeve.
ISO je svetovou federáciou národných normalizačných organizácií, v súčasnosti má 1486 členov, z toho 974 riadnych členov, 367 korešpondenčných členov a 15 kandidátov na členstvo (stav k 31. decembru 2003). Je poradným orgánom UNESCO, ECOSOC, FAO, IAEA, ICAO, 
ISO sa zaoberá tvorbou medzinárodných noriem ISO a iných druhov dokumentov vo všetkých oblastiach normalizácie okrem elektrotechniky. Sú to napr.:
Každý štandard je označovaný skratkou ISO, svojím číslom, názvom a rokom vydania. ISO úzko spolupracuje s ITU-T(medzinárodná telekomunikačná únia - odbor telekomunikačný)
Najznámejší štandard ISO v oblasti dátových komunikácií je referenčný model prepojenia otvorených systémov OSI.
K 31. decembru 2003 bolo vydaných 13 362 noriem ISO, 494 technických správ (TR), 2 dohody IWA, 9 PAS, 118 TS, 4 dohody TTA a 39 pokynov ISO.
Členovia.
Členmi ISO sú národné normalizačné organizácie zastupujúce normalizáciu v danej krajine. Každá členská krajina má jedného zástupcu. V súčasnosti je členom ISO 164 krajín. Medzi základné povinnosti členov patrí informovať orgány a organizácie v svojej krajine o nových normalizačných aktivitách, zabezpečovať za danú krajinu jednotné stanovisko k predkladaným dokumentom a finančne podporovať činnosť ISO. Členovia ISO majú právo zúčastniť sa na prácach v akejkoľvek technickej komisii a vykonávať všetky hlasovacie práva, možno ich zvoliť do Rady ISO a sú zastúpení na Generálnom zasadaní ISO.
Korešpondenčný člen je zvyčajne organizácia v krajine, kde sa ešte úplne nerozvinula národná normalizačná činnosť. Taký člen sa aktívne nepodieľa na technických a strategických prácach, ale má právo byť informovaný o prácach, o ktoré má záujem.
Kandidát na členstvo tento štatút je určený pre krajiny s veľmi malou ekonomikou. Títo kandidáti na členstvo platia znížené poplatky.
Technické práce zabezpečuje 188 technických komisií (TC), 55 046 subkomisií (SC) a 2224175 pracovných skupín (WG) (stav k 31. decembru 2003). Na prácach technických komisií sa môžu podieľať aktívni členovia (P-členovia - participating members), ktorí majú povinnosť zúčastniť sa na zasadaní a hlasovať k dokumentom alebo pozorovatelia (O-členovia - observer members), ktorí dostávajú pracovné dokumenty a majú právo, no nie povinnosť, zúčastniť sa na zasadaní a hlasovať.

</doc>
<doc id="29328" url="https://sk.wikipedia.org/wiki?curid=29328" title="Einstein">
Einstein

Einstein môže byť:

</doc>
<doc id="29329" url="https://sk.wikipedia.org/wiki?curid=29329" title="Ľubovniansky hrad">
Ľubovniansky hrad

Ľubovniansky hrad (normovaný názov; iný názov: Ľubovňa; v minulosti známy aj pod názvami: "castrum Liblou", "castrum de Lyblio" alebo "de Lublow", "castrum Lyblyo" a "arx Lublow") je hrad na severe Slovenska, týčiaci sa nad mestom Stará Ľubovňa.
Charakteristika.
Čiastočne zachovaný a zrekonštruovaný hrad na vápencovom kopci (), nad cestou a ľavým brehom rieky Popradu, čnejúci sa nad mestom Stará Ľubovňa, dominanta Ľubovnianskej kotliny. Na sever od hradu leží Ľubovnianska vrchovina, z hradu je viditeľný Široký vrch (), mesto Stará Ľubovňa, obec Chmeľnica, ale aj Šibeničná hora, ktorá slúžila v stredoveku na výkon hrdelného práva.
Dejiny.
Vznik Ľubovnianskeho hradu je kladený do druhej polovice 13. storočia, resp. na začiatok 14. storočia. Hrad vznikol ako hraničný strážny hrad, chrániaci obchodné cesty do Poľska. Podľa niektorých prameňov (Menclová, Slivka, Čaplovič, Chalupecký) ho vybudoval pravdepodobne okolo roku 1280 poľský knieža Boleslav, ktorý bol manželom Kunigundy, dcéry uhorského kráľa Belu IV. V tomto čase vznikla kruhová veža a gotický palác. Začiatkom 14. storočia hrad rozšírili o ďalší, východne situovaný palác a ďalšie budovanie hradu urýchlili štátoprávne zmeny po roku 1299, ako aj vnútropolitické boje oligarchov proti centrálnej kráľovskej moci. V rokoch 13081312 patril hrad Omodejovcom a od roku 1315 Drugethovcom. Podľa iných prameňov (Beňko, Fügedi, Števík) hrad vznikol na začiatku 14. storočia z iniciatívy kráľa Karola Róberta (prvá písomná zmienka je z roku 1311, keď sa spomína pod názvom „Liblou“). A podľa ďalších prameňov, dochovaných medzi ľuďmi skôr ako legenda, hrad založil šľachtic Ľubovenský, ktorému sa zápáčilo miesto, na ktorom hrad stojí. Prvými správcami boli Omodejovci, nie Matúš Čák, ako uvádza literatúra, ten bol len spojenec Omodejovcov proti panovníkovi, keď si chceli hrad privlastniť, čo sa im nepodarilo, pretože Karol Róbert v roku 1312 Omodejovcov porazil. Ďalej sa uvádza, že hrad sa stal roku 1323 majetkom Drugethovcov. Určenie vzniku hradu – v závere 13. storočia, či začiatkom 14. storočia – nemá na jeho dispozičné riešenie, či stavebné postupy žiaden vplyv a tak s najväčšou pravdepodobnosťou hrad vyzeral tak, ako je uvedené na kresbách J. Česlu.
V roku 1412 sa spolu s 13 spišskými mestami a panstvami Ľubovnianskeho a Podolínskeho hradu dostal do poľského zálohu. Na Ľubovnianskom hrade sídlili starostovia zálohovaných miest. V roku 1432 a 1451 ho poškodili počas husitských vojen, v roku 1553 ho takmer zničil veľký požiar. Jeho obnovu začali v roku 1555 za starostu Jána Bonera, do roku 1557 ho obohatili o renesančné prvky. Hrad nákladne renovovali a rozšírili, pričom veľkú pozornosť venovali protitureckému renesančnému pevnostnému zariadeniu. V rokoch 15911745 mala starostovstvo zálohovaných miest v dedičnej držbe poľská kniežacia rodina Lubomirski, počas vlády ktorej sa vykonali na hrade viaceré stavebné práce. Upravovali objekty na terase druhého nádvoria, na juhozápadnom nároží, opravili dovtedajšie budovy hradu a mnohé z nich ukončili dekoratívnymi atikami. V 17. storočí bol hrad rozšírený a zbarokizovaný. V roku 1647 postavili kaplnku a vybudovali tretie nádvorie. V rokoch 1655-1661 tu boli uschované poľské korunovačné klenoty pred Švédmi. V roku 1656 navštívil hrad poľský kráľ Ján II. Kazimír Vasa. V decembri 1683 sa na hrade zastavil poľský kráľ Ján III. Sobieski po porážke Osmanov pri Viedni. Manželka Alberta III. a starostka zálohovaných miest, Mária Jozefína, nariadila uskutočniť opravu hradu. Projekt vypracoval Francesco Placidi v polovici 18. storočia, ale nezrealizoval sa. Pod jeho vedením prebehla v rokoch 17461760 len rekonštrukcia hradu. V roku 1768 tu bol väznený Móric Beňovský.
V roku 1772 sa zálohované spišské mestá vrátili Uhorsku. Hrad prestal byť sídlom starostu zálohovaných miest a jeho význam upadol. Využívali ho ako kasáreň, neskôr slúžil ako skladisko a napokon ho v roku 1819 štát predal J. F. Raiszovi, ktorého rodina však hrad po 55 rokoch kvôli nákladnej údržbe prepustila mestu. Ani mesto nezvládalo hrad udržiavať, a preto ho v roku 1883 odpredalo. Novým majiteľom bol poľský gróf Zamoyski, ktorý nechal v roku 1930 opraviť kaplnku a obytný trakt na južnej terase. V jeho vlastníctve bol hrad do roku 1945. Krátko po tomto roku sa zrekonštruovaný objekt využíval ako škola v duchu doby. Až v roku 1971 sa začal na hrade archeologický a architektonický výskum, ktorý nakrátko ustal po roku 1989, ale v súčasnosti sa hrad znova opravuje. Najnovším prírastkom je zastrešenie hlavnej veže a jej postupná oprava.
Panstvo Ľubovnianskeho hradu.
Ľubovniansky hrad bol v rokoch 14121772 v poľskom zálohu spolu so svojím panstvom a mestom Stará Ľubovňa, Panstvom Podolíneckého hradu, mestom Hniezdne a ďalšími 13 spišskými mestami. K Panstvu Ľubovnianskeho hradu patrili tieto obce: Hraničné, Chmeľnica, Jakubany, Jarabina, Kače, Kamienka, Kremná, Krendželovka, Litmanová, Medzibrodie, Mníšek nad Popradom, Nová Ľubovňa, Pilhov, Podsadok, Veľký Sulín, Závodie, ktoré boli taktiež v poľskom zálohu.
Časti hradu.
Exteriér.
Najstaršou časťou hradu je kruhová veža s mohutnými opornými piliermi a priľahlý gotický palác. Obe pôvodne opevnené stavby stoja na najvyššom bode brala, boli ohradené obvodovým múrom a do objektu sa vstupovalo bránou v múre. O niečo mladší je palác situovaný východne. Tieto objekty vytvárajú horný hrad s nádvorím. Na budovách sa zachovali obvodové murivá do značnej výšky a na gotickom paláci zvyšky renesančnej atiky i renesančných ostení okien a rímsy. Vzhľadom na terén sú ďalšie dve nádvoria riešené terasovito. Na druhom nádvorí pristavili k bráne budovu s podbráním a obranu hradu zabezpečovala veľká delová bašta na východe a ušnicový delový bastión na západe pod bránou. Neskôr tu pristavali ďalší palác k obvodovému opevneniu na východnej strane. K objektu na západnej strane pristavili barokový palác (1642) a na terase kaplnku. Posledné tretie nádvorie je smerované na juhovýchod pred veľkou baštou a chráni vstup do areálu s bránou z roku 1664, ktorá mala padací most. Na múroch tohto nádvoria sa čiastočne zachovala atika.
Interiér.
V niektorých miestnostiach sa zachovali valené a pruské klenby, v podzemí je zachovalá mučiareň. Medzi zachované časti hradu patrí aj hradná kaplnka.
Súčasný stav.
V zachovanej časti hradu sa nachádza múzeum, súčasťou ktorého sú: historická expozícia, expozícia dobového nábytku a chladných zbraní a expozícia zoznamujúca návštevníkov so životom a rodokmeňom posledných majiteľov hradu – rodu Zamoyských. Na hrade je aj výstavná miestnosť, kde sú každoročne výstavy počas sezóny. Správcom hradu je Ľubovnianske múzeum v Starej Ľubovni.
Otváracie hodiny hradu: máj – september: 9.0018.00, denne; október: 10.0015.00, denne a november-apríl: 10.0015.00, Ut – Ne.
V areáli hradu rastie mohutná lipa malolistá s obvodom kmeňa 450 cm, výškou 25 m a odhadovaným vekom 350400 rokov. Okolo prístupovej cesty na hrad rastie skupina chránených stromov – Pagaštanová aleja, ktorú tvorí 23 stromov pagaštana konského s priemerným obvodom kmeňa 198 cm.
Priamo pod Ľubovnianskym hradom sa nachádza expozícia Múzea ľudovej architektúry tejto oblasti. Skanzen je otvorený: máj – september: 9.0018.00, denne a október: 10.0015.00, denne. Viac informácií na Hrad a skanzen . Od 30. 7. do 30. 9. 2005 boli na hrade vystavené repliky poľských korunovačných klenotov, ktoré tu boli v rokoch 1655 až 1661 uschované počas švédsko-poľskej vojny (originály boli roztavené Prusmi na začiatku 19. storočia).
Okolie a prístup.
Z hradu je pekný výhľad na Ľubovniansku vrchovinu.
Blízke hrady: Plaveč, Podolínec, Kežmarok, Holumnica.
Pieniny - Jarabinský prielom na sever od obce Jarabina – pekné kaňonovité údolie, vytvorené Malým Lipníkom, s kaskádami a krútňavovými hrncami, chránený prírodný výtvor – zo Starej Ľubovne 1.5 h (od Jarabiny, kam sa môžeme dostať autobusom, 1/2 h). Ďalšie značkované chodníky vedú idylickým rázovitým krajom Ľubovnianskej vrchoviny.
Prístup možný ŽSR a SAD, MHD Stará Ľubovňa. Z centra mesta prístup na hrad 1/2 h. K hradu je možný prístup aj autom – z hlavnej cesty pri moste odbočiť na Zámockú ulicu na parkovisko k hradu.

</doc>
<doc id="29330" url="https://sk.wikipedia.org/wiki?curid=29330" title="Kamenica (hrad)">
Kamenica (hrad)

Kamenica (normovaný názov, iné názvy: Kamenický hrad, hrad v Kamenici) je hradná zrúcanina nad obcou Kamenica, na severozápad od terajšieho okresného historického mesta Sabinov, na vápencovom bradle (), v pohorí Čergov.
Historické doložené názvy: Thorkw, Torkueley 1270, Thorku 1306, Tarkeu 1312, Torkew, Tarkö.
Súčasný stav.
Hrad, ktorý od 13. storočia a ešte asi pred 450 rokmi bol centrom diania spoločenských a historických udalostí hornošarišského regiónu v tejto oblasti, je dnes ruinou. O jeho zachovanie sa stará Občianske združenie "Kamenná veža".

</doc>
<doc id="29332" url="https://sk.wikipedia.org/wiki?curid=29332" title="Zborov (hrad)">
Zborov (hrad)

Zborov (normovaný názov; iné názvy: Zborovský hrad, hrad Makovica, Makovický hrad) je zrúcanina hradu v obci Zborov v okrese Bardejov.
Najstaršie zmienky o hrade pochádzajú zo začiatku 14. storočia. V rokoch 1364 – 1470 bol majetkom Cudarovcov, po ich vymretí daroval kráľ Matej panstvo Rozgonyiovcom, ktorí tu sídlili do roku 1512. Po nich prešiel do vlastníctva Tárczayovcom, ktorým patril do roku 1548. Serédyovcom patril v rokoch 1548 – 1601. V roku 1601 hrad kúpili Rákociovci. V období stavovských povstaní ho napadlo cisárske vojsko a v roku 1684 ho zbúralo. Neskôr ho poškodili boje medzi Rusmi a Rakúšanmi počas 1. svetovej vojny.
Dejiny hradu.
Obdobiu konsolidácie vnútorných pomerov v Uhorsku a upevnenia ústrednej kráľovskej moci panovníkom Karolom Róbertom po r. 1317 možno klásť stavebné počiatky Zborovského hradu na vyňatom majetku a následne vznik hradného panstva Makovica.
Zatiaľ nie je známa hodnoverná listina, ktorá by bližšie objasňovala dobu a dôvody vedúce k výstavbe hradu. Podľa jeho polohy analogickej s polohou hradov Ľubovňa a Nedeca sa usudzuje, že pôvodne mal plniť strážnu funkciu na obchodnej ceste a funkciu pohraničného hradu. Čoskoro sa stal aj sídlom feudálneho domínia. Problém doby vzniku a jeho prvotnej podoby by za týchto okolností mohol rámcovo vyriešiť len archeologický výskum. Aj keď odborná polemika na túto tému nie je ukončená, na základe písomných prameňov nemožno potvrdiť, že by vznikol v druhej alebo dokonca v prvej polovici 13. storočia.
Prvou overenou písomnou správou o existencii hradu Makovica je listina kráľa Ľudovíta I. z r. 1347, ktorou zakázal kastelánom "de Makauicha" Štefanovi a Jurajovi Bebekovcom ohrozovať vlastníctvo Thekulovcov na majetku Smilno a lákať poddaných na makovické panstvo. V tom istom roku nariadil kastelánom, aby nebránili Bardejovčanom užívať majetok v Mokroluhu darovaný Bardejovu jeho otcom Karolom Róbertom. Aj prvá hodnoverná písomná správa viažuca sa k dedine Zborov bola vydaná v súvislosti s domáhaním sa majetkových práv smilnianskymi Thekulovcami, ktorí sa sťažovali u kráľa a žiadali vrátenie celého panstva Smilno. Na podnet z poverenia Ľudovíta I. vykonal zástupca Jágerskej kapituly obhliadku smilnianskeho panstva a v listine z r. 1355 uvádza okrem iných dedín aj hrad Makovicu. Z listiny sa ďalej dozvedáme o doosídľovaní hradného panstva Makovica – Zborov a pohraničných oblastí kastelánom Mikulášom Forgáčom, ktorý si od Ľudovíta I. zároveň vymohol povolenie na otvorenie baní na striebro (asi na Koldoríne a pri dedine Zlaté). Nároky Thekulovcov neboli uspokojené a už v roku 1364 získal kráľovské hradné panstvo Makovica spolu so smilnianskym panstvom do dedičnej držby šľachtic Peter Cudar z Olnoru a do nájmu mýta v Bardejove a Gaboltove. Cudarovci v zapätí rozšírili hradné panstvo o majetky panstiev Radoma a Kurima a najneskôr do r. 1387 aj panstva Stročín. Vytvorili tak rozsiahle feudálne domínium v severnom Šariši, jedno z najväčších na Slovensku. Zintenzívnili osídľovanie začaté ich predchodcami, k čomu prispela aj dohoda s jágerským biskupom ohľadne platenia desiatku. Pri tomto doosídľovaní sa v r. 1357 na stročínskom panstve prvýkrát stretávame s novo prisťahovaným obyvateľstvom nazývaných v prameňoch "Valachi" alebo "Rutheni" (Valasi, Rusíni), ktoré čoskoro význame a priaznivo ovplyvnilo hospodárenie na stročínskom a neskôr, najmä od 15. storočia, aj makovickom panstve. Odrazilo sa to v hustote osídlenia v prvej tretine 15. storočia. V portálnom daňovom súpise z r. 1427 je majetkom Cudarovcov 46 osád z 1321 usadlosťami (novo prisťahovaní Valasi boli oslobodení od dane, pretože v r. 1415 bolo uvedených 64 osád), z toho v Zborove bolo 35 usadlostí, čo ho radilo medzi väčšie dediny (Kurima mala 102, Hažlín 77, Smilno 45, Gaboltov 36 a pod.). Nepriaznivé politické pomery v Uhorsku v nasledujúcom období vážne narušili charakter a hustotu osídlenia. Poľské vojenské ťaženia v r. 1439 – 1444, 1471 a 1491 – 1492 cez makovické panstvo, pôsobenie Jiskrových žoldnierskych vojsk, chaos v krajine a feudálny zmätok boli spojené s bojmi o uprázdnený uhorský trón a podnietili činnosť lúpežných bratríckych skupín a hromadný odchod poddaných z panstva. Tento stav trval až do konca 15. storočia. Po vymretí Cudarovcov v r. 1470 daroval kráľ Matej Korvín makovické hradné panstvo s hradom majiteľom stropkovského hradného panstva pánom z Rozhanoviec (Rozgonyiovcom). Noví majitelia v snahe obmedziť odliv poddaných z panstva, urobili reformu v zemepanskej časti feudálnej renty. Napriek tomu v r. 1494 poklesol počet zdanených usadlostí oproti r. 1427 z 1321 na 293,5. V r. 1493 získal hradné panstvo sliezsky šľachtic Schellenberg a po ňom v r. 1522 páni z Torysy (Tarczayovci). V bojoch o uhorský trón podporovali Jána Zápoľského a po jeho porážke im bolo domínium v r. 1548 kráľom Ferdinandom odňaté a pridelené jeho prívržencovi magnátovi Gašparovi Šeredymu. Po jeho smrti v r. 1557 zdedil panstvo syn Juraj a po ňom ho získal Andrej Balassa. Napokon ho do r. 1601 vlastnil poľský magnát Ján z Ostrogu, ktorý sa oženil s dcérou Juraja Šeredyho. Za Šeredyovcov sa hospodárske a sídliskové pomery na panstve výrazne skonsolidovali. Podporovali obchod, vymohli od Ferdinanda týždenné trhy a dva výročné jarmoky pre zemepanské mestečko Kurimu. Opäť zahájili doosídľovanie panstva na valašskom práve predovšetkým Rusínmi z poľskej Haliče, čo sa odrazilo v etnickej skladbe poddaných na panstve Makovica – Zborov.
Ján z Ortrogu predal v r. 1601 makovické panstvo spolu s hradom Žigmundovi Rákocimu za 80 000 dukátov a jeho potomci v r. 1611 vyplatili ešte ďalších 13 000 dukátov. Táto suma predpokladá ročnú ziskovosť z panstva 8 000 dukátov, čo je 10 % kúpnej sumy. Ekonomická základňa panstva bola v tom čase mimoriadne silná. Z urbára hradného panstva z 3. októbra 1618 sa dozvedáme, že začiatkom 17. storočia hospodárilo v Zborove okolo 35 sedliackych domácností, ktoré mali kone a dobytok. Asi 50 domácností neužívalo pozemok. Bolo to služobníctvo na hrade (na Podhradí) a železiari. Prvýkrát sú uvedení aj remeselníci: 4 tkáči, zámočník, uhliar, čižmár a krajčír. V Zborove bývalo aj osadenstvo panského majera a fary. Súčasťou majera bol mlyn, píla na vodný pohon, 2 hostince, pekáreň, tkáčska dielňa na výrobu ľanového plátna a súkna, no majer sa špecializoval najmä na chov oviec a baranov v počte 968 ks a kôz v počte 108 ks. K majeru patril aj mlyn na pušný prach a skláreň, ktorá bola v Bardejovskej Novej Vsi a koncom 17. storočia sa presťahovala do Stebníckej Huty. V Smilne boli rybníky. Napriek stavovským povstaniam, na ktorých sa podieľali aj Rákociovci, rozvíjali sa tu remeslá. Tunajší tkáči, ševci, čižmári, krajčíri a kožušníci sa podľa vzoru väčších miest združovali do cechov (tkáči mali cech v r. 1675, ševci a čižmári v r. 1690 a neskôr aj krajčíri a kožušníci). V r. 1691 vzniklo Bratstvo sv. Ruženca. Začiatkom 18. storočia po neúspešnom povstaní Františka Rákociho II. bolo panstvo konfiškované a rozdelené. Časť získal gróf Aspremont, manžel Juliany Rákociovej, sestry Františka Rákociho II., časť Szirmyovci a menšiu časť Erdöyovci.
Stavebný vývoj Zborovského hradu.
Zborovský hrad bol postavený pravdepodobne v 3. a 4. decéniu 14. storočia na ochranu uhorského pohraničia a obchodnej cesty do Poľska. Prvá písomná správa o ňom pochádza z r. 1347.
Pôvodný kráľovský gotický hrad tvorilo nádvorie zhruba trojuholníkového pôdorysu s obranným múrom, hranolovou vežou (donjon), palácom a kaplnkou. V 14.16. storočí ho postupne vlastnili šľachtické rodiny Cudarovcov, Rozgonyiovcov a Tarczayovcov. Pravdepodobne za panstva Cudarovcov bolo pristavané druhé nádvorie s najmenej dvoma polkruhovými baštami. K zásadnej prestavbe gotického jadra a modernizácii výzbroje došlo v druhej polovici 16. storočia, keď hrad patril Šeredyovcom. Tieto zásadné stavebné zmeny boli vyvolané akútnym tureckým nebezpečenstvom a novými vyššími nárokmi na bytovú kultúru.
Okrem úprav na hornom hrade bolo prestavané a rozšírené druhé nádvorie a pribudlo tretie nádvorie s polygonálnou a polkruhovou baštou, obranným múrom s ochodzou a strieľňami i dômyselnou vstupnou bránou zabezpečenou padacím mostom.
Dolné (tretie) nádvorie bolo predelené múrmi, čo umožňovalo lepšiu kontrolu prístupu do stredného nádvoria a v jeho západnej časti boli k hradobnému múru pristavané hospodárske objekty. Renesančnými stavebnými úpravami podľa talianskych vzorov bol zdokonalený zastaraný a nevyhovujúci fortifikačný systém a vzniklo pohodlné zemepanské sídlo spĺňajúce najnáročnejšie dobové požiadavky bývania. Rákociovci, ktorí vlastnili hrad v 17. storočí, sa venovali už len jeho údržbe.
V druhej polovici 17. storočia sa presťahovali do kaštieľa v Zborove. Za povstania Imricha Thökölyho, napriek silnému odporu obrancov vedených jeho manželkou Helenou Zrínskou, bol hrad 14. októbra 1684 cisárskymi vojskami generála Schultza dobytý. V r. 1666 slávil na hrade sobáš s Helenou Zrínskou jej prvý manžel František Rákoci I. O desať rokov neskôr tu aj zomrel. Hrad sa spomína ešte v inventári z roku 1704 v časoch povstania Františka Rákociho II. ako funkčný.
Hradná zrúcanina bola počas 1. svetovej vojny značne poškodená. Hradný kopec bol už v r. 1926 vyhlásený za chránenú oblasť a jeho ochrana bola rozšírená v r. 1950 vyhlásením za štátnu prírodnú rezerváciu, čo ho zaraďuje medzi najstaršie chránené územia na Slovensku. Ochrana je zameraná najmä na mohutné niekoľko storočné jedince duba letného vysadeného pozdĺž prístupovej cesty na hrad.

</doc>
<doc id="29335" url="https://sk.wikipedia.org/wiki?curid=29335" title="ISO">
ISO

ISO (Iso) môže byť:

</doc>
<doc id="29336" url="https://sk.wikipedia.org/wiki?curid=29336" title="International Organization for Standardization">
International Organization for Standardization



</doc>
<doc id="29337" url="https://sk.wikipedia.org/wiki?curid=29337" title="Alfa Centauri">
Alfa Centauri

Alfa Centauri (α Cen / α Centauri) alebo Rigil Centaurus, Rigil Kent (používa sa pre A zložku dvojhviezdy), alebo Toliman (pre B zložku) je najjasnejšia trojhviezda v južnom súhvezdí Kentaur, a obsahuje štvrtú najjasnejšiu hviezdu na oblohe, s celkovou jasnosťou −0,01. Na južnej oblohe je známa ako ukazovateľ na Južný kríž, na severnej oblohe však nie je viditeľná. Je to najbližšia hviezdna sústava zložená z hviezd Alfa Centauri A, Alfa Centauri B a Proxima Centauri.
Je to jedna z najznámejších hviezd na oblohe nielen pre svoju výnimočnú jasnosť, ktorá má celkovú hodnotu -0,27 mag, vďaka ktorej to je tretia najjasnejšia hviezda na oblohe, ale najmä preto, že je to Slnku najbližší hviezdny systém. Jeho vzdialenosť od Slnka je len 4,28 svetelného roka, čo je v prepočte 270 700-krát väčšia vzdialenosť než Zem od Slnka. 
Alfa Centauri je trojhviezda; najjasnejšia hviezda sústavy, Alfa Centauri A, má spektrálny typ G2 V a jasnosť presne 0,0 mag. Je veľmi podobná Slnku – jej spektrálny typ je rovnaký, iba svietivosť o niečo väčšia ako slnečná. Vyskytuje sa na nej aj tzv. päťminútová oscilácia podobne ako na Slnku. V jej tesnej blízkosti sa nachádza menej jasná hviezda, Alfa Centauri B, ktorá má spektrálny typ K1 V a jasnosť 1,3 mag. Jej vzdialenosť od Alfa Centauri A je 23-krát väčšia, ako vzájomná vzdialenosť Zeme a Slnka, čo sa rovná približnej vzdialenosti medzi Uránom a Slnkom. Obidve hviezdy obehnú spoločné ťažisko za 80,1 roka.
V systéme Alfa Centauri bola objavená planéta Alfa Centauri Cb veľkosti Zeme, v súčasnosti najbližšia známa exoplanéta.
Proxima Centauri.
Tretia zložka systému je červený trpaslík s označením Alfa Centauri C alebo aj Proxima Centauri, čo značí „najbližšia v Kentaurovi“. V súčasnosti je k Zemi o jeden svetelný mesiac bližšie, ako ostatné dve hviezdy sústavy. Dočasne je to k našej Slnečnej sústave najbližšia hviezda, jej jasnosť však taká malá, že voľným okom ju nemožno pozorovať. Bola objavená až v roku 1915 ďalekohľadom. 
Magnitúda hviezdy je 11,3 a dosahuje 7 stotisícin svietivosti Slnka. Od hlavnej zložky je vzdialená 2,2° a obehne centrálnu dvojhviezdu raz za niekoľko tisícročí. Momentálne je z pohľadu zo Zeme pred dvojhviezdou a približuje sa. O niekoľko tisíc rokov sa pri svojom obehu dostane za Alfa Centauri a tak sa najbližšou hviezdou k Slnku stane Alfa Centauri A alebo B. 
Proxima Centauri patrí k najviac preskúmaným červeným trpaslíkom.
Planéty.
16. októbra 2012 bol zverejnený objav planéty na obežnej dráhe hviezdy Alfa Centauri B. Planéta s označením Alfa Centauri Bb má hmotnosť minimálne 1,13 hmotnosti Zeme, obežnú dobu 3.236 dňa, vzdialenosť od materskej hviezdy 0,04 AU a povrchovú teplotu minimálne 1500 K. Planétu objavili astronómovia z Európskeho južného observatória.
Zaujímavosti.
Veľmi častým námetom vo vedecko – fantastickej literatúre sú mimozemšťania z Alfa Centauri. Často sa vo vzťahu k Alfa Centauri hovorí ako o prvom možnom medzihviezdnom lete, ale pri dnešných možnostiach pozemských vesmírnych lodí je to zatiaľ nemožné, pretože cesta tam by trvala minimálne 40 000 rokov.
Ak by sa Zem nachádzala v systéme Alfa Centauri, hviezdy by sa na oblohe nepatrne posunuli; pričom tie blízke by svoju polohu zmenili vo väčšej miere, vzdialenejšie v menšej miere a najvzdialenejšie hviezdokopy a galaxie by svoju polohu na oblohe nezmenili. Súhvezdia by sa v dôsledku premiestnenia zo Zeme k Alfa Centauri pozmenili len málo, avšak v Kasiopeji by bolo možné vidieť v blízkosti dvojitej hviezdokopy Chí a h Persei jasnú žltú hviezdu navyše – Slnko. Mierne by sa pozmenilo aj súhvezdie Orion. Vedľa hviezdy Betelgeuze by pribudla hviezda Sírius z Veľkého psa. Tento posun je spôsobený malou vzdialenosťou Síria od Slnka ako aj od Alfa Centauri.

</doc>
<doc id="29338" url="https://sk.wikipedia.org/wiki?curid=29338" title="Súhvezdie Centaurus">
Súhvezdie Centaurus



</doc>
<doc id="29339" url="https://sk.wikipedia.org/wiki?curid=29339" title="Centaurus">
Centaurus



</doc>
<doc id="29340" url="https://sk.wikipedia.org/wiki?curid=29340" title="Benedikt XV.">
Benedikt XV.

Benedikt XV. (), vl. menom Giacomo Giambattista della Chiesa (* 21. november 1854, Pegli, Sardínske kráľovstvo – † 22. január 1922, Rím) bol 258. pápež katolíckej cirkvi od 3. septembra 1914 do svojej smrti 22. januára 1922.
Polovica jeho pontifikátu spadá do obdobia prvej svetovej vojny a jemu pripadla veľmi ťažká úloha viesť katolícku cirkev v krajinách, ktoré vojna postavila proti sebe. Neutralita, v mnohých prípadoch váhanie, na stranu ktorého bloku sa pridať, uberali na vážnosti úradu, ktorý zastával.
Mladosť.
Pochádzal z aristokratickej rodiny janovského bankára, markíza Giuseppe della Chiesu. Mladý markíz Giacomo sa rozhodol zasvätiť život cirkevnej kariére. No prv, na otcovu žiadosť, získal právnické vzdelanie. Na univerzite v Janove sa della Chiesa pridal na stranu ultraklerikálnej organizácie, ktorej členovia sa nazývali „otroci Pia IX.“ 
Budúci pápež študoval na Gregoriánskej univerzite – najvyššej teologickej škole katolíckej cirkvi, kde bol aj vysvätený za kňaza. Po jej skončení študoval na Akadémii šľachtických kňazov pripravujúcej diplomatov Svätej stolice. 
Ako absolvent akadémie sa dostal na svoj prvý zahraničný post – bol vymenovaný za tajomníka nového nuncia v Madride. V roku 1901 získal post vedúceho oddelenia štátneho sekretariátu pri Svätej stolici.
V roku 1907 bol vo funkcii arcibiskupa preložený do Bologne, kde šesť rokov čakal na kardinálsky klobúk. 3. septembra 1914 bol v šestnástom kole konkláve zvolený za 257. následníka sv. Petra.
Lavírujúci rímsky pápež.
Podľa prvých krokov nového pápeža sa usudzovalo, akým smerom sa bude uberať jeho pontifikát. Benedikt XV. po svojom zvolení adresoval list francúzskemu prezidentovi R. Poincarému, v ktorom mu oznámil, že sa stal pápežom napriek tomu, že diplomatické styky medzi Vatikánom a Francúzskom boli pred desiatimi rokmi prerušené. Podľa tohto kroku bolo zrejmé, že bude viesť politiku naklonenú Dohode. V skutočnosti jeho politika lavírovala medzi oboma znepriatelenými stranami. Na začiatku vojny totiž vo Vatikáne prevládal názor, že zvíťazia centrálne mocnosti. Benedikt by sa bol rád dostal do tábora víťazov, preto nadbiehal predstaviteľom rakúsko-nemeckého bloku. Na druhej strane sa snažil získať sympatie aj v kruhoch Dohody.
Stúpenci Dohody tiež mali záujem na pápežovej priazni. Krátko po vypuknutí vojny Spojené kráľovstvo zriadilo svoje vyslanectvo pri Svätej stolici. Britskí a ruskí diplomati vyvíjali na Benedikta XV. nátlak, aby obnovil diplomatické styky s Francúzskom. Pápež sa však s odpoveďou neponáhľal, lebo v tom čase dosahovali úspechy vo vojne nemecké vojská. 
V ďalšom priebehu vojny situáciu pre Vatikán i Benedikta XV. skomplikoval vstup Talianska do vojny na strane Dohody. Takmer všetko talianske duchovenstvo podporovalo rozhodnutie vlády čo spôsobilo oslabenie pápežovej autority ako hlavy rímskokatolíckej cirkvi. Pod nátlakom talianskych úradov boli diplomatickí zástupcovia centrálnych mocností nútení opustiť Vatikán. Taliansko obsadilo rezidenciu rakúsko-uhorskej diplomatickej misie vo Vatikáne, čo viedlo k pápežovmu ostrému odsúdeniu postupu talianskej vlády a zákazu účasti katolíkov na politickom živote v Taliansku. Nemecko a Rakúsko sa otvorene postavilo za pápeža a prisľúbilo Benediktovi XV., že v prípade ich víťazstva vo vojne obnovia svetskú moc pápežov. Ich podpora zašla ešte ďalej, keď pápežovi navrhli, aby opustil Vatikán a na zostávajúci čas vojny presídlil do Španielska k pronemecky orientovanému kráľovi Alfonzovi XIII.
Benedikt XV. dal prednosť politike vyčkávania a váhania. Sám ju nazýval neutrálnou politikou. Takto sa usiloval zabezpečiť si maximálne výhody pri deľbe „vojnovej koristi“ po víťazstve bez ohľadu na to, kto zvíťazí. Všemožnými spôsobmi si snažil nakloniť predstaviteľov jednej i druhej strany (napr. vymenovanie desiatich nových kardinálov, z ktorých traja boli Francúzi, zrušenie exkomunikácie bulharského cára Ferdinanda I. keď Bulharsko vstúpilo do vojny na strane Nemecka a pod.). 
Benedikt XV. a Rusko.
Benedikt XV. videl v Rusku veľké nebezpečenstvo pre ďalší vývoj v Európe i pre samotnú katolícku cirkev. Víťazstvo Októbrovej revolúcie a po nej nasledujúca občianska vojna a intervencia, vznik viacerých samostatných štátov ako dôsledok proletárskej revolúcie vyvolali vo Vatikáne rozruch. Súčasne sa však pápež nádejal, že víťazstvo proletariátu v Rusku oslabí pozície pravoslávnej cirkvi vo východnej Európe a snažil sa z toho vyťažiť maximálne výhody pre katolícku cirkev. Benedikt XV. v tichosti sympatizoval s akciami bielogvardejcov a zahraničných intervencií na území mladého Sovietskeho zväzu a privítal boj proti boľševizmu, ktorého sa najviac obával. 
Povojnové ťahy.
Benedikt XV. sa po skončení vojny snažil zlepšiť vzťahy s víťaznými mocnosťami a získať aspoň čiastkové výhody na medzinárodnom poli a v Taliansku. Prostredníctvom amerického prezidenta W. Wilsona sa pokúšal dostať na rokovania o versaillskej mierovej zmluve. Pre zamietavý postoj Talianska sa Vatikán na rokovania nedostal. V snahe zmierniť napäté vzťahy s Talianskom odvolal Benedikt XV. svoj zákaz o neúčasti katolíkov na politickom živote a povolil založenie kresťanskodemokratickej Ľudovej strany. Jej úlohou bolo zabránenie šírenia vplyvu socialistov a komunistov. Pápež uznal právo vedúcich predstaviteľov iných štátov vykonávať oficiálne návštevy u talianskeho kráľa, proti čomu mal Vatikán námietky odvtedy, čo bola zlikvidovaná svetská moc pápežov.
Celkovo možno povedať, že jeho zahranično-politické a diplomatické úsilie stroskotávalo. Proti nemu hrali najmä jeho pronemecké sympatie počas vojny. Neúspechom skončili i rokovania v roku 1919 s talianskou vládou v tzv. rímskej otázke (otázka vytvorenia samostatného Vatikánskeho štátu). Medzi oboma stranami sa spočiatku dosiahla dohoda, že Svätá stolica dostane malé územie a samostatnosť. Hlavný cieľ tejto dohody bol však z dôvodu rozpustenia vtedajšej vlády a následného častého striedania vlád nasledujúcich naplnený až v lateránskych zmluvách v roku 1929. 
Hodnotenie pontifikátu.
Charakteristickou črtou Benedikta XV. bolo lavírovanie a nerozhodnosť v konaní, čo sa prejavilo aj v jeho vnútornej politike. Na jednej strane schválil v roku 1917 kanonický kódex – najvyšší zákon pre duchovenstvo a veriacich, ktorým odsudzoval náboženskú znášanlivosť a slobodu svedomia a vyhrážal sa tým, ktorí porušia pápežské direktívy a cirkevné ustanovenia, na druhej strane pripustil teologické diskusie a zastavil prenasledovanie „modernistov“. 
Súčasne si však Benedikt XV. veľmi aktívne počínal na misijnom poli. Po prvej svetovej vojne Kongregácia pre šírenie viery, usmerňujúca prácu misionárov, začala intenzívne rozširovať svoju činnosť v Ázii, na Blízkom východe a v Afrike. Roku 1918 Vatikán nadviazal diplomatické styky s Čínou. 
Benedikt XV. zomrel 22. januára 1922 na následky zápalu pľúc. Jeho telesné ostatky odpočívajú v nádhernom mramorovom náhrobku v Bazilike svätého Petra.

</doc>
<doc id="29343" url="https://sk.wikipedia.org/wiki?curid=29343" title="Prokyón">
Prokyón

Prokyón (α CMi/α Canis Minoris/Alpha Canis Minoris) je najjasnejšia hviezda v súhvezdí Malý pes, ôsma najjasnejšia hviezda na nočnej hviezdnej oblohe a štvrtá najjasnejšia hviezda severnej oblohy. 
Jej meno pochádza z gréckeho "προκύον" ("Prokyōn"), čo znamená „pred-pes“, pretože predchádza „Psiu hviezdu“ Sírius v smere rotácie nočnej oblohy na Zemi (aj keď Prokyón má väčšiu rektascenziu, má tiež severnejšiu deklináciu, čo znamená že nad horizont vystúpi skôr ako Sírius na väčšine severných zemepisných šírok). Tieto dve „psie hviezdy“ sa spomínajú vo väčšine starovekých kníh a boli uctievané Babylončanmi a Egypťanmi.
Prokyón je jedna z najbližších hviezd k Zemskej slnečnej sústave, je vzdialený iba 3,5 pc alebo 11,41 svetelných rokov, jeho paralaxa je 0,286″ a absolútna magnitúda 2,7. Je to žltý podobor. Podobne ako Sírius, je to spektroskopická dvojhviezda — hlavnú hviezdu ("Prokyón A") sprevádza slabá spoločnica tzv. biely trpaslík ("Prokyón B") vzdialená asi 2,2″ až 5,0″. Už v roku 1840 astronómovia z jeho premenného vlastného pohybu usúdili, že Prokyón má sprievodcu. V roku 1896 na Lickovej hvezdárni bol tento spoločník, Prokyón B, skutočne objavený vo vzdialenosti 4,3″ od hlavnej zložky. Pozorovať sa však dá len veľmi ťažko nielen pre svoju malú vzdialenosť od hlavnej zložky, ale aj pre nízku zdanlivú jasnosť (udáva sa v rozsahu 13. až 9. magnitúdy). Hlavnú zložku obehne asi za 40,65 roka. Priemer Prokyóna B je asi dvojnásobok priemeru Zeme, jeho stredná hustota dosahuje 100 000 g/cm³. V sústave sa nachádza ešte aj tretia hviezda, "Prokyón C", ktorý obieha asi 20-krát ďalej ako Prokyón B a má jasnosť 12. magnitúd.
Prokyón je jedným z vrcholov zimného trojuholníka a zimného šesťuholníka.

</doc>
<doc id="29344" url="https://sk.wikipedia.org/wiki?curid=29344" title="Astrológia">
Astrológia

Astrológia je veľmi starý odbor (rozumej paveda), ktorý hľadá vzťahy a súvislosti medzi postavením nebeských telies a aktuálnymi, minulými či budúcimi dejmi na určitom mieste povrchu Zeme. Najčastejšie sa zaoberá určovaním budúcnosti a osudu jednotlivcov, skupín ľudí alebo celých národov. 
Astrológovia opisujú astrológiu ako vedu s presnými pravidlami. Veda však astrologické teórie vyvracia a astronómovia astrológiu nepovažujú za vedu, ale za pseudovedu (pozri Barnumov efekt). Väčšina smerov astrológie je založená na zverokruhu a domoch. Najčastejším produktom astrológie je horoskop. V skreslenej forme - ako predpovedanie budúcnosti osôb, ktoré sa narodili v jednom z dvanástich znamení - je astrológia populárna dodnes.
Dejiny.
Vznikla v staroveku a stala sa súčasťou astronómie najmä v Oriente (pozri Sumerská astronómia). Pri zbližovaní kultúr sa postupne vypracovali celé sústavy dobrých a zlých vplyvov hviezd v závislosti od ich postavenia k horizontu, Slnku a Mesiacu. Za mimoriadne dôležité hviezdy sa pokladali planéty. Podľa siedmich pohyblivých svetiel (Slnko, Mesiac, Merkúr, Venuša, Mars, Jupiter a Saturn) každý Mesiac i planéty (ekliptika), tvorilo 12 rovnakých častí – 12 súhvezdí zvieratníka (Baran, Býk, Blíženci, Rak, Lev, Panna, Váhy, Škorpión, Strelec, Kozorožec, Vodnár a Ryby). Planéty a súhvezdia mali svoje charakteristiky, odvodené predovšetkým od ich názvov. Nesmierna rozmanitosť kombinácií jednotlivých planét v týchto súhvezdiach aj vzájomné polohy planét medzi sebou dávali bohatý výber kombinácií dobrých a zlých vplyvov. Predpoveď odvodená z polohy nebeských telies, najmä v čase narodenia človeka (alebo v iných významných okamihoch života), vzťahujúca sa na jeho budúce rozhodnutia a situácie sa nazývala horoskop, v súčasnosti kozmogram. Určovanie polohy hviezd, najmä v minulosti alebo v budúcnosti, bola náročná vedecká práca, preto učenci, ktorý sa týmto problémom zaoberali, mali veľkú autoritu. Na základe pribúdajúcich skúseností z pozorovaní polôh hviezd v čase historických udalostí prispôsoboval sa i systém predpovedí. Keďže však pohroma pre jeden národ znamenala víťazstvo pre iný, nikdy sa nedosiahla úplná jednotnosť výkladu polôh hviezd. 
Súčasnosť.
V súčasnosti sa vyskytujú pokusy presvedčiť verejnosť o tom, že astrológia je veda. Autori nových kníh o astrológii píšu o vplyve slnečného žiarenia na človeka, o vplyve fáz Mesiaca na živočíchy, o kozmickom žiarení, o ultrafialových lúčoch, o gravitačných efektoch pri zmene polôh planét, o magnetických poruchách vznikajúcich vplyvom slnečných erupcií, o ionizácii atmosféry a biologických rytmoch. Astrologické predpovede sa však nerobia na základe skúmania toku žiarenia z vesmíru, slnečnej aktivity, záznamov magnetických porúch a gravitačného pôsobenia planét v rôznych konšteláciách, ale v podstate rovnako ako pred tisícročiami, a to z tradovaných formuliek označujúcich polohy planét v určitých súhvezdiach za zlé, v iných za dobré alebo opozíciu dvoch planét za zlú, konjunkciu za dobrú apod. Súčasní astrológovia preberajú staré skúsenosti bez ohľadu na to, že situácia na oblohe sa v priebehu tisícročí zmenila. Vstup Slnka do dvanástich znamení (súhvezdí zvieratníka) počítajú rovnakým spôsobom ako pred 2 000 r, hoci Slnko je v porovnaní s vtedajšou polohou v jarnom slnovrate o 30° ďalej. Pre astrológa je 21. marca Slnko v znamení Barana, na základe toho robí predpoveď, hoci v skutočnosti je Slnko 21. marca v súhvezdí Ryby. Je to dôsledok precesného pohybu zemskej osi. Pred 2 000 rokmi zemská os nesmerovala k Polárke ako dnes a o 12 000 r bude severný pól Zeme pri hviezde Vega v súhvezdí Lýra. Predpovede astrológov sú zhruba o 1 mesiac posunuté vzhľadom na dátum, pre ktorý sa robia. Úspech astrológov spočíva azda v tom, že z nesmierneho množstva predpovedí sa vždy nájdu také, ktoré sa splnia, a tie reklamne využijú.
Zástancovia astrológie argumentujú, že moderní seriózni astrológovia si uvedomujú to, že znamenia zodiaku predstavujú určitú časť roka, a teda neuvažujú o postavení planét v súhvezdiach, ako sa mylne domnievajú hlavne kritici astrológie. Napríklad začiatok znamenia Barana predstavuje deň jarnej rovnodennosti a symboliku prírodných rytmov, v tomto prípade "prebúdzanie prírody, foriem života" po "zimnom spánku" a v tomto duchu analogicky stotožňuje symboliku "priebojnosti, iniciácie, seba-zachovania" do oblasti ľudských psycho-somatických procesov. Ani to však nič nemení na fakte, že ide o prázdnu symboliku a na nej založené postupy a výsledky astrológie nemajú žiadne ukotvenie v realite.
Kozmické vplyvy na človeka.
Nedá sa pochybovať o tom, že kozmické telesá pôsobia na život na Zemi aj na človeka. Najväčší účinok má, pochopiteľne, Slnko, bez neho by život na Zemi vôbec nejestvoval. Slnko dáva energiu a reguluje celý životný cyklus, svojimi erupciami zapríčiňuje náhle zvýšenie toku nabitých častíc priletujúcich aj do oblasti Zeme. V dôsledku toho sa mení intenzita magnetického poľa Zeme aj ionizácia atmosféry. Výskumy vplyvu týchto zmien na nervovú a cievnu sústavu človeka sú dnes iba v začiatkoch, ale už možno konštatovať, že človek nie je imúnny proti slnečnej erupcii. Účinky slnečného žiarenia, ktoré sa prenášajú najmä prostredníctvom zmeny tlaku a teploty, sú už dostatočne známe. Vplyv konštelácie planét na človeka je iba teoreticky možný. V skutočnosti sú vplyvy rozličných zoskupení planét v porovnaní s ostatnými efektmi pôsobiacimi na človeka veľmi nepatrné, preto nie je odôvodnené zveličovať ich účinok. Pôsobenie žiarenia na človeka si vyžaduje starostlivý a dlhodobý výskum. Vstupom do kozmického priestoru sa začal experimentálny výskum v oblasti kozmickej medicíny, ktorý sa zaoberal problémom beztiaže a preťaženia, ochranou pred žiarením, životom v umelých atmosférach, otázkami psychických vplyvov na človeka v kozmickom priestore, v obmedzenom prostredí, problémami cirkulácie ovzdušia atď. O výsledkoch a stave problematiky účinkov kozmického prostredia na človeka sa pravidelne referuje na zasadaniach organizácie COSPAR.

</doc>
<doc id="29355" url="https://sk.wikipedia.org/wiki?curid=29355" title="GNU Compiler Collection">
GNU Compiler Collection

GNU Compiler Collection, skrátene GCC, je súbor prekladačov programovacích jazykov projektu GNU. GCC je slobodný softvér distribuovaný organizáciou Free Software Foundation pod licenciou GNU GPL.
Prehľad.
GCC bol spočiatku len prekladač jazyka C (GNU C Compiler), napísaný Richardom Stallmanom v roku 1987.
V roku 1997 sa skupina programátorov oddelila od oficiálnej vývojovej vetvy GCC. Experimental/Enhanced GNU Compiler System, skrátene EGCS bol vyvíjaný rýchlejšie a dosahoval lepšie výsledky ako GCC, preto bol v apríli 1999 uznaný za oficiálnu verziu GCC.
GCC je spravovaný mnohými programátormi po celom svete a je prenesený na množstvo procesorov a operačných systémov. Medzi ne patria GNU/Linux, BSD, Mac OS X, NEXTStep, BeOS. Používa sa pri vývoji slobodného, ale i komerčného softvéru.
Programovacie jazyky.
Verzia 4.6 obsahuje rozhrania pre nasledujúce jazyky:
Architektúry.
GCC (vo verzii 3.2) vytvára kód pre nasledujúce typy procesorov:

</doc>
<doc id="29359" url="https://sk.wikipedia.org/wiki?curid=29359" title="Petr Novák (spevák)">
Petr Novák (spevák)



</doc>
<doc id="29361" url="https://sk.wikipedia.org/wiki?curid=29361" title="Zoznam najjasnejších hviezd">
Zoznam najjasnejších hviezd

Jasné hviezdy sú jasné, pretože vyžarujú viac svetla alebo pretože sú k nám bližsie. Zdanlivá hviezdna veľkosť (magnitúda) je mierou jasnosti, ktorú pozorujeme, zatiaľ čo absolútna hviezdna veľkosť vyjadruje skutočnú jasnosť hviezdy.
Podľa zdanlivej hviezdnej veľkosti.
Nižšie je uvedených 100 najjasnejšich hviezd, ako sú viditeľné zo Zeme (podľa zdanlivej magnitúdy vo viditeľných vlnových dĺžkach) podľa pozorovania oblohy v rámci programu Hipparcos.
Presné poradie v tomto zozname nie je úplne dobre definovateľné:
Podľa absolútnej hviezdnej veľkosti.
Nižšie je uvedený zoznam najsvietivejších hviezd podľa absolútnej hviezdnej veľkosti. Absolútna hviezdna veľkosť je mierou hviezdnej svietivosti – celkové množstvo viditeľnej energie vyžarovanej hviezdou každú sekundu, ako by bolo v štandardnej vzdialenosti 10 parsekov od hviezdy samotnej). Presné poradie v tomto zozname nie je úplne dobre definovateľné:

</doc>
<doc id="29362" url="https://sk.wikipedia.org/wiki?curid=29362" title="Ministerstvo dopravy Slovenskej republiky">
Ministerstvo dopravy Slovenskej republiky

Ministerstvo dopravy Slovenskej republiky je ústredný orgán štátnej správy a súčasne jedno z ministerstiev Slovenska. Sídli v Administratívnej budove spojov v Bratislave. Medzi hlavné úlohy ministerstva spadá správa železničnej, trolejbusovej, kombinovanej a cestnej dopravy, pozemných komunikácii, plavby a prístavov, letectva, pošty, telekomunikácie a cestovného ruchu.
Ministerstvo bolo zriadené 1. augusta 1991 zákonom č. 298/1991 Z. z. ako Ministerstvo dopravy a spojov Slovenskej republiky. V jeho histórii zmenilo názov a upravilo svoju pôsobnosť už šesťkrát. Súčasný názov nesie od 1. januára 2023, kedy sa časť kompetencii v oblasti výstavby presunuli na Úrad pre územné plánovanie a výstavbu Slovenskej republiky.
Pôsobnosť.
Ministerstvo dopravy SR je ústredným orgánom štátnej správy Slovenskej republiky pre: 
Pôsobnosť v minulosti.
V rokoch 1991 až 1995 bolo ústredným orgánom štátnej správy Slovenskej republiky pre oblasť spojov v rozsahu patriacom do pôsobnosti Slovenskej republiky. V rokoch 1992 až 1995 bolo ústredným orgánom štátnej správy Slovenskej republiky pre investičný rozvoj a oblasť verejných prác. V rokoch 2010 až 2016 bolo ústredným orgánom štátnej správy Slovenskej republiky pre regionálny rozvoj.
História.
Ministerstvo vzniklo 1. augusta 1991, kedy zákon č. 298/1991 Z. z. z 10. júla 1991 nadobudol účinnosť, pod názvom Ministerstvo dopravy a spojov Slovenskej republiky. Zákonom č. 453/1992 Z. z. bolo premenované na Ministerstvo dopravy, spojov a verejných prác Slovenskej republiky, zákonom č. 74/1995 Z.z. bolo premenované na Ministerstvo dopravy, pôšt a telekomunikácií Slovenskej republiky. V zmysle zákona č 403/2010 Z.z., ktorým sa upravili kompetencie jednotlivých rezortov, s platnosťou od 1. novembra 2010 už s novým názvom Ministerstvo dopravy, výstavby a regionálneho rozvoja SR, prevzalo na seba kompetencie zrušeného Ministerstva výstavby SR, zároveň sa stalo určujúcim pre politiku cestovného ruchu a regionálneho rozvoja. V súlade s týmto zákonom ministerstvo prebralo od 1. januára 2011 kompetencie centrálneho riadiaceho orgánu pre fondy Európskej únie, ktoré bolo do 31. decembra 2010 v správe Úradu vlády Slovenskej republiky. V súvislosti s presunom agendy regionálneho rozvoja pod Úrad vlády SR sa 1. januára 2017 zmenil názov ministerstva na Ministerstvo dopravy a výstavby Slovenskej republiky. Ministerstvo dopravy a výstavby v minulosti riadilo Operačný program Doprava. Súčasný názov nesie ministerstvo od 1. januára 2023, kedy sa kompetencie v oblasti územného plánovania, stavebného poriadku a vyvlastňovania presunuli na Úrad pre územné plánovanie a výstavbu Slovenskej republiky.
Minister dopravy.
Ministerstvo dopravy riadi a za jeho činnosť zodpovedá minister dopravy, ktorého vymenúva a odvoláva prezident Slovenskej republiky na návrh predsedu vlády Slovenskej republiky.
Súčasným ministrom je od 25. októbra 2023 Jozef Ráž mladší, (SMER – SD).
Štátny tajomník ministerstva dopravy.
Ministra dopravy v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra dopravy. V odôvodnených prípadoch môže vláda určiť, že na ministerstve pôsobia dvaja štátni tajomníci – to je aj prípad ministerstva dopravy. Minister určí, v ktorých otázkach a v akom poradí ho štátni tajomníci zastupujú. 
Súčasnými štátnymi tajomníkmi ministerstva sú Denisa Žiláková a Igor Choma.

</doc>
<doc id="29363" url="https://sk.wikipedia.org/wiki?curid=29363" title="Ander z Košíc">
Ander z Košíc



</doc>
<doc id="29364" url="https://sk.wikipedia.org/wiki?curid=29364" title="Mikojan-Gurevič MiG-29">
Mikojan-Gurevič MiG-29

Mikojan-Gurevič MiG-29 (; v kóde NATO: „Fulcrum“) je dvojmotorové prúdové stíhacie lietadlo 4. generácie vyvinuté v Sovietskom zväze v 70. rokoch 20. storočia. Určené je predovšetkým na ničenie vzdušných cieľov a vybojovanie nadvlády vo vzdušnom priestore v pásme frontu a blízkom okolí za všetkých poveternostných podmienok vo dne aj v noci. Sekundárne je určené na ochranu bodových vzdušných a pozemných objektov a dôležitých strategických centier.
Lietadlo MiG-29 má ako prvé z konštrukčnej kancelárie Mikojan-Gurevič zavedenú koncepciu plynulého prechodu trup-krídlo. Táto koncepcia sa vyvinula so zreteľom na vysoké požiadavky na letové vlastnosti a obratnosť stroja.
Vznik a vývoj.
MiG-29 vyvinuli na začiatku 70. rokov 20. storočia v konštrukčnej kancelárii inžiniera Mikojana pod vedením Rostislava Apollosoviča Beľakova. Spočiatku projekt prebiehal z vlastnej iniciatívy konštrukčnej kancelárie a až neskôr nadviazal na štátom zadanú súťaž. Vychádzal zo spoločného prototypu, z ktorého sa vyvinul aj MiG-23 a MiG-27. Mal nahradiť zastarávajúce stroje MiG-21 a byť potenciálnym súperom strojov F-15, F-16, F/A-18 Hornet. Nová požiadavka sovietskeho generálneho štábu na tzv. PFI (Perspektivnyj Frontovoj Istrebiteľ – perspektívny frontový stíhač) z roku 1972, vyžadovala potrebu dosahovať rýchlosť najmenej 2 Machy, dobré manévrovacie schopnosti, veľký dolet, možnosť používať neupravené vzletové plochy a silnú výzbroj. Čoskoro sa začal vývoj v spolupráci s konkurenčnou kanceláriou Suchoj v Aerodynamickom inštitúte v Moskve. V priebehu krátkej doby sa však ukázalo, že stroj bude finančne nesmierne náročný na to, aby mohol byť produkovaný vo veľkých sériach ako jeho predchodcovia. Preto bol projekt PFI rozdielny. Začalo sa pracovať na dvoch verziách ťažkej (z ktorej napokon vznikol Suchoj Su-27) a ľahkej (zodpovedajúci americkému F-16), na ktorej pracovala kancelária MiG. Výsledný prototyp známy ako Výrobok 9 bol priamy predchodca MiGu-29. Práce na ňom sa začali v roku 1974, pod vedením šéfkonštruktéra Michaila Romanoviča Valdenberga. Zvolená konfigurácia nového MiGu bola na tú dobu typická a mala výrazné črty nedávnych britských a amerických projektov. Preto niektorí západní konštruktéri obvinili sovietske OKB z kopírovania. Skutočnosť je však taká, že MiG-29 je v detailoch veľmi odlišný od konštrukcie súčasných západných stíhacích strojov. Jeho zrezané dvojité chvostové plochy, doširoka sa zväčšujúca nábehová hrana koreňa krídla a trupu podieľajúca sa na vytváraní výsledného vztlaku a široko rozostúpenými motormi sú do značnej miery unikátne. Leteckí konštruktéri na celom svete vychádzajú pri navrhovaní svojich lietadiel z podobných požiadaviek a často ich aj riešia podobným spôsobom, pretože dané riešenie často býva najlepšie alebo dokonca jediné možné. 
Pri konštrukcii stroja MiG-29 sa nikdy neuvažovalo o inom usporiadaní, ako o dvojmotorovej koncepcii, ktorá zabezpečovala vyhovujúci pomer hmotnosti a ceny k vyššej bezpečnosti a výdrži v bojových podmienkach. Stroj môže pri vysadení jedného z motorov pri štarte naďalej naberať rýchlosť a stúpať. Má výhodný pomer výkonov motorov k hmotnosti. Zníženie hmotnosti draku bolo dosiahnuté širokým použitím kompozitných materiálov a ľahkých zliatin hliníka a lítia. Ich použite spolu s možnosťou zvarovania jednotlivých častí umožnilo veľké úspory hmotnosti. Celková konštrukcia draku je taktiež zameraná na predĺženie životnosti kriticky namáhaných častí a jeho jednoduchšiu výrobu vyžadujúcu nižší počet výrobných cyklov. Lietadlo je optimalizované pre lety s veľkým uhlom nábehu, čo umožňuje pilotovi v plnej miere využiť vytvorený vztlak pri manévrovaní a podstatne zlepšuje obratnosť a znižuje polomer zatáčok. Vztlak je pri MiGu-29 vytváraný celým povrchom stroja, k čomu tvar trupu prispieva až 40 %, čím tiež odľahčuje krídla a spôsobuje ich menšie plošné zaťaženie. Koncepcia vyžadujúca vysoký vztlak trupu si vyžiadala široké rozostavenie motorov, čo taktiež zvyšuje odolnosť stroja v boji a takisto zlepšuje možnosti osadenia podvozku dostatočne ďaleko od stredu trupu. Aj keď táto konfigurácia zhoršuje ovládateľnosť pri lete s jedným motorom, stroj prešiel skúšobnými testami a vykazoval schopnosť vyštartovať aj pristáť na jeden motor. Konštruktéri MiGu-29 sa dlhú dobu zaoberali usporiadaním jednotlivých prvkov tak, aby mal stroj čo najväčšiu priečnu i pozdĺžnu stabilitu v priebehu letu s vysokým uhlom nábehu. Pozorne sa zvažovalo umiestnenie zvislých chvostových plôch, aby bola vždy aspoň jedna dobre obtekaná vzduchom, bez ohľadu na bočný sklz stroja. Takto od seba vzdialené smerovky sú taktiež lepšie pri letoch vysokou rýchlosťou. Oproti jeho predchodcom je MiG-29 ťažké uviesť a udržať v plochej vývrtke. Jej vybranie, napríklad po strate rýchlosti, je jednoduché, stačí uviesť riadiacu páku do neutrálnej polohy.
Dňa 6. októbra 1977 absolvoval MiG-29 svoj prvý skúšobný let, pilotoval ho skúšobný pilot Alexandr Fedotov. Celkom bolo vyrobených 13 prototypov. Na prvom prototype prebiehali skúšky celkových výkonov, ovládateľnosti a rozbor možného zaťaženia konštrukcie. Pravdepodobne tento kus bol odhalený americkými špionážnymi družicami. Ďalšie 3 prototypy boli zničené pri nehodách spojených s problémami nových motorov. Prvých 21 predsériových strojov malo nový lomený kryt rádiolokátora a mierne modifikovaný podvozok. Stroje boli taktiež doplnené aerodynamickým padákom, ktorým sa dopĺňali prehrievané brzdy kolies. Napriek tomu, že mali prvé prototypy problémy s motormi, začala sa sériová výroba MiGov-29B v súlade s plánom.
Sovietske letectvo ho začalo používať v roku 1983. Prvé zmienky v západnej tlači sa o ňom objavili už v roku 1979. Po prvýkrát bol západnej verejnosti predstavený vo Fínsku v roku 1986. Na leteckom dni vo Farnborough v Anglicku očaril svojimi výkonmi a letovými vlastnosťami aj odborníkov. MiG-29B sa vyrábal v niekoľkých verziách, vrátane dvojmiestnej. Bol exportovaný do väčšiny krajín Varšavskej zmluvy. Vyrobených bolo celkom vyše 1 600 kusov. Dodnes sú stroje MiG-29 naďalej zlepšované a obnovované.
Konštrukcia.
MiG-29 je samonosný, dvojmotorový hornoplošník. Trup tvorí celokovová škrupina. Časť povrchu je tvorená z kompozitných materiálov. Použité je moderné riešenie prechodu medzi krídlom a trupom, uhol šípovitosti, ktorý je pri trupe 77° inak 36°, čo má kladný dopad na ovládateľnosť stroja. Systém vztlakových klapiek a slotov tieto vlastnosti ešte viac umocňuje. Medzi dvojitými zvislými chvostovými plochami sa nachádza aerodynamický brzdný štít a padák, ktorým sa skracuje dojazd lietadla pri pristávaní. Stroj je vybavený trojpodperovým zaťahovacím podvozkom. Jeho kolesá s veľkým priemerom mu tak umožňujú štart i z nespevnených poľných letísk. Predná podvozková noha je dvojkolesová a zaťahuje sa smerom dozadu, zadné sa sklápajú dopredu, pričom sa otáčajú o 90°. Ich šachty sú umiestnené na okraji motorových gondol. Vnútorné nádrže stroju umožňujú niesť paliva, čo pri jeho veľkej spotrebe dvoma motormi RD-33 postačujúce iba na kratšie vzdialenosti. Stroj však môže niesť prídavné palivové nádrže. Pri štarte a pristávaní používa ako ochranu pred nasatím cudzích predmetov do motora nasávacie otvory nachádzajúce sa v hornej časti rozhrania krídel a trupu. Vzduch sa cez ne nasáva, ak je zaťažená predná podvozková noha. Riadenie zabezpečuje hydraulický posilňovač, stroj nemá plne automatického pilota podobne ako, napr. Su-27. Pred pilotom sa nachádza multifunkčný prehľadový head-up display. Lietadlo je vybavené dopplerovským radarom typu N-019, ktorý však nesplnil očakávania ruského letectva a bol modernizovaný a nahradzovaný typom N-019M a neskôr typom N-010 "Žuk M", so schopnosťou sledovať viacero cieľov a účinne na ne viesť paľbu bojovými prostriedkami lietadla. Nedostatky radaru čiastočne kompenzuje infračervený navádzací radar IRST S-31E2 KOLS, ktorého snímače sú umiestnené v priehľadnom výstupku pred kabínou. Toto zariadenie dokáže navádzať riadené strely bez toho, aby bolo potrebné zapnúť radar. Čím sa podstatne zvyšuje utajenie činnosti v oblasti použitia nepriateľskej protivzdušnej obrany. Ako pasívna ochrana slúžia vrhače dipólových odrážačov a pyrotechnických klamných cieľov v chvostovej časti lietadla. MiG-29 je vybavený vystreľovacím sedadlom K-36DM.
Výzbroj.
Stroj je vyzbrojený vstavaným kanónom GŠ-30L. Ide o najľahšiu zbraň vo svojej kategórii na svete, ktorá bez munície váži iba . Zásoba streliva je 150 nábojov. Stroj môže niesť na troch závesníkoch pod každým krídlom najrôznejšie varianty riadených striel vzduch-vzduch, napríklad R-27, R-73, R-60MK, ako aj množstvo laserom navádzaných striel vzduch-zem, či konvenčných bômb, celkovo do hmotnosti . Verzie dodávané krajinám Varšavskej zmluvy boli prispôsobené niesť aj nukleárne zbrane. Modernizované verzie majú navyše oproti základnej verzii viac závesníkov i väčšiu nosnosť.
MiG-29 v Česko-Slovensku a Česku.
Dodávky česko-slovenských lietadiel MiG-29 prebiehali od jari do jesene 1989. Prvé lietadlo, ktoré pristálo na letisku v Žatci, bol MiG-29UB (4401). Po prílete bol prevzatý plk. Vaškom a pplk. Häckelom a dňa 24. apríla 1989 bol zalietaný.
Celkovo vtedy naše federálne letectvo získalo 18 lietadiel MiG-29A (Izdelije 9-12) s evidenčnými číslami 7501, 7702, 8003, 8304, 8605, 8906, 9207, 9308, 3709, 3810, 4012, 3911, 5113, 5414, 5515, 5616, 5817 a 5918 a dve cvičné lietadlá MiG-29UB s evidenčnými číslami 4401 a 4402 (neskôr polovica pripadla pri delení federálnej armády Slovensku). Nové stroje boli zaradené k 1. stíhacej a 1. technickej letke 11. stíhacieho leteckého pluku. Po zmene politickej orientácie boli ďalšie objednávky lietadiel MiG-29 zrušené. Na jar 1990 sa lietadlá MiG-29 česko-slovenského letectva prvýkrát zúčastnili cvičenia a v polovici roku boli zaradené do pohotovostného systému protivzdušnej obrany štátu.
Na rozdiel od väčšiny leteckej techniky, ktorú si nástupnícke štáty Česko-Slovenska delili v pomere 2:1 v prospech Česka, lietadlá MiG-29 si české a slovenské vzdušné sily rozdelili v pomere 1:1. Česku na oplátku ostali všetky lietadlá MiG-23, o ktoré Slovensko nemalo záujem. Ako Česko, tak aj Slovensko prevzali 9 jednomiestnych MiGov-29A a jeden dvojmiestny MiG-29UB. 
Česko svoje stroje už v júli 1994 vyradilo zo služby a začalo rokovania o ich predaji. V decembri 1995 vymenilo všetkých svojich 10 MiGov-29 do Poľska za 11 vrtuľníkov PZL W-3 Sokół vybavených pre leteckú záchrannú službu, pretože jedinú súpravu na rozsiahlejšie opravy získalo pri delení ČSFR Slovensko. Lietadlá MiG-29 boli do Poľska dodávané medzi decembrom 1995 a januárom 1996.
MiG-29 na Slovensku.
Deväť jednomiestnych MiGov-29A a jeden dvojmiestny MiG-29UB z výzbroje česko-slovenského vojenského letectva ešte v 90. rokoch postupne doplnili ďalšie stroje v rámci deblokácie ruského dlhu. V rokoch 1993 až 1996 slovenské vojenské letectvo prevzalo postupne 12 jednomiestnych MiGov-29A a dva dvojmiestne MiGy-29UB. V slovenskom letectve tak slúžilo celkovo 21 MiGov-29A a 3 MiGy-29UB v dvoch letkách.
V rokoch 2005 až 2006 bola v Leteckých opravovniach Trenčín vykonaná čiastočná modernizácia polovice strojov v spolupráci s výrobcom lietadiel a tiež viacerými západnými spoločnosťami. Lietadlá boli vybavené vyspelejšími komunikačnými prostriedkami a systémami kompatibilnými s technikou NATO (navigačný a komunikačný systém, systém identifikácie vlastný/cudzí, ICAO normy), pričom morálne a technicky zastaraný zbraňový systém lietadla už nebol modernizovaný. Okrem iného avionika prešla na anglosaský nemetrický systém. Modernizované lietadlá dostali nové označenie, MiG-29AS v prípade jednomiestnych strojov a MiG-29UBS u dvojmiestnych strojov. Dvanásť modernizovaných strojov (10 jednomiestnych AS a 2 dvojmiestne UBS), z ktorých dva (reg. č. 0619 a 0921) získali aj tzv. digitálnu kamufláž, boli formálne odovzdané vzdušným silám 29. februára 2008 na základni Sliač.
V rokoch 1993 až 2022 tvorili stíhačky MiG-29 základ nadzvukového taktického letectva Vzdušných síl SR. V pohotovostnom systéme ochrany vzdušného priestoru boli ku koncu ich služby vyčlenené tri ozbrojené MiGy-29AS, z ktorých jeden bol záložný. 
Prevádzka MiGov-29 bola dlhodobo zabezpečovaná s obmedzeniami v plnení k požadovanému náletu. Lietadlá dlhodobo neplnili merateľné ukazovatele bezpečnosti letov vo vzťahu k požadovanému náletu na letový incident a ani nedosahovali potrebnú mieru prevádzkovej spoľahlivosti. Servis lietadiel bol od roku 2006 zabezpečený dodávateľským spôsobom na základe abonentnej zmluvy so spoločnosťou RSK MiG. Z dôvodu neuspokojivého technického stavu a konštrukčno-technologických obmedzení neumožňovali plnohodnotné plnenie úloh v rámci systému NATINAMDS a neumožňovali plnenie operačných úloh väčšieho rozsahu pre prípad krízy alebo vojny. Z hľadiska štandardov NATO nebolo lietadlo MiG-29 plne interoperabilné, čo malo za následok rozsiahle obmedzenia v prípade účasti taktického letectva v spoločných operáciách (komunikačné, informačné a dátové zariadenia, taktický dolet lietadla, doplňovanie paliva počas letu, elektronické ochranné systémy, zbraňové a zameriavacie systémy). Prevádzku lietadiel MiG-29 negatívne ovplyvňovala nízka spoľahlivosť, ktorá sa priamo odrážala v priemernom nálete na jednu poruchu, nedostatkom motorov RD-33 s dostatočnou zálohou technického života, ďalších potrebných komponentov a nedostatkom blokov západnej avioniky. Technický stav tzn. dostupnosť lietadiel na plnenie úloh sa premietal aj do dosiahnutej úrovne vycvičenosti. Priemerný nálet operačných pilotov MiG-29 v operácii NATINAMDS nedosahoval požadovanú úroveň vycvičenosti na úrovni Mission Ready/Combat Ready (MR/CR). Bolo potrebné, aby bola operačnými pilotmi udržaná minimálne nižšia úroveň Basic Mission Qualification (BMQ). Vzhľadom na nízku reálnu dostupnosť leteckej techniky bola doba výcviku na dosiahnutie požadovaného stupňa vycvičenosti pilotov pre zaradenie do pohotovostného systému Vzdušných síl OS SR neúmerne dlhá a bolo mimoriadne náročné dosiahnutie požadovaných počtov pilotov. Udržanie požadovanej miery spôsobilosti bolo z dlhodobého hľadiska personálne aj ekonomicky náročné.
Vyššie uvedené skutočnosti hrali významnú úlohu pri rozhodovaní slovenskej vlády o type nového stíhacieho lietadla pre Vzdušné sily OS SR. Dňa 11. júla 2018 vláda SR rozhodla na rokovaní vlády o nákupe 14 kusov stíhačiek F-16C/D Block 70. Dňa 27. augusta 2022 bola počas Medzinárodných leteckých dní SIAF 2022 na základni Malacky-Kuchyňa podpísaná dohoda o ochrane vzdušného priestoru s Českom a Poľskom na obdobie do dodania a sprevádzkovania nových stíhačiek F-16 pre Vzdušné sily OS SR. Dohodu podpísali slovenský minister obrany Jaroslav Naď, česká šéfka rezortu Jana Černochová a poľský minister Mariusz Blaszczak. Na leteckých dňoch SIAF 2022 sa 27. a 28. augusta uskutočnila aj rozlúčka lietadiel MiG-29 s verejnosťou. K 31. augustu boli MiGy-29 vyradené z pohotovostného systému ochrany vzdušného priestoru. Dňa 9. septembra sa za účasti ústavných činiteľov a príslušníkov 81. krídla uskutočnila na základni Sliač rozlúčka s lietadlami MiG-29. Za 30 rokov služby na nich piloti nalietali celkovo 20 246 letových hodín a bolo vycvičených 52 pilotov. Dňa 17. marca 2023 dočasne poverená vláda SR rozhodla, že Slovensko daruje Ukrajine 13 vyradených MiGov-29 (10 kusov s motormi a 3 bez motorov, ale s príslušnými pohonnými hmotami a mazivami, náhradnými dielmi, pozemným prevádzkovým vybavením, skladom náhradných dielov aj kontrolno-meracou technikou) a časť systému protivzdušnej obrany Kub.
Slovenské stíhačky MiG-29 po rozdelení Česko-Slovenska:
Slovenské stíhačky MiG-29 z Ruska 1. deblokácia:
Slovenské stíhačky MiG-29 z Ruska 2. deblokácia:
Zničené MiGy-29: 
MiG-29 v Poľsku.
Stíhačky MiG-29 tvoria spolu s lietadlami F-16 základ poľských vzdušných síl. Prvé lietadlá MiG-29A zakúpilo Poľsko v roku 1989. Ďalších 5 lietadiel bolo dodaných v roku 1990. Celkom tak získalo 10 lietadiel MiG-29. V decembri 1995 získalo Poľsko ďalších desať MiGov na základe dvojstrannej česko-poľskej vládnej dohody, ktorá vytvorila rámec pre odovzdanie všetkých 9 lietadiel MiG-29A a jedného dvojmiestneho MiGu-29UB českého vojenského letectva.
V roku 1999 bolo zaradené do služby prvé mierne vylepšené lietadlo MiG-29A, schopné plniť úlohy v rámci integrovaného systému NATO. Bolo vybavené potrebným identifikačným zariadením vlastné-cudzie a príslušným komunikačným zariadením podľa štandardu NATO. Koncom septembra 2003 pristálo v Poľsku prvých päť z celkom 23 lietadiel MiG-29G/UB darovaných nemeckou Luftwaffe na základe dvojstrannej vládnej dohody z roku 2002. Za všetky tieto stíhačky Poliaci zaplatili symbolické jedno euro. Zostávajúcich 18 lietadiel bolo dodaných počas jedného roka. Poľské letectvo tiež získalo kompletnú výzbroj a veľa náhradných dielov vrátane motorov. Za tie však už muselo zaplatiť 30 miliónov USD.
Bývalé nemecké MiGy sú už zahrnuté do integrovaného systému protivzdušnej obrany NATO a mali by zostať vo výzbroji poľského vojenského letectva až do roku 2014. Vzhľadom na vysoký stupeň dosiahnutej modernizácie sa už nepočíta s ich ďalšími úpravami.
Používatelia a nasadenie.
Súčasní používatelia.
 Alžírsko
 Azerbajdžan
 Bangladéš
 Bielorusko
 Bulharsko
 Čad
 Eritrea
 India
 Irán
 Jemen
 Kazachstan
 Kórejská ľudovodemokratická republika
 Kuba
 Malajzia
 Mjanmarsko
 Peru
 Poľsko
 Rusko
 Srbsko
 Sudán
 Sýria
 Turkménsko
 Ukrajina
 Uzbekistan
Bývalí používatelia.
 Česko-Slovensko
 Česko
 Irak
 Izrael
 Maďarsko
 Moldavsko
 Nemecká demokratická republika
 Nemecko
 Rumunsko
 Slovensko
 Sovietsky zväz
 Srbsko a Čierna Hora
Cena pre krajiny Varšavskej zmluvy sa pohybovala okolo 4 miliónov dolárov. Stroje určené pre západné krajiny stáli o niekoľko rokov neskôr až 25 miliónov dolárov.
Nemecké MiGy-29 boli v roku 1990 modernizované a neskôr všetky predané do Poľska, predtým však poslúžili na nácvik boja proti irackému letectvu pred operáciou Púštna búrka.
Moldavské stroje boli taktiež predané do zahraničia. Česko v roku 1995 vymenilo svojich zostávajúcich 10 MiGov-29 Poľsku za 11 vrtuľníkov W-3 Sokół.
O ich nákupe uvažovalo Švajčiarsko, Fínsko a Čína. USA, Veľká Británia, Francúzsko, Izrael a Južná Kórea požiadali o predaj MiGov-29 na skúšky.
Verzie.
MiG-29A Fulcrum-A.
Konštrukčnou kanceláriou označovaný ako "Izdelije 9-12", je lietadlo stavané v niekoľkých sériách. Postupne boli na stroji realizované úpravy vyplývajúce z poznatkov z prevádzky a z vývojových prác. Hlavným rozdielom oproti pôvodným typom bolo použitie vystreľovacieho sedadla K-36DM a s tým súvisiaca zmena krytu kabíny. Zväčšila sa aj plocha smerových kormidiel. Na začiatku prechodov krídel pribudli výmetnice klamných cieľov BVP-30-26M. Deflektor a vetracie štrbiny v priestore kanónu boli postupne menené v priebehu série. V dôsledku zníženia kvality sériovej produkcie boli niektoré súčasti trupu, vyrábané najskôr z uhlíkových vlákien, u ďalších sérií nahradené kovovými. Menila sa samozrejme aj avionika a v súvislosti s modernizáciou systémov, a pri niektorých exportných verziách bola v avionike použitá súčiastková základňa budúceho používateľa. Stroje pre export do štátov Varšavskej zmluvy niesli označenie 9-12A, do ostatných krajín 9-12B. Motory RD-33, ktoré zo začiatku vykazovali nedostatočnú životnosť, boli postupne vylepšované a parametre životnosti sa zlepšovali.
Lietadlá boli vybavené systémom zameriavania a vedenia paľby SUV, ktorý sa skladá z pulzového dopplerovského rádiolokátora N-019 (S-29 Topaz, exportné označenie N-019E Rubín) spriahnutého s laserovým diaľkomerom a infračerveným zameriavačom KOLS a prilbovým značkovačom cieľa. Palubný počítač spracováva súbor vstupných dát z týchto prístrojov a priebežne vyhodnocuje a zobrazuje príslušné údaje pre pilota.
Výzbroj tvorí jednohlavňový kanón GŠ-30-1 (9A4071K) kalibru so zásobou 150 nábojov. Na šesť závesníkov pod krídlami je možné zavesiť kombinácie PLRS stredného doletu R-27R (AA-10 Alamo) s rádiolokačným navádzaním alebo R-27T s infračerveným navádzaním (iba na vnútorné závesníky) a PLRS krátkeho doletu R-60 alebo R-60M (AA-8 Aphid), resp. R-73 (AA-11 Archer), obidve s infračerveným navádzaním. Pre útoky na pozemné ciele môžu lietadlá niesť bomby do hmotnosti , napalmové bomby ZB-500, kontajnery submunície KMGU-2, raketnice B-8M, UB-16, UB-32 pre neriadené rakety, protizemné strely S-24B alebo kanónové puzdrá UPK-23, všetko do hmotnosti . Na vnútorné závesníky posledných sériových lietadiel je možné zavesiť prídavné nádrže na 1 150 litrov paliva. Medzi motorové gondoly je možné zavesiť prídavnú nádrž na 1 520 litrov paliva.
Výroba začala v roku 1982 v závode Znamja truda v Moskve (dnes závod MAPO – Moskovská letecká výrobná asociácia).
MiG-29UB Fulcrum-B.
Konštrukčnou kanceláriou označovaný ako "Izdelije 9-51", je dvojmiestny cvične-bojový variant MiGu-29, určený ku zdokonaľovacím letom. Prototyp tejto verzie prvýkrát vzlietol 29. apríla 1981 pilotovaný A. Fedotovom. Táto verzia je o dlhšia než jednomiestna verzia, priestor inštruktora je umiestnený za pôvodnou kabínou pilota a zasahuje do priestoru, kde majú jednomiestne stroje umiestnené palivové nádrže (preto má dvojmiestna verzia nižšiu zásobu paliva). Pretože sedačka inštruktora len mierne prevyšuje prednú sedačku žiaka, je na vrchole jednodielneho dozadu odklopujúceho sa krytu kabíny umiestnený sklopný periskop používaný pri štarte, pristávaní a počas rolovania. Obidve sedadlá sú typu K-36DM. Inštruktor má možnosť zo svojho priestoru modelovať prácu zbraňových systémov vrátane rádiolokátora a simulovať niektoré závady, predný pilotný priestor je prakticky zhodný s jednomiestnym lietadlom MiG-29. Z hmotnostných dôvodov bol z prístrojového vybavenia vypustený rádiolokátor, pričom ostatné časti systému SUV ostali zachované. Okrem striel R-27 môže lietadlo niesť na šiestich závesníkoch celé spektrum výzbroje ako jeho jednomiestny variant.
MiG-29 Fulcrum-C.
Konštrukčnou kanceláriou označovaný ako "Izdelije 9-14", bol prototyp MiGu-29 vybaveného novou avionikou a zbraňovým systémom umožňujúcim niesť širšie spektrum protizemnej výzbroje, vrátane posledných verzií protizemných riadených striel. Lietadlo prvýkrát pilotoval 13. februára 1985 skúšobný pilot T. Aubakirov. Neskôr bol trup prestavaný do podoby lietadla MiG-29S (Izdelije 9-12S).
MiG-29S, SE, SD Fulcrum-C.
Konštrukčnou kanceláriou označované ako "Izdelije 9-13", "Izdelije 9-12S, resp. 9-13S" a "Izdelije 9-12SE, resp. 9-13SE", sú sériovo vývojovým variantom jednomiestnych MiGov-29. Požiadavka na umiestnenie väčšieho počtu elektronických modulov Gardenija-1 bolo možné splniť len zväčšením priestoru za kabínou, čím vznikol charakteristický hrb medzi kabínou a brzdnými štítmi. Na podkrídlové závesníky najbližšie k trupu je možné už štandardne umiestniť prídavné palivové nádrže po 1 150 litroch paliva. V súvislosti s tým sa zväčšila celková nosnosť na . Sklopná nábežná hrana je päťdielna na rozdiel od štvordielnej v predchádzajúcich variantoch. Zabudovaním zlepšeného radaru N-019M (RP-29M Topaz) s väčším dosahom umožnila niesť a odpaľovať rakety R-27ER a R-27ET, ktoré majú oproti pôvodným raketám zvýšený dolet a sú aj mierne väčšie a tiež rakety R-77.
MiG-29M, ME, MiG-33 Fulcrum-E.
Konštrukčnou kanceláriou označená ako "Izdelije 9-15" je vlastne MiG-29 druhej generácie. Bola radikálne zmenená vnútorná konštrukcia, z vonkajších odlišností ide hlavne vyššie položenú kabínu pilota (o oproti pôvodným strojom) a zmenu tvaru časti za kabínou spoločne s dlhšou časťou medzi motormi a iba jednodielnym brzdiacim štítom. Radom a infrasnímač s laserovým diaľkomerom KOLS pred kabínou dostali odlišný tvar a vírový prechod ostrou nábežnou hranou. Z vrchnej časti trupu zmizla anténa rádiolokačného systému, zo vstupného ústrojenstva boli vypustené horné pomocné sacie otvory, mechanizácia vstupu bola zmenená a pribudli do nej sklopné ochranné mriežky (podobné ako má Su-27) zabraňujúce vniknutie predmetov do kompresorov motora. V dôsledku všetkých zmien sa celková dĺžka zväčšila o . Pre zlepšenie obtekania pribudla na vodorovných chvostových plochách lomená nábežná hrana. Krídlo má rovnaký tvar a rozmery ako aj predchádzajúce modely, má dvojdielnu sklopnú nábehovú hranu, osem závesných bodov (dva vnútorné opäť s možnosťou podvesenia prídavných nádrží) a zvýšenú nosnosť na . Pri prvých lietadlách boli inštalované štandardné motory RD-33, od konca roku 1989 sú montované motory RD-33K s ťahom 53,90/86,25 kN každý. Bol zvýšený celkový objem vnútorných palivových nádrží. Najvýraznejšou zmenou oproti pôvodným verziám je však iný typ riadenia a sním súvisiace zmeny avioniky. Klasický mechanický systém riadenia bol nahradený systémom elektroimpulzovým, tzv. "fly by wire" (FBW). Systém FBW funguje tak, že sa vstupné signály z ovládacích prvkov spoločne s ďalšími nevyhnutnými údajmi spracovávajú v centrálnej riadiacej jednotke a riadiace signály na jednotlivé akčné členy sú vedené niekoľkými od seba nezávislými komunikačnými zbernicami. Namiesto pôvodného rádiolokátoru bol inštalovaný rádiolokátor N-010 Žuk.
Zásoba nábojov pre kanón bola znížená na 100 kusov. Avionika bola prispôsobená pre vypúšťanie a riadenie protizemných riadených striel, ktoré boli zaradené do výzbroje lietadiel rady MiG-29 prvýkrát. Odlišnosti avioniky sa samozrejme premietli aj do pilotného priestoru, kde bola časť obvyklých prístrojov nahradených dvoma obrazovkami na ľavej a pravej strane prístrojovej dosky.
Celkom vzniklo šesť prototypov, prvý z nich vzlietol 25. apríla 1986 pilotovaný V. J. Menickým. Prototypy boli zapojené do rozsiahlych skúšok ako systému riadenia a aerodynamiky trupu, ako aj nových motorov, avioniky a rôznych variánt výzbroje.
Výsuvný tankovací nadstavec, umiestnený na ľavej strane trupu pred kabínou a vyvinutý pôvodne pre MiG-29K, je možné dodatočne montovať podľa požiadaviek zákazníka aj na lietadlá MiG-29M a MiG-29S.
MiG-29KVP (Izdelije 9-18).
Konštrukčnou kanceláriou označovaný ako "Izdelije 9-18" bol vytvorený na otestovanie vzletu za pomoci katapultu a dopadového podvozku. Bol vyvinutý pre sovietske lietadlové lode triedy "Leonid Brežnev" (neskôr "Tbilisi" a naposledy "Admirál Kuznecov"). Úpravy zahŕňali zvyčajné vybavenie palubných lietadiel, okrem sklopného krídla a prichytenia na katapult, lebo tieto lietadlové lode nimi neboli vybavené. Výkony uvažovaných strojov spoločne so štartovacou rampou stačili pre bezpečný štart aj bez katapultov. Lietadlo malo teda záchytný hák, zosilnený podvozok aj konštrukciu a zvýšenú ochranu proti korózii. Prvý prototyp zalietal pilot A.G.Fastovec 21. augusta 1982 a tento prototyp potom absolvoval rozsiahly program skúšobných štartov a pristátí na pozemnej základni Saki na Kryme, analogickou s palubou lietadlovej lode. Výsledky skúšok sa následne použili pri vývoji "plnokrvnej" palubnej verzie MiG-29K Fulcrum-D.
MiG-29K Fulcrum-D.
Konštrukčnou kanceláriou označený ako "Izdelije 9-31" je vlastne aplikáciou skúseností a riešení vyskúšaných na MiGu-29KVP na súbežne vyvíjané lietadlo MiG-29M so zámerom pripraviť na sériovú výrobu prvý palubný stíhač OKB MiG.
Najvýraznejšou zmenou je krídlo so zväčšeným rozpätím (na cca a hĺbkou, dvojdielnou sklopnou nábežnou hranou, zväčšenou plochou klapiek, zmeneným tvarom koncového oblúku a zväčšenou plochou krídelok. Nosnosť a počet závesných miest ostal zhodný s MiGom-29M. Na ľavú stranu trupu pred kabínou pribudol výsuvný nadstavec pre tankovanie počas letu. Všetky ostatné úpravy súvisiace s prevádzkou na lietadlovej lodi, vyskúšané pri MiGu-29KVP, tu boli aplikované. Avionika a systémy sú prakticky zhodné s MiGom-29M, vrátane schopnosti niesť a odpaľovať rovnaké druhy podvesenej výzbroje.
Prvý prototyp zalietal pilot T. Aubakirov 23. júla 1988, prvý štart a pristátie na lietadlovej lodi vykonal ten istý pilot 1. novembra 1989. V súčasnosti je MiG-29K v službách indického a ruského námorníctva.
Špecifikácie (MiG-29A „Fulcrum-A“).
Výkony.
Viac tu: https://allflyer.webnode.sk/vojenske-lietadla/mig-29/

</doc>
<doc id="29367" url="https://sk.wikipedia.org/wiki?curid=29367" title="Zupča">
Zupča

Župča alebo Župč je bývalá osada na Slovensku, ktorá ležala medzi dnešnou Gečou a Hornádom. 
Dejiny.
O počiatkoch osady Zupča pozri aj Geča. Podľa novozakladajúcej listiny jasovského prepoštstva z r. 1255 knieža Koloman daroval už pred tatárskym vpádom zem Geču (terra Jecbe) jasovskému prepoštstvu. Podotkli sme tiež, že tu muselo ísť len o darovanie čiastky zeme Geče a to tej, ktorá vystupuje v dokladoch od roku 1261 ako terra a possessio Supch, Supcha, teda Župč, Župča a ktorá ležala medzi dnešnou dedinou Gečou a riekou Hornádom. Držitelia vlastnej dediny Geče Sepus (Scepus), syn Jacinta, Demeter, syn Domu, a Gallus, syn Marcela z Geče zabrali však túto zem Supch a pripojili ju k vlastnej zemi (dedine) Geči, z čoho vznikli medzi dvoma stranami spory. 
Štefan V. ml. kráľ roku 1261 prisudzuje v tomto spore zem Supch jasovskému kláštoru a kráľ Belo IV. nariaďuje potom 1. augusta 1263 jágerskej kapitule, aby uskutočnila obchôdzku hraníc tohto majetku (possessio) Supch a hranice jeho mali byť označené tak zo strany dediny Geče, ako aj zo strany ostatných susedov. Jágerská kapitula v zmysle kráľovského mandátu uskutočnila obchôdzku hraníc tohto majetku, ako sa o tom dozvedáme z listiny kapituly zo 17. augusta 1263, a hranice opatrila chotárnymi medzníkmi, najmä voči dedine Geči a odovzdala túto zem kláštoru. Z opisu hraníc tohto majetku Zupč, Župča (possesio Supch, Supcha) vidieť jasne, že ležala medzi dedinou Gečou a riekou Hornád. Túto listinu jágerskej kapituly kráľ Belo IV. potvrdzuje dňa 12. marca 1264. 
Zupč(a) je v ďalšom období skutočne v rukách jasovského prepoštstva. Roku 1284 bola uskutočnená reambulácia hraníc tohto majetku Zurč (possesio Supch), ktorý ležal naproti Myšli (in opposito possessionis ecclesie de Mysle. . .).
Roku 1286 však došlo zasa k sporu o túto osadu (majetok) medzi prepoštstvom jasovským a opátom z Krásnej nad Hornádom. Opát z Krásnej nad Hornádom v tomto spore tvrdil, že táto osada (possesio Supch) pod názvom Apati (Apaty) prináleží jeho opátstvu, kým jasovský prepošt zasa tvrdil, že patrí jasovskému prepoštstvu a preukázal sa o nej aj listinami. Spor vyhral jasovský prepošt. Zupča sa tu uvádza ako osada ležiaca pri rieke Hornád. V listine je to uvedené slovami „... ipsam possessionem Supch iuxta fluvium Hernad in comitatu Novi Castri existentem, . . .“
Roku 1341 došlo opäť k sporu o túto osadu, ktorú zabralo opátstvo v Krásnej nad Hornádom. Došlo k inkvizícii vo veci tohto majetku, v ktorej sa uvádza, že majetok a dedinu, ktorú opát a konvent z Krásnej nad Hornádom držal zabratú pod menom Apathy, od nepamäti bola nazývaná Supch a od dediny Geča bola oddelená a vždy patrila jasovskému kláštoru.
V faksimile listiny, ktorá je uložená v Rádovom archíve prepošstva v Jasove je to uvedené takto “... quod possesionem et villám, quam abbas et conventus ecclesiae de Sceplak sub nomine Apathy dicta occupatam possideret, ab antiquo Supch ipsa possessio et villa fuisset nominata et a possessione Gecche scparata et semper ad monasterium de Jazow pertinuisset et deberet pertineri ..." .
Zem Zupč(a) bola teda už v druhej polovici 13. storočia silne osídlená, a preto sa dôsledne uvádza ako possesio, ba roku 1341 aj výslovne ako villa.
Roku 1343 došlo pred Spišskou Kapitulou k dohode (concordia) o tomto majetku Zupč (possesio Supch), ktorou sa ho opát z Krásnej nad Hornádom (de Sceplak) vzdal v prospech jasovského prepoštstva. Aj roku 1407 sa uvádza tento majetok Supch ako vlastníctvo jasovského prepoštstva.
Za portálneho súpisu roku 1427 vystupuje pod menom Apathy a patrila prepoštstvu v Jasove. V Zupči bolo roku 1427 8 port, teda bola to vtedy pomerne dosť zaľudnená dedina, ale po roku 1427 postupne upadla.
V ďalšom období v portálnom súpise z roku 1553 sa už Zupč(a) neuvádza, keďže tam zaiste nebolo nijakých port a v súpisoch zo16.-17. storočia sa už neuvádza ako dedina. V 18. a19. storočí vystupuje ako majer pod menom Zsupapáti, a to až do roku 1919 (podľa sčítania ľudu z roku 1919).
Župča takisto ako aj Geča bola v rokoch 1938 až 1945 v čase druhej svetovej vojny na základe Trijanonského dohovoru pričlenená k Maďarsku.
Názvy.
Zupč(a) sa v dokladoch uvádza takto: 
Z pôvodného slovenského názvu Zupč(a) sa vyvinul v maďarskej reči názov Zsup, ako sa uvádza už roku 1453, v 19. a 20. storočí sa používa tento názov už v spojení s jeho novším názvom Apáthi, ktorý dedina dostala zo strany opátstva v Krásnej nad Hornádom ako Zsupapáti. Názov Zupč (Zupča) pochádza od slovanského osobného mena Zupč (Zupča), od ktorého pochádza aj názov dediny Zupčany (okr. Prešov).

</doc>
<doc id="29369" url="https://sk.wikipedia.org/wiki?curid=29369" title="Ministerstvo pôdohospodárstva a rozvoja vidieka Slovenskej republiky">
Ministerstvo pôdohospodárstva a rozvoja vidieka Slovenskej republiky

Ministerstvo pôdohospodárstva a rozvoja vidieka Slovenskej republiky (skratka MPRV SR) je ústredným orgánom štátnej správy Slovenska pre oblasti poľnohospodárstva, rozvoja vidieka, potravinárstva a obchodu, lesného hospodárstva, pozemkových úprav. 
Súčasným ministrom je od 25. októbra 2023 Richard Takáč (SMER – SD). 
Pôsobnosť ministerstva.
Ministerstvo pôdohospodárstva a rozvoja vidieka SR je ústredným orgánom štátnej správy Slovenskej republiky pre: 
Komoditná burza.
Ministerstvo pôdohospodárstva a rozvoja vidieka Slovenskej republiky aktívne pôsobí v dianí na Komoditnej burze Bratislava. 
Minister pôdohospodárstva.
Ministerstvo pôdohospodárstva riadi a za jeho činnosť zodpovedá minister pôdohospodárstva, ktorého vymenúva a odvoláva prezident SR na návrh predsedu vlády SR.
Štátny tajomník ministerstva pôdohospodárstva.
Ministra pôdohospodárstva a rozvoja vidieka v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra. V odôvodnených prípadoch môže vláda určiť, že na ministerstve pôsobia dvaja štátni tajomníci. Minister určí, v ktorých otázkach a v akom poradí ho štátni tajomníci zastupujú.
Štátnymi tajomníkmi MPRV SR sú Vladimír Vnuk a Jozef Smatana. 
História.
Pod ministerstvo bola 1. júla 2010 včlenená doterajšia agenda Ministerstva životného prostredia SR, ktoré bolo k tomuto dňu zrušené (zákon č. 37/2010 Z. z.). Ministerstvo bolo zákonom premenované na "Ministerstvo pôdohospodárstva, životného prostredia a regionálneho rozvoja Slovenskej republiky". K 1. októbru 2010 po obnovení Ministerstva životného prostredia SR je ministerstvo znova vedené ako "Ministerstvo pôdohospodárstva a rozvoja vidieka Slovenskej republiky" (zákon č. 372/2010 Z. z.).

</doc>
<doc id="29371" url="https://sk.wikipedia.org/wiki?curid=29371" title="Aldebaran">
Aldebaran

Aldebaran alebo Býčie oko (α Tau / alpha Tauri) je najjasnejšia hviezda v súhvezdí Býk a jedna z najjasnejších hviezd na nočnej hviezdnej oblohe. Meno pochádza z arabského الدبران („al-dabarān“), čo znamená „ten ktorý nasleduje“, pretože po svojej ceste na oblohe akoby sledoval Plejády. Je viditeľný v našich (slovenských) zemepisných šírkach od októbra do marca.
Aldebaran je dvojhviezda. Už voľným okom sa dá pozorovať jeho nápadná oranžová farba, pretože hlavná zložka je červeným, resp. oranžovým obrom. Hlavná zložka A, červený (v niektorých zdrojoch sa uvádza oranžový) obor so 45-násobne väčším priemerom ako Slnko, má zdanlivú jasnosť 0,85m, povrchovú teplotu 4 100 K a patrí do spektrálneho typu K5, do triedy svietivosti III. Vedľajšia zložka dvojhviezdy B je na oblohe vzdialená od A 31 ", má zdanlivú jasnosť 13,5m a patrí do spektrálneho typu M2. Aldebaran tvorí jednu zo štyroch kráľovských hviezd (Aledebaran, Antares, Fomalhaut, Regulus), podľa ktorých ľudia kedysi delili rok na štyri ročné obdobia. Hviezda Aldebaran sa dá na nočnej oblohe veľmi ľahko nájsť. Čiastočne preto, že je pomerne jasná, a čiastočne vďaka jej zvláštnemu vzťahu k jednému z najpozoruhodnejších útvarov na oblohe. Ak pozorovateľ predĺži myslenú čiaru, ktorú tvoria tri hviezdy Orionovho pásu smerom doprava (na južnej pologuli doľava), prvá jasná hviezda, ktorú na tejto čiare nájde, je Aldebaran.
Smerom k hviezde Aldebaran letí sonda Pioneer 10 rýchlosťou 12,24 km/s. V jeseni roku 2022 bola táto sonda od Zeme vzdialená 132 au. Aldebaran je od Zeme vzdialený asi 65 svetelných rokov, takže sonda k nemu doletí asi za 2 milióny rokov.
Aldebaran leží na ľavom vrchole akéhosi veľkého ležatého V, ktoré okrem neho tvorí ešte niekoľko oveľa slabších hviezd. Táto skupina hviezd je otvorená hviezdokopa Hyády. Fyzicky k nej však nepatrí, pretože je k nám asi o 100 ly bližšie ako hviezdy Hyád.
Astrológmi je Aldebaran považovaný za šťastnú hviezdu, spojenú s bohatstvom a uznaním.

</doc>
<doc id="29372" url="https://sk.wikipedia.org/wiki?curid=29372" title="Kaštieľ v Geči">
Kaštieľ v Geči

Kaštieľ s rímskokatolíckym kostolom Narodenia Panny Márie v Geči je neskorobaroková stavba na miernom návrší, umiestnená v strede obce. 
Dejiny.
Kaštieľ pochádzajúci zo 17. storočia bol pri stavbe kostola v roku 1750 upravený a prispôsobený novému účelu. Fasádová úprava kaštieľa bola uskutočnená roku 1836. V 20. storočí sa v budove viackrát uskutočnili menšie adaptačné práce. 
Stavba kostola je pojatá do štvorcového masívu vlastného kaštieľa, len polkruhové apsidiálne presbytérium kostola je riešené ako vyčnievajúca prístavba, zakončená malou hranatou strešnou vežou z dreva, v ktorej je umiestnený zvon. Kostol je jednoloďový s polkruhovou apsidou, zaklenutý valenou klenbou s lunetami. I nad strechou apsidy je umiestnená mala vežička. Na západnej (zadná časť) a juhovýchodnej strane (bočná časť) interiéru je oratórium, za ním chodba spájajúca kostol s kaštieľom. V presbytériu je iluzívna nástenná maľba z roku 1760, predstavujúca Korunovanie Panny Márie od A. I. Trtinu v dolnej časti signovaná autorom. V lodi sú nástenné maľby od J. Smolku z roku 1945 maľované na pôvodných rokokových Trtinových kompozíciách. Hlavný oltár je nepôvodný s centrálne umiestnenou ikonou (obrazom) samotnej Panny Márie s Ježiškom v náručí so štylizovaným rámom predstavujúcim slnečné lúče smerujúce z rohov rámu do priestoru. Po stranách sú inštalované plastiky svätého Štefana kráľa a svätého Ladislava z polovice 18. storočia, umiestené na štylizovaných nástenných drevených konzolách, ďalšie dve plastiky od toho istého rezbára sú v lodi a predstavujú svätého Mikuláša biskupa a svätého Michala archanjela s mečom a knihou. Sochy sú inšpirované plastikami sochára J. A. Kraussa, ktorý vytvoril diela v Jasovskom kláštore. 
Príslušenstvom kaštieľa je aj podpivničený pôvodný sklad pre uskladňovanie poľnohospodárskej produkcie, záhrada tzv. „kertešňa“ (od maďarského kertéz – záhradník) a taktiež parčík situovaný od severu do návršia pred starým kostolom.

</doc>
<doc id="29374" url="https://sk.wikipedia.org/wiki?curid=29374" title="Július Cézar">
Július Cézar



</doc>
<doc id="29375" url="https://sk.wikipedia.org/wiki?curid=29375" title="Rosettská doska">
Rosettská doska

Rosettská doska (iné názvy: doska z Rosetty, Rosettská platňa, Rosettská tabuľa, Rosettská stéla, Rosettský kameň, kameň z Rosetty, rosettská bilingva; vyslov vždy [rozet...]; - doslova: kameň z Rosetty) je čierna dvojjazyčná kamenná tabuľa staroegyptskej stély, vytvorená roku 196 pred Kr. Vďaka nej bolo možné urobiť významný posun v chápaní egyptského hieroglyfického písma. Obsahuje dovedna 166 rozličných znakov. Názov nesie podľa miesta nálezu – mesta Rosetty () pri ústí západného ramena rieky Níl do Stredozemného mora.
Charakteristika.
Stéla pochádza z ptolemaiovského obdobia a je na nej vytesaný jediný text v troch rozličných prekladoch: Dva v staroegyptskom jazyku (v hieroglyfickom a démotickom písme) a jeden v starovekej gréčtine. Stéla bola vytvorená v roku 196 pred Kr. a objavená pre súčasnú vedu roku 1799 v Rosette. Má veľký podiel na rozlúštení princípov hieroglyfického písma v roku 1822 francúzskym vedcom Jeanom-Françoisom Champollionom a anglickým učencom Thomasom Youngom. Porovnateľné preklady na kameni pomohli pochopiť viaceré, dovtedy nerozlúštené prvky hieroglyfov.
Text je dekrét Ptolemaia V. Epifana, obsahujúci odvolanie rôznych daní a príkazy k spôsobu vykonávania panovníkovho kultu. Veda okrem tejto stély pozná ešte dve podobné dvojjazyčné egyptsko-grécke, ktoré sú staršie. Ide o dekrét Ptolemaia III. Euergeta z Kanopu z roku 239 pred Kr. a dekrét Ptolemaia IV. Filopatóra z Mennoferu približne z roku 218 pred Kr.
Rosettská doska je dnes vysoká , široká a hrubá . Váži okolo . Na bokoch a na zadnej strane je nedokončená. Pôvodne sa predpokladalo, že je vyhotovená zo žuly alebo čadiča, dnes sa materiál uvádza ako granodiorit s tmavou sivo-ružovou farbou. Od roku 1802 je vystavená v Britskom múzeu.
Príbeh Rosettskej dosky.
Objavenie.
V rámci príprav Napoleonovej expedície do Egypta roku 1798 Francúzi založili Institut de l’Égypte v Káhire, čo pritiahlo 167 archeológov a ďalších vedcov do Egypta. Francúzsky ženijný inžinier kapitán Pierre-François Bouchard objavil kameň niekedy v polovici júla roku 1799 (nevie sa presne kedy, 15. alebo 19.) počas opevňovacích prác pri pevnosti St. Julian, ktorým velil, blízko egyptského prístavného mesta Ar-Rašíd () v západnej časti delty. Napoleonovi vojaci boli týmto nečakaným nálezom tak zaskočení, že sa podľa svedka "„zastavili a zložili zbrane“". Napoleon sa roku 1799 vrátil do Francúzska a zanechal vedcov s časťou francúzskej armády v Egypte. Francúzski vojaci zadržiavali útoky britskej a osmanskej armády, až kým sa v marci 1801 Briti nevylodili v Abukírskej zátoke. Vtedy francúzska expedícia pod velením Jacquesa-Françoisa de Menou odviezla kameň z Káhiry do Alexandrie. Francúzske jednotky sa v Káhire vzdali 22. júla a v Alexandrii 30. augusta toho istého roku.
Po kapitulácii sa rozpútala polemika o osude francúzskych nálezov v Egypte. De Menou ich odmietol odovzdať s odôvodnením, že patria inštitútu. Britský generál John Hely-Hutchinson odmietol opustiť mesto kým de Menou nálezy neodovzdá. Britskí vedci Edward Daniel Clarke a William Richard Hamilton, ktorí medzitým prišli do Egypta, súhlasili, že prezrú zbierku v Alexandrii. Pri tej príležitosti našli množstvo artefaktov, ktoré Francúzi zatajili Britom. Keď Hutchinson vyhlásil všetok vedecký materiál vlastníctvom Britskej koruny, francúzsky učenec Étienne Geoffroy Saint-Hilaire odkázal Clarkovi a Hamiltonovi, že radšej spália všetky svoje objavy, narážajúc na legendárny požiar Alexandrijskej knižnice, ako by ich mali odovzdať Angličanom. Hutchinson nakoniec súhlasil, že veci ako biologické vzorky by sa mohli brať ako súkromný majetok francúzskych vedcov. De Menou považoval Rosettskú dosku za svoj súkromný majetok a ukryl ju.
Ako sa presne tabuľa dostala do britských rúk ostáva tajomstvom. Plukovník Tomkyns Hilgrove Turner, ktorý ju prevážal do Spojeného kráľovstva, neskôr vyhlásil, že ju sám odňal de Menouovi a odviezol na delovej lafete. Clarke vo svojich pamätiach tvrdil, že nemenovaný francúzsky vedec s dôstojníkom bez násilia odovzdali kameň jemu a jeho spoločníkom v jednej z káhirských postranných uličiek. Francúzski vedci tak odišli z Egypta iba s jej odtlačkami a sadrovými odliatkami. Turner dopravil tabuľu do Spojeného kráľovstva na palube zajatej francúzskej fregaty "Egyptienne" vo februári 1802. 11. marca bola Rosettská doska predstavená v Londýnskej spoločnosti starožitníkov Stephenom Westonom, ktorý hral významnú úlohu v prvých fázach jej výskumu. Neskôr bola premiestnená do Britského múzea kde sa nachádza dodnes.
Výskum.
Na tabuli sa nachádza text 14 riadkov v hieroglyfoch, 32 riadkov v démotickom písme a 55 riadkov v starovekej gréčtine. Grécka časť textu bola prečítaná ešte v Káhire, takže jej obsah bol známy takmer hneď. Hieroglyfy boli v tom čase považované vďaka mylne pochopenému Horapollónovmu dielu "Hierogyphica" za čisto obrázkové písmo. Prvý krok k prečítaniu egyptskej časti tabule urobil švédsky diplomat a orientalista Johan David Åkerblad, ktorému sa podarilo určiť polohy vlastných mien v démotickom texte a tak isto aj slová „chrám“ a „Gréci“. V texte sú spomínaní nasledujúci panovníci: Alexander Veľký ako "Alexander"; Ptolemaios I. Sótér, Ptolemaios II. Filadelfos, Ptolemaios III. Euergetés a Ptolemaios V. Epifanés ako "Ptolemaios"; Bereniké I. a II. ako "Bereniké"; Arsinoé I., II. a III. ako "Arsinoé".
Britský fyzik, lekár a amatérsky filológ Thomas Young zistil, že sa v hieroglyfickom texte v oválnych kartušiach nachádzajú vlastné mená kráľov. Podarilo sa mu na inom dokumente rozlúštiť mená „Kleopatra“ a „Bereniké“. Ako prvý vyslovil názor, že hieroglyfy môžu byť aj fonémy a prestal na ne pozerať ako na čisto obrázkové písmo. Zastavil sa však pred názorom, že tieto znaky sú predchodcami fenickej abecedy, z ktorej pochádza aj súčasné latinské písmo, dokonca časť svojich vyslovených názorov roku 1818 odvolal. V roku 1814 dokončil preklad démotického textu a začal pracovať na hieroglyfoch, ale neúspešne.
Francúzsky vedec, filológ a orientalista Jean-François Champollion založil svoje bádanie práve na tomto predpoklade. V rokoch 1822 – 1824 významne postúpil vo výskume tabule a je označovaný za jej hlavného prekladateľa. Champollion vedel čítať grécke a koptské texty. Vedel, že v koptskej abecede je sedem démotických znakov. Pozorovaním ako sa tieto znaky spätne používajú v démotickom texte zistil čo znamenajú. Následne ich sledoval medzi hieroglyfmi a zistil ich hodnoty a niektoré ďalšie tak, že najskôr transliteroval grécke mená, ktorých originály boli v gréckom texte (napr. „Ptolemaios“, ktoré jediné sa zachovalo v hieroglyfickej časti, alebo „Bereniké“ a „Kleopatra“) a porovnal pozície znakov mien s hieroglyfickými a démotickými verziami. Takto získané hodnoty použil pri menách, ktoré pochádzali z iných hieroglyfických nápisov. Jedným z nich bol grécko-egyptský nápis na obelisku z čias Ptolemaia VIII. Euergeta II. Fiskóna, ktorý sa našiel na Filskom ostrove pri Elefantíne. Tu Champolion našiel obe verzie mena „Kleopatra“. Nakoniec zostavil abecedu, ktorá pomohla dešifrovať ostatok textu.
V roku 1858 Filomateánska spoločnosť Pennsylvánskej univerzity vydala prvý kompletný anglický preklad Rosettskej dosky, ktorý bol výsledkom práce troch svojich členov: Charlesa R. Halea, S. Huntingtona Jonesa a Henryho Mortona.
Minulé storočie a súčasnosť.
Rosettská doska je dodnes takmer nepretržite vystavená v Britskom múzeu od roku 1802. Na sklonku prvej svetovej vojny v roku 1917, v obave pred následkami intenzívneho bombardovania Londýna múzeum spolu s ďalšími vzácnymi exponátmi premiestnilo tabuľu do bezpečia. Kameň potom strávil nasledujúce dva roky v priestoroch londýnskej poštovej podzemnej železnice, 50 stôp () pod zemou v Holborne. Kameň opustil na mesiac Britské múzeum opäť až v októbri 1972 ako zapožičaný exponát výstavy k 150. výročiu rozlúštenia hieroglyfov v parížskom Louvre, kde bol umiestnený spolu so slávnou prácou "Lettre à M. Dacier relative à l’alphabet des hiéroglyphes phonétiques" Jeana-Françoisa Champolliona.
Egypťania túto tabuľu považujú za súčasť národného bohatstva a chceli by ju získať späť, medzinárodné právo však tieto, ako aj v podobných prípadoch ukoristené nálezy klasifikuje ako vlastníctvo ich dnešných majiteľov. V júli 2003 Egypt požiadal o vrátenie Rosettskej dosky. Generálny tajomník Najvyššej rady pre pamiatky v Káhire Dr. Záhí Hawáss pre tlač vyhlásil: "„Ak Briti chcú, aby si ich ľudia pamätali, ak si chcú obnoviť svoju reputáciu, mali by dobrovoľne vrátiť Rosettskú dosku, pretože je to ikona egyptskej identity.“" Roku 2005 Hawáss vyjednával trojmesačné zapožičanie s eventuálnym vrátením. V novembri 2005 mu Britské múzeum zaslalo repliku tabule. V decembri 2009 Hawáss vyhlásil, že je pripravený upustiť od žiadosti vrátenia, keď Britské múzeum požičia Egyptu tabuľu na tri mesiace.
Text dekrétu.
Rosettská doska je v skutočnosti stéla s textom dekrétu, vydanom 23. marca 196 pred Kr. Ptolemaiom V., po potlačení nepokojov v meste Lykopolis (, dnes "Asjút") a okolí, ktorým panovník okrem iného obnovoval staršie daňové úľavy chrámovým kňazom a chrámom, a upevňoval vlastný božský kult. Niektorí odborníci predpokladajú nutnosť existencie ďalších stél s kópiou tohto textu, pretože takáto proklamácia sa pravdepodobne nachádzala vo viacerých kusoch aj v ďalších chrámoch, ako to Ptolemaios v texte prikazoval. Zatiaľ však ostávajú neobjavené.
Kompletný preklad démotického textu, ktorý je najlepšie zachovaný zo všetkých troch verzií, preložil, okomentoval a publikoval český egyptológ a odborník na démotickú fázu staroegyptčiny prof. František Lexa. Text sú štyri zložené súvetia.
Historický kontext.
Podľa F. Lexu Ptolemaios V. pravdepodobne pri svojej korunovácii, deväť rokov pred vydaním dekrétu, neúmerne zvýšil daňové zaťaženie domáceho obyvateľstva a chrámov, čo o pár rokov vyústilo do sociálnych nepokojov. V tomto duchu sa dajú vysvetliť aj narážky dekrétu na zanedbané kňazské povinnosti voči bohom, podľa Lexu rozumej voči kultu Ptolemaiovcov, a aj fakt, že sa do dnešných dní zachovalo nepomerne malé množstvo ďalších dekrétov z ptolemaiovského obdobia. Rebélie pôvodného obyvateľstva boli vzburami proti gréckym panovníkom a ich spôsobu vládnutia.
Ptolemaios Epifanés si asi uvedomil neúnosnosť svojich nariadení, časť z nich zrušil týmto dekrétom a snažil sa veci urovnať. Lexa tvrdí, že celé úľavy vyplývajúce z dekrétu boli kvôli záchrane daní a ostatných príjmov, plynúcich do štátneho rozpočtu, nie kvôli súcitu s egyptským obyvateľstvom, zaťaženým prehnanými povinnosťami voči štátu, ako sa snaží vzbudiť dojem text stély. Totiž hlavnými platičmi daní v krajine boli tradične chrámy. Pokiaľ by tie Ptolemaios zruinoval svojimi premrštenými požiadavkami, nemal by odkiaľ nahradiť väčšinu príjmov z daní na ktoré bol zvyknutý. Existujú doklady z blízkej histórie o schátraných chrámoch, ktoré boli opustené kvôli privysokým daniam.
Ďalším problémom v spoločnosti boli odmeny armády spomínané v dekréte. Do pravidelného ptolemaiovského vojska Egypťanov neodvádzali, pretože Ptolemaiovci domácim obyvateľom prestali veriť. Slúžili len v púštnej stráži, v poriadkových oddieloch a na lodiach. Namiesto nich používali Grékov a zahraničných žoldnierov. Podľa Lexu sa v dekréte v slovách „obdarovanie vojska“ asi ukrýva nasledujúce: Vojaci (Gréci alebo cudzí žoldnieri) dostávali za vojenskú službu okrem platu aj pozemok. Tieto pozemky boli obyčajne sústreďované do skupín v sídlach po celom Egypte. Problém bol v tom, ak nepočítame skrytú snahu Ptolemaiovcov o pogréčtenie území prostredníctvom ich komunít, že pozemok, ktorý Grék dostal pridelený za svoju službu, bol pôvodne majetkom domáceho Egypťana. Ten musel bez náhrady z neho odísť a "„sám sa rozhodnúť, ako ďalej bude živiť seba a svoju rodinu“".
Historické súvislosti udalostí, ktorých oficiálnou odozvou je aj tento dekrét, však siahajú k otcovi Ptolemaia V., k Ptolemaiovi IV. Filopatórovi, ktorý bol nútený pred vojenským stretom so seleukovským kráľom Antiochom III. postaviť za krátky čas veľké vojsko. V ňom bolo popri iných vojakoch prvýkrát v dejinách Ptolemaiovcov aj 25 300 Egypťanov, ktorí sa po vyhratej vojne roku 217 pred Kr. bitkou pri Rafii rozišli do svojich domovov. Kvôli atmosfére vládnucej v domácej spoločnosti vďaka nastoleným pomerom sa časť egyptských veteránov začala spolčovať a vytvárať nepokoje. Rebélia v Škane nebola jediná. V 19. roku panovania Ptolemaia V., teda o desať rokov neskôr, vypukli v Tébach nepokoje. Boje s vládnym vojskom boli tak silné, že zničené Téby sa už z toho nespamätali.

</doc>
<doc id="29376" url="https://sk.wikipedia.org/wiki?curid=29376" title="Atlantik">
Atlantik

Atlantik môže byť:

</doc>
<doc id="29378" url="https://sk.wikipedia.org/wiki?curid=29378" title="Napoleon I.">
Napoleon I.



</doc>
<doc id="29379" url="https://sk.wikipedia.org/wiki?curid=29379" title="Ugorské jazyky">
Ugorské jazyky

Ugorské jazyky je skupina ugrofínskych jazykov, ktorou hovoria Maďari, Mansijci (zastarano: Voguli) a Chantyjci (zastarano: Ostiaci).
Skupina vznikla oddelením sa fínskej skupiny od ugrofínskej vetvy okolo roku 2000 pred Kr. Jej príslušníci pôvodne sídlili medzi riekami Irtiš, Išim a Tobolu pri Urale. Okolo roku 1000 pred Kr. sa rozpadla na "obsko-ugorskú" podskupinu a "maďarčinu".
Delenie:
Webstránka Ethnologue netradične označuje ako "ugrofínske jazyky" a zároveň ako "ugorské jazyky" len maďarčinu, a chantyjčina a mansijčina sú samostatné vetvy uralských jazykov.

</doc>
<doc id="29380" url="https://sk.wikipedia.org/wiki?curid=29380" title="Seniorát (dedičská postupnosť)">
Seniorát (dedičská postupnosť)

Seniorát (v staromaďarských podmienkach „oési jog“, v Čechách „stařešinství“) je princíp, že sa kniežací stolec / kráľovský trón po smrti kniežaťa/ kráľa obsadzuje najstarším mužským potomkom aktuálne vládnuceho rodu. 
Opakom je: primogenitúra

</doc>
<doc id="29381" url="https://sk.wikipedia.org/wiki?curid=29381" title="Kopáň">
Kopáň

Kopáň (; ?† 998) bol súper Štefana v otázke nástupníctva na uvoľnený maďarský kniežací stolec po kniežati Gejzovi.
Bol šomodské knieža a člen vedľajšej vetvy Arpádovcov podporovaný staromaďarskými náčelníckymi rodmi, vládnuci medzi Blatenským jazerom a Drávou.
Konflikt so Štefanom.
Len čo uhorské veľkoknieža Gejza zomrel, vystúpilo so svojimi nárokmi na uhorský trón šomodské knieža Kopáň. Kopáň si chcel nároky zabezpečiť – legitímne v zmysle dovtedy platného seniorátu a levirátu sobášom s vdovou po Gejzovi, Šarlotou, matkou samotného Štefana a sestrou Kopáňovej matky. Šarlotu preto obliehal vo Veszpréme (nakoniec Šarlotu nedobyl). Proti Štefanovi sa však vzbúrili aj ďalšie pohanské zadunajské kniežatá. Štefan sa uchýlil vo svojom Nitrianskom kniežatstve u Poznanovcov a Huntovcov, ktorí spolu s nemeckými rytiermi aj posilnili jeho vojsko. Tieto zjednotené vojská napokon porazili Kopáňa pri Veszpréme (podľa niektorých zdrojov v roku 998) a Kopáň bol zabitý, pravdepodobne samotným veliteľom Štefanovho vojska, švábskym rytierom Vencelínom. Telo Kopáňa bolo potom údajne rozštvrtené a rozvešané na mestských bránach Ostrihomu, Veszprému, Rábu, jeho posledná časť bola poslaná do Sedmohradska do sídla sedmohradského kniežaťa Ďulu I.
Význam.
No Gejza spolu so svojim synom Štefanom (Vajkom) významným spôsobom zasiahli do pravidiel a tradícií starých Maďarov - najsilnejšie asi prijatím kresťanstva. Je to možné považovať za rozchod s pôvodnými maďarskými hodnotami, čo mohlo spôsobiť aj sformovanie pomerne silnej opozície proti Štefanovi, ktorý sa po Gejzovej smrti snažil uplatniť nárok na kniežací stolec. Tým sa však dostal do otvoreného konfliktu s Kopáňom, ktorý bol významne podporovaný konzervatívne zmýšľajúcou časťou vytvárajúcej sa maďarskej šľachty. Ich vystúpenie však vyznieva skôr ako obrana zažitých tradícií a snaha o zmarenie inovácií, ktoré Štefan zosobňoval, ako priama podpora osoby Kopáňa.
V Kopáňovi a Štefanovi nachádza maďarská historická tradícia dva diametrálne protiklady - prvý z nich prežíva v národnom povedomí ako zástanca tradície a národnej hrdosti a obhajuje pôvodné staré maďarské pohanstvo, zatiaľčo druhý predstavoval nový trend - kresťanstvo a rozchod s pôvodným maďarským náboženstvom, čím mala byť dosiahnutá úspešná integrácia do kresťanského sveta.
Je nutné poznamenať, že duch maďarskej historickej tradície sa silno prikláňa ku Kopáňovi ako ochrancovi suverenity Maďarov.
Naračné pramene.
Boj s Kopáňom opisuje Obrázková kronika:
Opis bitky sa stal aj súčasťou menšej legendy Štefana kráľa:

</doc>
<doc id="29382" url="https://sk.wikipedia.org/wiki?curid=29382" title="Prokyón A">
Prokyón A



</doc>
<doc id="29383" url="https://sk.wikipedia.org/wiki?curid=29383" title="Prokyón B">
Prokyón B



</doc>
<doc id="29384" url="https://sk.wikipedia.org/wiki?curid=29384" title="Sírius A">
Sírius A



</doc>
<doc id="29385" url="https://sk.wikipedia.org/wiki?curid=29385" title="Sírius B">
Sírius B



</doc>
<doc id="29386" url="https://sk.wikipedia.org/wiki?curid=29386" title="Pacifik">
Pacifik

Pacifik môže byť:

</doc>
<doc id="29387" url="https://sk.wikipedia.org/wiki?curid=29387" title="Pacifický oceán">
Pacifický oceán



</doc>
<doc id="29388" url="https://sk.wikipedia.org/wiki?curid=29388" title="Vega">
Vega

Vega (α Lyr / α Lyrae / Alfa Lyrae) je najjasnejšia hviezda v súhvezdí Lýra a piata najjasnejšia hviezda na nočnej oblohe. Je to druhá najjasnejšia hviezda na severnej nočnej oblohe, po hviezde Arktúr, a často je viditeľná blízko zenitu počas leta v stredných severných zemepisných šírkach na severnej pologuli. Zároveň patrí k našim najbližším hviezdam.
Všeobecné informácie.
Jej názov znamená „(orol) vrhajúci sa strmhlav“. Podľa čínskej povesti to bola nebeská krajčírka. Niekde sa uvádza, že je dokonca jasnejšia než Arktúr a pri svojej kulminácii skutočne jasnejšie vyzerá. Pri hornej kulminácii je totiž len okolo 10° vzdialená od zenitu, takže jej svetlo prechádza cez podstatne tenšiu vrstvu atmosféry, ako keď kulminuje Arktúr. Dojem jasnosti podporuje i jej žiarivobiela farba.
Vega je jedným z vrcholov asterizmu Letný trojuholník spolu s Denebom z Labute a Altairom z Orla. Je zo všetkých hviezd trojuholníka najjasnejšia. 
Pred 13 tisíc rokmi bola Vega polárnou hviezdou, čiže sa v jej blízkosti nachádzal severný svetový pól. Ten sa však v dôsledku precesie presunul k Polárke. Je možné, že o ďalších pár tisícročí sa Vega polárkou opäť stane.
Fyzikálne vlastnosti.
Patrí do spektrálnej triedy A0 V. Žiarivosť Vegy je 50-krát väčšia než žiarivosť Slnka. Ako veľa hviezd jej typu, aj Vega rotuje rýchlo, na rovníku rýchlosťou až 270 km/s. Odstredivou silou rotácie je na póloch výrazne sploštená a tiež horúcejšia ako na rovníku, lebo póly sú bližšie k jej žeravému jadru. Na povrchu má škvrny, ktoré spôsobujú veľmi malé zmeny jej jasnosti.
Zároveň je to jedna z našich najbližších hviezd. Jej vzdialenosť od nás je len 25 svetelných rokov. V roku 1983 infračervená družica IRAS zistila, že hviezdu pravdepodobne obklopuje plynoprachový disk zahrievaný Vegou na priemernú teplotu -190 °C. Ukázali ho aj snímky z Hubblovho vesmírneho ďalekohľadu. Okrem infračerveného sa dá pozorovať aj v rádiovom žiarení. Tento disk je veľmi rozsiahly a siaha asi 2-krát ďalej, než je vzdialenosť Pluta od Slnka. Je pravdepodobné, že z neho práve vzniká planetárna sústava. Vega je však pomerne mladá hviezda (asi 300 – 400 miliónov rokov) a planetárna sústava sa ešte nestihla utvoriť. Z jeho deformácie sa dá usudzovať, že sa vytvorila už jedna veľká protoplanéta. 
Vega je takisto základná hviezda pre tzv. štandardný systém hviezdnej veľkosti. V tomto systéme sa meria jasnosť hviezdy cez tri farebné filtre.

</doc>
<doc id="29389" url="https://sk.wikipedia.org/wiki?curid=29389" title="Svätý grál">
Svätý grál

Svätý grál alebo grál je legendárny predmet, jedna z najhľadanejších kresťanských relikvií. Podľa kresťanských legiend to mala byť čaša alebo pohár, z ktorej údajne pil Kristus pri Poslednej večeri. Svätý grál je kontroverzne komentovanou témou, nakoľko ani Biblia v príslušných statiach nijako významne grál neuvádza, na rozdiel od Archy zmluvy, ktorá je v Starom zákone veľmi presne opísaná.
Z historického pohľadu sa tematika svätého grálu v písomnej forme objavuje až na konci 12. storočia. Tvorcom jednej z prvých legiend o gráli je francúzsky stredoveký autor Chretien de Troyes. Predpokladá sa, že svätý grál je akýmsi podobenstvom širších súvislostí. Pokiaľ by sa zaužívaný obraz grálu očistil od všemožných bočných atribútov, je možné naň nazerať ako na symbolickú nádobu s Kristovou krvou (obraz z Poslednej večere - víno = krv).
Artušovská mytológia.
V Artušovských legendách sa Svätý grál objavuje prvýkrát v "Percevalovi, príbehu o Grále", nedokončenej romance, ktorú napísal Chrétien de Troyes okolo roku 1190. S Robertom de Boronom sa na začiatku 13. storočia Grál stal kalichom, ktorý slúžil na podávanie Eucharistie a v ktorom bola zachytená krv Krista na kríži: táto verzia sa stala najrozšírenejšou.
Hľadanie Svätého grálu začína zjavením počas zhromaždenia rytierov Okrúhleho stola, ktoré podnieti rytierov, aby ho šli hľadať. Kráľ Artuš zatiaľ zostáva na Kamelote, pretože je chorý. Grál je držaný na tajnom mieste u Kráľa rybára. Napriek veľkému úsiliu sú v hľadaní úspešní len traja rytieri: Perceval, Bors a Galahad, syn Lancelota, najdokonalejší zo všetkých rytierov.
Alternatívy.
V súvislosti so svätým grálom existujú konšpiračné teórie založené na základe podvrhnutých dokumentov zvaných Tajné spisy Henriho Lobineaua. Tieto dokumenty poslúžili ako základ pre fiktívne romány ako "Svätá krv a svätý grál" alebo Da Vinciho kód od Dana Browna.

</doc>
<doc id="29390" url="https://sk.wikipedia.org/wiki?curid=29390" title="Šek">
Šek

Šek je abstraktný cenný papier (teda taký, ktorý neuvádza dôvod vzniku záväzku) spĺňajúci isté náležitosti, ktorým osoba, ktorá ho vystavila („vystaviteľ“), prikazuje inej osobe ("šekovníkovi"- je to vždy banka), aby zaplatila nejakú sumu v prospech ďalšej osoby („remitenta“).
V Európe má šek rovnaké právne úpravy, pretože existuje Ženevská konvencia o šekoch z roku 1931.
Dejiny.
"Treba prepracovať"
Predchodca šeku ešte nebol šek v pravom slovazmysle. Bolo to akési potvrdenie o uložení finančnej hotovosti v jednom z templárskych domov, ktoré boli roztrúsené po celej Európe. Takéto potvrdenie, ktoré bolo viacerými spôsobmi autentifikované a verifikované, bolo použiteľné hlavne pre kupcov, ktorí sa venovali diaľkovému obchodu. 
Kupec nemusel so sebou na cestu brať väčšiu sumu peňazí (stredoveké obchodné trasy boli z bezpečnostného hľadiska nevyspytateľné), stačilo mu vyššie zmienené potvrdenie, ktoré predložil v templárskom bankovom dome v cieli svojej cesty a okamžite mu bola vyplatená vložená čiastka, mnohokrát dokonca v domácej mene krajiny, kde sa kupec práve nachádzal. Z tohto pohľadu môžeme vnímať tieto dokumenty, ako bankové zmenky a tiež za pozornosť stojí templárska „zmenárenská“ činnosť.

</doc>
<doc id="29391" url="https://sk.wikipedia.org/wiki?curid=29391" title="Arktúr">
Arktúr

Arktúr (Arcturus) alebo Alpha Bootis (α Boo/α Bootis) je najjasnejšia hviezda v súhvezdí Pastier a štvrtá najjasnejšia hviezda na oblohe so zdanlivou hviezdnou veľkosťou −0,05 hneď po hviezdach Sírius, Canopus a Alfa Centauri. Je to po Síriovi druhá najjasnejšia hviezda viditeľná z územia Slovenska a najjasnejšia hviezda severnej oblohy. V obrazci Pastiera tvorí jeho koleno.
Názov tejto hviezdy pochádza zo starogréčtiny Αρκτούρος ("Arktouros"), čo znamená "strážca medvedice". Má výrazne oranžovú farbu. Po oblohe sa pohybuje veľmi rýchlo, za 800 rokov sa posunie až o priemer Mesiaca, teda 2,28 oblúkovej sekundy/rok. Pri tejto hviezde objavil v roku 1717 E. Halley vlastný pohyb hviezd, keď zmeranú polohu Síria, Prokyona a Arktúra porovnával s Ptolemaiovým katalógom. V rektascenzii sa posunie za rok o 1,098“, v deklinácií o 2,003“. Tiež bol prvou hviezdou vôbec, ktorá bola za dňa pozorovaná ďalekohľadom (stalo sa to v roku 1635).
Arktúr je oranžový obor, ktorého zdanlivá jasnosť je -0,05 magnitúdy, spektrálny typ K2, trieda svietivosti IIIp, povrchová teplota 4000 K a je jedna z najbližších voľným okom viditeľných hviezd k Zeme (okolo 36,2 ly). Arktúr má 26-krát väčší priemer a 114-krát väčšiu svietivosť ako Slnko.
Spolu s hviezdami Regulus (súhvezdie Lev) a Spika (súhvezdie Panna) tvorí Arktúr asterizmus Jarný trojuholník.

</doc>
<doc id="29392" url="https://sk.wikipedia.org/wiki?curid=29392" title="Oravský hrad">
Oravský hrad

Oravský hrad (normovaný názov; iné názvy: Oravský zámok, (hrad/zámok) Orava) je expozícia Oravského múzea. Je jeden z najkrajších hradov na Slovensku a nachádza sa v obci Oravský Podzámok. Je to výrazná dominanta oravského regiónu, patrí medzi najvýznamnejšie pamiatky hradného staviteľstva na území Slovenska. Hrad je sprístupnený verejnosti denne od mája do marca.
Dejiny.
Oravské hradné bralo (súčasť Oravskej vrchoviny), na ktorom sa nad hladinou rieky Oravy a nad obcou Oravský Podzámok vypína Oravský hrad, bol oddávna opevneným hradiskom, chráneným od severu skalným masívom a od juhu polkruhovým zemným valom. Najvyššia časť hradu je vo výške 112 metrov nad hladinou rieky Orava.
Hradná vyvýšenina bola osídlená už v praveku.
V polovici 13. storočia tu postavili pravdepodobne na mieste dreveného hrádku murovaný hrad, ktorý sa prvý raz písomne spomína v roku 1267, keď ho kráľ Belo IV. prevzal od Mika Balaša výmenou za Žilinu, Varín a Sučany a stal sa kráľovským majetkom. V roku 1298 hrad patril k územiu Matúša Čáka Trenčianskeho, po ňom sa dostal do rúk magistra Donča, v 14. storočí panovníka Karola Róberta, neskôr ďalších významných šľachticov, napríklad komorského grófa Leopolda, Stibora zo Stiboríc a iných. Od roku 1441 bol kastelánom hradu Peter Komorovský, ktorý ho nielen ubránil proti husitom, ale po šikovnej politike a vyjednávaní sa napokon stal aj županom Oravy, čo sa prejavilo aj opravou a opevnením hradu. V 15. storočí sa hrad stal majetkom panovníka Mateja Korvína, ktorý uskutočnil viacero opatrení pre bezpečnosť hradu a samotného územia Oravy.V roku 1534 získal hrad aj s hodnosťou župana Ján z Dubovca. Po jeho smrti spravoval hrad Václav Sedlnický, od roku 1556 František I. Turzo, ktorý ho získal kúpou za 18 338 zlatých do dlhodobého nájmu, kým mu kráľovský dvor nevráti vynaložené náklady. Neskôr hrad vlastnil jeho syn Juraj VII. Turzo, ktorý ho v roku 1606 získal už do trvalého a dedičného vlastníctva po meči i praslici. Juraj Turzo mal jedného syna Imricha a 7 dcér.
Smrťou Imricha Turzu vymrel rod po meči. Keďže Juraj Turzo si neželal, aby jeho majetky boli rozdelené, po smrti jediného mužského potomka, stanovil vo svojom závete princíp nedeliteľnosti majetkov, iba výnosov z nich. V roku 1626 sa na hrade Lietava zišlo 7 dcér Juraja Turzu a založili tzv. Oravský komposesorát – spoluvlastníctvo (Oravské hradné panstvo), ktoré malo vždy voleného jedného komposesora – riaditeľa, ktorý spravoval tieto majetky. V rozpätí rokov 1556 – 1621 dali Turzovci hrad postupne prestavať a opevniť.
Hrad vznikol na strategicky dôležitom mieste uhorsko-poľskej cesty (predtým aj dôležitej jantárovej cesty) v blízkosti colnej stanice v Tvrdošíne a od roku 1370 bol aj župným hradom. Komplex budov horného, stredného a dolného hradu, zaberajúci tri výškové terasy hradnej skaly, stavali postupne od polovice 13. až do začiatku 17. storočia. Najstaršou časťou bol palác na hornom hrade zabezpečený opevnením v oblasti dnešného stredného hradu. K veľkým stavebným úpravám prišlo na konci 15. a na začiatku 16. storočia, keď postavili obytný palác v strednom hrade, zosilnený po bokoch kruhovými baštami. Vtedy súčasne stavali a zosilňovali opevnenie v priestoroch dolného hradu.
Ďalšiu stavebnú činnosť obnovili v druhej polovici 16. storočia Turzovci rekonštrukciou spustnutého horného hradu a stavbou tzv. Turzovho paláca, dobudovaného k západnej bašte stredného hradu. Výsledkom ich stavebnej činnosti na začiatku 17. storočia bola stavba paláca a prestavba opevnenia v dolnom hrade, čím dostal celý hradný komplex svoju dnešnú podobu. Na Oravskom hrade vládol rušný vojenský i spoločenský život, najmä v stredoveku, keď boli jeho vlastníkmi Peter Komorovský a Ján Korvín, ale aj za čias Turzovcov (1550 – 1621), po vymretí ktorých (1621) sa stal sídlom tzv. oravského komposesorátu. V čase stavovských nepokojov v druhej polovici 17. storočia sa ho na čas v roku 1672 zmocnili sedliacki povstalci pod vedením Gašpara Piku. Počas povstania Františka II. Rákociho hrad v roku 1703 dobyli povstalci pod velením Alexandra Károlyho. O pár mesiacov neskôr hrad obliehali cisárske vojská a to až do roku 1709 keď sa posádka hradu vzdala.
V roku 1800 vypukol na hrade požiar pravdepodobne tak, že z komína vyskočila iskra, zapálila sa strecha a odtiaľ sa rozšíril požiar na celý hrad. Čiastočné záchranné práce uskutočňoval František Ziči a v rokoch 1906 – 1912 zreštauroval strednú časť Jozef Pálfi. Opravné a rekonštrukčné práce sa robili na hrade aj na prelome 19. a 20. storočia. Počas 2. svetovej vojny použili nemecké vojská hrad ako delostreleckú pozorovateľňu. Po tom, čo na budovu vypálili sovietski delostrelci salvu z raketometov kaťuša, sa Nemci rozhodli, že nebudú riskovať poškodenie pamiatky a z areálu hradu sa stiahli. K veľkorysej obnove celého hradu sa pristúpilo však až v rokoch 1953 až 1968 (projekt K. Chudomelka a K. Chudomelková, Stavoprojekt Bratislava, 1955), po dokončení ktorej sa stal dôstojným sídlom Oravského múzea.
Členenie Oravského hradu.
Oravský hrad sa člení na horný, stredný a dolný hrad.
Historická, etnografická a prírodovedná expozícia.
V priestoroch Oravského hradu sa v súčasnosti nachádzajú expozície Oravského múzea P. O. Hviezdoslava – historická, etnografická a prírodovedná. Najvýznamnejším exponátom "historickej expozície" je samotný hradný komplex so svojimi exteriérmi a interiérmi, ktoré prezentujú spôsob a štýl bývania v minulosti.
"Etnografická expozícia" obnovená v roku 2007 prezentuje formou moderných a zaujímavých inštalácií zbierok materiálnu a duchovnú kultúru regiónu Oravy. Kompozične je zameraná na tradičné zamestnanie ľudu – salašníctvo, ale i na dokumentáciu bežného života.
Súčasná "prírodovedná expozícia", tiež obnovená v roku 2007, sa zameriava na prezentáciu charakteristických prvkov a osobitostí prírodného prostredia Oravy, ktoré prezentuje formou textov, fotografií a diorám vo vitrínach.
Posledná a najvýznamnejšia komplexná obnova hradu sa uskutočnila až v rokoch 1953 – -68. Oravský hrad je národnou kultúrnou pamiatkou.

</doc>
<doc id="29393" url="https://sk.wikipedia.org/wiki?curid=29393" title="Canopus">
Canopus

Canopus (latinizácia mena veliteľa loďstva spartského kráľa Meneláa z gr. mytológie Kanôbosa) (α Car / α Carinae / Alpha Carinae) je najjasnejšia hviezda v južnom súhvezdí Kýl (Carina) a druhá najjasnejšia hviezda na nočnej oblohe so zdanlivou hviezdnou jasnosťou −0,72; hneď po hviezde Sírius. Je to nadobor spektrálneho typu F0, triedy svietivosti Ia (al. II).
Podľa tejto hviezdy sa orientujú rôzne kozmické sondy ako napríklad Voyager 1 a Voyager 2.
Charakteristika.
Predtým, než bol spustený satelitný teleskop Hipparcos, odhadovala sa vzdialenosť rôzne, od 96 až po 1200 svetelných rokov. Keby táto vzdialenosť bola správna, Canopus by bol jednou z najjasnejších hviezd v našej galaxii. Hipparcos však zmeral vzdialenosť 310 ly od našej slnečnej sústavy, čo dosiahol zmeraním paralaxy na 10,43 ± 0,53 uhlových milisekúnd. Obťažnosť v meraní vzdialenosti Canopa tkvie v jeho nezvyčajnej vlastnosti. 
Spektrálny typ Canopa je F0 II alebo Ia (II znamená „jasný obor“ a Ia „nadobor“), a takéto hviezdy sú vzácne a málo pochopené; sú to hviezdy ktoré môžu byť v procese evolúcie z alebo do stavu červeného obra. Z tohto dôvodu bolo ťažké zistiť, ako je Canopus jasný a tým pádom ako ďaleko sa nachádza. Priame meranie bol jediný spôsob ako vyriešiť tento problém. Canopus je priďaleko pre merania paralaxy zo Zeme a preto jeho vzdialenosť nebola presne známa až do začiatku 90.-tych rokov.
Canopus je 13600-krát jasnejší než Slnko a najjasnejšia hviezda v okolí približne 700 ly. zo vzdialenosti 1 AU by Canopus mal zdanlivú magnitúdu -37. Pre väčšinu hviezd v jeho okolí je Canopus najjasnejšou hviezdou na oblohe. Na Zemi je druhý najjasnejší len preto, lebo Sírius je omnoho bližšie k Zemi (8,6 svetelných rokov).
Jeho povrchová teplota sa odhaduje na 7350 ± 30 K. Jeho polomer bol zmeraný na 0,6 AU, čo je 65-krát viac ako Slnko. Ak by bol umiestnený do stredu nášho solárneho systému, dosiahol by 3/4 vzdialenosti k Merkúru. Planéta ako Zem by od nej musela byť v trojnásobnej vzdialenosti Pluta od Slnka, aby sa hviezda javila v rovnakej veľkosti ako Slnko.
Canopus je silným zdrojom röntgenového žiarenia, ktoré sú pravdepodobne produkované jeho korónou, magneticky zohriatou na približne 15 miliónov kelvinov.

</doc>
<doc id="29395" url="https://sk.wikipedia.org/wiki?curid=29395" title="Álmoš (náčelník)">
Álmoš (náčelník)

Álmoš alebo Almoš bol jedným z legendárnych 7 vodcov staromaďarských kmeňov, ktoré smerovali do Karpatskej kotliny.
Vodcovia:
Počas svojho pobytu v Etelköze si Álmoša ostatní vyvolili za svojho najvyššieho vodcu. Ten však pravdepodobne vzhľadom na svoj vek preniesol túto poctu na svojho syna Arpáda. A práve Arpád je považovaný za vodcu, ktorý priviedol starých Maďarov do Karpatskej kotliny, kde sa čiastočne usadili v Zátisí a medzi Dunajom a Tisou.

</doc>
<doc id="29396" url="https://sk.wikipedia.org/wiki?curid=29396" title="Arcturus">
Arcturus



</doc>
<doc id="29397" url="https://sk.wikipedia.org/wiki?curid=29397" title="Deneb">
Deneb

Deneb (α Cyg/α Cygni/Alpha Cygni, Arided, Aridif, Arrioph) je najjasnejšia hviezda v súhvezdí Labuť (lat. Cygnus) a jedna z najjasnejších hviezd na nočnej oblohe so zdanlivou hviezdnou veľkosťou 1,25. Jeho svietivosť sa udáva rôzne, napríklad ako 50 000-násobok svietivosti Slnka alebo 10 000-násobok. Názov „Deneb“ znamená chvost a v obrazci Labute táto hviezda skutočne tvorí jej chvost.
Vzdialenosť Deneba od Slnka sa uvádza rôzne: 1500 svetelných rokov (ly), 1800 ly, vyše 3000 ly, 3229,28 ly alebo 3230 ly. Je to hviezda spektrálneho typu A2, biely nadobor. Pravdepodobne ionizuje plyn v hmlovinách Severná Amerika a Pelikán a núti ho žiariť červene. Tieto dve hmloviny sú na oblohe od hviezdy Deneb vzdialené 3 uhlové stupne. 
Patrí medzi nepravidelne pulzujúce premenné hviezdy, no jeho jasnosť sa mení len o 0,04 mag. Spolu s hviezdami Vega a Altair tvoria tzv. Letný trojuholník, ktorý pomáha pri orientácii na letnej nočnej oblohe na severnej pologuli. Deneb je zo všetkých hviezd trojuholníka najmenej jasný. Zároveň patrí do ďalšieho asterizmu, "Severného kríža", ktorý tvoria len hviezdy Labute.
V minulosti bol Deneb známy pod množstvom tradičných mien, napríklad Arided alebo Aridif, dnes sa však už tieto názvy veľmi nepoužívajú.
Absolútna hviezdna veľkosť je -7,2, čím sa zaraďuje medzi najsvietivejšie známe hviezdy.

</doc>
<doc id="29398" url="https://sk.wikipedia.org/wiki?curid=29398" title="Altair">
Altair

Altair (α Aql / α Aquilae / Alpha Aquilae / Atair ) (z arab. "at-tair" - „letiaci“) je najjasnejšia hviezda v súhvezdí Orol (lat. Aquila) a dvanásta najjasnejšia hviezda na nočnej oblohe so zdanlivou hviezdnou veľkosťou 0,77.
Je to biela hviezda spektrálneho typu "A" vzdialená približne 17 svetelných rokov od Slnka, jedna z najbližších hviezd viditeľných voľným okom.
Altair je zároveň jeden z vrcholov asterizmu Letný trojuholník spolu s hviezdami Deneb z Labute a Vega z Lýry. Francúzi tejto nápadnej trojici hovorili „tri letné krásavice“. Altair leží zo všetkých troch hviezd trojuholníka najjužnejšie, čiže vychádza neskôr ako ostatné dve hviezdy a zapadá skôr ako ony. Jeho priemer je 1,5-krát väčší a absolútna svietivosť 9-krát väčšia, ako príslušné hodnoty Slnka. Táto biela hviezda vykazuje povrchovú teplotu asi 8 600 kelvinov. Spektroskopické výskumy ukázali, že Altair sa pravdepodobne veľmi rýchlo otáča okolo vlastnej osi. Pravdepodobná doba rotácie je iba 6,5 hodiny (pre porovnanie: u Slnka je to 25 dní). Napriek tomu, že Altair býva veľmi častý námet vo vedecko-fantastickej literatúre ako hviezda, okolo ktorej obiehajú planéty s mimozemskou civilizáciou, pravdepodobne nijaké planéty nemá – planéty totiž obiehajú len hviezdy s pomalou rotáciou. 
Altair je pravdepodobne optická dvojhviezda. Vo vzdialenosti 165“ sa nachádza ďalšia hviezdička 10. mag, ktorá však fyzicky zrejme k Altairu nepatrí. Môžeme ju pozorovať ďalekohľadom s priemerom objektívu 8 cm.

</doc>
<doc id="29399" url="https://sk.wikipedia.org/wiki?curid=29399" title="Árpád">
Árpád



</doc>
<doc id="29400" url="https://sk.wikipedia.org/wiki?curid=29400" title="Rigil Centaurus">
Rigil Centaurus



</doc>
<doc id="29401" url="https://sk.wikipedia.org/wiki?curid=29401" title="Toliman">
Toliman



</doc>
<doc id="29402" url="https://sk.wikipedia.org/wiki?curid=29402" title="Býčie oko">
Býčie oko



</doc>
<doc id="29403" url="https://sk.wikipedia.org/wiki?curid=29403" title="Ján Pisančín">
Ján Pisančín



</doc>
<doc id="29404" url="https://sk.wikipedia.org/wiki?curid=29404" title="Nosferatu, Eine Symphonie des Grauens">
Nosferatu, Eine Symphonie des Grauens

Nosferatu, Eine Symphonie des Grauens (doslova: Nosferatu, symfónia hrôzy, v češtine uvedený ako „Upír Nosferatu“) je celý názov nemeckého expresionistického nemého filmu z roku 1922 na motívy románu Brama Stokera "Dracula". Hlavnú postavu, upírskeho "grófa Orloka", stvárnil popredný herec nemeckej divadelnej scény Max Schreck.
Výrazná podobnosť filmu so Stokerovým románom viedla k súdnemu procesu. Štúdio spor s právnikmi vdovy po Bramovi Stokerovi prehralo a podľa nariadenia malo originál a všetky kópie zničiť. To sa však nepodarilo keďže množstvo kópii bolo distribuovaných po celom svete. Tieto kópie sa naďalej šírili a film získal silnú reputáciu.
Dobový hororový zjav Orloka – potkania tvár, dlhé pazúry, holá lebka, tmavá silueta, ktorá sa vynára z hmly sa stali neprekonateľnými.
Časti filmu, ktoré sa odohrávali v Transylvánii boli natočené na Slovensku (takže zábery Draculovho hradu sú zábermi Oravského hradu) a vo filme sa ako komparz zjavilo aj niekoľko miestnych obyvateľov.
Film "Nosferatu" je "public domain" a jeho kópie sú ľahko dostupné, často však v nízkej kvalite. Existuje aj kvalitne reštaurovaná edícia filmu, taktiež verejne dostupná.
V roku 1979 režisér Werner Herzog natočil remake filmu s názvom Nosferatu - Phantom der Nacht v hlavnej úlohe s Klausom Kinskim.

</doc>
<doc id="29406" url="https://sk.wikipedia.org/wiki?curid=29406" title="Severka">
Severka

Severka môže byť:

</doc>
<doc id="29407" url="https://sk.wikipedia.org/wiki?curid=29407" title="Polaris">
Polaris

Polaris môže byť:

</doc>
<doc id="29408" url="https://sk.wikipedia.org/wiki?curid=29408" title="Stella polaris">
Stella polaris



</doc>
<doc id="29409" url="https://sk.wikipedia.org/wiki?curid=29409" title="Phoenice">
Phoenice



</doc>
<doc id="29410" url="https://sk.wikipedia.org/wiki?curid=29410" title="Cynosura">
Cynosura



</doc>
<doc id="29411" url="https://sk.wikipedia.org/wiki?curid=29411" title="Alruccabah">
Alruccabah



</doc>
<doc id="29412" url="https://sk.wikipedia.org/wiki?curid=29412" title="Tramontana">
Tramontana



</doc>
<doc id="29413" url="https://sk.wikipedia.org/wiki?curid=29413" title="Navigatoria">
Navigatoria



</doc>
<doc id="29414" url="https://sk.wikipedia.org/wiki?curid=29414" title="Yilduz">
Yilduz



</doc>
<doc id="29415" url="https://sk.wikipedia.org/wiki?curid=29415" title="Mismar">
Mismar



</doc>
<doc id="29420" url="https://sk.wikipedia.org/wiki?curid=29420" title="Almoš">
Almoš



</doc>
<doc id="29421" url="https://sk.wikipedia.org/wiki?curid=29421" title="Álmoš">
Álmoš

Álmoš alebo Almoš môže byť:

</doc>
<doc id="29423" url="https://sk.wikipedia.org/wiki?curid=29423" title="AC Miláno">
AC Miláno

Associazione Calcio Milan, bežne nazývaný AC Miláno alebo len Miláno, je profesionálny taliansky futbalový klub nachádzajúci sa v Miláne, v Lombardii, ktorý hrá v Sérii A. Miláno bolo založené v roku 1899 anglickým výrobcom čipiek Herbert Kilpinom a podnikateľom Alfred Edwardsom a inými. Klub hrá od svojho vzniku, okrem sezón 1980 – 81 a 1982 – 83, v najvyššej talianskej súťaži, známej ako Serie A od 1929 – 30.
História.
Klub bol založený ako futbalový a kriketový klub 16. decembra 1899 britskými prisťahovalcami Alfredom Edwardsom a Herbertom Kilpinom, ktorí pochádzali z Nottinghamu. AC Miláno prvý titul získalo v roku 1901. Následne ďalšie v rokoch 1906 a 1907. V roku 1908 došlo k sporom týkajúcich sa podpisov zmlúv so zahraničnými hráčmi. Zástancovia podpisov zmlúv so zahraničnými hráčmi sa odpojili a založili nový klub FC Internazionale Milano. Nasledovala výsledková impotencia. Zatiaľ čo Inter niekoľkokrát vyhral titul, AC Miláno svoj ďalší titul získal až v roku 1951, ktorý bol 4. v histórii klubu.
V 50. rokoch sa AC Miláno vedené švédskym hviezdnym triom Gunnar Gren, Gunnar Nordahl a Nils Liedholm vrátilo na vrchol talianskeho futbalu a získalo 4 tituly. V roku 1963 AC Miláno vyhralo nad Benficou Lisabon 2:1 vo finále Pohára európskych majstrov a získalo tak svoj prvý kontinentálny titul. V roku 1969 vo finále porazili Ajax 4:1 a získali druhý titul v PEM a v tom istom roku získali Interkontinentálny pohár, keď v dvojzápase boli lepší ako Estudiantes 3:0 doma a 1:2 vonku. V roku 1968 získalo titul v súťaži PVP po víťazstve nad Hamburgom 2:0. V sedemdesiatych rokoch v PVP pridalo ďalší titul. V roku 1973 po víťazstve vo finále 1:0 nad Leeds United.
Po odchode Gianniho Riveru v roku 1979 sa klub dostal do menšieho útlmu, ktorý vyvrcholil v roku 1980 škandálom Totonero, v ktorom išlo o uplácanie hráčov a funkcionárov s cieľom tvoriť zisk pri tipovaní. Klub bol potrestaný preradením do nižšej súťaže Serie B. Naspäť do Serie A sa vrátil v roku 1982.
Táto kríza priniesla zlý účinok na klub. Klub bol na pokraji bankrotu, ale vďaka finančnému kapitálu podnikateľa a neskoršieho predsedu vlády Silvia Berlusconiho sa klub podarilo zachrániť. Trénerom sa stal Arrigo Sacchi a do mužstva prišlo holandské trio Ruud Gullit, Marco van Basten a Frank Rijkaard. To bol začiatok najúspešnejšej éry v dejinách AC Miláno. V tejto ére klub vyhral osem domácich titulov, jeden taliansky pohár, päťkrát PEM a Ligu majstrov, päťkrát Európsky Superpohár, jeden Interkontinentálny pohár a jedenkrát Majstrovstvá sveta klubov. Tento tím bol zvolený najlepším klubom v histórii v celosvetovom hlasovaní odborníkov vedených magazínom World Soccer. To už bolo po vrchole, ktorý tím dosiahol víťazstvom 4:0 vo finále PEM 1994 proti FC Barcelona. V roku 1999 pri oslavách 100. výročia založenia klubu získal klub svoj 16. titul.
V roku 2006 bol klub namočený do škandálu Calciopoli, kde bolo obvinených päť klubov z ovplyvňovania nasadzovania rozhodcov v zápasoch. Policajné vyšetrovanie, ale nedokázalo spojenie klubu s touto aférou. Talianska futbalová federácia FIGC potom rozhodla, že nie sú dôkazy na stíhanie Viceprezidenta klubu Adriana Gallianiho. Najskôr bol klub potrestaný odpočítaním 15 bodov a zákazom štartu v Lige majstrov. Po odvolaní bol trest znížený na odpočítanie 8 bodov a účasť v Lige majstrov bola povolená. Následne klub Ligu majstrov v roku 2007 vyhral a získal tak siedmy európsky titul. Po kauze Calciopoli vyhral štyrikrát titul za sebou mestský rival Inter. Pred sezónou 2010/2011 do mužstva prišli takí hráči ako Zlatan Ibrahimovič, Robinho a Alexandre Pato a hneď sa im podarilo získať titul, ktorý bol 18. v histórii klubu.
Úspechy.
AC Miláno je jedným z najúspešnejších klubov na svete. Vyhral množstvo oficiálnych medzinárodných trofejí. Z hľadiska počtu medzinárodných trofejí AC Miláno je na prvom mieste na svete (spolu s Boca Juniors). Na domácej klubovej scéne je spolu s Interom Miláno druhý v počte získaných titulov za Juventusom.
AC Miláno je jedným z troch talianskych klubov (spolu s Juventusom a Interom), ktoré majú povolené nosiť na dresoch symbol hviezdy označujúci 10 titulov. AC Miláno je tiež jeden z piatich tímov (spolu s Realom Madrid, Bayernom Mníchov, FC Barcelonou a Liverpoolom FC), ktorého hráči v Lige majstrov majú právo nosiť na rukávoch špeciálne logo – čestný odznak UEFA za päť víťazstiev v Lige majstrov.
AC Miláno sa môže pochváliť tiež s množstvom individuálnych úspechov svojich hráčov. Jeho hráči získali 16-krát titul najlepšieho strelca Serie A, 8-krát získali Zlatú loptu pre najlepšieho hráča.
Domáce súťaže.
1901, 1906, 1907, 1950/51, 1954/55, 1956/57, 1958/59, 1961/62, 1967/68, 1978/79, 1987/88, 1991/92, 1992/93, 1993/94, 1995/96, 1998/99, 2003/04, 2010/11, 2021/2022
1966/67, 1971/72, 1972/73, 1976/77, 2002/03
1988, 1992, 1993, 1994, 2004, 2011, 2016
1980/1981, 1982/1983
Medzinárodné súťaže.
1962/63, 1968/69, 1988/89, 1989/90, 1993/94, 2002/03, 2006/07
1967/68, 1972/73
1989, 1990, 1994, 2003, 2007
1969, 1989, 1990, 2007
1982
Farby a symboly.
Farby.
AC Miláno má rozlišovacie farby červenú a čiernu. Tieto farby boli vybraté, aby reprezentovali oheň (červená) a strach (čierna).
Hráči nosia dresy s červenými a čiernymi pruhmi, čo je dôvod, prečo dostali prezývku "rossoneri (červeno-čierny)," šortky sú biele a ponožky čierne. Hosťujúce zápasy hra tím v bielych dresoch. Tretí súbor dresov sa používa menej často a v priebehu rokov sa menil pomerne často. Farby dresov boli prevažne: čierna, ale aj žltá, modrá, červená, strieborná a zlatá.
Symboly.
Logo.
Niekoľko rokov logo AC Miláno bola jednoduchá vlajka. Ďalšou prezývkou odvodenou od farieb klubu je "diabol" a preto ako logo bol tiež používaný obraz červeného diabla. Dnes Logo obsahuje farby červenej a čiernej na ľavej strane a vlajku mesta Milána (na červenom pozadí) na pravej strane. Skratka "ACM" je hore a rok založenia (1899) dole.
Maskot.
Od 16. februára 2006 má klub maskota dôstojníka, ktorý je navrhnutý spoločnosťou Warner Bros. Meno má Milanello. Je to červený diabol s červenou a čiernou uniformu a futbalovou loptou.
Sieň slávy.
Hviezdičkou sú označený odchovanci. V zátvorke roky pôsobenia.

</doc>
<doc id="29424" url="https://sk.wikipedia.org/wiki?curid=29424" title="AC Milan">
AC Milan



</doc>
<doc id="29425" url="https://sk.wikipedia.org/wiki?curid=29425" title="Associazione Calcio Milan">
Associazione Calcio Milan



</doc>
<doc id="29427" url="https://sk.wikipedia.org/wiki?curid=29427" title="Seniorát">
Seniorát

Seniorát je:

</doc>
<doc id="29428" url="https://sk.wikipedia.org/wiki?curid=29428" title="Rainbow Warrior">
Rainbow Warrior

Rainbow Warrior (Dúhový bojovník, pôvodným menom "Sir William Hardy") bola loď, ktorú v roku 1978 zakúpila organizácia Greenpeace. Jej úlohou bola účasť na kampani proti zabíjaniu veľrýb, pokusným atómovým výbuchom, zakladaniu skládok nebezpečných odpadov na dne mora alebo oceánov a na ďalších podobných akciách. 10. júla 1985 ju v prístave Auckland pomocou výbušnín potopili agenti francúzskej tajnej služby, aby znemožnili organizácii pripravované akcie proti francúzskym skúškam atómových zbraní. Na potopenej lodi zahynul člen posádky, fotograf Fernando Pereira.
Novozélandské úrady pri následnom vyšetrovaní dokázali potopenie lode dvojicou, ktorá sa najprv vydávala za manželov Turengesových zo Švajčiarska a akýkoľvek podiel na zničení lode odmietala. Po dlhom vyšetrovaní sa však ukázalo, že sa jednalo o agentov francúzskej tajnej služby (DGSE) - majora Alaina Mafarta a kapitánku Dominique Prieur. Až 11. septembra 1985 francúzsky premiér Laurent Faibus pripustil, že loď skutočne potopili agenti francúzskej tajnej služby. Dôsledne vyšetriť celú záležitosť ale nebolo možné, pretože sa materiály o tejto akcii z archívov DGSE „stratili“. 
Obaja agenti boli na Novom Zélande odsúdení na 5 rokov väzenia. Po hrubom nátlaku Francúzska ich Nový Zéland vydal na väznenie Francúzsku s podmienkou, že ich predčasné prepustenie bude vyžadovať súhlas Nového Zélandu. Francúzsko ich však prepustilo už po dvoch rokoch bez toho, aby vôbec novozélandskú vládu oficiálne informovalo.
Rainbow Warrior bol vyzdvihnutý, ale jeho oprava sa ukázala ako nerentabilná - preto bol znova potopený 2. decembra 1987 v zátoke Matauri, kde sa stal umelým základom pre útes a „rybí svätostánok“.
Organizácia Greenpeace 2. septembra 1987 uspela v medzinárodnej arbitráži proti Francúzsku a dostala od neho 8,16 miliónov dolárov, za ktoré zakúpila loď "Grampian Fame", ktorú pomenovala "Rainbow Warrior II" (po prvýkrát pod týmto menom vyplávala 10. júla 1989). 
V roku 1992 o tejto udalosti natočil režisér Michael Tuchner film s názvom "Potopenie lode Rainbow Warrior" s Jonom Voightom v hlavnej úlohe.

</doc>
<doc id="29431" url="https://sk.wikipedia.org/wiki?curid=29431" title="Poľana (pohorie)">
Poľana (pohorie)

Poľana je krajinný celok Slovenského stredohoria. Má charakter mohutného kruhovitého masívu, keďže ide o silne erodovaný stratovulkán. Od roku 1981 chránená krajinná oblasť.
Poloha.
Poľana sa nachádza v centrálnej časti Slovenska a ohraničujú ju zo západu a juhu Zvolenská kotlina a z východu a severu Veporské vrchy. Pohorie je len riedko osídlené a väčšie sídla sa nachádzajú najmä v okrajových častiach. V južnej časti leží okresné mesto Detva a Hriňová.
Delenie.
Poľana sa delí na 2 podcelky a 1 časť:
Vybrané vrcholy.
Najvyšší vrch je Poľana (), ktorý je najvyšší a najmohutnejší z vrchov neogénneho vulkanizmu v Západných Karpatoch. Poľana však predstavuje len najvyšší súčasný pozostatok stredoslovenských neovulkanitov. Usudzuje sa, že najvyšším z nich bol Štiavnický stratovulkán, ktorý mohol dosahovať výšku až do 4 km.
Turizmus.
Turisticky najatraktívnejšia je centrálna časť pohoria s masívom Poľany. Vyhľadávaný je najmä hrebeň od Horského hotela Poľana po Chatu pod Hrbom. 

</doc>
<doc id="29432" url="https://sk.wikipedia.org/wiki?curid=29432" title="Ministerstvo výstavby a regionálneho rozvoja Slovenskej republiky">
Ministerstvo výstavby a regionálneho rozvoja Slovenskej republiky

Ministerstvo výstavby a regionálneho rozvoja Slovenskej republiky bolo jedno z ministerstiev Slovenska. Ministerstvo naposledy sídlilo v Apollo Business Center v Bratislave.
Ministerstvo bolo zriadené na základe Zákona 74/1995 Z.Z. pod názvom Ministerstvo výstavby a verejných prác Slovenskej republiky. Zákonom 293/1999 Z.z. bolo od 1. decembra 1999 premenované.
Pôsobnosť ministerstva.
Ministerstvo výstavby a regionálneho rozvoja SR bolo ústredným orgánom štátnej správy Slovenskej republiky pre:
Minister výstavby a regionálneho rozvoja.
Ministerstvo výstavby a regionálneho rozvoja riadil a za jeho činnosť zodpovedá minister výstavby a regionálneho rozvoja, ktorého vymenúva a odvoláva prezident SR na návrh predsedu vlády SR.
Ako posledný bol vedením ministerstva dočasne poverený Ján Mikolaj od 11. marca 2010.
Štátny tajomník ministerstva výstavby a regionálneho rozvoja.
Ministra výstavby a regionálneho rozvoja v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh príslušného ministra.
História rezortu a ministri výstavby a regionálneho rozvoja SR.
V dejinách štátnej správy Slovenska ide o relatívne mladý rezort. Verejné práce boli po vzniku samostatného Slovenska (január 1993) súčasťou ministerstva dopravy, regionálny rozvoj riadil štátny úrad. Predchodcom MVRR bolo ministerstvo výstavby a verejných prác, ktoré vzniklo počas tretej vlády, ktorú viedol Vladimír Mečiar (HZDS) v roku 1994 a jeho prvým ministrom sa stal Ján Mráz za Združenie robotníkov Slovenska (ZRS). V 90-tych rokoch sa transformovali viaceré štátne inštitúcie a útvary, ktoré sa venovali otázkam regionálneho rozvoja. Krátko po novembri 1989 zanikli ústredné plánovacie komisie (niečo ako "ministerstvo plánovania"). Pre plánovanie sídel fungoval URBION, ktorý sa neskôr rozpadol a časť z neho sa začlenila pod Slovenskú agentúru životného prostredia, veľká časť jeho bývalých zamestnancov prešla do súkromného sektora a založila projekčné a poradenské spoločnosti.
V roku 1995 pre regionálny rozvoj vznikol centrálny úrad, ktorý sa stal ústredným orgánom štátnej správy. Mal za úlohu programovanie stratégie rozvoja spoločnosti, vedy, techniky, čomu zodpovedal aj jeho názov - Úrad pre stratégiu rozvoja spoločnosti, vedy a techniky SR. Inštitúciu viedol do 11.novembra 1998 politológ prof. Rastislav Tóth a po výmene vlády až do prijatia malej novely kompetenčného zákona (293/1999 Z. z.) bol jeho vedením poverený geograf Dr. Milan Rajčák. V malej novele parlament odsúhlasil zrušenie tohto úradu a kompetencie pre stratégie rozvoja vedy a techniky prešli na ministerstvo školstva a v oblasti regionálneho rozvoja boli delimitované na ministerstvo výstavby. 1. decembra 1999 sa regionálny rozvoj ocitol aj v názve kompetentného ministerstva - Ministerstvo výstavby a regionálneho rozvoja SR.
Ministerstvo výstavby a regionálneho rozvoja bolo k 1. júlu 2010 zrušené zákonom č. 37/2010 Z. z., ktorým sa mení a dopĺňa zákon č. 575/2001 Z. z. o organizácii činnosti vlády a organizácii ústrednej štátnej správy v znení neskorších predpisov a jeho agenda bola rozdelená medzi Ministerstvo pôdohospodárstva, životného prostredia a regionálneho rozvoja Slovenskej republiky, Ministerstvo vnútra Slovenskej republiky a Ministerstvo hospodárstva a výstavby Slovenskej republiky. O ďalšie štyri mesiace na to, sa 1. novembra 2010 agenda znovu spojila pod Ministerstvom dopravy, výstavby a regionálneho rozvoja Slovenskej republiky.

</doc>
<doc id="29433" url="https://sk.wikipedia.org/wiki?curid=29433" title="ZRS">
ZRS



</doc>
<doc id="29434" url="https://sk.wikipedia.org/wiki?curid=29434" title="Ministerstvo vnútra Slovenskej republiky">
Ministerstvo vnútra Slovenskej republiky

Ministerstvo vnútra Slovenskej republiky je jedno z ministerstiev Slovenska.
Pôsobnosť ministerstva.
Ministerstvo vnútra SR je ústredným orgánom štátnej správy Slovenskej republiky pre: 
Minister vnútra.
Ministerstvo vnútra riadi a za jeho činnosť zodpovedá minister vnútra, ktorého vymenúva a odvoláva prezident SR na návrh predsedu vlády SR. 
Súčasným ministrom je od 25. októbra 2023 Matúš Šutaj Eštok (HLAS – SD).
Od 25. októbra 2023 sú štátnymi tajomníkmi Lucia Kurilovská a Patrik Krauspe.
Štátny tajomník ministerstva vnútra.
Ministra vnútra v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra vnútra. 

</doc>
<doc id="29435" url="https://sk.wikipedia.org/wiki?curid=29435" title="Jan Jankeje">
Jan Jankeje

Jan Jankeje (* 30. júl 1950, Bratislava) je skladateľ, basista, producent a kapelník pôvodom zo Slovenska, ktorý počas Pražskej jari emigroval do Nemecka, kde teraz žije vo Weinsbergu. Spoločne so svojou ženou prevádzkuje hudobné vydavateľstvo Jazzpoint, ktoré vydalo okrem iných celý rad titulov jazzovej osobnosti Jaco Pastoria. Jankeje vystupuje s vlastným jazzovým triom, je tiež hosťom a priateľom popredných jazzových hudobníkov (okrem zmieneného Pastoria napr. aj Petra Lipu).

</doc>
<doc id="29437" url="https://sk.wikipedia.org/wiki?curid=29437" title="Harry Potter (knihy)">
Harry Potter (knihy)

Harry Potter je séria siedmich fantasy románov od britskej autorky J. K. Rowlingovej. Romány zachytávajú životy mladého čarodejníka Harryho Pottera a jeho priateľov Hermiony Grangerovej a Rona Weasleyho, ktorí sú všetci študentmi čarodejníckej školy v Rokforte. Oblúk hlavného príbehu sa týka Harryho boja proti Lordovi Voldemortovi, temnému čarodejníkovi, ktorý sa chce stať nesmrteľným, zvrhne riadiaci čarodejnícky orgán známy ako ministerstvo mágie a podrobí si všetkých čarodejníkov a muklov (nemagických ľudí).
Od vydania prvého románu "Harry Potter a Kameň mudrcov", ktorý vyšiel 26. júna 1997, si knihy získali nesmiernu popularitu, pozitívne ohlasy a komerčný úspech na celom svete. Prilákali široké dospelé publikum i mladších čitateľov a sú často považované za základné kamene modernej literatúry pre mladých dospelých. K februáru 2018 sa z kníh predalo viac ako 500 miliónov výtlačkov po celom svete, čo z nich robí najpredávanejšiu knižnú sériu v histórii a boli preložené do osemdesiatich jazykov. Posledné štyri knihy zaznamenali rekordy ako najrýchlejšie sa predávajúce knihy v histórii. Posledný diel v USA predal zhruba jedenásť miliónov výtlačkov do dvadsiatich štyroch hodín od vydania.
Sériu pôvodne vydali v angličtine dvaja hlavní vydavatelia, Bloomsbury vo Veľkej Británii a Scholastic Press v Spojených štátoch. Hra "Harry Potter a prekliate dieťa" založená na príbehu, ktorý napísala Rowlingová, mala premiéru v Londýne 30. júla 2016 v Palace Theatre a jej scenár vydal Little, Brown. Pôvodných sedem kníh bolo adaptovaných do osemdielnej rovnomennej filmovej série od spoločnosti Warner Bros. Pictures, ktorá je k februáru 2020 treťou najlepšie zarábajúcou filmovou sériou všetkých čias. V roku 2016 sa celková hodnota franšízy "Harryho Pottera" odhadovala na 25 miliárd dolárov, vďaka čomu sa "Harry Potter" stal jednou z najvyššie zarábajúcich mediálnych franšíz vôbec.
Séria mnohých žánrov, vrátane fantasy, drámy, dospievania a britského školského príbehu (ktorý obsahuje prvky tajomstva, thrilleru, dobrodružstva, hororu a romantiky), skúma množstvo tém zo sveta Harryho Pottera. Podľa Rowlingovej je hlavnou témou smrť. Medzi ďalšie významné témy v sérií patria predsudky, korupcia a šialenstvo.

</doc>
<doc id="29440" url="https://sk.wikipedia.org/wiki?curid=29440" title="Farnosť svätých Petra a Pavla Oponice">
Farnosť svätých Petra a Pavla Oponice

Rímskokatolícku cirkev Farnosť Oponice tvoria obce Oponice a Súlovce v okrese Topoľčany. Patrí do Dekanátu Bošany a Biskupstva Nitra. Patrónmi farského kostola v Oponiciach sú svätí apoštoli Peter a Pavol. Farárom a štatutárnym zástupcom farnosti je Mgr. Jozef Šafár, inštalovaný 2. júla 2023.
História farnosti.
Farnosť Oponice od nepamäti tvorili dve obce – Oponice (ktoré sa do roku 1910 delili na Veľké Oponice a Malé Oponice) a Súlovce, do ktorých patrí aj časť Betlehem a od druhej polovice 19. storočia tiež osada Podlužany. V katastrálnom území obce Súlovce má dodnes Nitrianska kapitula veľké majetky.
Najstaršie dejiny farnosti Oponice sú úzko spojené s Nitrianskou kapitulou, keďže obec Súlovce bola od 13. storočia jej majetkom, neskôr získala cirkev významné majetky aj v Oponiciach. Farnosť Oponice už fungovala medzi rokmi 1332-1337, s vlastným chrámom svätých Petra a Pavla, ktorý sa prvý raz spomína v roku 1244. Prvým známym farárom farnosti bol Getard, ktorý bol zároveň dekanom. Kostol navštevovali aj obyvatelia Súloviec, keďže tie kostol nemali.
Od polovice 16. storočia do roku 1674 bola v Oponiciach prítomná evanjelická reformácia. Miestni šľachtici Aponiovci prestúpili do evanjelickej cirkvi, následne ich nasledovalo aj poddanstvo. Miestny chrám vypálili koncom 16. storočia Turci, nechal ho zrekonštruovať Gašpar Apponyi. Po roku 1674 sa obnovila rímskokatolícka farnosť. V rokoch 1707-1719 bola farnosť spojená s farnosťou Kovarce, pričom farár sídlil v Kovarciach a Oponice boli filiálkou. V tom čase patrila spoločná farnosť do dekanátu Topoľčany.
Farnosť Oponice bola obnovená 19. októbra 1788, prvým farárom sa stal Juraj Hollý. Farnosť Oponice bola začlenená do Dekanátu Skačany (dnešný dekanát Bošany), v rokoch 1789-1952 patrila do samostatného dekanátu Kovarce.
Kanonické vizitácie.
V 18. až 21. storočí sa konali nasledujúce kanonické vizitácie:

</doc>
<doc id="29442" url="https://sk.wikipedia.org/wiki?curid=29442" title="Havajský pidžin">
Havajský pidžin

Havajský pidžin alebo havajská kreolčina je variant angličtiny na Havajských ostrovoch obsahujúci výpožičky z havajčiny a ázijských jazykov (najmä japončiny, čínštiny a tagalogu). 
Vytvorili ho imigranti, ktorí prišli pracovať na cukrových a ananásových plantážach.

</doc>
<doc id="29444" url="https://sk.wikipedia.org/wiki?curid=29444" title="Uralské jazyky">
Uralské jazyky

"Uralské jazyky je aj názov skupiny turkických jazykov, ktorá sa inak volá volžsko-uralské jazyky či severokypčacké jazyky."
Uralské jazyky sú jazyková rodina. Ako materinskou rečou hovorí niektorým z uralských jazykov asi 24 miliónov obyvateľov strednej a východnej Európy, najmä vo Fínsku, Maďarsku, Estónsku a Rusku.
Baltsko-fínske jazyky sú si navzájom podobné asi ako slovanské jazyky, fínčina s lapončinou alebo mordviančinou sú si príbuzné asi ako slovanské jazyky s baltskými, fínčina a maďarčina asi ako angličtina a nemčina (ich príbuznosť je však úplne nesporná) a rozdiel medzi ugrofínskymi a samodijskými jazykmi je ešte väčší.
Uralské národy sú zmesou europoidných (najmä maďarská, baltsko-fínska skupina) a mogoloidných typov (na východ od Uralu).
Dejiny.
Dve základné skupiny (ugrofínska a samodijská vetva) sa vyvinuli z prauralčiny, ktorou sa hovorilo asi v rokoch 5 000 – 7 000 pred Kr. v oblasti Stredného Uralu.
Obdobia:
Delenie.
Bežné delenie:
Delenie podľa Ethnologue (dosť odlišné od väčšiny literatúry - pojem ugrofínske jazyky je zredukovaný na maďarčinu):

</doc>
<doc id="29445" url="https://sk.wikipedia.org/wiki?curid=29445" title="Joanne Kathleen Rowlingová">
Joanne Kathleen Rowlingová



</doc>
<doc id="29446" url="https://sk.wikipedia.org/wiki?curid=29446" title="Joanne Kathleen Rowling">
Joanne Kathleen Rowling



</doc>
<doc id="29447" url="https://sk.wikipedia.org/wiki?curid=29447" title="J.K. Rowlingová">
J.K. Rowlingová



</doc>
<doc id="29448" url="https://sk.wikipedia.org/wiki?curid=29448" title="J.K. Rowling">
J.K. Rowling



</doc>
<doc id="29449" url="https://sk.wikipedia.org/wiki?curid=29449" title="Linkin Park">
Linkin Park

Linkin Park je americká rocková hudobná skupina z Agoura Hills v Kalifornii, ktorá vznikla v roku 1996 a hrá prevažne nu metal. Linkin Park mala 6 
členov. Najväčšími hitmi skupiny sú piesne „Numb“, „Somewhere I Belong“, „In the End“, „Crawling“, „Faint“ či „New Divide“. Tieto piesne boli veľkými hitmi aj na Slovensku, keď vyhrávali v rôznych televíznych a rádiových hitparádach. V roku 2003 MTV2 pomenovali Linkin Park ako šiestu najväčšiu kapelu v ére hudobného videa a tretiu najlepšiu z nového tisícročia. Časopis "Billboard" zaradil Linkin Park na 19. miesto v rebríčku najlepších umelcov desaťročia. V roku 2012 bola kapela zvolená za najväčšieho umelca z roku 2000 v štúdii Bracket Madness o VH1. V roku 2014, skupina bola deklarovaná ako "Najväčší Rock Band na svete práve teraz. Linkin Park predala cez 91 miliónov albumov a 41 miliónov samostaných singlov po celom svete čo je celkovo viac ako 132 miliónov platni po celom svete a a 31 400 000 albumov 32 500 000 singlov v USA" do Júna 2017. Získala dve ceny Grammy a viac ako 70 cien po celom svete.
História skupiny.
Počiatky (1996 – 2000).
Prví zakladatelia tejto skupiny boli Mike Shinoda, Brad Delson a Rob Bourdon. Bývali pomerne blízko seba v Agoura Hills, chodili spolu na strednú školu, ale pokiaľ išlo o obľúbené hudobné štýly, kráčali každý iným smerom. Mike žil hip hopom a Brad preferoval metal a rock. Raz sa obaja zišli na spoločnom koncerte dvoch skupín, ich tvorba sa zakladala na kombinácii rôznych hudobných štýlov (išlo o spoločný koncert kapiel Anthrax a Public Enemy), čo sa im veľmi zapáčilo. Vtedy sa datoval rok 1996. Mike s Bradom sa dali dohromady s ďalšími budúcimi členmi Joeom Hahnon a Robom Bourdonom. Postupne sa k nim pridali aj Dave Farrell a Mark Wakefield. Vtedy sa ešte skupina volala „Xero“ a podarilo sa im nahrať prvú demo nahrávku obsahujúcu 4 piesne. Táto nahrávka dnes patrí medzi najcennejšie zberateľské predmety.
Mike sa cez známych dozvedel o Chesterovi Benningtonovi spevákovi skupiny Grey Daze, ktorá bola v tej dobe dosť populárna vo Phoenixe v štáte Arizona. Mike poslal Chesterovi niekoľko inštrumentálnych piesní, do ktorých Chester nahral svoj spev. Kvôli tomuto nahrávaniu zmeškal Chester aj oslavu svojich narodenín. Keď potom pustil nahrávky Mikovi rovno do telefónu, z Mikea úžasom vypadlo: "„Chlape, ak si len z polovice tak dobrý, ako tvoj hlas, máš prácu“". Chester nasledujúci deň vyrazil z Phoenixu do L.A., kde sa stretol aj so zvyškom skupiny.
Po odchode Marka Wakefielda a jeho nahradením Chesterom sa skupina premenovala na „Hybrid Theory“. Bohužiaľ sa už jedna skupina takto volala a im nezostávalo, než prejsť na iný názov. Vtedy prišli s nápadom vypožičať si meno „Lincoln Park“ – čo je meno, ktoré má v každom americkom meste aspoň jeden park. Neskôr ale zistili, že si na toto meno nemôžu založiť internetové stránky, pretože doména už bola s týmto menom obsadená. Vtedy sa rozhodli mierne pozmeniť aj názov, z ktorého sa stalo „Linkin Park“. Výslovnosť oboch je totiž v hovorovej angličtine pomerne podobná. Po natočení klipu k prvému singlu, „One Step Closer", vyšla 24. októbra 2000 aj debutová doska, ktorá sa rýchlo vyhupla na popredné priečky predajnosti a zaistila tak Linkin Park obrovský úspech.
"Hybrid Theory" a "Reanimation" (2000 – 2002).
Súbežne s vydaním debutového albumu "Hybrid Theory", ktorý bol vydaný dňa 24. októbra 2000, sa Linkin Park vydali na turné, keď počas jedného roka odohrali 324 koncertov, ktoré sa medzi fanúšikmi skupiny stali notoricky známymi a obľúbenými, zvlášť pre ich jedinečnú atmosféru. Okrem vlastných koncertov sa tiež zúčastnili niekoľkých väčších festivalov, aby v roku 2001 nakoniec zorganizovali svoj vlastný, nazvaný Projekt Revolution. Ten mal, a stále má za cieľ, priviesť na jedno pódium skupiny a umelcov, reprezentujúcich čo najširšie spektrum hudobných žánrov. Rok 2001 tiež pre Linkin Park znamenal prvú nomináciu na hudobné ocenenie, a to od stanice MTV, časopisov "Kerrang!" a "Rolling Stone" a dokonca aj od americkej akadémie populárnej hudby, udeľujúca ceny Grammy. Album "Hybrid Theory" sa predal po celom svete viac ako 30 miliónov kusov, čím sa stalo najpredávanejšou nahrávkou od kapely a jedno z najúspešnejších CD nového milénia.
V atmosfére skorého a všeobecného očakávania nové dosky pokračovali Linkin Park v koncertovaní a súčasne pracovali na materiáli pre novú dosku. V decembri 2002 sa skupina presunula do štúdia, kde skompletovala všetky natočené demá a začala s nahrávaním. Konečný produkt, album menom "Meteora", bol vydaný 25. marca 2003.
"Meteora" (2002 – 2004).
Album "Meteora" sa okamžite vyhupol na popredné priečky predajnosti, a v Spojených štátoch sa stal tretím najpredávanejším albumom roka, hoci nedosiahol úspechov svojho predchodca. Súbežne s vydaním novej dosky sa Linkin Park opäť vydali na celosvetové turné, po ňom nasledoval ďalší ročník Projektu Revolution. V nezmiernenom tempe koncertov pokračovala skupina aj v roku 2004, s jedným z ich najznámejších a najlepšie hodnotených vystúpení, konkrétne na festivale Rock am Ring 2004. Aj v týchto rokoch sa Linkin Parku podarilo s doskou "Meteora" zvíťaziť v mnoho hudobných anketách a súťažiach, a to napríklad za najlepší videoklip na MTV European Music Awards 2004 a Umelec roka a Skladba roka na Radio Music Awards 2004. Miesto príprav na ďalšiu dosku sa Linkin Park na konci roka 2004 rozhodli odložiť na chvíľu hudobné projekty stranou a užiť si voľný čas s rodinou a priateľmi. Do toho ale prišla ponuka MTV zúčastniť sa spoločného projektu s americkým rapperom Jay Z. Tomuto štýlu sa prisudzuje označenie mash-up, jeho princípom je spájanie rôznych skladieb štýlovo odlišných interpretov do jednej.
Album "Collision Course", výsledok tejto spolupráce, vyšiel v novembri 2004. K albumu bolo priložené aj DVD so záznamom živého prevedenia skladieb v losangeleskom Roxy Theatre. Po tomto projekte sa Linkin Park začali naplno venovať charitatívnemu projektu Music for Relief, ktorý mal za ciel pomoc juhovýchodnej Ázii postihnutou ničivou vlnou tsunami v decembri 2004. Na podporu tohoto projektu bol tiež usporiadaný benefičný koncert, na ktorom okrem Linkin Park vystúpili aj No Doubt, Jay Z a ďalší.
Ostatné projekty a práca na novej doske (2004 – 2006).
Po tomto období oddychu Linkin Park síce začali s prípravami na nahrávanie ďalšej dosky, ale všetok postup zbrzdilo zrušenie zmluvy s nahrávacou spoločnosťou Warner Bros. Oficiálnym stanoviskom skupiny bolo, že koncern nezaisťuje umelcom dostatočnú finančnú podporu. Tento spor sa podaril urovnať až na jeseň v roku 2006.
V tejto dobe sa Mike Shinoda rozhodol skúsiť šťastie aj s oveľa viac hiphopovej orientovanou tvorbou, sústredenou do jeho vedľajšieho projektu s názvom Fort Minor. Vydal s ním jeden album, pomenovaný "The Rising Tied", po ňom nasledovalo aj koncertné turné. Na tomto projekte sa hudobne podieľal aj Joseph Hahn a pozíciu neoficiálneho poradcu prevzal Brad Delson.
"Minutes to Midnight" (2006 – 2008).
V polovici roka 2006 už skupina začala naplno pracovať na materiáli pre novú dosku. Ako producenta si vybrali Ricka Rubina, ktorý skôr pracoval napríklad s Beastie Boys, Metallicou a Red Hot Chili Peppers. Podľa skupiny bolo hlavným impulzom práve k tomuto výberu „snaha vymaniť sa z nu-metalovej škatuľky, do ktorej nás dosadili hudobný kritici.“ Výsledkom práce, ktorá trvala bezmála štrnásť mesiacov, sa stala doska "Minutes to Midnight", ktorá vyšla 15. mája 2007.
Okamžite po jej vydaní sa Linkin Park vydali na celosvetové turné, jeho súčasťou bol aj koncert v pražskej Sazka Aréne, 12. júna 2007. Ako turné, tak aj samotná doska zožali po svete veľký úspech, predovšetkým čo sa týka záujmu fanúšikov. Medzi kritikmi vyvolala ale doska veľký rozkol. Podľa jednej časti sa Linkin Park podarilo opustiť nudné klišé nu-metalu a posunúť sa vo svojej tvorbe na novú a netušenú úroveň, podľa druhej zase skupina prišla o časť svojej jedinečnosti a zapadla tak medzi masu nevýrazných rockových skupín. Záujem fanúšikov a podpora skupiny sa odrazili aj v oceneniach, ktoré skupina získala, keď v novembri 2007 dostala skupina pri predávaní cien MTV European Music Awards 2007 cenu za Najlepšiu skupinu roka. V marci 2008 oznámila skupina nové európske turné.
V júli, po ukončení druhého európskeho turné sa Linkin Park vydali na štvrtý ročník Projektu Revolution v Spojených štátoch. Turné v Číne, plánované na október 2008 muselo byť kvôli chorobe Chestera Benningtona zrušené a Linkin Park sa tak rovno pustili do nahrávania nového albumu, na ňom začali pracovať už v marci 2008. Mike Shinoda 12. júna 2010 oznámil, že skupina má už hotové nové piesne, obal a vymyslené meno nadchádzajúcej dosky.
"A Thousand Suns" (2008 – 2011).
V máji 2009 Linkin Park oznámili, že začali s prácami na štvrtom štúdiovom albume, ktorého vydanie plánujú na rok 2010. Shinoda prezradil pre IGN, že štvrtý album bude mixom niekoľkých hudobných žánrov a taktiež bude omnoho viac experimentálny ako posledné albumy. Bennington potvrdil, že produkcie sa opäť ujme Rick Rubin a o niečo neskôr kapela prezradila aj názov štvrtého štúdiového albumu, A Thousand Suns.
Popri prácach na novej doske Linkin Park spolupracovali s úspešným filmovým skladateľom Hansom Zimmerom na tvorbe soundtracku pre film Transformers 3. Kapela vydala singel s názvom „New Divide“. Joseph Hahn režíroval oficiálne video, ktoré obsahovalo niekoľko zostrihaných scén z filmu. Po úspešnom dokončení týchto prác a odohraní niekoľkých špeciálnych koncertov sa kapela vrátila k tvorbe štvrtého albumu.
19. Januára 2010 kapela vydala skladbu „Not Alone“, ktorá bola súčasťou projektu Music for Relief nazvaná Download to Donate for Haiti. Zisky zo stiahnutí tejto skladby boli určené na pomoc obetiam zemetrasení v Haiti. 10. februára 2010 sa na oficiálnej stránke kapely objavilo video k skladbe „Not Alone“.
26. apríla kapela vydala aplikáciu pre iPhone, iPod Touch a iPad s názvom "8-Bit Rebellion!" v ktorej si môžete zahrať za jednotlivých členov kapely, a po prejdení odomknete skladbu „Blackbirds“, ktorá sa o niečo neskôr objavila aj na iTunes ako bonusová skladba k „A Thousand Suns“.
Album "A Thousand Suns" bol vydaný 14. septembra. O niečo neskôr bol vydaný prvý singel albumu, „The Catalyst“. Kapela predstavila nový album odštartovaním turné, ktoré sa začalo 7. septembra v Los Angeles. O deň neskôr boli predstavené dve nové skladby z albumu „Waiting for the End“ a „Blackout“. Na internete sa tiež objavila dokumentárna snímka s názvom "Meeting of A Thousand Suns", ktorý zobrazoval práce na albume. „Waiting for the End“ bol neskôr vydaný ako druhý singel z "A Thousand Suns".
11. januára bol projekt Download to Donate for Haiti aktualizovaný. Po novom niesol názov "Download to Donate for Haiti V2.0", kde myšlienka pretrvávala, no počet skladieb na stiahnutie sa zvýšil. Išlo napríklad o remix singlu „The Catalyst“. 21. marca 2011 kapela vydala tretí oficiálny singel z A Thousand Suns, nesúci názov „Burning in the Skies“.
13. apríla 2011 Shinoda potvrdil, že štvrtým singlom sa stane skladba „Iridescent“. Taktiež potvrdil, že vznikne druhá verzia skladby, ktoré bude o niečo kratšia, no živšia. Táto verzia bude použitá ako soundtrack k prichádzajúcemu filmu Transformers 3, tak ako tomu bolo v predošlých dvoch Transformers filmoch, kde sa soundtrackom stali skladby „What I've Done“ a „New Divide“. Kapela taktiež potvrdila oficiálne video pre tento singel, kde si réžiu vzal na starosť opäť Joe Hahn. Oficiálne videoklipy vyšli taktiež pre single „Waiting for the End“ a „Burning in the Skies“.
"Living Things" a "Recharged" (2011 – 2013).
V Júni 2011 oznámil hlavný spevák kapely Chester Bennington časopisu "Kerrang!", že Linkin Park začali pracovať na nových materiáloch pre ich piaty štúdiový album. Vysvetlil: "„Pracujeme na nových nahrávkach posledné dva mesiace. Hudba je skvelá a sme presne tam, kde sme chceli byť. Nehovorím o vysokom množstve hluku, ale o veľkom množstve dobrých pesničiek.“"
Spevák a raper kapely Mike Shinoda a Rick Rubin sa ujali produkcie albumu. "„Ako vždy, stretávame sa približne raz týždenne, aby sme si vypočuli nahrané pesničky a porozprávali sa o nich. Nahrávok je omnoho viac, ako tomu bolo na predchádzajúcich dvoch albumoch. Na" "A Thousand Suns" "bolo mnoho experimentov, no povedali sme si, 'OK, nemôžeme to takto robiť navždy. Poďme opustiť túto škatuľku, vrátiť sa a udrieť znovu.“" Bennington vysvetlil: "„Rubin nám dal miesto len pre nás, aby sme pracovali na sebe samých... Dal nám stručný opis toho, čo sa mu páči... Bol by rád, ak by nás videl v živšej podobe ako zvyčajne.“" Tiež povedal, že Shinoda drží proces nahrávania každej pesničky na vysokej úrovni a spoluprácu Rubina a Shinody nazval „náš zlatý lístok“ (our golden ticket).
V júli 2011, Bennington povedal pre časopis "Rolling Stone", že Linkin Park chcú, aby vydávali nový album každých 18 mesiacov, a že bude prekvapený, ak piaty album nepríde v roku 2012. Kapela pokračovala v nahrávaní a pracovaní na nových materiáloch dokonca aj počas turné. Neskôr, v septembri 2011 povedal, že piaty štúdiový album je stále iba v počiatočnom štádiu nahrávania. "„Stále sme na začiatku. Chceme si uchovať kreatívnu náladu, takže sa snažíme pracovať intenzívne... sme spokojní s tempom, ktoré momentálne máme.“"
21. marca 2012 Bennington poskytol interview pre časopis "Kerrang!". Povedal: "„Kapela sa pomaly vracia k starším 'známejším' zvukom pri nových nahrávkach, na [novom] albume budeme pracovať s intenzívnejším zvukom gitár a masívnejšími refrénmi, no tiež pridávame mnoho elektronickej linky, aby bola hudba živá, tvrdá, no nie príliš metalová. Bude to pre ľudí omnoho príbuznejšie ako bol" "A Thousand Suns, kde sme presadzovali myšlienku 'Kašlať na to, proste skúsime niečo iné.“" Bennington tiež povedal, že texty nových pesničiek budú viac osobné a budú sa vyhýbať politickým názorom, dodal: "„Písali sme mnoho aj o našich vzťahoch.“" Bennington a Shinoda zastávali podobné názory pri rozhovoroch pre časopis "Spin". "„Teraz už vieme, že máme prostriedky a skúsenosti premeniť naše nápady na niečo, čo sme hľadali, na rozdiel od skúšania, objavovania, a zisťovania že to znie iba ako nu-metal. Nikdy sa nám toto škatuľkovanie nepáčilo, no môžeme použiť elementy z tejto hudby a vytvoriť niečo nové, živé a svieže.“" Prezradili názvy prvých piatich pesničiek z albumu, a tiež potvrdili spoluprácu na albume s kanadským muzikantom Owenom Pallettom. Bennington povedal pre časopis "Live 105: „Kapela sa snaží použiť všetko, čo robila v minulosti a použiť najlepšie časti z predchádzajúcich štyroch albumov, a spojiť ich dokopy do jednej nahrávky.“"
Shinoda hovoril s "Co.Create" o novom albume a spomenul: "„Nový album odpáli všetkých fanúšikov. Priemerný človek nebude schopný po vypočutí pesničky len tak zabudnúť jej názov. Som si ale vedomý, že je to niečo úplne nové.“" 9. apríla 2012 kapela vypustila na internet upútavku pre piaty štúdiový album. Kapela dala do pozornosti deň 16. apríl 2012, presne v ten deň bol vydaný prvý singel "„"Burn It Down"“".
15. apríla 2012 Mike Shinoda na svojom blogu potvrdil, že názov nového albumu bude "Living Things," a že predobjednávky nového albumu budú spustené na oficiálnom webe kapely od 16. apríla. "Living Things" bude vydaný 26. júna 2012.
28. marca 2012 Shinoda potvrdil, že prvý singel piateho albumu bude "„"Burn It Down"“" vydaný 16. apríla 2012. Tiež potvrdil natáčanie videoklipu pre prvý singel, kde sa réžie ujal Joe Hahn. Videoklip vyšiel 24. mája 2012 a v rovnaký deň po prvýkrát odznela na britskom BBC Radio 1 úplne nová skladba z albumu nesúca názov "„"Lies Greed Misery"“", ktorá ale nie je singlom.
V septembri 2013 Linkin park spolu s Stevom Aokim vytvorili pesničku "„"A Light That Never Comes"“", ktorú dali spolu s remixmi 10 pesničiek z Living Things do albumu "Recharged".
"The Hunting Party" (2013 – 2017).
V máji 2013 Shinoda oznámil, že má vyjsť šiesty album a podľa neho a Chestera tento album bude ich najtvrdší, má byť na štýl hard rocku, metalu a iných veci, ako sami povedali, má byť tvrdší od ostatných skupín, ktoré sa im zdajú pasívne, má mať viac energie, s originálnym, jedinečným "cutting-edge" zvukom. "The Hunting Party" bude dokonca ešte tvrdší a agresívnejší ako Hybrid Theory, elektronika však bude len veľmi málo používaná, tvrdí Chester. Inšpiráciou im boli aj niektoré skupiny z 90.tych rokov a skôr. Na albume sa taktiež objavia spolupráce s Pageom Hamiltonom zo skupiny Helmet, Tomom Morellom z Rage Against the Machine, a s Daronom Malakianom zo System of a Down. Linkin Park sa rozhodol postupne vypúšťať skladby ešte pred oficiálnym vydaním albumu. Prvá pesnička z tohto albumu, ktorá bola takto vydaná je "„"Guilty All The Same"“" (v tejto pesničke účinkuje aj veľmi úspešný hip-hopový rapper Rakim) vyšla 7. marca 2014, neskôr nasledovala aj pesnička "„"Until It's Gone"“", ktorá vyšla 5. mája 2014. Po nej vyšla "„"Wastelands"“".
3. júna 2014 vyšla pesnička "„"Rebellion"“", ktorú Linkin Park nahrával so svetoznámym gitaristom a spevákom zo skupiny System of a Down. Ďalšou skladbou, ktorá vyšla 6 dní po "„"Rebellion"“" bola "„"Final Masquerade"“". 11. júna na Facebooku odpremiérovali oficiálny videoklip k "„"Until It's Gone"“", ktorý sa tak stal prvým videoklipom z ich nového albumu.
"The Hunting Party" bol vo väčšine krajinách vydaný 13. júna 2014 a v Spojených štátoch neskôr, 17. júna.
Papercuts (Singles Collection 2000-2023).
Album "Papercuts" obsahuje 20 piesní, vrátane širokého spektra hitov Linkin Park, od "In the End", cez "Burn It Down", až po mash-up s Jay-Z "Numb/Encore". Výnimočnou súčasťou albumu je nikdy predtým nevydaná skladba "Friendly Fire", ktorá bola nahratá počas sessions pre ich posledný štúdiový album "One More Light" z roku 2017. 
Znovuzjednotenie a "From Zero" (2024 – súčasnosť).
Už 30. apríla 2024 rezervačná agentúra skupiny Linkin Park mala ponuky na potenciálne „reunion“ turné a zároveň na headlinovanie na festivaloch v roku 2025. Koncom augusta, bez akýchkoľvek informácií, spustili tajomný 100-hodinový odpočet, na ktorého konci oznámili, že dňa 5. septembra 2024 odohrajú v Los Angeles päťhodinový koncert určený len pre členov fanklubu Linkin Park Underground. Na koncerte predstavili nových členov – speváčku Emily Armstrongovú zo skupiny Dead Sara a bubeníka Colina Brittaina, ktorý nahradil Roba Bourdona. Gitarista Brad Delson sa turné nezúčastní a bude pracovať len v zákulisí. Nahradí ho Alex Feder.Taktiež zverejnili nový singel „The Emptiness Machine“ a ohlásili nadchádzajúci štúdiový album "From Zero", ktorý vyjde 15. novembra 2024. Zároveň oznámili ďalších šesť koncertov arénového turné naprieč štyrmi kontinentmi, ktoré začne 11. septembra Kia Forume v Inglewoode a skončí 11. novembra v Coliseu Medplus v Bogote. 
Hudobné žánre a ich vývoj.
Prvé dva štúdiové albumy "Hybrid Theory" a "Meteora" kombinovali prvky alternatívneho metalu, nu-metalu a rap rocku s náznakom hip-hopu, alternatívneho rocku a elektronickej hudby. Mix všetkých týchto žánrov zaradil hudbu kapely Linkin Park k niečomu dosiaľ nevídanému. Aj napriek tomu ich fanúšikovia označovali iba ako nu-metalovú kapelu. 
Na albume "Minutes to Midnight" začala kapela experimentovať s celkom novým zvukom, čoho výsledkom bolo napríklad výrazné obmedzenie rapu. Rap ako taký sa tu objavil iba na dvoch skladbách. Za hlavný žáner tejto dosky bol považovaný alternatívny rock.
Medzi hlavné črty tvorby Linkin Park patrí jednoznačne súhra dvoch vokalistov. Chester Bennington je hlavný spevák kapely a Mike Shinoda má na starosti najmä rap a sprievodné vokály. Na albume Minutes to Midnight toto pravidlo už ale neplatí, keďže si Shinoda vzal na starosť úlohu hlavného vokalistu v skladbách "In Between", "Hands Held High" a na bonusovej skladbe "No Roads Left". V niekoľkých skladbách zo štvrtého štúdiového albumu, "A Thousand Suns" spieva Bennington spoločne so Shinodom, vrátane všetkých štyroch singlov. Na tomto albume sa často stretneme s elektronickými zvukmi, najmä bicích.
Štvrtý štúdiový album je považovaný za významný bod v kariére Linkin Park, keďže si zvolili úplne nové cestu, ktorou sa uberať. Tento smer si vyžiadal veľkú vlnu kritiky. Štvrtý album bol najčastejšie označovaný ako alternatívny a elektronický rock. Všetky skladby štvrtého albumu tvoria jeden celok, akýsi príbeh, ktorý má veľmi emotívnu myšlienku. Prechody medzi jednotlivými skladbami sú preto často nepočuteľné.
Vlna kritiky prinútila kapelu zamyslieť sa a povedať si "Čo ďalej?". Výsledkom je piaty štúdiový album "Living Things", kde kapela ako myšlienku uprednostnila príbehy ľudí pred akýmsi globálnym nebezpečenstvom spoločnosti. Zámer skupiny bolo skombinovanie tých najlepších prvkov zo všetkých predošlých albumov, a tým vytvoriť celok, ktorý sadne každému poslucháčovi.

</doc>
<doc id="29450" url="https://sk.wikipedia.org/wiki?curid=29450" title="Ugrofínske jazyky">
Ugrofínske jazyky

Ugrofínske jazyky sú vetva uralskej jazykovej rodiny.
Vznikli odčlenením sa tzv. ugrofínskych kmeňov od tzv. samodijských (samojedských) kmeňov okolo roku 4000 pred Kr.. Ugrofíni sa vtedy presunuli medzi rieky Sajan a Altaj a roku 2500 pred Kr. na východ od Uralu medzi rieky Irtyš, Išim a Tobolu. Okolo roku 2000 pred Kr. sa pôvodne jednotná vetva rozpadla na fínsko-permskú skupinu (Ugrofíni zo severozápadných oblasti východne od Uralu), ktorá odišla do svojich dnešných sídiel, a ugorskú skupinu, ktorá neodišla (Ugrofíni z juhozápadných oblasti východne od Uralu). Ako zhrňujúci pojem však ugrofínske jazyky existujú dodnes.
V časti fínsko-permských jazykov nazývanej baltsko-fínske jazyky sa potom premiešali jazykové vplyvy ugrofínske s jazykmi baltských a germánskych kmeňov. V časti ugorskej skupiny nazývanej neskôr maďarčina sa primiešali iránske, slovanské (najprv východoslovanské, neskôr južnoslovanské a slovenské), menej germánske a románske jazyky.
Geografická a kultúrna diferenciácia oboch ugrofínskych vetiev zapríčinila vzájomnú nezrozumiteľnosť novosformovaných jazykov (na rozdiel od napr. Slovanov, kde diferenciácia prebehla podstatne neskôr a potomkovia jednotlivých slovanských kmeňov zostali v sídlach geograficky blízkych).
Delenie.
V minulosti sa mordviančina, marijčina, muromčina, meriančina, meščerčina zaraďovali do zoskupenia "povolžské jazyky".
Webstránka Ethnologue označuje ako "ugrofínske jazyky" a zároveň ako "ugorské jazyky" len maďarčinu.

</doc>
<doc id="29451" url="https://sk.wikipedia.org/wiki?curid=29451" title="Park Janka Kráľa">
Park Janka Kráľa

Park Janka Kráľa je park a chránený areál v meste Zlaté Moravce, ktorý bol vyhlásený v roku 1982. predmetom ochrany je zvyšok historického parku za bustou Janka Kráľa, v ktorom ku dňu vyhlásenia rástlo ešte 10 druhov ihličnatých a 20 druhov listnatých drevín.

</doc>
<doc id="29452" url="https://sk.wikipedia.org/wiki?curid=29452" title="Periodická sústava">
Periodická sústava



</doc>
<doc id="29453" url="https://sk.wikipedia.org/wiki?curid=29453" title="Maďarský jazyk">
Maďarský jazyk



</doc>
<doc id="29454" url="https://sk.wikipedia.org/wiki?curid=29454" title="Motocykel">
Motocykel

Motocykel alebo hovorovo motorka je dvojkolesový (prípadne viackolesový) jednostopý (viacstopý) dopravný prostriedok poháňaný spaľovacím, alebo elektrickým motorom na dopravu jednej alebo dvoch, za sebou sediacich osôb. Kolesá sú umiestnené za sebou a pohonná jednotka (motor a prevodovka) najčastejšie medzi nimi. Vodič sedí na motocykli obkročmo a smer jazdy určuje riadidlami.
Motocykel je na svete veľmi rozšírený dopravný prostriedok.
Delenia.
Меdzinárodné triedy podľa obsahu: 50, 125, 250, 500, 600, 750, 1000 a nad 1000 cm³. Dnes už neexistujúce triedy boli aj do: 80, 100, 175 a 350. 
Delenie podľa obsahu motora:
Delenie podľa spôsobu použitia:
Keďže svojho času niektoré motocykle pretekárov boli príliš moderné, zaviedla FIM ich rozdelenie do troch skupín:
Opis.
Motocykel, podľa druhu, by mal byť dobre ovládateľný nielen na ceste, ale aj v teréne, bočnom vetre a ak je naklonený. Kolesá sú vhodne odpružené, prevodovky sú dvoj- až sedemstupňové, niekedy automatické, a sú buď v bloku s motorom, zriedkavejšie oddelené. Zadné koleso poháňa buď článková reťaz, ozubený remeň, alebo kardanový hriadeľ. Rýchlosť je ovládaná otočnou rukoväťou, alebo páčkou na pravej strane kormidla, manuálna spojka sa ovláda pákou na ľavej strans kormidla (pedálom na ľavej nohe), alebo pracuje samočinne (napr. odstredivá spojka). Brzdy obsluhuje nožný pedál a páčka na kormidle na pravej strane. 
Na dopravu ľudí alebo batožín sa k jednostopovému motocyklu niekedy pripája postranný vozík - sidecar, čím vzniká dvojstopové vozidlo. Trojstopové vozidlo vznikne pripojením rámu so zadnou nápravou - rikša, alebo prednej nápravy s riadením (na obidve kolesá) - trojkolka. 
Existujú aj kombinácie motocyklov a skútrov, ktoré majú niekedy vpredu dve kolesá a zadné koleso, alebo majú vpredu jedno koleso a vzadu dve alebo inú kombináciu. Tak vzniknú dvojstopové, alebo trojstopé vozidlá.
Existujú aj špeciálne vozidlá pre invalidov.
Dejiny.
Prvý parný motocykel vyrobili okolo roku 1869. Prvý motocykel poháňaný benzínom vyrobili Gottlieb Daimler a Wilhelm Maybach v roku 1885. A od roku 1886 došlo k zrýchlenému vývoja motocyklov na celom svete.
Od začiatku 20. storočia sa usporadúvajú motocyklové preteky. Najznámejšie cestné motocyklové šampionáty sú Moto GP (MotoGP, moto2 a moto3) a SBK (SBK, SSP a SSP400). Šampionáty pre terénne motocykle sú MX (motocross) , Speedway (plochá dráha) a Rally Dakar (vytrvalostné enduro).
Oficiálne prvý slovenský motocykel vyrobili v Považských strojárňach v roku 1947 - Manet M 90. Vyrábali tam aj skútre Manet a Tatran, motocykle SK-90, Pionier a Mustang a mopedy Babetta a Manet Korado. 
Zatiaľ málo zdokumentovlaná je história výroby motocyklov a úžitkových trojkoliek bratislavskej firmy NECO medzi rokmi 1923 až 1927. 
V Kolárove (ZVL/ZMV/Babetta) sa vyrábali mopedy Babetta a mokiky Stella, Steward, v Senci motocykle Roland 180 cz. V Kysuckom Novom Meste bola výroba špičkových motocyklov Penta Torette a Dakarino. Z menej známych to boli Pipo 50, Vosked Tina, Collard a Ecorider Hippo.

</doc>
<doc id="29461" url="https://sk.wikipedia.org/wiki?curid=29461" title="Antares">
Antares

Antares (gr. anti Ares = proti Marsu), Vespertilio (lat. netopier) alebo Alfa Scorpii (α Sco/α Scorpii) je najjasnejšia hviezda v súhvezdí Škorpión a jedna z najjasnejších hviezd na nočnej oblohe. Zriedkavejšie sa pre túto hviezdu používa aj staroarabský názov "Kalb al Akrab" („srdce Škorpióna“), pretože v obrazci Škorpióna naozaj tvorí jeho srdce.
Spolu s hviezdami Aldebaran, Spika a Regulus patrí medzi 4 najjasnejšie hviezdy v blízkosti ekliptiky, podľa ktorých sa kedysi delil rok na štyri ročné obdobia. Podobne sfarbený Aldebaran sa nachádza takmer na opačnej strane zvieratníka.
Antares je veľmi jasná hviezda (15. najjasnejšia na oblohe) a má výraznú červenú farbu. Z toho pochádza aj jeho názov Anti – proti, Ares – Mars, čiže „proti Marsu“, s ktorým môže súperiť svojou jasnosťou a červenou farbou. Od planéty Mars je ho možné rozlíšiť vďaka tomu, že v strednej Európe sa Antares nachádza aj pri hornej kulminácii veľmi nízko nad obzorom, a preto intenzívne bliká, čo skutočný Mars nikdy nerobí.
Antares je jedna z najväčších hviezd viditeľných na oblohe voľným okom. Tento červený nadobor má priemer 600-krát väčší, než je priemer Slnka (niekde sa udáva aj 700-krát väčší priemer). Jeho skutočný priemer sa nedá presne určiť, lebo všetky hviezdy vďaka ich obrovskej vzdialenosti vnímame vždy ako body. V prípade hviezdy Antares bol jeho uhlový priemer určený pri jeho zákryte Mesiacom. Antares je od nás viac než 500 svetelných rokov vzdialený, pričom aj presné určenie jeho vzdialenosti je zložité. Jeho povrchová teplota je však veľmi malá, len okolo 3 500 K, a jeho hmotnosť je „len“ 10 až 15-násobok hmotnosti Slnka. Z tohoto dôvodu je stredná hustota tejto hviezdy iba 0,000011 g/cm3, čo je hustota miliónnásobne menšia než hustota vody. Dalo by sa takmer povedať, že povrchové vrstvy hviezdy prechádzajú postupne do medzihviezdneho prostredia.
Je to polopravidelná premenná hviezda meniaca zdanlivú jasnosť od 1,22m do 1,31m v perióde 1 733 d. Patrí do spektrálneho typu Ml, triedy svietivosti Ia. Tento červený obor má svietivosť 65 000-násobne väčšiu ako Slnko. Jeho sprievodca, hviezda 2-násobne väčšia ako Slnko, zdanlivej jasnosti 6,8m, spektrálneho typu B4, je na oblohe od neho vzdialený 3,4". Na ich rozlíšenie potrebujeme ďalekohľad s priemerom objektívu aspoň 15 cm. Sprievodca obehne hlavnú zložku raz za približne 853 rokov. 

</doc>
<doc id="29462" url="https://sk.wikipedia.org/wiki?curid=29462" title="Dark Throne">
Dark Throne

Dark Throne je online multiplayer hra (MMORPG). Jej prostredie je textové a je prístupné z vačšiny rozšírených webových prehliadačov.
História.
Hra sa už vyvíja dlhší čas. Od začiatka už bola vo viacerých verziách, pár sa ich ešte chystá:
Profil hráča.
Na začiatku si vytvoríte postavu, ktorú charakterizuje rasa a jej zameranie:
Rasy (Races):
Zamerania (Classes):
Neskôr si môžete pridať obrázok (avatar).
Hra.
Po vytvorení profilu je možné začať hrať. Cieľom je vypracovať sa na čo najvyšší level, alebo celkové hodnotenie. Na začiatku má každý hráč level 1, ktorý sa ale zvyšuje pri vačšom počte skúsenostných bodov (Experience), ktoré dostávame za úspešný útok.
V hre sa musíme starať o vlastnú populáciu. Mali by sme zabezpečiť jej rast a ľudí je potrebné zaškoliť na nejakú odbornosť. Medzi tie patria: baník, vojak-útočník, voják-obranca, špión, strážca. 
Ku dôležitým ukazovateľom hry patria Útok (Offense), Obrana (Defense), Útok špiónov (Spy Offense) a Obrana strážcov (Spy Defense). Pomocou nich sa vypočíta sila útoku, obrany..
Tieto ukazovatele sa dajú zvyšovať viacerými spôsobmi. Medzi najefektívnejšie patrí zvyšovanie úrovne prisluchajúcich budov alebo kupovanie príslušenstva pre daný typ ľudí.
Všetko toto by sme nemohli robiť, keby sme nemalidostatok peňazí. Peniaze sa zarábajú v baniach alebo ako korisť pri útokoch.
Prostredie hry.
Prostredie hry je celé v angličtine. Položky sú logicky štrukturované. Naľavo je panel s údajmi o počte nových prijatých správ, zarobenom zlate, netrénovaných vojakoch, leveli, skúsenostných bodoch, zostávajúcich ťahoch a aktuálnom čase. Hore je lišta s ponukou:

</doc>
<doc id="29463" url="https://sk.wikipedia.org/wiki?curid=29463" title="Spika">
Spika

Spika (Spica, α Vir/α Virginis/Alfa Virginis) je najjasnejšia hviezda v súhvezdí Panna a jedna z najjasnejších hviezd na nočnej oblohe. 
Táto mimoriadne horúca a žiarivá hviezda je šestnásta najjasnejšia hviezda oblohy. Jej názov znamená „klas“. Pochádza z čias, keď heliaktický západ tejto hviezdy znamenal začiatok žatvy. Dnes v dôsledku precesie zapadá toto súhvezdie asi o mesiac skôr. Spika tvorí jeden z vrcholov asterizmu Jarný trojuholník spolu s hviezdami Regulus a Arktúr. S hviezdami Denebola, Arktúr a Cor Caroli tvorí zase iný asterizmus zvaný Diamant Panny. Táto nápadná skupina hviezd vytvára svojím tvarom diamant a slúži na ľahšiu orientáciu na jarnej oblohe. V starých vyobrazeniach súhvezdia Panny býva Spika zobrazovaná ako klas v jej ruke. Ak si súhvezdie predstavíme radšej ako bežiacu postavičku, potom sa Spika nachádza v jej päte. 
Spika je zákrytová premenná hviezda. Pri zákryte jej jasnosť klesne o 0,1 mag. Perióda je 4,01 dňa. Hlavná zložka je tiež premenná hviezda, konkrétne pulzujúca premenná typu beta Cephei.

</doc>
<doc id="29465" url="https://sk.wikipedia.org/wiki?curid=29465" title="Najjasnejšie hviezdy">
Najjasnejšie hviezdy



</doc>
<doc id="29468" url="https://sk.wikipedia.org/wiki?curid=29468" title="Generácia Baby boomers">
Generácia Baby boomers

Generácia Baby boomers (alebo aj Generation W a Generation BB) je označenie ľudí narodených počas ekonomickej prosperity v USA a inde vo svete nasledujúcej po 2. svetovej vojne. Označenie Baby boomers je späté s vyjadrením vzostupu pôrodnosti, boom doslova znamená "prudký rozmach" . Baby boomers má dva významy : prudký rozmach počtu detí ale aj deti, čo zažili prudký rozmach. Do slovenčiny sa neprekladá a Husákove deti, aj keď sú podmnožinou baby boomerov, mali iné skúsenosti, napríklad so subkultúrou hippies. 
Generácia predchádzajúca "baby-boomerom" sa označuje v USA za Tichú generáciu a nasledujúca za Generáciu X. 
Americkí demografovia do tejto generácie rátajú ročníky 1946 až 1964 počas ktorých rástla pôrodnosť, napriek tomu, že od roku 1957 bol zaznamenaný už pokles v pôrodnosti. Aj na Slovensku v tomto období bola vysoká pôrodnosť, ktorá po vojne nepretržite rástla až do roku 1952. V nasledujúcom období až do roku 1967 mierne klesala a potom v rokoch 1968 až 1979 pôrodnosť opäť rástla. V rokoch 1978 a 1979 počet živonarodených detí na Slovensku prekročil 100 000 (tak ako v rokoch 1951 a 1952). Tento fenomén je dnes známy ako Husákove deti. 
V súčasnosti (rok 2026) je Generácia Baby boomers vo vekovom rozpätí od (nar. 1964) do rokov, t.j. dostáva sa do dôchodkového veku. Táto skutočnosť podľa ekonómov výrazne zaťaží sociálny systém krajiny.
Baby boomeri sú spájaní s postojmi, ktoré menili, prípadne nanovo prehodnocovali definície dovtedajších tradičných hodnôt. Niektorí komentátori diskutujú o rozsahu ich odporu. Podľa nich skôr u tejto generácii šlo o kontinuitu medzi staršou a nasledujúcou demografickou kohortou. V Európe a v Severnej Amerike sú boomeri spájaní s ich privilégiom, v ktorom mnohí z nich vyrastali v období nárastu blahobytu po rozsiahlych povojnových dotáciách do bývania a vzdelávania. V porovnaní s predchádzajúcimi, sa táto generačná skupina v svojej dobe vyprofilovala ako najbohatšia, najaktívnejšia a najviac fyzicky zdatná. Boli prvou generáciou, ktorá očakávala a aj vyrastala do lepších časov. Táto generácia skutočne dosahovala špičkovú úroveň príjmov, mala vyhovujúci prístup k potravinám, odevom, programovo sa dostávala k dôchodku a skutočne spoznala čo prináša kríza stredného veku. Ich nábeh smerom ku konzumnému spôsobu života býva pravidelne kritizovaný za svoju neprimeranosť. 
Jednou zo zvláštností boomerov je, že aj oni sami seba vnímajú ako špeciálnu generáciu, ktorá je veľmi odlišná od tých, ktoré boli pred ňou. V 60. rokoch 20. storočia, kedy sa relatívne veľa z nich dostávalo do veku tínedžerov a dospievajúcich, veľa z nich a z ľudí z ich okolia používali špecifický spôsob vyjadrení o svojich súčasníkoch a o zmenách, ktoré ich sprevádzali. Táto rétorika bola pre boomerov významná aj pre ich vlastné vnímanie. Začali mať tendenciu definovať svet z pohľadu generácií, čo bol v tom čase relatívne nový fenomén. Generácia Baby boomers bola opisovaná ako šoková vlna, či akési „prasa v pytónovi“, ktoré časom ako podlieha konzumu prerastie toho hada, ktorého v mladosti voči spoločnosti predstavovalo.
Definície.
Slovné spojenie baby boom je späté s vyjadrením vzostupu pôrodnosti. Nárast povojnovej populácie bol prvýkrát v spojitosti so slovkom „boom“ spomenutý Sylviou F. Porterovou v stĺpčeku amerického denníka "New York Post", ktorý vyšiel dňa 4. mája 1951. Označoval nárast obyvateľov USA, ktorých počet v roku 1950 stúpol o 2,357 milióna. Jeden z najväčších a najvýznamnejších slovníkov anglického jazyka na svete, "Oxford English Dictionary", uvádza, že prvý krát bolo použité spojenie „baby boomer“ v denníku "The Washington Post" v roku 1970. 
Rozličné zdroje definujú periódu generácie baby boomerov do rôznych období. Americký úrad pre sčítanie ľudu (United States Census Bureau) považuje za baby boomerov tých, ktorí sa narodili počas demografického pôrodného boomu medzi rokmi 1946 až 1964. Landon Jones v jeho knihe "Great Expectations: America and the Baby Boom Generation" (1980), definuje rozpätie generácie baby boomerov podľa nárastu od roku 1943 do doku 1960, kedy ročne prichádzalo na svet viac ako 4 miliónov detí. Zhodujú sa s ním aj William Strauss a Neil Howe, ktorí vo svojej teórii o generáciách definujú sociálnu generáciu boomerov tiež medzi roky 1943-60. Tieto ročníky boli príliš mladé nato, aby si v pamäti uchovali spomienky na Druhú svetovú vojnu, no boli zároveň dosť staré, aby si osvojili povojnový (americký) kultúrno-spoločenský vývoj. V Spojených štátoch je možné túto generáciu deliť na dva základné segmenty: úvodnou časťou baby boomerov sú tí, ktorí sa narodili medzi rokmi 1946 až 1955. Sú to tí, ktorí sú spájaní s érou, kedy dominovali témy Vietnamskej vojny. Táto skupina počtom (viac ako 38 miliónov) prevažuje nad druhou. Druhá menšia polovica, 37,8 milióna ľudí, sa teda rodila medzi rokmi 1956-1964.
V Kanade pochádza jedna z definícií pre baby boomerov od Davida Foota, ktorý je autorom štúdie "Boom, Bust and Echo: Profiting from the Demographic Shift in the 21st century" (1997). Tento ekonóm a demograf tejto generácii priraďuje ročníky 1947-1966. Vyznačovali sa tým, že v každom z týchto rokov prišlo na svet 400 tisíc detí. Pripúšťa však, že táto definícia je demografická a z kultúrneho hľadiska nie je až tak jednoznačná. Doug Owram pridáva názor, že kanadský boom je obsiahnutý medzi rokmi 1943-1960, no kultúrne vplyvy pre tieto ročníky pochádzali od ľudí, ktorí sa rodili od konca vojny po rok 1955, či 1956. Argumentuje tým že hudobníci ako boli členovia The Beatles, Bob Dylan, či The Rolling Stones, alebo spisovatelia Jack Kerouac a Allen Ginsberg patrili v rámci generácii boomerov k tým skôr narodeným a niektorí sa narodili tesne pred ňou. Ročníky 1960 a vyššie sa zas môžu cítiť viacej odpojené od toho, s čím sa kultúrne identifikovali boomeri z predchádzajúcich generácií.
V Austrálii Bernard Salt definuje generáciu Baby boomers medzi roky 1943 až 1960, no Austrálsky štatistický úrad sa prikláňa k rokom 1946 to 1964.
Charakteristiky.
Veľkosť a ekonomický dopad.
Len v Spojených štátoch sa medzi rokmi 1946-1964 narodilo 76 miliónov detí. V roku 2004, Briti z generácie Baby boomers vlastnili 80% všetkého majetku Spojeného kráľovstva, kúpili 80% automobilov najvyššej triedy, 80% vyrobených jácht a 50%z vyrobených prostriedkov určených na starostlivosť o pleť.
Okrem veľkosti skupiny, Steve Gillon poznamenáva, že jednou z vecí, ktoré baby boomers odlišujú od iných generačných skupín je skutočnosť, že „už od chvíle, kedy sa táto kohorta identifikovala, boomeri boli zanalyzovaní a určení modernými marketingovými expertmi, ktorí znásobili ich pocit generačnej odlišnosti.“ Podporili to aj články, ktoré koncom 40. rokov publikovali v tlači. Tieto texty poukazovali na to, že nárast počtu novonarodených detí, je znamením nárastu ekonomického boomu. Príkladom môže byť titulok z časopisu "Newsweek", ktorý v roku 1948 čitateľom oznamoval, že „Babies Mean Business“ („Deti sú biznis“), či iný týždenník, "Time", ktorý v tom istom roku vydal článok s jednoduchým titulkom „Baby Boom“.
Dychtwaldova teória o „age wave“ poukazuje na to, že boomeri postupne, ako v rokoch 2007-2009 začnú prichádzať do dôchodkového veku spôsobia spomalenie ekonomického rastu. Spôsobí to projekcia starnutia pracovnej sily (niekedy sporne označovaná ako The Silver Tsunami), ktorá postúpi v roku 2020 do fázy kedy až 25% pracujúcich v západných kultúrach bude mať viac ako 55 rokov.
V Spojených štátoch v prieskumoch zistili, že takmer tretina opýtaných z generácie baby bommers by dedičstvo radšej poskytla charite, než by ho odkázala svojim potomkom. 57% z nich verí, že každá generácia by si mala svoj majetok nadobudnúť vlastnými silami, 54% verí, že peňažné prostriedky bolo na deti potrebné vynakladať iba počas obdobia, kedy vyrastali.
Kultúrna identita.
Boomers vyrastali v období dramatických sociálnych zmien. V Spojených štátoch táto zmena generáciu poznačila silným kultúrnym štiepením na konzervatívcov a zástancov zmien. Niektorí analytici veria, že sa toto štiepenie politicky odohráva od čias vojny vo Vietname aj po roku 2000. Výsledkom tohto štiepenia je politická rozpoltenosť v krajine. Baby boomers sú v tomto štáte kandidáti so silným potenciálom priaznivcov republikánov, ale aj u demokratov. Prvá polovica boomerov dospievala na celom svete do spoločných časov. Mali zážitky, akými bola Beatlemánia, či festival vo Woodstocku, prejavovali odpor voči vojne vo Vietname, ale v tejto vojne aj umierali. Politicky mali prvé ročníky boomerov bližšie k demokratom, neskoršie viac sympatizovali s republikánmi. V začiatkoch 80. rokov sa boomeri stali viac konzervatívnymi a mnohí ľutujú kultúrne zmeny, ktoré priniesli v svojom mladom veku.
V roku 1993 časopis "Time" informoval o náboženskej orientácii u povojnovej generácii. Citoval slová sociológa z kalifornskej univerzity v Santa Barbare, Wadea Clarka Roofa, že asi 42% baby boomerov odišlo od formálneho náboženstva, 33% nechodí do kostola a 25% z nich sa k viere vrátilo. Boomeri, ktorí sa vrátili k cirkvi boli menej viazanými na tradície a menej presvedčenými členmi ako lojalisti. Sú aj liberálnejší, čím sa prehlbujú rozpory v otázkach, ako je názor na umelé prerušenie tehotenstva a homosexualitu.
V roku 1985 bol v štúdii, ktorú v USA robili Schuman a Scott, oslovený veľký počet dospelých ľudí otázkou, že „čo bolo pre nich v posledných 50 rokoch výnimočne dôležité?“ Baby boomers mali v tejto ankete nasledovné výsledky:
Okolo generačného prepojenia s ročníkmi 1961 až 1964 s Baby boomers je častá diskusia a niektorí demografi skôr pripúšťajú, že títo jedinci sú skôr súčasťou nasledujúcej Generácii X.
Ako indikátor dôležitosti tejto generácie môžeme považovať aj to, že časopis Time v roku 1966 zvolil Baby Boomers za „Osobnosti roka.“ Claire Raines v publikácii "Beyond Generation X" píše, že nikdy predtým sa nestalo, aby sa niektorá generácia takto zidealizovala. Boomeri sú často v USA spájaní s hnutiami ako Kontrakultúra 60. rokov, s bojom za občianske práva a druhej vlny feministického hnutia. Naopak mnohí mali tendenciu byť konzervatívnymi, proti kontrakultúre. Boli to hlavne tí, ktorí ktorí pracovali na svojej profesionálnej kariére v armáde, ako právnici, v biznise, či republikánski politici. Títo jedinci z tejto generácie sú, podobne ako časť Generácie X, spájaní s konzumným spôsobom života a sklonmi k narcizmu. Často sa očakáva, že generácia, ktorá nasleduje, sa bude mať lepšie, ako tá predošlá. Generácia X, ktorá prišla po Boomeroch, už lepšiu kvalitu života nemala.

</doc>
<doc id="29469" url="https://sk.wikipedia.org/wiki?curid=29469" title="Orava (vodná nádrž)">
Orava (vodná nádrž)

Orava alebo Oravská priehrada je vodná nádrž, súčasť rovnomenného vodného diela (ktorého súčasťou je aj vyrovnávacia nádrž Tvrdošín), vybudovaného na sútoku Bielej a Čiernej Oravy. Nachádza sa na severe Slovenska, v rovnomennom regióne. Oravská priehrada je najväčšia priehrada na Slovensku tak objemom vody ako aj rozlohou.
"Základné údaje:"
Prvé práce na projekte sa začali 24. júla 1941 a do prevádzky bola priehrada uvedená v roku 1954. Po napustení ostali pod vodnou hladinou obce Slanica, Osada, Hámre, Ľavkovo, Ústie, dolná časť obce Bobrov a 2/3 Námestova. Práve preto sa v Námestove nenachádza historické centrum mesta. Nad hladinou ostal po zatopenej obci Slanica malý vrch, čím vznikli Slanický ostrov nazývaný aj Ostrov umenia a Vtáčí ostrov, ktoré sú pri nízkej hladine vody spojené úzkym priechodom.
Priehrada so svojimi brehmi a ostrovmi patrí k najvýznamnejším lokalitám výskytu vodných vtákov na Slovensku, leží na migračnej trase vodného a pri vode žijúceho vtáctva v cezhraničnej polohe pri hraniciach s Poľskom.
História budovania Oravskej priehrady.
Oravská kotlina, v ktorej ležali obce Slanica, Ľavkovo, Ústie, Osada a Oravské Hámre bola už v časoch valaskej kolonizácie v 16. storočí značne odlesnená a počas prudkých lejakov silný prúd vody v rieke Orava ohrozoval ľudské obydlia a polia. V snahe využiť tento nespútaný živel boli vypracované viaceré projekty na výstavbu priehrady. Prvý vznikol už v časoch Uhorska v roku 1870, kedy bola vypracovaná štúdia a projekt železobetónovej priehrady na Orave. Ďalší projekt priehrady bol vypracovaný počas prvej svetovej vojny. V období prvej republiky bol zahrnutý do vodohospodárskeho plánu rieky Váh. Po skončení druhej svetovej vojny bol v oblasti uskutočnený aj prvý rozsiahly geologický prieskum. Odborníci odporučili vybudovať zemnú hrádzu, ktorú však Ministerstvo verejných prác v Prahe zamietlo pre nedostatok skúseností. Zemnú hrádzu preto opäť nahradil ďalší projekt betónovej priehrady.
K prvému výkopu základov došlo 11. októbra 1941. Práce na stavbe však nepokračovali, pretože vznikol celý rad problémov v súvislosti s objavením minerálnej vody, ktorá rozleptávala betón. Ďalšie problémy boli spojené so zlomovou poruchou v podloží, vyplnenou mäkkou ílovou, neúnosnou zeminou. Následne došlo k opätovnému prepracovaniu projektov a na základe nového projektu z roku 1943 sa začalo s betónovaním jamy. Napriek všetkým ťažkostiam stavbu vodného diela slávnostne dokončili a prvá turbína bola spustená 2. mája 1953. S dokončovaním stavebných prác sa pokračovalo až do roku 1954.
Turistika.
Oravská priehrada patrí medzi obľúbené turistické strediská. Každoročne sem prichádzajú tisícky turistov. V lete je turistami najvyhľadávanejšia južná a západná časť priehrady. V zimných mesiacoch je v obdobiach silných mrazov využívaná nielen domácim obyvateľstvom na rozvíjanie zimných športov a na prechádzky po zamrznutej vodnej ploche.
Na jej brehoch je viacero rekreačných oblastí s možnosťami kúpania, jachtingu, vodného bicyklovania, člnkovania, windsurfingu, iných vodných športov a atrakcií. Ubytovanie poskytujú ubytovacie zariadenia v meste Námestovo alebo niekoľko hotelov, množstvo chát a miest určených na kempovanie v tesnej blízkosti brehov priehrady. V lete sa organizujú vyhliadkové plavby loďou okolo ostrova. Najvýznamnejšími rekreačnými strediskami sú Slanická Osada, Prístav, Studnička a pláže pri Námestove.
Na Slanickom ostrove umenia, ktorý je pozostatkom zaplavenej obce Slanica, sa nachádza slanický rímskokatolícky Kostol Povýšenia svätého Kríža postavený v 18. storočí a lapidárium. V súčasnosti je v kostole inštalovaná stála expozícia oravského ľudového umenia, plastiky a maľby a občasne sú v ňom organizované slávnostné koncerty.
Pre rybárov nádrž ponúka pestrý lov sladkovodných rýb najmä zubáča, kapra, šťuky a hlavátky, no vyskytujú sa tu i úhory, či sumce. Vo vtoku rieky Oravy je obľúbený lov jalcov.
Plávanie.
Preplávať Oravskú priehradu po dĺžke (celkovo 13,5 kilometra) sa zatiaľ podarilo Ivanovi Gazdíkovi (kraul), Soni Rebrovej (kraul), Miroslavovi Ľachovi (prsia) a Anne Barkovej (prsia). V lete tu pravidelne býva podujatie Diaľkové plávanie v Oravskej priehrade zo Slanického ostrova do Námestova, kde sa pláva 2500 metrov. V zime tu plávajú a otužujú plavci z klubu Orava otužilci. Tradícia zimného plávania je tu od roku 1975.
Lodná doprava.
Od roku 1958 do 1989 premávala na priehrade loď Žilina.
Elektráreň.
Súčasťou akumulačnej nádrže je aj vodná elektráreň , vybudovaná vo vzdialenosti 12m pod priehradným múrom. Voda sa privádza k dvojici kaplanových turbín dvomi prívodnými potrubiami s priemerom 4,5m. Elektráreň bola uvedená do prevádzky v roku 1953. Jej inštalovaný výkon je 21,75 MW a prietok 2 × 50 m³/s. Ročná výroba elektrickej energie dosahuje priemerne 31 GWh.

</doc>
<doc id="29473" url="https://sk.wikipedia.org/wiki?curid=29473" title="Mark Hučko">
Mark Hučko

Mark Hučko (* 15. september, 1947; Bratislava) je slovenský amatérsky lingvista, ktorý vytvoril jazyky Slovio a Blitz English. V roku 1968 emigroval do Kanady a od roku 1984 žije vo Švajčiarsku.
Nie je vyštudovaný lingvista. Vydal knihu "Blesková angličtina".

</doc>
<doc id="29474" url="https://sk.wikipedia.org/wiki?curid=29474" title="Slovio">
Slovio

Slovio je umelo vytvorený jazyk, ktorého autorom je Slovák Mark Hučko. Jeho cieľom je uľahčiť (nielen) Slovanom vzájomné dorozumievanie sa.
Dátum pôvodu jazyka nie je zrejmý, keďže aj na oficiálnej stránke jazyka sa môžeme stretnúť s viacerými rôznymi dátumami. Webstránka má copyright ©1984, zatiaľ čo na hlavnej stránke sa spomína rok 1999 a na podstránke autora sa dočítame o jari 2001.
Z gramatického hľadiska sa podobá na esperanto (rovnaké koncovky podstatných mien, prídavných mien i slovies a žiadne ohýbanie), ale slovná zásoba čerpá zo slov, ktoré sa bežne používajú v slovanských jazykoch. Najnovšia verzia jazyka slovio 2.74q bola vytvorená 19. septembra 2008. Podľa autora je Slovio zrozumiteľné pre viac ako 400 miliónov ľudí bez akéhokoľvek predchádzajúceho štúdia.
Jazyk by mal kompenzovať hlavný nedostatok jazyka Esperanto, konkrétne jeho umelosť. Jazyk Esperanto čerpá z mnohých jazykov, či už lexikou z románskych jazykov, syntaxou zo slovanských, atď., čo spôsobuje neprirodzenosť daného jazyka.
Ukážka.
Slovio es novju mezxunarodju jazika ktor razumijut cxtirsto milion ludis na celoju zemla. Ucxijte Slovio tper!
Abeceda.
Slovio používa tak latinku ako aj cyriliku.
Abeceda v latinke: 
a b c cx d e f g gx h hh i j k l m n o p q r s sx t u v z zx
Neobvyklá výslovnosť:
Ďalšie písmená:
Slovio sa môže zapisovať aj azbukou:
Gramatika.
""Slovio imajt prostju, logikju gramatia i Slovio es idealju jazika dla dnesju ludis."
"Slovio má jednoduchú logiku gramatiky a Slovio je ideálnym jazykom pre dnešných ľudí."
Číslovky.
Radové číslovky je možné tvoriť pridaním prípony "ju". "Dinju, dvaju, ..."
Názvy mnohouholníkov možno tvoriť pridaním prípony "ugolik". "Triugolik, cxtirugolik, ...""
Rozšírenosť jazyka.
Podľa autora je Slovio zrozumiteľné pre viac ako 400 miliónov ľudí bez akéhokoľvek predchádzajúceho štúdia. Nie sú známe žiadne údaje o skutočnom počte používateľov tohoto jazyka. Pokiaľ ide o literárnu tvorbu, na podstránke domácej stránky jazyka Slovio s názvom "Knigis" (Knihy) sa nachádza leták v anglickom a slovenskom jazyku, a odkaz na stránku, ktorá údajne predáva štyri detské knihy v jazyku Slovio.

</doc>
<doc id="29476" url="https://sk.wikipedia.org/wiki?curid=29476" title="MPlayer">
MPlayer

MPlayer je multimediálny prehrávač podporujúci prevažnú väčšinu audio a video kodekov. Dostupný podľa licencie GNU GPL je pre operačné systémy Windows, Mac OS X, Linux, Syllable.
Prehrávač sa spúšťa pomocou príkazového riadka s možnosťou konfigurovania pomocou parametrov, pričom je možné ho doplniť o GUI.

</doc>
<doc id="29477" url="https://sk.wikipedia.org/wiki?curid=29477" title="Grafické používateľské rozhranie">
Grafické používateľské rozhranie

Grafické používateľské rozhranie (angl. graphical user interface), skratka GUI, používateľské rozhranie, ktoré umožňuje ovládať elektronické zariadenie pomocou súboru interaktívnych obrazových prvkov. Tie spúšťajú príkazy a umožňujú priamu interakciu so zariadením.
V súčasnosti je navrhovanie grafického rozhrania samostatná profesná disciplína vyžadujúca odborné znalosti z ergonómie, psychológie a dizajnu vizuálnych komunikácií. 
Okrem GUI existujú aj iné rozhrania, najmä príkazový riadok, ktorý pracuje v textovom režime.
Základom každého GUI je samotné používateľské rozhranie, na ktorom spočíva celá zodpovednosť systému, v ktorom sa pracuje. Zle navrhnuté GUI je častý problém, ktorého sa dopúšťajú najmä neskúsení programátori.

</doc>
<doc id="29478" url="https://sk.wikipedia.org/wiki?curid=29478" title="Cestný motocykel">
Cestný motocykel

Cestný motocykel je motocykel s typickými vlastnosťami motocyklov a určený na dopravu osôb s veľmi veľkou spoľahlivosťou a prevádzkovou hospodárnosťou. Je to najstarší druh motocyklov. Často je vybavený sidecarom (postranným vozíkom).

</doc>
<doc id="29479" url="https://sk.wikipedia.org/wiki?curid=29479" title="Športový motocykel">
Športový motocykel

Športový motocykel je motocykel podobný pretekárskemu motocyklu, ale s osvetlením a spúšťacím zariadením.
Existujú dva druhy:
Je oveľa rýchlejší ako cestné mototocykle, ale má kratšiu životnosť. Motor má zvýšený výkon a krútiaci moment, ktorý sa dosahuje v omnoho vyšších otáčkach ako bežný motocykel, následkom čoho je motor v nižších otáčkach nepoužiteľný. Odporúčané palivo má bežné oktánové číslo. Prevodovka má šesť výnimočne päť stupňov. U cestných superšportov má pruženie nízky zdvih, úzke do dola zahnuté riadidlá (tzv.katany). Pri krosových sú riadidlá široké, vyzdvihnuté pneumatiky sú záberové, mechanizmy sú chránené krytmi (pred prachom a vodou).

</doc>
<doc id="29480" url="https://sk.wikipedia.org/wiki?curid=29480" title="Pretekársky motocykel">
Pretekársky motocykel

Pretekársky motocykel (nesprávne resp. zastarano "závodný motocykel") je motocykel určený na dosiahnutie najvyššej priemernej rýchlosti na dlhšej trati.
Existujú dva druhy:
Medzinárodné triedy podľa obsahu: 125, 250, 350 a 500 cm³, pre motocykle s postranným vozíkom 350, 500 a 1200 cm³.

</doc>
<doc id="29481" url="https://sk.wikipedia.org/wiki?curid=29481" title="Rekordný motocykel">
Rekordný motocykel

Rekordný motocykel je motocykel určený na dosiahnutie maximálnej rýchlosti na rovinnej, priamej a pomerne krátkej trati.
Obyčajne vodič leží na/vo veľmi aerodynamickom vozidle hlavou vpred alebo dokonca na chrbte. Kolesá majú menši priemer alebo väčší rázvor.

</doc>
<doc id="29482" url="https://sk.wikipedia.org/wiki?curid=29482" title="Skúter">
Skúter

Skúter je jednostopové motorové vozidlo podobné motocyklu určené na pohodlnú jazdu s účinnou ochranou jazdca proti povetrnostným vplyvom.
Na rozdiel od motocykla je voľný priestor medzi sedlom jazdca a riadidlami, čo umožňuje nastupovať z boku. Motor je buď vedľa zadného kolesa alebo tesne pred ním. Palivová nádrž je pod sedlom vodiča alebo nad predným kolesom. Motor sa v minulosti chladil najčastejšie ventilátorom, prípadne náporom vzduchu. Dnes je bežne vybavený automatickou prevodovkou, kvapalinovým chladením, alebo elektrickým pohonom. 
Charakteristické sú malé kolesá, nízkoobjemový motor (obvykle 50-125 cm³) a čiastočná kapotáž s podlážkou, bez hornej časti rámu. Vodič nesedí obkročmo, ale znožmo ako na stoličke. 
Obvykle slúži ako dopravný prostriedok na krátke vzdialenosti - typicky v rámci mesta. Hornú triedu skútrov tvoria veľké cestovné skútre s výkonným motorom s objemom 250 až 650 ccm.
Najznámejšími predstaviteľmi skútrov sú talianske Vespa a Lambretta. Na Slovensku sa v Považskej Bystrici vyrábali skútre Manet S 100 a Tatran S 125.

</doc>
<doc id="29483" url="https://sk.wikipedia.org/wiki?curid=29483" title="Motorový bicykel">
Motorový bicykel

Motorový bicykel je bicykel, ktorý má motor s obsahom valca maximálne 100 cm³ a svojou rýchlosťou, hmotnosťou a stavbou sa veľmi líši od bežného bicykla.

</doc>
<doc id="29484" url="https://sk.wikipedia.org/wiki?curid=29484" title="Moped">
Moped

Moped (údajne zo ) je ľahké jednostopové motorové vozidlo, ktoré je kombináciou motocykla a bicykla. Slúži na prepravu obyčajne jednej osoby na krátke vzdialenosti, a to obmedzenou rýchlosťou, vzhľadom na nízku kubatúru spaľovacieho motora (do 50 cm³). Má špeciálny rám, ktorý je pevnejší  ako u bicykla a bicykla s pomocným motorom. Kolesá sú väčšinou odpružené, neoddeliteľnou súčasťou prevodovky sú kľuky s pedálmi. Príkladom mopedu je na Slovensku vyrábaný Manet Korado, alebo Babetta
Do kategórie moped zaraďujeme aj viacstopé vozidlá (napr. trojkolesové), mopedy bez pedálov, vybavené nožným štarérom motora (mokick), alebo ručným štartérom (noped) prípadne s elektromotorom s výkonom nižším, ako 4kW a maximálnou rýchlosťou 45km/h.

</doc>
<doc id="29485" url="https://sk.wikipedia.org/wiki?curid=29485" title="Bicykel s pomocným motorom">
Bicykel s pomocným motorom

Bicykel s pomocným motorom je klasický bicykel s primontovaným dvojtaktným alebo štvortaktným motorom s obsahom do 50 cm³. Maximálna rýchlosť je 25 km/h. V prípade elektrického motora je jeho maximálny výkon 250W. Z motora sa prenáša otáčavý moment na koleso prostredníctvom redukčného súkolia reťazou alebo hnacou kladkou.

</doc>
<doc id="29486" url="https://sk.wikipedia.org/wiki?curid=29486" title="Býk (súhvezdie)">
Býk (súhvezdie)

Býk (Taurus) (♉) je jedno zo zvieratníkových súhvezdí, ktorým prechádza Slnko od 13. mája do 20. júna. Predstavuje hlavu býka, jednu z podôb Dia z gréckej mytológie. Je po ňom pomenované znamenie Býk.
Je to výrazné súhvezdie zimnej oblohy medzi súhvezdiami Baran na západe a Blíženci na východe. Na severe sa nachádza Perzeus a Povozník, na juhozápade Orión a na juhovýchode Eridanus a Veľryba.
Súhvezdie Býk je viditeľné u nás na večernej oblohe od októbra do apríla. Vrcholí o polnoci koncom novembra vo výške asi 60° nad južným obzorom. Je to typické zimné súhvezdie, ktoré vidieť na predĺženej spojnici Kasiopeje s Perzeom. Na oblohe zaberá 0,243 sr. Obsahuje 90 hviezd zdanlivej jasnosti do 6m; najjasnejšia hviezda má meno Aldebaran. V Býkovi sú Hyády a Plejády, najjasnejšie otvorené hviezdokopy celej oblohy. Roku 1801 v ňom G. Piazzi objavil prvú planétku 1 Ceres. Býk je známy aj Krabou hmlovinou, jasným pozostatkom po supernove. LP 357-186 je jednou z najmenších hviezd s priemerom a s priemernou hustotou 200 t. cm-3. Radiant meteorického roja Tauríd leží južne od Plejád.
Mytológia.
Podľa gréckej povesti bol Býk, podobne ako Labuť, jedným z mnohých podôb najvyššieho boha Dia (Jupitera). Zeus chcel uniesť Európu, dcéru fenického kráľa (podľa iných zdrojov sidónskeho kráľa Agénora). Aby ju oklamal (alebo aby ho jeho manželka Héra nevidela), premenil sa na snehobieleho býka (v inej verzii zlatého) a zamiešal sa do kráľovských stád. Európa si mladého krotkého býka čoskoro obľúbila. Jedného dňa na neho vysadla, aby sa na ňom trochu povozila. Býk však opustil stádo, rozbehol sa k moru, skočil do vĺn a rýchlo začal plávať smerom na západ. Užasnutá Európa za nejaký čas uvidela v diaľke pred sebou novú pevninu, ostrov Krétu, kde ju býk zaniesol. Na Kréte potom Európa Diovi porodila troch synov: Minoa, Sarpédóna a Rhadamantya. Jej meno neupadlo do zabudnutia, dostala ho nová pevnina Európa.
Podľa inej verzie tohto mýtu sa Zeus sám nepremenil na býka, ale poslal býka, aby Európu uniesol. Po splnení úlohy sa potom býk dlho potuloval po Kréte, kde sa po čase do neho zaľúbila manželka krétskeho kráľa Minoa Pasifaé. Z tohto zväzku vzišiel Minotaurus, obluda s býčou hlavou a telom človeka, ktorého sa Minos zbavil zatvorením do labyrintu. Pasifaé dostala trest smrti a trestu neunikol ani býk – Poseidón ho potrestal tak, že musel naďalej blúdiť po Kréte a chrliť oheň. Herkules neskôr tohto býka chytil a dopravil do Argu, ale býk potom začal pustošiť Grécko. Napokon sa hrdinovi Téseovi podarilo premôcť ho pri Maratóne.
Na oblohe je Býk zobrazený, ako pláva v mori. Preto je vraj viditeľná len jeho hlava s veľkými rohmi a plece. Zvyšok tela je ponorený do vĺn.
V nálezoch z najstarších vykopávok bývalo súhvezdie Býk zobrazované ako prvé súhvezdie zvieratníka, ktorým sa začína rok. Aj Kelti uctievali vstup Slnka do tohto súhvezdia, poznali ho aj dávni Chaldejci a Egypťania. Pred štyrmi až piatimi tisíckami rokov totiž jar skutočne začínala v dňoch, keď Slnko prechádzalo týmto súhvezdím, pretože sa v ňom nachádzal jarný bod. Odvtedy sa jarný bod presunul cez Barana do Rýb, kde je dodnes.
Hviezdy.
Najjasnejšou hviezdou je alfa Aldebaran, ktorá je so svojou jasnosťou 0,87 magnitúdy štrnástou najjasnejšou hviezdou na oblohe. V obrazci tvorí jedno oko býka. Už voľným okom sa dá pozorovať jeho nápadná oranžová farba, pretože hviezda je oranžovým obrom. Aldebaran je jednou z hviezd asterizmu Zimný šesťuholník.
Beta Tauri sa nazýva El Nath. Kedysi patrila do súhvezdia Povozníka ako gama Aurigae. Epsilon Tauri sa nazýva Ain, „oko“. Je to jedna z Hyád a v obrazci Býka tvorí jeho druhé, menej jasné oko. Jasnejšie oko je Aldebaran.
Hviezda éta, Alcyone, je súčasťou pravdepodobne najznámejšej hviezdokopy na oblohe. Táto hviezdokopa sa nazýva Plejády. Lambda Tauri, Hyadum I, je zákrytová premenná hviezda typu Algol. Jej magnitúda kolíše v intervale 3,3 až 3,8 s periódou 3,95 dňa. Pokles jasnosti sa dá postrehnúť aj voľným okom. Tau Tauri je dvojhviezda vhodná aj pre poľný ďalekohľad. Hlavná hviezda s jasnosťou 4,3 mag má v odstupe 63“ sprievodcu 7,2 mag. Dvojhviezdou je aj fí Tauri, ktorej zložky majú jasnosť 5,1 a 8,7 magnitúd. Sú od seba vzdialené 52,1“ a aj v tomto prípade nám na ich pozorovanie postačí dobrý poľný ďalekohľad.
T Tauri je známa premenná hviezda, podľa ktorej dostala pomenovanie celá skupina premenných hviezd. Je to veľmi mladá hviezda spektrálneho typu G5e. V HR-diagrame sa nachádza nad hlavnou postupnosťou, pretože ešte nedozrela na „dospelú hviezdu“. T Tauri predstavuje konečnú fázu protohviezdy, kde dochádza k nerovnovážnemu stavu medzi produkovanou a vyžarovanou energiou. Takéto hviezdy sú nestabilné, rýchlo a nepravidelne menia svoju jasnosť. Podobnou mladou hviezdou je RY Tauri, ktorá sa nachádza na okraji zárodočného molekulárneho mračna vzdialeného asi 450 svetelných rokov. Podvojná sústava XZ Tauri emituje horúcu bublinu rozpínajúceho sa plynu. Dvojhviezdu tvoria veľmi mladé hviezdy, ktoré sú od seba vzdialené asi ako Slnko a Pluto.
Objekty.
Hyády.
Aldebaran leží na ľavom vrchole akéhosi veľkého ležatého V, ktoré okrem neho tvorí ešte niekoľko oveľa slabších hviezd. Táto skupina hviezd je otvorená hviezdokopa Hyády, do ktorej sa Aldebaran len premieta. Fyzicky k nej nepatrí, pretože je k nám asi o 100 ly bližšie ako hviezdy Hyád. Hyády sú našou najbližšou otvorenou hviezdokopou so vzdialenosťou okolo 134 – 150 ly. S celkovou magnitúdou 0,5 (0,8) sú zároveň najjasnejšou hviezdokopou na oblohe. Je to dosť stará otvorená hviezdokopa s vekom 500 miliónov rokov až 1,1 miliardy rokov. Je v nej preto veľa červených obrov. Mnohé dvojhviezdy v nej sú ľahko pozorovateľné.
Plejády.
Plejády sú najjasnejším objektom Messierovho katalógu a patria medzi najjasnejšie a najznámejšie otvorené hviezdokopy na oblohe. Voľným okom možno vidieť 6 – 7, prípadne až do 12 hviezd. Skutočný počet je niekoľko stoviek, možno aj viac než 1000 hviezd. V minulosti boli samostatným súhvezdím a viaže sa k nim samostatná legenda. Podľa gréckej báje boli Plejády sedem sestier: Maia, Meropé, Élektra, Taygeté, Alkyoné, Kelaino (Celaeno) a Asteropé (Steropé). Najjasnejšie hviezdy hviezdokopy preto nesú ich mená a tiež mená ich rodičov - Atlas a Pleione. Priemer celej hviezdokopy je asi 20 svetelných rokov. Uhlový priemer hviezdokopy na oblohe je 3°, vzdialenosť okolo 380 ly. Sú obklopené reflexnou hmlovinou, ktorú možno zachytiť na fotografických snímkach s dlhou expozíciou.
Ďalšie otvorené hviezdokopy.
Okrem už spomínaných dvoch najjasnejších hviezdokôp sa tu nachádza aj niekoľko ďalších otvorených hviezdokôp. NGC 1746 dosahuje jasnosť 6 magnitúd, a má asi 60 hviezd. NGC 1647 je o niečo slabšia a obsahuje asi 30 hviezd. Obe hviezdokopy sa nachádzajú v približne zhodnej vzdialenosti okolo 3 500 svetelných rokov a obidve ležia na spojnici hviezd El Nath a Aldebaran. NGC 1746 leží severovýchodnejšie, bližšie k El Nathu a NGC 1647 juhozápadnejšie, bližšie k Aldebaranu. Pomerne jasné sú aj hviezdokopy NGC 1807 a NGC 1817.
Krabia hmlovina.
Krabia hmlovina alebo M1 je prvý objekt Messierovho katalógu a jediný zvyšok po supernove, ktorý Charles Messier zaznamenal. V centre hmloviny sa nachádza pulzar nazývaný Krabí pulzar, ktorý sa otočí okolo svojej osi asi 30-krát za sekundu. Supernova, z ktorej hmlovina aj pulzar vznikli, bola pozorovaná v roku 1054. V Číne počas panovania dynastie Sung a Japonsku sa o nej zachovalo celkove 8 záznamov. Vzdialenosť hmloviny od nás je asi 6 300 svetelných rokov a jej jasnosť je 8 až 9 magnitúd. Ďalší zvyšok po supernove, aj keď oveľa slabší a oveľa väčšiu plochu zaberajúci ako Krabia hmlovina, je Simeis 147.
V tomto súhvezdí urobil Hubblov vesmírny ďalekohľad prvý pohľad na objekt, ktorý je pravdepodobne extrasolárnou planétou. Jej označenie je TMR-1C a obieha okolo dvojhviezdy.
Dvojica interagujúcich galaxií NGC 1409 a NGC 1410 sa nachádza sa samotnom okraji súhvezdia, tesne na hranici s Eridanom. Ich jasnosť však dosahuje len 15. magnitúdu.
Poloha.
Býk patrí medzi tie ľahšie objaviteľné zvieratníkové súhvezdia a ako jedna z mála súhvezdí sa aspoň čiastočne podobá na to, podľa čoho bolo pomenované. Jeho hlava s výrazným červeným okom a dlhými rohmi je na oblohe nápadný obrazec. Aldebaran je zároveň jeden z členov asterizmu Zimný šesťuholník alebo Zimné G a je jednou z dvoch hviezd tohto obrazca, ktoré sú nápadne oranžové. Tou druhou je Betelgeuze. Výrazný obrazec Býka sa nachádza medzi ešte výraznejším obrazcom Orióna a neprehliadnuteľnými Plejádami. Patrí medzi zimné súhvezdia.

</doc>
<doc id="29487" url="https://sk.wikipedia.org/wiki?curid=29487" title="Capella (hviezda)">
Capella (hviezda)

Capella (), Amalthea (božská koza z gr. mytológie), Alhajoth () (α Aur/α Aurigae/Alfa Aurigae) je spektroskopická a interferometrická dvojhviezda α Aur zdanlivej jasnosti 0,08m, najjasnejšia v súhvezdí Povozník a šiesta najjasnejšia hviezda na nočnej oblohe.
Legenda.
Capella, alebo tiež Amalthea, bola v gréckej mytológii koza, ktorá kojila malého Dia na ostrove Kréta. Tam ho jeho matka Rheia skrývala pred jeho otcom Kronom (Chronom), ktorý prehltol krátko po narodení všetky svoje deti. Chcel tým predísť naplneniu veštby, podľa ktorej ho jeho vlastný syn zvrhne z vladárskeho trónu a zabije ho. Keď sa narodil najmladší Zeus, postrčila matka Rhea svojmu manželovi namiesto dieťaťa zavinutý kameň. Svojho syna potom Rhea ukryla v jaskyni v pohorí Ida na Kréte. Pred jaskyňou predvádzali kňazi ohlušujúce pekelné tance, aby Kronos nepočul detský plač. Zeus neskôr z vďačnosti umiestnil Amaltheu na oblohu a premenil ju na najjasnejšiu hviezdu tohto súhvezdia. Meno Amalthea nesie tiež jeden z Jupiterových mesiacov.
Všeobecná charakteristika.
Capella má rovnakú farbu a teda aj povrchovú teplotu ako Slnko, ale inak je medzi nimi veľký rozdiel. Capella je spektroskopická dvojhviezda, jedna z najznámejších spektroskopických dvojhviezd. Hlavná zložka je žltý obor spektrálneho typu G8, triedy svietivosti III. Má rovnakú povrchovú teplotu ako Slnko, priemer 10-násobne a svietivosť 80-násobne väčšie ako Slnko. Obidve zložky, hviezdy zdanlivej jasnosti 0,08m a 1,0m, obiehajú okolo spoločného ťažiska, vzdialené od seba 0,74 AU, raz za 107,9 d. Dvojicu obrov obieha vo vzdialenosti 0,15 ly dvojica červených trpaslíkov spektrálnych typov M5 V. Capella je teda v skutočnosti štvorhviezda. Vzdialenosť od Zeme je približne 42,2 ly. 
V našich zemepisných šírkach je cirkumpolárna, ale pri dolnej kulminácii sa dostáva veľmi nízko nad obzor a pri hornatejšom horizonte zaň na krátku dobu aj zapadá. Capella je tiež vrcholom asterizmu Zimný šesťuholník, ktorý uľahčuje orientáciu na zimnej oblohe. Ako jediná hviezda tohto asterizmu je cirkumpolárna. 

</doc>
<doc id="29488" url="https://sk.wikipedia.org/wiki?curid=29488" title="Rigel">
Rigel

Rigel (β Ori/β Orionis/Beta Orionis) je najjasnejšia hviezda v súhvezdí Orión a siedma najjasnejšia hviezda na oblohe so zdanlivou hviezdnou veľkosťou 0,18. Je to horúca modrobiela hviezda spektrálneho typu B. Hoci je označená ako „beta“, momentálne je jasnejšia ako Alfa Orionis (Betelgeuze). Je to jedna z hviezd asterizmu Zimný šesťuholník. Rigel patrí do južnej oblohy (leží pod svetovým rovníkom), ale z územia Slovenska je v zimnom období dobre pozorovateľný.
Vytvára výrazný farebný kontrast s Betelgeuze. Rigel je takisto nadobor, ale na rozdiel od Betelgeuze modrý, čiže ide o podstatne mladšiu a horúcejšiu hviezdu. Jeho pomenovanie pochádza z arabského "rijl", čo znamená noha. V obrazci lovca Orióna skutočne predstavuje jeho západnú nohu. Napriek tomu, že je jasnejší než Betelgeuze, nachádza sa v oveľa väčšej vzdialenosti od nás: podľa rôznych zdrojov 770 až 900 svetelných rokov. So žiarivosťou 60 000 – 100 000 žiarivostí Slnka je skutočným „kozmickým svetlometom“. Jeho priemer je 50 až 120-krát väčší než slnečný. Vo vzdialenosti 9,2“ (9,4“) má sprievodcu 7. magnitúdy, ktorý ale zaniká v jeho žiare, a preto sa dá rozlíšiť len pomocou ďalekohľadu s priemerom objektívu minimálne . Sprievodca je sám dvojhviezdou a skladá sa z dvoch slabých hviezd hlavnej postupnosti spektrálneho typu B. Tieto zložky sú označené ako Rigel B a Rigel C a navzájom sú vzdialené 0,2“. Ich skutočná vzdialenosť je približne 4 miliardy kilometrov. Obiehajú sa takmer po kruhových dráhach. Naproti tomu reálna vzdialenosť tejto dvojice od modrého nadobra Rigel A je viac ako 300 miliárd kilometrov.

</doc>
<doc id="29489" url="https://sk.wikipedia.org/wiki?curid=29489" title="Betelgeuze">
Betelgeuze

Betelgeuze (arab. 'ibl al-džawzā' – obrova pazucha alebo plece hrdinu, Betelgeuse, Betelgeux alebo Beteigeux alebo Alfa Orionis (α Ori / α Orionis)) je druhá najjasnejšia hviezda v súhvezdí Orión a ôsma najjasnejšia hviezda na nočnej oblohe. Jej jasnosť dosahuje približne prvú magnitúdu, ale s časom sa mení, pretože Betelgeuze je polopravidelná premenná hviezda. Z tohto dôvodu jej jasnosť kolíše v rozmedzí 0,0 mag. do 1,3 mag. Cykly trvajú cca 420 dní.
Hoci je označená gréckym písmenom „alfa“, ktoré sa väčšinou dáva najjasnejšej hviezde súhvezdia, nie je jasnejšia ako Rigel (Beta Orionis). Podľa jedného zdroja sa v maxime svojej jasnosti niekedy stáva jasnejšou než Rigel, no podľa iných zdrojov sa nikdy nestáva jasnejšou než Rigel a premenlivosť spôsobila len zlý odhad jej jasnosti.
Pri vzdialenosti od Slnka 500 až 652 ly je Betelgeuze naším najbližším nadobrom. Je to stará hviezda a väčšina hviezd obrazca Orióna je oveľa mladších ako ona. Betelgeuze má z nich tiež najväčší vlastný pohyb.
Charakteristika.
Betelgeuze je typický príklad červeného nadobra spektrálneho typu M2, triedy svietivosti Ia. Patrí medzi spetroskopické dvojhviezdy. Predstavuje jedno zo záverečných štádií vývoja hviezd, zaraďuje sa medzi chladných nadobrov, ktorí už v jadre spálili vodík a nafúkli sa do obrovských rozmerov. Nafukovaním sa povrch hviezdy ochladil na 3000 K. Maximum vyžarovania tak má pri nízkej teplote v infračervenej oblasti okolo 1000 nm. Betelgeuze patrí medzi infračervené hviezdy. Priemer je premenlivý, od 365 do 500 slnečných priemerov. S priemerom sa mení aj jej zdanlivá jasnosť od 0,42 až 0,2 v maxime po 0,51 v minime. Má 23 800-násobne väčšiu svietivosť ako Slnko. Jej vzdialenosť nie je presne známa (predpokladaná je 652 svetelných rokov).
Povrch.
Povrchová teplota bola určená z jej spektra a z nej bol potom pomocou Stefanov-Boltzmannovho zákona odvodený priemer hviezdy. Jeho veľkosť je asi 1,5 miliardy kilometrov, čo je viac, ako priemer dráhy Jupitera. Jej objem je miliónkrát väčší ako objem Slnka. Kvôli obrovskej vzdialenosti však jej disk vidíme len pod uhlom 0,1´, takže aj najväčšie pozemské ďalekohľady ju zobrazia len ako bod. Až Hubblovmu vesmírnemu ďalekohľadu sa 3. marca 1995 podarilo zobraziť Betelgeuze ako disk. Bol to prvý obrázok disku hviezdy (aj keď so značne zlým rozlíšením), ak nepočítame Slnko. Na jej povrchu sa nachádza obrovská biela škvrna, ktorej teplota 5000 K je o viac ako 2 000 K väčšia než teplota okolia. Pôvod tejto škvrny zatiaľ nie je vysvetlený.
Atmosféra a okolie.
Hviezda má rozsiahlu atmosféru s priemerom okolo 2 miliárd kilometrov. Obklopujú ju tri koncentrické obálky, ktoré hviezda dávnejšie odhodila. Najväčšia z nich má polomer 4,5 ly, čo je viac ako vzdialenosť Slnka od jeho najbližšej hviezdy. Obálky emitujú silné infračervené žiarenie. V zdanlivej vzdialenosti 40“ od Betelgeuze sa nachádza sprievodca 14. magnitúdy.
Vývoj.
Červený nadobor je jedno zo záverečných štádií vývoja veľmi hmotných hviezd. Kým bola Betelgeuze na hlavnej postupnosti, mala až 40-násobok hmotnosti Slnka. Polovicu tejto hmoty stratila prostredníctvom hviezdneho vetra. Ďalší vývoj hviezdy bude pokračovať explóziou supernovy a skolabované jadro sa následne premení na čiernu dieru.
Táto hviezda sa z dosiaľ neznámych príčin rýchlo zmenšuje. Astronómovia na observatóriu Mount Wilson v Kalifornii (USA) zistili, že sa jej priemer od roku 1993 do 2008 znížil o 15 %. Jej svietivosť sa však za túto dobu nezmenila. Príčiny tohto javu nie sú známe a existuje viacero teórií, ktoré ho vysvetľujú. Niektorí astronómovia si myslia, že by mohlo ísť o začiatok gravitačného kolapsu, vďaka ktorému by sa z hviezdy stala extrémne jasná supernova a následne neutrónová hviezda či dokonca čierna diera. Ďalšie možné vysvetlenie pripisujú javu pravidelnej pulzácie, nie je vylúčená ani chyba merania.
Vo februári 2020 zaznamenal teleskop VLT zníženie svietivosti o 36 % ale aj zmenu jej zdanlivého tvaru. Dôvodom môže byť ochladenie časti povrchu alebo výron prachu smerom k Zemi.

</doc>
<doc id="29490" url="https://sk.wikipedia.org/wiki?curid=29490" title="Betelgeuse">
Betelgeuse



</doc>
<doc id="29491" url="https://sk.wikipedia.org/wiki?curid=29491" title="Veľkonočný ostrov">
Veľkonočný ostrov

Veľkonočný ostrov (polynézsky: Rapa Nui – „Veľký Rapa“, ) je ostrov v južnej časti Tichého oceánu patriaci Čile. Má rozlohu . Nachádza sa na východnom okraji Polynézie. Na ostrove žije 7 750 obyvateľov (2017). Hlavným mestom je Hanga Roa. Veľkonočný ostrov je jedným z najviac izolovaných obývaných ostrovov na svete. Najbližší obývaný susedný ostrov je ostrov Pitcairn vzdialený . Vzdialenosť od pobrežia Južnej Ameriky je asi .
V juhozápadnej časti Veľkonočného ostrova sa nachádzajú malé, aj neobývané ostrovy Motu Iti a Motu Kau Kau (Motu Kao Kao). Na tomto ostrove sa vyskytuje magnetická anomália ("odchýlka"), Na západnej strane je ostrov Motu Tautara, na východ pri polostrove Poike sú ostrovy Marotiri a ostrov Motu Nui (najväčší z ostrovov, z ktorého v minulosti pochádzali volení bojovníci). Dohromady je pätnásť malých ostrovov vzdialených do poldruha kilometra od Veľkonočného ostrova. Vzdialenosť od pevninskej časti pobrežia Čile je .
Pomenovanie ostrova Veľký Rapa bolo zaužívané tahitskými rybármi, ktorí navštívili ostrov v devätnástom storočí. Názov používali na rozlíšenie medzi Veľkonočným ostrovom a ostrovom „Rapa Iti“ („Malý Rapa“), ktorý leží južne od Tahiti. Ďalší názov ostrova je "Te Pito o Te Henua" (Pupok sveta). Rovnaké pomenovanie má aj zaokrúhlený kameň, ležiaci v blízkosti kamennej plošiny Ahu Te Pito Kura. Podľa rapa-nuiských legiend najstaršie meno ostrova bolo "Te pito o te kainga a Hau Maka" (Malý kúsok zeme Hau Maka). Sú známe aj ďalšie mená tohto ostrova, ako napríklad Waihu, "Mata-ki-Te-rangi," (Oči, ktoré hľadia do neba) alebo "Hiti Ai Rangi" (Kraj nebies)
Geografia.
Veľkonočný ostrov je vulkanického pôvodu. Najčastejšie horniny na ostrove sú čadič, obsidián, ryolit a trachyt. Útesy v zátoke La Perouse ("Hanga Hoon") sa skladajú z červenej lávy. Najúrodnejšia pôda sa nachádza na severe ostrova. Pobrežný pás je skalnatý a mohutný. Na ostrove sú malé piesočné pláže, ktoré sa nachádzajú len na niekoľkých miestach, napríklad v zátoke Anakena na severnom pobreží, na juhozápadnom výbežku. Na východe na polostrove Poike útesy prudko stúpajú až do 300 metrovej výšky. 
Ostrov je súčasťou Východomorského podmorského chrbta. Má tri vyhasnuté sopečné krátery (Rano) a v nich sladkovodné jazerá Rano Kau, Rano Raraku a Rano Aroi. Sú tam viaceré sopečné jaskyne a lávové trubice.
Východná časť ostrova zvaná Poike v minulosti bývala samostatným ostrovom. Vyvretým sopečným materiálom z krátera Terevaka sa spojila do väčšieho celku. Ostrov je súčasťou havajských čadičových vyvrelín, bohatých na železo; vykazujú afinitu (príbuznosť) s vyvretými horninami nájdenými na Galapágoch.
Veľkonočný ostrov, vrchy Pukao, Moai a okolité ostrovčeky, ako Motu Nui a Motu Iti tvoria vrchol veľkého sopečného vrchu týčiaceho sa dvetisíc metrov z morského dna. Vznikli v priebehu posledných 750-tisíc rokov a patria medzi najmladšie geologické útvary. Podľa geológov k ostatnej sopečnej aktivite došlo pred desaťtisíc rokmi. V prvej polovici 20. storočia z krátera Rano Kau údajne vyšla para. Tú odfotografoval guvernér ostrova Edmunds. Žiadne sopečné aktivity v nedávnej dobe neboli pozorované, ale i napriek tomu sa spomínajú v starých mýtoch domorodcov.
Povrch.
Veľkonočný ostrov je trojuholníkového tvaru, asi dlhý, široký. Povrch pozostáva z dvadsiatich sopečných kužeľov. Najvyšším bodom je vrchol vyhasnutej sopky Terevaka 
Podnebie.
Podnebie je subtropické, mierne teplé. Prevažujú silné pasáty. Zrážky asi ročne. Priemerná ročná teplota je 21 °C. Relatívna vlhkosť 77 %. Najchladnejšie mesiace sú júl a august (19,2 °C), najteplejšie január a február (24,6 °C). Najdaždivejšie mesiace sú apríl a máj, najsuchší november a február. Priemerná teplota vody je 18 °C. Ostrov leží v blízkosti južnej hranice letného prúdenia vetrov. V zime prevažujú severozápadné vetry, ale vyskytuje sa aj juhozápadné a juhovýchodné prúdenie. Vzhľadom na blízkosť studeného Humboldtovho prúdu a neexistujúcej akejkoľvek pevniny medzi ostrovom a Antarktídou, napriek blízkosti trópov, podnebie je na ostrove relatívne chladné. Vietor z Antarktídy v júli a auguste často zníži denné teploty až o 20 °C. Hlavným zdrojom pitnej vody na ostrove sú jazerá, ktoré vznikli v kráteroch sopiek. Na ostrove netečie žiadna rieka. Dažďová voda ľahko presakuje cez pôdou a vytvára podzemnú vodu, ktorá vteká do oceána. Pitnej vody preto na ostrove nie je veľa. Obyvatelia si v minulosti vykopali studne a malé vodné nádrže. Najhlbšia navŕtaná studňa na ostrove sa nachádza pri letisku Mataveri. 
Dejiny.
Veľkonočný ostrov bol osídlený polynézskym obyvateľstvom. Ranú históriu Veľkonočného ostrova je ťažké rekonštruovať, pretože písomné záznamy chýbajú. Aj dejiny jeho osídlenia sú sporné. Predpokladané osídlenie siaha do rokov 300 až 1200 nášho letopočtu, približne sa zhoduje s príchodom prvých osadníkov na Havajské ostrovy. Podľa ústnych legiend, ktoré zaznamenal tahitský biskup Tepano Jaussen, miestom pristátia dvoch kánoí prvých polynézskych osadníkov, vedených Hotu Matuom, bola pláž Anakena. Veľké kanoe priviezli údajne tristo až štyristo ľudí z ostrovov Maroe-Orega a Maroe-Tohio. Predpokladá sa osídľovanie v dvoch vlnách. Prvá vlna predpokladá založenie osady v piatom alebo šiestom storočí, druhá vlna rozšírenie osídlenia v štrnástom storočí. Genetické štúdie v roku 1990 nepochybne dokázali západný pôvod obyvateľov Veľkonočného ostrova (z polynézskej oblasti) a nie z Južnej Ameriky, ako sa prv predpokladalo a ako sa domnieval Thor Heyerdahl. Okrem iných starších teórií jedna teória bola založená na tvrdení, že pôvodní obyvatelia pochádzajú z východnej strany Ameriky (ako prvý s ňou vystúpil španielsky misionár Joacquin M. de Zuňiga, po mnohých rokoch ju vzkriesil nórsky bádateľ Thor Heyerdahl). Najstaršie predmety, ktoré archeológovia na ostrove našli, sú z roku 380 nášho letopočtu Výskumy a rádiouhlíkové analýzy zmenili takmer všetky skoršie poznatky o Polynézii. Nedávno boli upravené a zúžené na rozpätie rokov 700 až 1100 nášho letopočtu. Prebiehajúce skúmania amerických archeológov Terryho Hunta a Carla Lipoa naznačujú ešte neskorší dátum. "Rádiouhlíkové dáta získané z prvých stratigrafických (usadených) vrstiev na území zátoky Anakena, taktiež aj z analýzy predchádzajúcich rádiouhlíkových analytických dát vyplýva, že ostrov bol osídlený neskoršie, čiže asi v roku 1200 nl. Na základe legendy o náčelníkovi Hotu Mutuovi, taktiež na základe archeologických, genealogických, jazykových výskumov, sa dospelo k názoru, že osídlenie prebiehalo zo západu z ostrovov Mangareva (Gambierske ostrovy, ) a Markézy (Francúzska Polynézia, ). Podstatné vplyvy na životné prostredie, budovanie monumentálnej architektúry a sochárstva tak začali bezprostredne po osídlení. Podľa ústnej tradície prvá osada vznikla na území zvanom Anakena okolo roku 1200. Jared Diamond konštatoval, že "zátoka Anakena ako miesto pristátia poskytuje najlepšiu ochranu pred prevládajúcim vlnobitím, rovnako ako piesočné pláže na spúšťanie a pristávanie kanoí". Sprvu osídlili len pobrežné oblasti s desiatimi nezávislými kmeňmi (mutu), ktoré boli spojené s rôznymi časťami ostrova, hoci medzi nimi neexistovali žiadne definované hranice. Keď James Cook navštívil ostrov, jeden z jeho členov posádky, pochádzajúci z polynézskeho ostrova Bora Bora, bol schopný komunikovať v reči ostrovanov na Rapa Nui, keďže ich jazyk je na osemdesiat percent podobný jazyku obyvateľov ostrova Mangareva. V roku 1999 skúšobná plavba s rekonštruovanými polynézskymi loďami dokázala, že boli schopné dosiahnuť Veľkonočný ostrov od ostrova Mangareva za devätnásť dní.
Asi okolo roku 1100 nášho letopočtu začala výstavba rozsiahlych kamenných štruktúr asi 250 kultových plošín (ahu), kamenných sôch (moai). Obdobie kultúrneho rozkvetu trvalo až do roku 1650. Asi od roku 1500 až do príchodu Európanov sú podľa archeológov zaznamenané zvýšené nájazdy a kmeňové vojny s použitím nových zbraní (mata), ktoré mali ostré hrany, boli vyrobené z obsidiánu a upevnené na krátkych oštepoch. Pravdepodobne sa šíril aj kanibalizmus.
Spoločenská štruktúra.
Podľa ústnej tradície, zaznamenanej kresťanskými misionármi v roku 1860, na ostrove existoval pôvodne silný triedny systém na čele s vládcom alebo kráľom (Ariki), ktorý mal neobmedzenú moc nad ďalšími kmeňmi a ich náčelníkmi. Panovníkom bol spravidla najstarší potomok po línii prvorodených synov legendárneho zakladateľa Hotu Mutua. Prví ostrovania boli rozdelení do desiatich rodinných klanov, ktoré žili v šestnástich osadách. Najvýznamnejšie klany boli: Miru (Fregatský klan), obýval sever ostrova, Marama (Mesačný klan); Haumoana (Pobrežný klan); Tupahotu (klan Tupa), ktorý pravdepodobne vlastnil kameňolom v Rano Raraku, Ureohei, Hamea, Kotu’u, Roca, Ngauré a ďalšie. Každý klan mal svojho kňaza (inetao), bojovníkov (matatoa), poľnohospodárskych sluhov a služobníctvo (mata kio). Najviditeľnejším prvkom v kultúre bola výroba masívnych sôch nazývaných moai, ktoré predstavovali zbožštenie predkov. Verilo sa, že živí mali symbiotický (úzke súžitie) vzťah s mŕtvymi, kde všetko, čo živí potrebovali (zdravie, úrodnosť pôdy, plodnosť zvierat, šťastie atď.) sa dosiahne ľahšie za predpokladu, že mŕtvi majú veľký vplyv vo svete duchov a záhrobia a sú schopní cez sochy odovzdať im duchovnú silu (manu). Väčšina sídlisk bolo postavených na pobreží a sochy moai boli vztýčené pozdĺž pobrežia, verilo sa, že strážia svojich potomkov v osadách otočení chrbtami k duchovnému svetu sídliacemu v mori. Predpokladá sa, že kanibalizmus a kmeňové vojny na Veľkonočnom ostrove sa začali vyskytovať až po výstavbe sôch moai, ktorá výrazne prispela k ekologickej degradácii a v dôsledku extrémneho odlesňovania destabilizovala už i tak vratký a nestabilný ekosystém ostrova. Podľa Diamonda a ústnej tradície (jej pravdivosť bola spochybnená Routledgeovou a Henrim Lavacherym, Mètrauxom, Peiserom a ďalšími), ktorí sa zdajú byť posadnutí kanibalizmom v bežnom živote ostrovanov, ktorý sa ponúka ako dôkaz podporujúci príčinu rýchleho kolapsu ostrovnej civilizácie Kanibalizmus však bol rozšírený v kultúrach celej Polynézie. Žiadne ľudské kosti sa nenašli v zemných peciach, ani v žiadnych iných, okrem tých, čo sa našli pri náboženských kamenných plošinách (ahu), čo naznačuje, že kanibalizmus na Veľkonočnom ostrove mal rituálno-náboženský význam. Súčasný etnografický výskum ukázal, že sotva existuje nejaký hmatateľný dôkaz pre všeobecné praktizovanie kanibalizmu kdekoľvek a kedykoľvek na ostrove. Prvý vedecký prieskum na Veľkonočnom ostrove (v roku 1914) zaznamenal, že domorodé obyvateľstvo dôrazne odmietlo tvrdenie, že by oni, alebo ich predkovia boli kanibalmi. Domorodci bývali prevažne v jaskyniach, ktorých je na ostrove veľa. Stavali aj obydlia z palmových listov pripomínajúce obrátený čln. Do vyhĺbených dier v kameni zastrkávali trstinu, ktorá tvorila kostru konštrukcie. Strop a boky boli pletené z trstiny palmových listov a lyka.
Po príchode Európanov.
Pravdepodobne prvými Európanmi, ktorí uvideli Veľkonočný ostrov, boli španielsky moreplavec Alvaro de Mendaña (1567) a anglický bukanier Edward Davis (1687). Prvý oficiálne zaznamenaný európsky kontakt s ostrovom je z 5. apríla 1722 (Veľkonočná nedeľa), keď holandský moreplavec Jakob Roggeven v službách Východoindickej obchodnej spoločnosti ("Trading West India Company") iba náhodne ostrov objavil a pomenoval ho Veľkonočným ostrovom. Zostal na ňom celý týždeň. Populáciu ostrova odhadol na 2000 až 3000 obyvateľov. Číslo môže byť vyššie, pretože niektorí z domorodcov mohli byť vydesení a schovaní v jaskyniach po nedorozumení a následných krádežiach na lodi, ktoré viedlo Roggevenových mužov k streľbe na domorodcov (zabili ich viac ako 12 a niekoľko ďalších zranili). Prvý domorodec, ktorý vystúpil na palubu, bol podľa opisu úplne biely. "Hlavu mu zdobila koruna z peria, ušnice mal prepichnuté a umelo predĺžené, takže mu viseli až po plecia. Podľa záznamov aj iní domorodci mali takto predĺžené ušnice a mnohí mali na celom tele tetovania vzorov vtákov a rozličných zvláštnych figúr." Ďalší zo zahraničných návštevníkov bol Felipe González de Ahedo, španielsky moreplavec, ktorého tam vyslal guvernér Čile a vicekráľ Peru Manuel de Junyent (1704 – 1782), ktorý mal ambície posilniť vplyv Španielska v Južnej Amerike (proti Anglicku). K ostrovu 15. novembra 1770 priplávali dve španielske lode: San Lorenzo a Santa Rosalia. Španielsko Veľkonočný ostrov v mene kráľa Karola III. anektovalo pod názvom: "Isla de San Carlos". Španieli ho ako prví zmapovali. Opísali ho ako veľmi nehostinný ostrov, ktorého pobrežie je lemované kamennými sochami. O štyri roky neskôr, v roku 1774, navštívil Veľkonočný ostrov britský moreplavec James Cook. Nemecký prírodovedec Reinhold Forster, ktorý sa na výprave zúčastnil, poznamenal, že niektoré sochy spadli. V roku 1825 tam priplávala britská loď HMS Blossom. Jej posádka zaznamenala, že nevideli žiadne stojace sochy. V roku 1786 na ostrove pristál francúzsky gróf Jean–François de La Pérouse, ktorý na príkaz Ľudovíta XVI. oboplával Južnú Ameriku.
La Pérouse bol poverený vypracovať presné mapy a štúdie o národoch južných morí. Veľkonočný ostrov bol počas devätnásteho storočia navštívený niekoľkokrát, ale potom sa ostrovania stali k cudzincom otvorene nepriateľskí, aj k ich pokusom tam pristáť. Pred rokom 1860 bolo zaznamenaných len málo informácií. Posádky veľrybárskych lodí sa začali zastavovať pri ostrove, hľadali najmä čerstvú zeleninu a ženy. Zanechali na ostrove rôzne európske, aj pohlavné choroby. V roku 1808, po krvavej bitke, americká loď Nancy uniesla dvanásť mužov a desať žien s úmyslom dopraviť ich na Ostrovy Juana Fernandéza, aby tam pracovali ako otroci pri love tuleňov. Po trojdňovej plavbe od ostrova kapitán dovolil zajatcom, aby vyšli z podpalubia. Tí v vzápätí rýchlo vyskočili cez palubu a začali plávať preč. Okrem jedného, ktorému sa podarilo doplávať na Veľkonočný ostrov, sa všetci utopili. 
V 1862 prišli na ostrov peruánski otrokári a odviezli z ostrova okolo 1500 mužov a žien, čiže asi polovicu tamojšej populácie. Zajatý a odvlečený bol aj posledný ostrovný kráľ Murat s celou rodinou a všetci kňazi – šamani. Odvlečení zajatci v Peru pracovali v baniach na ťažbu guána. Deväťdesiat percent ich v zajatí do roka zomrelo. Tahitský biskup na tlak pobúrenej verejnosti intervenoval u peruánskej vlády, aby zajatcov vrátila naspäť. Tá mohla dopraviť naspäť len niekoľko desiatok ľudí, ale väčšina ich ešte počas prepravy zomrela na epidémiu. Na ostrov sa vrátilo iba 15 zajatcov ktorí prežili, navyše nakazených ovčími kiahňami.. Asi od roku 1900 došlo k šíreniu nákazy malomocenstva, pravdepodobne bola zavlečená z Tahiti, rozšírená na Veľkonočnom ostrove a ďalej až na Markézske ostrovy.. Dostatočne ďaleko od Hanga Roa bola z toho dôvodu postavená kolónia pre malomocných. 
V čase najväčšej epidémie na ostrove nestačili pochovávať mŕtvych. V roku 1866 sa Jean Dutroux Bornier, bývalý francúzsky dôstojník, po skončení krymskej vojny presťahoval na Tahiti. Skúpil na Veľkonočnom ostrove všetky pozemky. Spolu so spoločníkom Branderom, tahitským Britom, sa usadili na ostrove a začali podnikať. Keď na ostrov Bornier pozval prvého kresťanského misionára Eugène Eyrauda, ten spolu s novým náboženstvom priniesol aj tuberkulózu. Na túto chorobu v roku 1867 spolu s misionárom zomrela asi štvrtina populácie ostrova. V nasledujúcich rokoch chovatelia oviec a misionári začali skupovať dostupné pozemky po zosnulých a to viedlo k veľkým nezhodám medzi domorodcami a novými osadníkmi. Bornier sa vyhlásil za kráľa a čoskoro tam zaviedol hrôzovládu. Vyhnal ostrovanov zo svojich osád a vytýčil im iba malú oblasť na západnom pobreží (v oblasti dnešného mestečka Hanga Roa), zatiaľ čo zvyšok ostrova využíval ako pastviny pre ovce a dobytok. Vstup mimo určený priestor bol pod trestom smrti zakázaný. V roku 1871 katolícki misionári, ktorí na začiatku Dutrouxa Borniera na ostrov pozvali, pred ním spolu so 171 obyvateľmi Veľkonočného ostrova utiekli na Gambierove ostrovy. Na Veľkonočnom ostrove zostalo iba stodesať domorodcov. Boli to väčšinou len starší muži. O šesť rokov neskôr, v roku 1877 na Veľkonočnom ostrove žilo len 111 ľudí a iba 36 z nich malo potomkov. Bornier sa stal tak neznesiteľným, že bol nakoniec v roku 1876 zavraždený obyvateľmi ostrova. O rok neskôr Brander zomrel prirodzenou smrťou. Ostrov zostal po dlhšom spore u francúzskych súdov dedičstvom rodiny Branderovcov. Tí jeho pozemky predali 2. januára 1888 čilskej vláde. Dňa 25 septembra 1882 ostrov navštívil nemecký delový čln SMS Hyena. Poručíka Geiselera poverila pruská cisárska admiralita, aby získal vedecké štúdie pre etnologické oddelenie, kráľovského pruského Múzea v Berlíne. Najmä aby preskúmali jazyk a písmo Veľkonočného ostrova, taktiež aby získali presné výkresy rôznych kultových predmetov, sôch moai, a podrobné mapy miesta uctievania v osade Orongo. Prvé fotografie sôch moai získal lodný lekár, William Thomson v roku 1886, ktorý navštívil Veľkonočný ostrov na palube americkej lode Mohican.
Novodobé dejiny.
Roku 1888 priplával ku ostrovu na čilskej lodi Angamos poručík Policarpo Toro, ktorý vyhlásil nad ostrovom čilskú zvrchovanosť. V tej dobe žilo na ostrove 201 obyvateľov. Ostrov sa tak stal 9. septembra 1888 čilskou kolóniou (Policarpo Toro, zastupujúc vládu Čile, podpísal zmluvu s kráľom Atami Tekenom, ktorého následník a dedič zomrel, takže platnosť tejto zmluvy je stále predmetom sporov s niektorými domorodcami na ostrove). Čile ostrov následne prenajalo britskej spoločnosti Williamson-Balfour na chov ovcí. Obyvatelia ostrova boli presídlení do obce Hanga Roa a smeli ju opúšťať iba na povolenie. Tento stav trval až do roku 1960. Prenájom firmy Williamson-Balfourd skončil až v roku 1953. Roku 1915 sa vypravila na ostrov britská archeologička Katherine Routledgeová a uskutočnila vedeckú expedíciu pod názvom „"Mana"“, ktorá systematicky zdokumentovala kultúru pôvodného obyvateľstva. Čile v roku 1935 vyhlásilo Veľkonočný ostrov za čilský národný park. Až do roku 1966 ostrov využívalo čilské vojenské námorníctvo. V roku 1966 čilský parlament prijal zákon o právach obyvateľov ostrova. Ostrovania sa zákonom stali plnoprávnymi občanmi Čile (podľa tohto zákona smú byť vlastníkmi pôdy na ostrove jedine rodení ostrovania). V roku 1973 generál Augusto Pinochet vyhlásil na Veľkonočnom ostrove stanné právo. Bol zastavený cestovný ruch. Pinochet ostrov navštívil celkom tri razy. Čilská armáda tam vybudovala viacero nových vojenských zariadení a novú radnicu Po dohode v roku 1985 medzi Čile a USA bola v roku 1987 dráha letiska Mataveri rekonštruovaná z dôvodu núdzového pristávania raketoplánov. Bola rozšírená na 423 metrov, dlhá je 3353 metrov. ("Pinochet sa údajne odmietol zúčastniť inaugurácie na protest proti tlakom Spojených štátov pre jeho porušovanie ľudských práv.") Dňa 30. júla 2007 ústavnou reformou čilská vláda poskytla pre Veľkonočný ostrov a Ostrov Robinsona Crusoa osobitný status "zvláštne územie" Čile. Až do prijatia osobitnej listiny ostrov naďalej riadi ako svoju územnú provinciu Valparaiso. Dňa jedenásteho júla 2010 o osemnástej hodine a pätnástej minúte, prvýkrát po 1300 rokoch odtiaľto bolo viditeľné Úplné zatmenie Slnka Roku 1996 bol ostrov zapísaný do zoznamu Svetového kultúrneho dedičstva UNESCO.
Pôvodný stav ostrova.
Keď na Veľkonočný ostrov priplávali prví Polynézania (niekedy okolo roku 900 n. l. alebo ešte skôr), našli ostrov pokrytý subtropickým listnatým lesom a s najbohatším hniezdiskom morských vtákov v celom Pacifiku. Pôda bola sopečného pôvodu, teda veľmi úrodná, ale dažde tu neboli také časté ako na iných polynézskych ostrovoch. Novým usadlíkom, ktorý si so sebou priviezli iba sliepky, sa na ostrove darilo. Život bol celkovo pohodlný a bezprácny. Ich pôvodná potrava pochádzala hlavne zo záhradiek, vtáctva (morského i pevninského), potkanov, rýb a delfínov. Lesy boli plné vysokých paliem (až 18 metrov vysokých a takmer dva metre hrubých), ktoré poskytovali ideálne kmene na stavbu kánoí a neskôr na transport sôch, navyše aj jedlé orechy a sladký sirup. Taktiež stromové astry ("tree daisies"), moruše, stromy toromiro a hauhau (príbuzné lipe, z ktorých vyrábali silné povrazy), aj nízke druhy paliem. Predpokladá sa, že v dobe najväčšieho rozvoja, okolo roku 1550, na ostrove žilo okolo 12000 obyvateľov (niektorí archeológovia tvrdia, že viac, niektorí, že menej). Napriek devastácii životného prostredia tesanie, preprava a výstavba sôch pokračovala zrýchleným tempom. Sochy boli čoraz väčšie, boli vytesané aj také, ktoré boli nezmyselne nadrozmerné, čo svedčilo o veľkej rivalite kmeňov a ich náčelníkov. Okolo roku 1600 sa obyvateľom podarilo na ostrove zničiť všetky lesy. Pôvodne úrodná zem vysychala a erodovala. Nebolo z čoho stavať, ani na čom variť. Studničky a potoky vyschli. Ľudia vykynožili všetky ostrovné vtáky, aj slimáky. Bez papierových moruší nemohli už ani pliesť rybárske siete. Začali žiť v jaskyniach a kamenných chyžiach, vyhrabaných do svahov. Potom nastal hladomor, kmeňové boje, ničenie sôch a kanibalizmus. Sochy moai boli navždy opustené, mnohé ešte v kameňolome, alebo na ceste k plošinám zvaným ahu. Väčšina sôch bola zvalená a rozbitá už v dobe, keď Európania začali navštevovať ostrov.
Veľkonočný ostrov dnes.
Veľkonočný ostrov je od 1888 súčasťou Čile. V roku 2007 sa ostrov stal "špeciálnym územím" Čile, avšak stále patrí do čilského regiónu Valparaíso. Od 1888 do 1953 bol celý ostrov (okrem mesta Hanga Roa) prenajatý firme Williamson-Balfour ako farma pre ovce. Do roku 1966 bol ostrov prenajatý čilskému námorníctvu. Potom čo sa Augusto Pinochet dostal k moci, na Veľkonočný ostrov sa vzťahovalo stanné právo až do 1990, keď Pinochet odstúpil.
Flóra.
V porovnaní s inými tichomorskými ostrovmi má Veľkonočný ostrov len malú druhovú rozmanitosť rastlín. Rastie tam len okolo 30 druhov pôvodných semenných rastlín. Táto druhová chudobnosť je následkom toho, že ostrov v geologických dobách nikdy nebol spojený s pevninou a taktiež jeho extrémna odľahlosť od iných území, pokrytých vegetáciou. Semená rastlín mohli byť na ostrov zanesené ešte v dobe pred príchodom ľudí len vtákmi, vetrom alebo oceánskymi prúdmi. Prevažná časť zanesených semien mala pôvod v juhovýchodnej Ázii a na Veľkonočný ostrov sa dostala zo západu cez Polynéziu. Z Južnej Ameriky pochádzala len malá časť. Archeologicko-botanické nálezy dosvedčujú, že ostrov bol kedysi husto porastený lesom v súčasnosti už vyhynutých paliem rodu Paschalococos disperta ("možno najväčšia palma na svete v tej dobe") rodovo blízkej príbuznej čilskej vínovej palmy Jubaea chilensis. Archeologické záznamy dokazujú, že v čase pôvodného osídlenia bol ostrov domovom mnohých druhov stromov, včítane najmenej troch druhov, ktoré vyrástli do výšky alebo vyššie. K pôvodnej vegetácii ostrova patril endemický strom Toromiro (Sophora toromiro) z čeľadi bôbovité. Jeho tvrdé a jemne pórovité drevo slúžilo pôvodným obyvateľom na rezbárske účely. Strom Toromiro vo voľnej prírode už vyhynul. V britskej botanickej záhrade v Kew Gardens ešte prežívajú niekoľké exempláre. Ďalšie sú v botanických záhradách v Nemecku, Čile a Nórsku.
Po návrate Jamesa Cooka v roku 1771 z jeho prvej plavby okolo sveta v denníku Forster napísal, že "Keď sme si niekoľkokrát odpočinuli, boli sme schopní dostať sa až na vrchol kopca Hanga Roa, odkiaľ sme smerom na západ videli more a naše kotviace lode. Vrch (Hanga Roa) bol pokrytý húštinami mimózy a stromami Sophora toromiro, ktoré tu rástli do výšky osem alebo deväť metrov. Už na prvý pohľad to bol prekrásne bôbovníkové stromy. Niektoré z ich konárov mali hrúbku ako ľudské stehno". Posledné prežívajúce stromy v kráteri Rano Kau boli zadokumentované v roku 1917 v rámci Scottsbergovej výpravy. Tieto stromy prežili až do roku 1962.
Ďalšie významné stromy na ostrove boli moruše (nazývané mahute). V minulosti táto rastlina tiež hrala významnú úlohu v každodennom živote ostrovanov: vyrábali si z nich biele šaty, takzvané "tapa". Po príchode prvých veľrybárov a európskych misionárov na ostrov tento odev stratil svoj význam. Z koreňov rastlín Minutu (Tí), alebo Dracaena terminalis, ostrovania získavali cukor. Táto rastlina sa používala na výrobu práškovej modrej a tmavozelenej farby, ktorá slúžila na tetovanie. Strom Mako (Thespesia populnea) používali na vyrezávanie. Jedna z prežívajúcich rastlín ostrova, ktorá rastie na svahoch kráterov Rano Kao a Rano Raraku je Scirpus californicus, nazývaná Totora. Je typickou pôvodnou rastlinou Veľkonočného ostrova, trstina, ktorá na ostrove rástla už pred viac ako 30 000 rokmi. Totora sa hojne vyskytuje v kráterových jazerách (taká istá rastlina ešte rastie aj na jazere Titicaca v Južnej Amerike). Domorodci trstinu využívali na rôzne účely, najčastejšie pri stavbe obydlí (s pôdorysom v tvare lode) alebo na zhotovovanie malých člnov. Výrazným javom na ostrove je nepatrné zastúpenie papradí. Dosiaľ bolo objavené iba 15 druhov, štyri z nich sú endemické. V porovnaní s inými ostrovmi v Tichomorí napr. s Markézami, kde sa nachádza 27 čeľadí, 55 rodov a 117 druhov papradí, je tento počet veľmi malý. Súčasná prevládajúca vegetácia je už iná ako tá pôvodná. Je výsledkom výrazných ľudských zásahov do ekosystému. Peľ objavený vo vzorkách usadenín v kráterových jazerách, najmä z Rano Kau, dokazuje, že od roku 1010 (plus-mínus 70 rokov) na ostrove prebiehalo v dlhom časovom období masívne odlesňovanie. Odhaduje sa, že v tomto období bolo vyrúbané viac ako 10 miliónov stromov. Úbytok palmového porastu zapríčinil vysychanie a rozsiahle veterné erózie povrchu ostrova. Ďalšou pôvodnou rastlinou, ktorá sa na ostrove vyskytuje už len v niekoľkých exemplároch, je ker Triumfetta semitriloba z čeľade lipovité (Tiliaceae), ktorý na ostrove rástol už pred 35 000 rokmi. Kôra tohto kríka obsahuje vlákna, z ktorých obyvatelia vyrábali rybárske siete. V ostatných desaťročiach na ostrove začali vysádzať malé porasty eukalyptov. V osemnástom a devätnástom storočí boli na ostrov privezené vinič, banánovníky, melóny, cukrová trstina. V súčasnosti sú na ostrove rozšírené rozsiahle trávnaté plochy. Najviac sú rozšírené trávy z čeľade lipnicovité (Poaceae) (na ostrove sú zastúpené štyrmi druhmi) a šachorovité (Cyperaceae). Ďalšou čeľaďou sú hviezdicovité (Asteraceae), ktoré sú zastúpené výhradne antropo-chorickými druhmi (druhmi rastlín rozšírených človekom). Okrem veľkej oblasti na juhozápade ostrova je hojne rozšírená dovezená Guajáva hrušková (Psidium guajava). Neďaleko pláže Anakena je palmový háj kokosových paliem, ktoré však tiež nie sú pôvodné.
Fauna.
Cicavce.
Pred príchodom prvých moreplavcov na ostrove nežili žiadne cicavce. Polynézania priviezli na ostrov domáce zvieratá a možno nechtiac aj potkany (je známe, že u domorodcov čierne polynézske potkany patrili medzi konzumnú lahôdku). V jednej z ostrovných legiend sa spomína, že prví osadníci našli na ostrove zviera podobné koze. Neskôr údajne malo aj mláďatá. Archeológovia však z tej doby nenašli žiadne zvieracie kosti, ani ich výtvarné stvárnenie na kresbách, soškách alebo petroglifoch. Francúzsky moreplavec La Pérouse v roku 1785 na ostrove nenašiel žiadne živé zviera. V polovici devätnásteho storočia bol takmer celý ostrov s výnimkou územia osady Hanga Roa prenajatý súkromnej firme na pastvu a chov hospodárskych zvierat. Syn britského židovského obchodníka Alexander Salmon mladší, spoločne s Branderom ("firma Salmon &amp; Brander") chovali na ostrove osemnásť tisíc ovcí. Spásanie trávnatého porastu, ničenie kôry zostatku živoriacich stromov a ich takmer celkové odlesnenie bolo druhým významným negatívnym faktorom, ktorý ovplyvnil veternú eróziu na ostrove. V súčasnosti sa na ostrove chovajú hospodárske zvieratá – ovce, hovädzí dobytok, ošípané a značný počet koní. Pacifický potkan (Rattus exulans), ktorý pravdepodobne slúžil ako potravinový doplnok prvých osadníkov (v súčasnosti je na ostrove vyhynutý), bol nahradený európskymi druhmi potkanov šedivých. Na Veľkonočnom ostrove nežijú zvieratá, ktoré by boli nebezpečné priamo pre človeka, alebo by boli prenášačmi infekčných chorôb.
Vtáci.
Spevavé vtáctvo, ktoré v súčasnosti ostrov obýva, je hlavne v oblasti okolo kráterových jazier. Žije tam množstvo vrabcov obecných (Diuca diuca) a vrabcov domových (Passer domesticus). Vyskytuje sa tam aj Čimačima pobelavá ("Karakara čimačima"), ("Milvago chimango") a Severočilská jarabica ("Nothoprocta perdicaria"). Aj okolo 25 druhov morských vtákov., hlavne morské čajky, faetonovité, Faeton červenochvostý "(Phaethon rubricauda") a najznámejšia morská lastovička ("Onychoprion fuscatus"), ktorá v histórii ostrova zohrala dôležitú úlohu kultu Vtáčieho muža.
Ryby.
V okolí ostrova sa vyskytuje okolo 140 druhov rýb, z toho vyše päťdesiat pobrežných koralových. Z veľkých rýb sa v okolí vyskytujú tuniaci a žraloky. Menšie ryby sú zastúpené čeľaďami Labridae (13 druhov), Muraenidae (7 druhov), Chaetodontidae (7 druhov) a Holocentridae (6 druhov). Nálezy v strede ostrova dokazujú, že hlavným zdrojom bielkovín ostrovanov bol tuniak a delfín. Náhly pokles množstva rybích kostí nájdených v osadách, ktorý súvisel so stratou prostriedkov na výstavbu rybárskych plavidiel (degradácia lesa), sa zhoduje s veľkým nárastom počtu vtáčích kostí. Neskôr nasledoval pokles počtu vtáčích kostí, keďže vtáky stratili svoje hniezdiská. Nový štýl umenia z tohto obdobia charakterizuje ľudí s výraznými rebrami a rozšírených bruchom, čiže znakmi podvýživy. Morské ryby boli najdôležitejším zdrojom obživy domorodého obyvateľstva. Doložené je používanie sietí a háčikov na lov rýb.
Plazy a obojživelníky.
Na ostrove sa nevyskytujú žiadne hady. Severná časť ostrova v oblasti pláže Anakena je oblasťou výskytu a kladenia vajec morských korytnačiek. Na ostrove sa vyskytujú dva pôvodné (autochtónne) druhy plazov: gekón Moko uru-uru kaha (Lepidodactylus lugubris) a scink Moko Uriuri (Ablepharus boutoni). Asi 12 centimetrov dlhý scink patril medzi kultovo nábožensky uctievané zvieratá. Existujú jeho vyrezávané sošky z dreva stromu Toromiro.
Kultúra a umenie.
Ahu a sochy moai.
Vďaka sochám moai je ostrov známy v celom svete. Sochy boli vytesané v lome na úpätí krátera Rano Raraku. Celkovo ich ostrovania postavili asi tristo. Väčšina sôch zostala v lome a na ceste ku kamenným plošinám nazývaných ahu. V roku 1804 ostrov navštívil ruský moreplavec Jurij Fiodorovič Lisianskij, vtedy na plošine Ahu Vinapu ešte stálo sedem sôch. Ale o dvanásť rokov neskôr ruský moreplavec Otto von Kotzebue už našiel iba dve stojace sochy moai. Keď v roku 1866 prišli na ostrov prví misionári, na celom ostrove už nenašli ani jednu stojacu sochu. Sochy moai, ktoré dnes na Veľkonočnom ostrove stoja, znovu vztýčili až cudzinci. V šesťdesiatych rokoch minulého storočia zemetrasenie takmer všetky sochy pováľalo. Nanovo ich postavili Čiľania a Japonci. Okolo 50 sôch je zreštaurovaných, asi 5 je ošetrených japonským špeciálnym chemickým náterom. Nemecký misionár Sebastian Englert očísloval a skatalogizoval 638 sôch. Archeologický prieskum z rokov 1969 – 1976 uvádza 887 sôch, pôvodne údajne až vyše 1000 sôch. Napriek rozsiahlemu výskumu sôch kvôli ich pravému účelu a presnému obdobiu ich vzniku stále nie sú medzi odborníkmi jednoznačné názory. Ale prevláda názor, že sú úzko spojené s podobnými tradíciami kultu predkov, aké sú rozšírené v Polynézii. Americký archeológ Kirch napísal: „"Ideológia má oveľa väčší vplyv, ak jej je umožnené konkrétne sa prejaviť prostredníctvom objektov a architektúry nabitej symbolikou. Veľká väčšina monumentálnej architektúry v oblasti Oceánie bola vystavaná presne na taký účel. Hrobky langi na ostrovoch Tonga, sochové chrámy Veľkonočného ostrova, havajské svätyne heiau a pohrebné ostrovčeky Nan Madol – všetky pripomínajú silnú úlohu ideológie v preukazovaní spoločensko-politickej štruktúry.“"
Petroglyfy.
Na Veľkonočnom ostrove je najväčší počet petroglyfov v celej Polynézii. Nachádza sa tam zhruba tisíc lokalít, kde sa petroglyfy vyskytujú. Celkovo je zdokumentovaných viac ako 4000 jednotlivých petroglyfov. Tesanie petroglyfov sa robilo často z náboženských, ale aj praktických dôvodov, ako napríklad: označenie územia či zaznamenanie dôležitej udalosti. Obrazy vytesané v horninách na Veľkonočnom ostrove majú náboženské motívy, podobne ako je to napríklad v oblasti Oronga, kde je množstvo petroglyfov spätých s kultom Vtáčieho muža boha Tangata manu, taktiež aj motívy z bežného života. Existujú vyobrazenia rýb, morských korytnačiek.
Rongorongo.
Rongorongo je systém ešte dosiaľ nerozlúštených glyfov. Bol objavený na Veľkonočnom ostrove v devätnástom storočí Európanmi. Prvú zmienku o tajomnom písme Rongorongo podal roku 1864 francúzsky misionár Eugène Eyraud. V tej dobe už napísanému písmu rozumelo iba zopár ostrovanov, aj to len čiastočne. Toto písmo používala iba malá časť pôvodnej privilegovanej populácie. Po odvlečení kráľovskej rodiny do otroctva a zdecimovaní obyvateľstva bola znalosť písma Rongorongo navždy stratená. Alexander Salmon mladší, syn anglického židovského obchodníka, ktorý na ostrove podnikal, bol hlavným informátorom pre britské a nemecké archeologické expedície. Poslal niekoľko kúskov pravých tabuliek Rongorongo manželovi svojej netere, nemeckému konzulovi v čilskom Valparaíse. Piktogramy Rongorongo sa navzdory množstvu pokusov ani dosiaľ nepodarilo rozlúštiť. Okrem niekoľko glyfov vytesaných do kameňov sú všetky nájdené znaky vyrezané do drevených tabuliek. Do súčasnej doby sa v rozličných múzeách po celom svete zachovalo 26 tabuliek s písmom Rongorongo. Na Veľkonočnom ostrove nezostala ani jediná tabuľka. Nezvyčajná vec o tomto písme je, že sa nečíta zľava doprava ako väčšina písiem, ani zhora nadol. Čitateľ začne čítať vľavo dole, prečíta prvý riadok zľava doprava, potom otočí tabuľku o 180° a znova číta zľava doprava. Potom znova číta zľava doprava, otočí o 180° a číta zľava doprava. Takto to pokračuje až do konca.
Reimiro.
Reimiro je ozdobný predmet v tvare polmesiaca, ktorý znázorňuje polynézske kanoe. Prevažne bol zhotovený z dreva stromu Toromiro. Reimirom sa ozdobovali ženy Veľkonočného ostrova. Každý koniec ozdoby je ukončený štylizovanými ľudskými hlavami. Vnútorná strana ozdoby obsahuje priehlbinu, vyplnenú púdrom vyrobeným z morských lastúr. Tento dekoratívny predmet je v rôznych podobách známy aj na iných polynézskych ostrovoch. Motív dvoch ľudských hláv je však vyobrazený výlučne iba na Reimiro z Veľkonočného ostrova. Tento symbol sa nachádza aj na oficiálnej vlajke ostrova. Artefakty Reimiro z Veľkonočného ostrova možno nájsť v rôznych múzeách sveta. Ich význam, či ide výlučne o kultový predmet, šperk, alebo insígnie ("znaky hodnosti"), nie je známy.
Drevorezba.
Umenie drevorezby bolo u pôvodného obyvateľstva široko rozvinuté. Dosiaľ sa zachovalo niekoľko drevených figúrok s ľudskými a zvieracími postavami, ktoré mali zrejme náboženský význam. Medzi najznámejšie patria figurálne drevorezby s vystupujúcimi rebrami, používané v rituáloch plodnosti. Existujú dva typy figúr: moai kavakava ("muž") a moai peapea ("žena"). Moko Miro, muž s hlavou jašterice. Najčastejším materiálom na drevorezbu bolo drevo zo stromu toromiro. Na niektorých figúrkach sú pravdepodobne pomocou nástrojov zo žraločích zubov alebo z obsidiánových úlomkov vyrezané texty písma rongorongo.
Kult Vtáčieho muža.
Nie je isté, či kult Vtáčieho muža (Tangata manu) existoval už v čase stavania sôch (zanikol okolo roku 1867). Je možné, že skupina militantných vodcov nazývaní matatoa kult boha Make-make nahradila novým kultom (jeho maska ho predstavuje ako tvár s veľkými sovími očami). Kult Vtáčieho muža vyvrcholil každoročnou súťažou o získanie prvého vajca vtáka nazývaného manutara, morská lastovička (Onychoprion fuscatus), prineseného z malého ostrova Motu Nui, ktorý je v blízkosti juhozápadného výbežku Veľkonočného ostrova. Súťažiaci museli na trstinových viazaniciach prekonať prieliv oddeľujúci ostrovy, ktorý bol plný žralokov, nájsť vtáčie vajce, vrátiť sa naspäť na ostrov a nakoniec sa ešte vyšplhať na útes pri osade Orongo. Kto to dokázal ako prvý, získal titul „Vtáčí muž roka“. Víťaz a jeho rodina potom po celý nasledujúci rok mali oprávnenie kontrolovať a riadiť rozdeľovanie potravín na ostrove. Kult Vtáčieho muža je doložený aj archeologickými nálezmi. Na útesoch v okolí Oronga boli nájdené petroglyfy Vtáčieho muža. Niektorí odborníci si myslia, že kult Vtačieho muža bol súčasťou úsilia o akúsi kultúrnu obnovu u ostrovanov, ktorí prežili. Na kultovom mieste Orongo sú starostlivo postavené kamenné chaty, ktoré neboli trvalo obývané, ale používali ich iba na rituálne účely.
Kultové jaskyne.
Ako znázorňujú početné maľby, jaskyne boli využívané ako miesta bohoslužieb v súvislosti s kultom Vtáčieho muža. Thor Heyerdahl našiel v jaskyniach početné kamenné sošky s rôznymi motívmi: Vtáčieho muža aj hláv moai, antropomorfické, zoomorfické postavy, aj vyobrazenie plachetníc. Tajné jaskyne boli vlastníctvom jednotlivých rodín. Aku-Aku sa nazývali strážcovia posvätných rodinných jaskýň. Vedomosti a tradície sa šírili ústnym podaním špeciálne vybraným členom ďalšej generácie. Nepreukázalo sa, že by jaskyne boli použité ako pohrebiská, pravdepodobne len v neskoršom období. Skorej len ako útočiská v čase vojen. Jaskyňa Ana Kai tango tvy („"kanibalská jaskyňa"“) v Mataveri na západnom pobreží je často navštevovaná turistami. 
Tetovanie.
Ostrovania si bežne krášlili svoje telá rôznymi tetovacími motívmi Nepoužívali jednotné skrášľovacie vzory, takže ich tetovania bývali veľmi odlišné. Do veľkej miery boli limitované iba fantáziou tetovačov – umelcov Tetovali sa muži, aj ženy, ale u žien bývalo tetovanie zložitejšie, prepracovanejšie, a pokrývalo obvykle väčšiu časť pokožky, na rozdiel od mužov. Tetovacia farba sa vyrábala pálením listov rastliny, ktorú nazývali „ti.“ Popol následne zmiešali so šťavou získanou z bobúľ nazývaných „"poporo".“ Tetovalo sa pomocou zaostrenej rybacej kosti.
Štátna správa a samospráva.
V rámci volebných okrskov Čile Veľkonočný Ostrov patrí k trinástemu volebnému obvodu a šiestemu senátnemu volebnému obvodu. Obyvatelia sú zastúpení v Poslaneckej snemovni poslancom Joaquínom Godoyom z Hnutia národnej obnovy (RN), poslancom Aldom Cornejom z Kresťansko demokratickej strany (PDC). Taktiež dvoma senátormi, Franciscom Chahuánom z Hnutia národnej obnovy (RN) a senátorom Ricardom Lagosom Weberom z Demokratickej strany (PPD).
Guvernér provincie : Carmen Cardinali (2010 -). Menovaný prezidentom republiky. Starosta : Luz Zasso, kresťanský demokrat (PDC), priamo volený na štyri roky (2008 – 2012). 
Domáce hnutia za ľudské práva.
V auguste roku 2010 členovia pôvodného kmeňa Hito rangi obsadili Hotel Hanga Roa, tvrdiac, že pozemok pod hotelovým komplexom bol kúpený v roku 1990 od Pinochetovej vlády v rozpore s čilskou ústavou. Členovia kmeňa Hito tvrdia, že ich predkovia boli podvodným spôsobom vylákaní z ostrova. Podľa správ BBC 3. decembra 2010 bolo najmenej 25 ľudí zranených, keď čilská polícia použila proti domorodým občanom brokovnice, keď sa pokúšala vypudiť majiteľov pozemkov okupujúcich hotelový komplex, ktorí tvrdili, že pozemky pod budovami boli nezákonne odňaté ich predkom. V januári 2011 osobitný spravodajca OSN James Anaya vyjadril obavy o osud pôvodných obyvateľov ostrova pod čilskou správou, apeloval na Čile ""aby vyvinula všetko úsilie, aby viedla dialóg v dobrej viere so zástupcami domorodcov a riešila čo najskôr skutočné a podstatné problémy, ktoré charakterizujú súčasnú situáciu.”" Incident sa skončil vo februári 2011, keď až 50 ozbrojených policajtov vniklo do okupovaného Hotela Hanga Roa a zatklo posledných päť protestujúcich domorodcov. Žiadne zranenia neboli hlásené.” 
Súčasná kultúra.
Každoročne sa na Veľkonočnom ostrove koná významný kultúrny festival "Tapati". Prežila tu detstvo popredná čilská klaviristka Mahani Teave, ktorá je dcérou domorodca a americkej matky. Z ostrova pochádza aj hudobno-tanečná skupina "Matatoa" vystupujúca na turné po celom svete.

</doc>
<doc id="29492" url="https://sk.wikipedia.org/wiki?curid=29492" title="Alfa Centauri A">
Alfa Centauri A

Alfa Centauri A je hviezda hviezdneho systému Alfa Centauri. Je vzdialená od Slnka približne 4,36 svetelných rokov. Je to súčasne najjasnejšia hviezda trojhviezdneho systému.
Alfa Centauri A je známa aj ako HD 128620, HR 5459, CP -60°5483, GCTP 3309.00A, a LHS 50.

</doc>
<doc id="29493" url="https://sk.wikipedia.org/wiki?curid=29493" title="Alfa Centauri B">
Alfa Centauri B

Alfa Centauri B (tiež Rigel Kentaurus B — päta Kentaura v Arabčine) je hviezda hviezdneho systému Alfa Centauri. Od Slnka je vzdialená približne 4,40 svetelných rokov.
Alfa Centauri B je tiež známa ako HD 128621, HR 5460, GCTP 3309.00B, a LHS 51.

</doc>
<doc id="29494" url="https://sk.wikipedia.org/wiki?curid=29494" title="Achernar">
Achernar

Achernar (arab. آخر النهر ("áchir al-nahr") – ústie rieky) (α Eri/α Eridani/Alfa Eridani) je najjasnejšia hviezda v súhvezdí Eridanus a deviata najjasnejšia hviezda na nočnej oblohe. Z desiatich najjasnejších hviezd (s výnimkou Slnka): Sirius, Canopus, Alfa Centauri, Arcturus, Vega, Capella, Rigel, Prokyón, Achernar &amp; Betelgeuze, je Achernar najhorúcejší a najmodrejší.
Charakteristika.
Je to podobor zdanlivej jasnosti 0,45m, spektrálneho typu B3, s povrchovou teplotou približne 14 800 K a hmotnosťou v rozmedzí od 6 do 8 Sĺnk. Patrí do triedy svietivosti V, je 1070-krát jasnejší ako Slnko. Achernar však produkuje viac energie v ultrafialových vlnových dĺžkach; jeho bolometrická svietivosť je 2900 až 5400-krát väčšia ako slnečná (záleží na odhade UV vyžarovania). Je to pomerne mladá hviezda s vekom nie vyšším ako niekoľko stoviek miliónov rokov.
Vzdialenosť Achernara od Zeme je približne 144 ly. Zo Slovenska nie je viditeľný, keďže nikdy nevystúpi nad horizont severnejšie ako 33° severnej výšky.
Sploštenie.
Pozorovania VLT, publikované v roku 2003, ukazujú, že hviezda je mimoriadne sploštená (polomer na rovníku je až o 56% väčší ako na póle). To je spôsobené nezvyklou rýchlosťou rotácie okolo osi, ktorá na povrchu dosahuje rýchlosť 225 až 300 km/s. To má za následok, že z hviezdy sa uvoľňujú obrovské množstvá hmoty a tiež aj veľké rozdiely v povrchovej teplote - póly sú omnoho teplejšie ako rovník.
Pôvod názvu.
Názov Achernar pochádza z arabčiny (آخر النهر; áchir al-nahr) a znamená ústie rieky - hviezda je posledná v súhvezdí Eridanus (rieka).

</doc>
<doc id="29495" url="https://sk.wikipedia.org/wiki?curid=29495" title="Algol">
Algol

Algol (β Per / Beta Persei) je jasná premenná hviezda v súhvezdí Perzeus. Patrí medzi najznámejšie zákrytové premenné hviezdy, je to vôbec prvá objavená takáto hviezda, a súčasne jedna z prvých objavených premenných hviezd. Jeho zdanlivá hviezdna veľkosť sa pravidelne mení od 2,3 do 3,5 magnitúd v perióde 2 dni, 20 hodín a 49 minút. Zatmenie Algola je jav, ktorý sa dá ľahko sledovať aj voľným okom. Vhodné porovnávacie hviezdy sú zéta Persei, epsilon Persei, kappa Persei (3,8 mag.) alebo aj beta Trianguli.
Algol tvorí trojitú spektroskopickú sústavu s periódami 2,867 d a 1,783 r. Na oblohe vo vzdialenosti 82" od seba má sprievodcu, hviezdu zdanlivej jasnosti 10,5m. Sústava je vzdialená od Zeme približne 93 ly.
Algol je najznámejšou hviezdou súhvezdia Perzeus. Jeho názov pochádza z arabského Rás al Ghúl, „hlava démona“. Ďalšie názvy sú El Ghoul, Gorgona, alebo Gorgonea Prima. V starých hviezdnych mapách býva zobrazená ako hlava Medúzy v Perzeovej ruke. 
História pozorovania.
Jeho premennosť objavil v roku 1667 taliansky astronóm Geminiano Montanati z Bologne. Algol sa tým stal jedinou zákrytovou premennou hviezdou známou už v stredoveku. V roku 1782 vyslovil John Goodricke domnienku, že periodické klesanie jasnosti je spôsobené tým, že pred jasnejšou hviezdou pravidelne prechádza slabšie teleso, ktoré ju zakrýva a tiež určil jej periódu. Normálna jasnosť Algola je asi 2,2 mag. V perióde 2 dni 20 hodín 48 minút a 56 sekúnd však počas 5 hodín jeho jasnosť klesne na 3,4 magnitúd. V minime zotrvá asi 20 minút a za ďalších 5 hodín znova vystúpi na pôvodnú hodnotu. Tieto zmeny jasnosti možno ľahko sledovať voľným okom, za vhodných podmienok môžeme vidieť celý zákryt počas jednej noci. Medzi „hlavnými minimami“ je ešte jedno menšie „podružné minimum“ ktoré predstavuje rozdiel asi jednej desatiny magnitúdy a dá sa zistiť len presnými meraniami.
Fyzikálne údaje.
Algol je v skutočnosti dvojhviezda, ktorej zložky sa ani najväčším ďalekohľadom nedajú rozoznať. Hviezdy obiehajú spoločné ťažisko, pričom jeden obeh zodpovedá perióde zmien jasnosti. Hlavná zložka má približne stokrát väčšiu svietivosť, priemer 3,6-krát väčší ako Slnko a jej hmotnosť je 5,2 hmotností Slnka. Je to hviezda hlavnej postupnosti spektrálneho typu B8. Druhá hviezda má svietivosť „len“ dvakrát väčšiu od Slnka a priemer 3,8-krát väčší. Je to pravdepodobne podobor spektrálneho typu K0, ale nakoľko je prežiarený hlavnou zložkou, nedá sa to presne určiť. Keď menej jasná zložka prechádza pri obehu popred jasnejšiu zložku, pozorujeme hlavný pokles jasnosti. Pokiaľ je naopak slabšia zložka zakrytá jasnejšou zložkou, pozorujeme vedľajšie a oveľa nevýraznejšie minimum. Nie je vylúčené, že hlavná hviezda má ešte ďalších sprievodcov. 
Algolidy.
Algol dal názov celej skupine premenných hviezd. Volajú sa premenné hviezdy typu Algol, premenné hviezdy typu Beta Persei alebo jednoducho Algolidy. U všetkých týchto dvojhviezd sú zložky približne guľatého tvaru – existujú totiž aj dvojhviezdy so zložkami, ktoré sú značne gravitačne deformované, či dokonca dvojhviezdy, ktorých zložky sú tak blízko, že majú spoločnú atmosféru. Premenné typu Algol majú mimo doby zákrytu prakticky konštantnú jasnosť. 

</doc>
<doc id="29500" url="https://sk.wikipedia.org/wiki?curid=29500" title="Versaillská zmluva (1919)">
Versaillská zmluva (1919)

Versaillská (mierová) zmluva bola mierová zmluva uzatvorená vo Versailles 28. júna 1919 a vstúpila do platnosti 10. januára 1920. Bola výsledkom šesťmesačného rokovania na Parížskej mierovej konferencii, ktorá oficiálne ukončila prvú svetovú vojnu medzi Ústrednými veľmocami a štátmi Dohody. 
Rokovanie na Versaillskej zmluve bolo pokračovaním prímeria, ktoré sa uzavrelo v Compiègnskom lese. Zmluva požadovala, aby Nemecko prijalo plnú zodpovednosť za vypuknutie prvej svetovej vojny, a aby zaplatilo značné vojnové reparácie štátom Dohody (Nemecko muselo splácať 132 miliárd mariek). Ďalej Nemecko stratilo časť svojho územia a všetky svoje kolónie v Afrike. Nemecká armáda bola obmedzená na 100 000 mužov. Zmluva ďalej definovala povojnové hranice európskych štátov.
Zmluva bola podpísaná 28. júna 1919 a ratifikovaná Spoločnosťou národov 10. januára 1920. V Nemecku zmluva spôsobila šok, ktorý následne nepriamo prispel ku kolapsu Weimarskej republiky a následne k prevzatiu moci Adolfom Hitlerom.
Podmienky zmluvy.
Zmluva ustanovila vznik Spoločnosti národov, hlavný cieľ amerického prezidenta Woodrowa Wilsona. Spoločnosť národov mala slúžiť ako arbitrážny sudca medzi národmi a predísť tak vzniku vojen. 
Podmienky zmluvy zahŕňali stratu nemeckých kolónií a stratu nemeckého územia: 
Článok 156 zmluvy previedol nemecké koncesie v čínskej provincii Šan-tung na Japonsko, a nenavrátil suverenitu Číne. Znechutenie Číňanov nad týmto ustanovením viedlo k demonštráciám a k "Hnutiu 4. mája" (anglicky: "May Fourth Movement"). To nakoniec viedlo k tomu, že Čína nepodpísala Versaillskú zmluvu. Namiesto toho deklarovala koniec vojny s Nemeckom v septembri 1919 a podpísala zvláštnu zmluvu s Nemeckom v roku 1921.
Vojenské podmienky Versaillskej zmluvy boli tvrdé a zo strany Francúzska boli motivované nielen strachom, ale aj túžbou po odplate (tzv. revanšizmus). Počas Francúzsko-pruskej vojny bolo Francúzsko porazené a strata Alsaska-Lotrinska veľmi prispela k tejto túžbe po odplate. Navyše obrovský počet mŕtvych a značné ekonomické škody spôsobené prvou svetovou vojnou spôsobili strach z budúcej nemeckej agresie, a tým aj túžbu po ešte väčšej odplate, čo určovalo značnú časť rokovania s Nemeckom.
Nemecká armáda (po nemecky "Heer") bola obmedzená na 100 000 mužov. Nesmela mať brannú povinnosť, žiadne tanky, žiadne ťažké delostrelectvo a žiaden Nemecký generálny štáb ("Großer Generalstab"). Nemecké loďstvo ("Deutsche Marine") bolo obmedzené na 15 000 mužov, a mohlo mať iba šesť bojových lodí (s výtlakom menej ako 10 000 ton), šesť krížnikov a dvanásť torpédoborcov. Ponorky neboli povolené, rovnako ako letectvo ("Luftwaffe"). Okrem toho bolo výslovne povedané, že vojaci (mužstvo) nesmú slúžiť po dobu kratšiu ako 12 rokov a dôstojníci po dobu kratšiu ako 25 rokov, a teda aby iba obmedzené množstvo mužov mohlo prechádzať vojenským výcvikom. 
Článok 231 zmluvy (klauzula o vojnovej vine) pripisuje Nemecku a iba Nemecku zodpovednosť za straty a utrpenie štátov Dohody v priebehu vojny. Tento článok potom poskytol základ pre vojnové reparácie, ktorých celková suma bola určená komisiou zastupujúcou štáty Dohody. V januári 1921 boli reparácie vyčíslené na 269 miliárd mariek, čo väčšina ekonómov považovala za prehnané.
Neskôr v tom istom roku bola čiastka znížená na 132 miliárd mariek, čo stále väčšine nemeckých vyjednávačov pripadalo ako astronomická suma. Ekonomické problémy spôsobené platením reparácií spolu s odporom Nemecka platiť ich, sa uvádzajú ako jedna z príčin konca Weimarskej republiky a teda následne k prevzatiu moci Adolfom Hitlerom a vypuknutiu druhej svetovej vojny.
Spojené štáty americké nikdy nepodpísali Versaillskú zmluvu. Voľby roku 1918 vyhrala Republikánska strana, čím získala prevahu v americkom senáte. Následne dvakrát zablokovala ratifikáciu zmluvy (druhý raz 19. marca 1920), čiastočne z dôvodov uprednostňovania izolacionizmu (spojeného s neuznávaním Spoločnosti národov), čiastočne pre vysoké reparácie. Spojené štáty americké sa tiež nikdy nepripojili k Spoločnosti národov. Neskôr roku 1921 podpísali zvláštnu zmluvu (Berlínska zmluva) s Nemeckom, ktorá síce potvrdila platenie reparácií a ďalšie ustanovenia Versaillskej zmluvy, ale vynechala všetky pasáže o Spoločnosti národov.
Československo.
Československo bolo signatárom zmluvy ako jedna z tzv. "pridružených" krajín na strane tzv. "čelných" mocností (Spojené štáty americké, Britské impérium, Francúzsko, Taliansko a Japonsko. Československa sa priamo týkal oddiel VII. Štát československý:
Článok 86 umožňoval čelným mocnostiam Spoločnosti národov zasahovať v danom zmysle do vnútorných pomerov v ČSR vrátane úpravy hraníc. Štatút čelných mocností v Spoločnosti národov mali medzi vojnami Francúzsko, Britské impérium a Taliansko, budúci signatári Mníchovskej dohody. USA mierové zmluvy, ani stanovy Spoločnosti národov, neratifikovali.
Nevyhovujúci kompromis medzi víťazmi.
"Veľká Trojka" pozostávala z premiéra Francúzska Georgese Clemenceau, premiéra Spojeného kráľovstva Davida Lloyda George a prezidenta Spojených štátov amerických Woodrowa Wilsona. Taliansky premiér Vittorio Orlando bol prítomný ako poradca z Talianska a gróf Makino bol vyslaný Japonskom. Počas rokovania bolo ťažké dosiahnuť zhodu. Výsledkom bol teda kompromis.
Francúzsko malo počas vojny veľké straty na životoch (okolo 1,24 miliónov vojakov a 40 000 civilistov). Veľká časť vojny prebiehala na francúzskom území, a Francúzsko teda bolo v ruinách. Preto francúzsky premiér Georges Clemenceau chcel od Nemecka vojnové reparácie na obnovu vojnou zničenej krajiny. Celkovo 750 000 domov a 23 000 tovární bolo zničených a bolo teda potrebné značné množstvo peňazí na ich rekonštrukciu. Clemenceau sa chcel tiež poistiť proti ďalšiemu možnému útoku Nemecka a požadoval demilitarizáciu Porýnia (po nemecky: "Rheinland", okolie rieky Rýn). Navyše požadoval, aby vojská Dohody kontrolovali more, a teda aby Francúzsko mohlo kontrolovať zámorský obchod Nemecka. Ďalej chcel značné obmedzenie nemeckej armády. Ako súčasť vojnových reparácií požadoval kontrolu nad mnohými nemeckými továrňami. 
Francúzsko chcelo nie len vážne zdecimovať Nemecko, ale aj zachovať svoje veľké impérium a svoje kolónie. Kým Spojené štáty americké presadzovali v Európe právo národov na samourčenie, Francúzsko a Spojené kráľovstvo si chceli zachovať svoje impériá. Dôsledkom bolo to, že Clemenceau (a takisto veľa Francúzov) chcel také podmienky, aby zlomili Nemecko vojensky, politicky a ekonomicky. Clemenceau bol najradikálnejší z Veľkej trojky, čo mu vynieslo prezývku Tiger.
Požiadavky Spojeného kráľovstva boli o niečo menšie ako požiadavky Francúzska, lebo Spojené kráľovstvo nebolo napadnuté a nebojovalo sa na jeho území. Na druhej strane mnoho britských vojakov zomrelo počas bojov vo Francúzsku, a tak sa Briti chceli pomstiť Nemecku rovnako ako Francúzi. Britský premiér Lloyd George požadoval aj vysoké vojnové reparácie, ale menšie ako Francúzsko. Obával sa, že pokiaľ francúzske podmienky budú splnené, Francúzsko sa stane nesmierne mocným v strednej Európe, čo by viedlo k nerovnováhe síl. Lloyd George sa tiež obával návrhu Woodrowa Wilsona na právo národov na sebaurčenie, lebo si spolu s Francúzskom chceli zachovať svoje impériá. Rovnako ako Francúzsko, aj Lloyd George podporoval námornú blokádu Nemecka a možnosť uzatvárať tajné zmluvy. Nakoniec možnosť uzatvárať tajné zmluvy nebola povolená a obmedzenie množstva výzbroje bolo uvalené na všetky štáty. Predpokladalo sa, že to nepriamo obmedzí schopnosť loďstva vytvárať námorné blokády.
Americký prezident Woodrow Wilson mal veľmi rozdielny pohľad v otázke ako potrestať Nemecko. Už pred koncom vojny vypracoval štrnásť bodov, ktoré neboli tak tvrdé ako požiadavky Francúzska a Spojeného kráľovstva. Aby sa podobná vojna nemohla už opakovať, Woodrow Wilson chcel vytvoriť Spoločnosť národov. Základná myšlienka bola, že ak slabší národ je napadnutý, ostatní by mu zabezpečili ochranu pred útočníkom. Ďalej Wilson presadzoval právo národov na sebaurčenie (aspoň mimo územia Spojených štátov). To sa nepáčilo Francúzsku a Spojenému kráľovstvu, lebo to ohrozovalo existenciu ich impérií. Wilson pochopiteľne nemal záujem na tom, aby sa zväčšovala veľkosť Francúzska, Británie či Talianska. Na druhej strane požiadavka práva národov na sebaurčenie bola vítaná podpora pre národy túžiace po samostatnosti. Dôsledkom bolo to, že to prispelo k pádu Rakúska-Uhorska a Osmanskej ríše spolu s vyhlásením samostatnosti nových štátov v strednej a východnej Európe ako napr. Česko-Slovenska a Bulharska. 
Veľká Trojka od začiatku chcela potrestať Nemecko. Francúzsko chcelo odplatu. Spojené kráľovstvo chcelo relatívne ekonomicky silné Nemecko ako protiváhu francúzskej dominancie v Európe. Spojené štáty chceli rozbiť staré impériá. Výsledkom bol kompromis. 
Nemecko nebolo ani zničené, ani uzmierené. Versaillská zmluva ochromila nemeckú ekonomiku v dvadsiatych rokoch (okolo roku 1920) a nechala ju zraniteľnou počas zničujúcej Veľkej hospodárskej krízy v tridsiatych rokoch, čo umožnilo nástup nacizmu a následné prevzatie moci Adolfom Hitlerom.

</doc>
<doc id="29501" url="https://sk.wikipedia.org/wiki?curid=29501" title="Malý medveď">
Malý medveď

Malý medveď alebo Malá medvedica ("Ursa Minor") je severné cirkumpolárne súhvezdie. Jeho latinský názov znamená doslova „Malá medvedica“, hoci dnes sa častejšie nazýva Malý voz. Patrí medzi 88 moderných súhvezdí a bolo tiež súčasťou 48 Ptolemaiových súhvezdí. Je dôležité najmä kvôli navigácii na severnej pologuli. Jeho najjasnejšia hviezda Polárka ukazuje takmer presne polohu severného svetového pólu.
V súhvezdí leží tiež radiant slabého meteorického roja Ursidy.
Pôvod.
Podľa gréckej báje bol Arkas, syn arkadskej princeznej Kallisto a najvyššieho boha Dia premenený na malého medveďa v okamihu, keď vrhal oštep na svoju matku premenenú na veľkú medvedicu. Bohyňa Héra, Diova manželka, bola veľmi pohoršená, že sa jej sokyňa so synom dostala na oblohu. Zaprisahala preto boha morí Poseidona, aby ich nikdy nenechal odpočinúť s inými súhvezdiami v morských vlnách. Preto obidva medvede nikdy nezapadajú a musia stále obiehať okolo pólu zavesené za chvosty ako cirkumpolárne súhvezdia. Podľa inej báje sa oba medvede starali o malého Dia, keď sa ukrýval na Kréte pred svojím otcom Kronom (Časom). Chronos vládol na Olympe a prinášal záhubu všetkému živému. Požieral aj svoje vlastné deti. Jeho manželka Rhea v obave, že i práve narodený syn Zeus skončí rovnako, ukryla novorodenca do jaskyne na ostrove, kde ho zverila starostlivosti dvoch medveďov. Zeus ich potom z vďačnosti urobil nesmrteľnými tým, že ich umiestnil na oblohu.
Obyvatelia Mezopotámie a Perzie si pod týmto súhvezdím predstavovali obyčajného medveďa. V severnej Amerike je zase toto súhvezdie známe ako Malá naberačka, v Európe zase ako Malý voz, čo zodpovedá Homérovej predstave – hviezdy súhvezdia mu pripomínali koč.
Hviezdy.
Jednoznačne najznámejšia a najvýznamnejšia hviezda tohoto súhvezdia je Polárka. Je od pólu vzdialená len o niečo menej, ako 1°, presnejšie 58´. Preto je jediná hviezda, ktorá sa po oblohe takmer nepohybuje. Nájdeme ju na rovnakom mieste v ktoromkoľvek ročnom období a v ktorejkoľvek hodine. Jej výška nad obzorom sa rovná zemepisnej šírke pozorovaného miesta.
Beta Ursae Minoris sa nazýva aj Kochab, čo znamená „hviezda“. Je to žltý obor. V asterizme Malý voz tvorí jedno zadné koleso. Spolu s druhým kolesom (Pherkad) tvoria dvojicu nazývanú Strážcovia pólu.
Pherkad (gama Ursae Minoris) tvoria dve hviezdy, ktoré ešte Arabi považovali za jednu. Rozoznávame teda Pherkad Maior a Pherkad Minor. 
Nevýraznou dvojhviezdou je pí UMi. Jej zložky jasné 6,6 a 7,6 mag. ležia vo vzdialenosti 31,3“ a obehnú sa raz za 150 rokov.
Delta UMi má meno Yildun. Je to hviezda triedy A.
Aj éta UMi, najslabšia hviezda základného obrazca, má sprievodcu. Je ním 19 UMi s jasnosťou 5,5 mag.
Objekty.
V súhvezdí nie sú nijaké jasné objekty, obsahuje len niekoľko veľmi slabých galaxií. Tá najjasnejšia z nich je NGC 6217 a má iba 11,2 mag. Ide o špirálovú galaxiu s výraznou priečkou. Iná galaxia, NGC 3172 je nazývaná "Polarissima Borealis", pretože je to najbližšia katalogizovaná galaxia k Severnému svetovému pólu. NGC 6251 je zase obria eliptická galaxia 14. magnitúdy vzdialená 300 miliónov ly.
Abell 2125 je až 3 miliardy svetelných rokov vzdialené zoskupenie vyše 1 000 galaxií.
Poloha.
Súhvezdie Malý medveď sa nazýva aj Malý voz. Jeho tvar skutočne pripomína viac voz ako medveďa. Na rozdiel od Veľkej medvedice sa však spojnice asterizmu Malý voz zhodujú so spojnicami Malého medveďa. Ľahko ho nájdeme pomocou Veľkého voza a to tak, že päťnásobne predĺžime vzdialenosť medzi jeho zadnými kolesami (Merak a Dubhe). Tak sa dostaneme k Polárke, ktorá je na konci oja Malého voza. Zvyšok obrazca nie je ťažké nájsť. Výrazne žltý Kochab a o niečo slabší Pherkad sú jedinými jasnými hviezdami nad ojom Veľkého voza. Obe hviezdy tvoria asterizmus zvaný Strážcovia pólu. Rozoznáme aj retiazku troch oveľa slabších hviezd tiahnucich sa v oblúku od Kochaba k Polárke.

</doc>
<doc id="29503" url="https://sk.wikipedia.org/wiki?curid=29503" title="Veľká medvedica">
Veľká medvedica

Veľká medvedica (Ursa Major, pôvodne Ursa Maior) niekedy stotožňovaná s Veľkým vozom je súhvezdie severnej oblohy. Je to najväčšie súhvezdie severnej oblohy, presnejšie najväčšie súhvezdie ležiace celé na severnej oblohe, a po Hydre a Panne tretie najväčšie súhvezdie vôbec. 
Výraznou časťou súhvezdia je známy obrazec Veľký voz, laikmi často považovaný za súhvezdie, ktorý je však len malou časťou Veľkej medvedice.
V súhvezdí Veľkej medvedice je výrazná skupina hviezd, ktorá pripomína veľkého medveďa s neprirodzene dlhým chvostom. Medvedí chvost a časť chrbta a zadnice obsahuje sedem obzvlášť jasných hviezd vytvárajúcich známy obrazec Veľkého voza. Veľký voz je jedným zo základných orientačných obrazcov na nočnej oblohe pre obyvateľov severnej pologule. Pozorovateľom slúži ako pomôcka na nájdenie hviezd Polárky, Arktúra a ďalších hviezd a súhvezdí. Z územia Slovenska vidíme obrazec Veľkého voza po celý rok, no jeho poloha sa postupne mení – najvyššie býva počas jarných večerov, najnižšie počas jesenných večerov. Keďže v priebehu roka i noci krúži okolo pólu, patrí medzi takzvané cirkumpolárne, čiže okolopólové súhvezdia.
K vzniku súhvezdia sa v rozličných kultúrach viaže mnoho bájí. Najznámejšia je však grécka legenda, podľa ktorej je Veľká medvedica zakliata princezná Kallisto (Kalistó). Mytologicky je Veľká medvedica spojená s ďalšími súhvezdiami – predovšetkým s Malou medvedicou, ale tiež s Pastierom a Poľovnými psami. Veľká medvedica je známa prítomnosťou dvojhviezdy Mizar a Alcor, ktoré slúžili oddávna ľuďom ako skúška ostrosti zraku. Toto rozľahlé súhvezdie obsahuje na svojej ploche tiež niekoľko známejších galaxií a ďalších objektov.
Pôvod Veľkej medvedice.
Podľa gréckej povesti bola Veľká medvedica pôvodne princezná Kallisto, dcéra kráľa Lykaóna. Bola známa svojou krásou, až vzbudila žiarlivosť Héry, manželky najvyššieho boha Dia. Zeus splodil s Kalisto syna Arkada, preto rozhnevaná Héra premenila Kalisto na medvedicu a vyhnala ju do lesov. Márne Kalisto prosila, aby jej Héra ponechala ľudskú podobu. Bohyňa bola neoblomná. A tak bývalá princezná blúdila po lesoch a bála sa divej zveri, lebo si neuvedomovala, že je tiež zviera. Potom spoznala aj strach z lovcov a ich psov. Či už náhodou alebo kvôli Hériným intrigám raz medzi poľovníkmi, ktorí ju prenasledovali, uvidela svojho syna Arkada. Priblížila sa k nemu a chcela ho objať. Arkas ale namieril na matku kopiju. V poslednom okamihu zasiahol Zeus, a aby zabránil matkovražde, premenil aj syna na zviera – na Malého medveďa. Pretože ich však mal oboch rád, umiestnil ich na oblohu, Veľkú medvedicu aj jej syna Malého medveďa.
Podľa pozmenenej verzie Zeus zasiahnuť nestihol a Arkas svoju matku usmrtil, no to na ich neskoršom umiestnení na nebi nič nezmenilo. Héra, nepríčetná hnevom, že jej sokyňa bola odmenená miestom na oblohe, požiadala boha morí, aby obom medveďom odmietol právo na odpočinok v mori, ktorý si doprajú iné súhvezdia. A preto musia oba medvede navždy krúžiť okolo pólu. V čase vzniku tejto legendy polárnou hviezdou nebola Polárka, ale Thuban v Drakovi a oba medvede krúžili na opačných stranách pólu zhruba v rovnakej vzdialenosti. Dnes však už Veľká medvedica v zemepisných šírkach južného Grécka nie je celá cirkumpolárna.
Podľa inej báje boli Veľká a Malá medvedica medvede, ktoré sa starali o malého Dia, keď sa ukrýval na Kréte pred svojím otcom Kronom (Chronom). Kronos vládol na Olympe a prinášal záhubu všetkému živému. Podľa veštby ho jedno z jeho detí malo pripraviť o vládu nad svetom, preto ich požieral. Ako božské bytosti však žili v jeho bruchu ďalej. Jeho manželka Rhea v obave, že i práve narodený syn Zeus skončí rovnako, ukryla novorodenca do jaskyne na ostrove, kde ho zverila starostlivosti dvoch medveďov, v inej verzii medvedíc – nýmf. Veľká medvedica sa volala Adrasteia. Keď Zeus vyrástol, v súlade s veštbou zbavil Krona vlády, oslobodil svojich požratých súrodencov a dva medvede z vďačnosti urobil nesmrteľnými tým, že ich umiestnil na oblohu.
Súhvezdie svoju definitívnu podobu dostalo v roku 1928 rovnako ako všetky ostatné súhvezdia oblohy, keď mu Medzinárodná astronomická únia pridelila presné hranice. Súhvezdie má tvar nepravidelného dvadsaťosemuholníka.
Veľký voz v kultúre.
Sedem najjasnejších hviezd v zadnej časti medvedice vytvára tvar voza. Oje voza je chvostom medveďa. Arabi vo Veľkom voze videli karavánu tiav, alebo truhlu, za ktorou kráčajú tri plačky. Francúzi v ňom videli panvu, pre Angličanov bol pluhom, a pre obyvateľov Strednej Ameriky zase jednonohým mužom – Hunrakanom, od čoho je odvodený názov hurikán, pretože v čase, keď je toto súhvezdie v Karibiku nad obzorom, v tejto oblasti často zúria silné búrky. Číňania si na tomto mieste oblohy zase predstavovali večného byrokrata, ktorý obieha severný pól a za ním behajú so svojimi žiadosťami neúnavní žiadatelia.
Rimania v jeho siedmich hviezdach videli voly, ktoré ťahajú okolo pólu gepeľ, starodávny pohonný mechanizmus. Starým Slovanom pripomínal krčah.
Národy v Mezopotámii, v severnej Ázii, Feničania, Peržania a Gréci videli v tomto súhvezdí podobu medveďa. Je zvláštne, že aj severoamerickí Indiáni prisudzujú tomuto zoskupeniu hviezd podobu medveďa. Nie je známe, či išlo o zhodu okolností alebo si pomenovanie so sebou Indiáni priniesli, keď sa sťahovali z Ázie do Ameriky cez Beringov prieliv. V modernej americkej terminológii sa Veľký voz nazýva Veľká naberačka (Great Dipper).
Poloha.
Sedem jasných hviezd Veľkého voza tvorí veľmi nápadný obrazec. Práve preto slúži Veľký voz ako orientácia pri hľadaní menej výrazných hviezd a súhvezdí. Je podobný Malému vozu, zložený je z rovnakého počtu hviezd, no oje Malého voza je obrátené opačným smerom ako oje Veľkého.
S výnimkou jeho najjužnejšej časti, ktorá však už neobsahuje ani časť obrazca, je Veľká Medvedica na území Slovenska cirkumpolárne súhvezdie, to znamená, že ho na oblohe vidíme každú noc bez ohľadu na ročné obdobie či hodinu. No jeho poloha sa mení. Najnižšie na oblohe, nad severným obzorom, ho vidíme v lete ráno a na jeseň večer. Najvyššie vystúpi v zime ráno a na jar večer. Uvidieť celú Veľkú medvedicu môžeme za dobrej viditeľnosti.
Pri pohľade voľným okom súhvezdiu dominujú približne rovnako jasné hviezdy Veľkého voza. S trochou predstavivosti sa v ňom dá vidieť obrovský medveď s dlhým chvostom.
Hviezdy.
Významné hviezdy Veľkej medvedice*
Vysvetlivky: 
Orientácia pomocou Veľkého voza.
Cirkumpolárne objekty.
Ak päťnásobne predĺžime vzdialenosť medzi zadnými kolesami Veľkého voza (Merak a Dubhe), dostaneme sa k Polárke, ktorá je na konci oja Malého voza. Raz predĺžená spojnica poslednej hviezdy oja Veľkého voza (Alkaid) a Polárky nás zase dovedie k súhvezdiu Kasiopeja. Medzi hlavou Veľkej medvedice a Kasiopejou sa rozprestiera súhvezdie Žirafa. Jediné voľným okom viditeľné hviezdy medzi Veľkým a Malým vozom ležiace zhruba v polovičnej vzdialenosti medzi vozmi patria súhvezdiu Draka.
Jarné objekty.
Ak sa pozrieme v smere, ktorý ukazujú hviezdy Mizar a Alkaid, a odkloníme sa od tejto predĺženej spojnice trochu južne, nájdeme jasnú hviezdu Arktúr zo súhvezdia Pastiera. Iná pomôcka na nájdenie Arktúra je štvornásobné predĺženie spojnice spodných kôl Veľkého voza – Meraku a Phekdy – v smere jeho oja. Priamo pod chvostom Veľkej medvedice, resp. pod ojom Veľkého voza leží súhvezdie Poľovné psy. Asi 9-násobne na juh predĺžená spojnica hviezd Megrez-Phekda, predných kolies Veľkého voza, nás dovedie k hviezde Regulus, najjasnejšej hviezde súhvezdia Lev. Spojnica Meraku a Phecdy predĺžená hlboko na juh nás dovedie k súhvezdiu Váhy. Predĺženie spojnice dvoch hviezd Veľkého voza, Dubhe a Phekdy, ktoré tvoria pravé horné a ľavé dolné koleso voza, nám ukáže Spiku, najjasnejšiu hviezdu súhvezdia Panny.
Letné objekty.
Predĺžená spojnica predných kolies Veľkého voza, Phekdy a Megrezu, smerom cez súhvezdie Draka, nás dovedie k súhvezdiu Lýra. Predĺžením spojnice hviezd Dubhe z Veľkého voza s Kochabom z Malého voza sa cez Draka dostaneme k Labuti.
Jesenné objekty.
Presne na opačnej strane Polárky ako Veľký voz, priamo pod súhvezdiami Cefeus a Kasiopeja, sa nachádza súhvezdie Pegas. Privedie nás k nemu dva razy predĺžená spojnica hviezdy Merak z Veľkého voza s Polárkou.
Zimné objekty.
Spojnica hviezd Megrez a Dubhe ukazuje takmer presne na Capellu, najjasnejšiu hviezdu súhvezdia Povozník. Spojnica ľavej hornej hviezdy voza, Megrezu, a pravej dolnej hviezdy, Meraku, ukazujú na hlavy Blížencov. Predĺžením spojnice hviezd Megrez a Phekda sa dostaneme k Oriónu.
Hviezdy Veľkého voza.
Zvláštnosťou hviezd Veľkého voza je ich vlastný pohyb. Päť z nich – β, γ, δ, ε a ζ UMa – aj Alcor – sú od nás v podobnej vzdialenosti (od 74 do 80 ly), pohybujú sa po oblohe rovnako rýchlo a rovnakým smerom. Vzhľadom na Slnko ide o rýchlosť asi /s. Smerujú do bodu ležiaceho približne na rozhraní Strelca a Kozorožca. Výnimkou sú len hviezdy α Dubhe a η Alkaid. Tieto sa pohybujú obrátene. Tvar Veľkého voza sa teda pomaly mení. Zmena však bude viditeľná až po niekoľkých desaťtisícročiach.
Tie hviezdy, ktoré sa pohybujú rovnakým smerom, tvoria pohybovú hviezdokopu označovanú ako Collinder 285 alebo neformálne „medvedí prúd“. Veľký voz predstavuje jednu zo zriedkavých výnimiek, kedy hviezdy obrazca na oblohe spolu fyzicky súvisia a nachádzajú sa naozaj blízko seba, nielen sa premietajú do vzájomnej blízkosti.
Dubhe.
α sa nazýva Dubhe, čo znamená medveď (z arabčiny Thahr al Dubb al Akbar – „chrbát väčšieho medveďa“). Ďalšie bývalé arabské pomenovania sú Kratu – „Mudrc“, či Ak – „oko“. V Číne ju nazývali Thien Choo – „nebeská os“. Podľa Bayerovho označenia α by mala byť najjasnejšou hviezdou súhvezdia, pretože v tomto označení, ktoré zaviedol v r. 1603 nemecký astronóm Johann Bayer, hviezdy v rámci jedného súhvezdia dostali písmeno gréckej abecedy väčšinou od najjasnejšej (α) po najslabšiu (ω). Za gréckym písmenom nasleduje genitív mena súhvezdia alebo jeho skratka. α UMa však nie je celkom najjasnejšia hviezda súhvezdia, máličko ju presahuje Alioth (ε UMa). Označenie hviezd Veľkého voza totiž predstavuje jednu z výnimiek, keď neboli grécke písmená zavedené podľa jasnosti hviezd, ale v tomto prípade boli v rámci asterizmu Veľký voz pomenované sprava doľava. Dubhe vo Veľkom voze predstavuje zadné, najzápadnejšie koleso.
Táto hviezda je obor s povrchovou teplotou 4 500 K a je podľa jedného zdroja 150-krát, podľa iného 300-krát jasnejší než Slnko. Aj voľným okom vidno jeho oranžovú farbu. Je to vizuálna dvojhviezda a vo vzdialenosti 0,6″ (reálne 20 – 23 AU) má horúcejšieho menej hmotného sprievodcu jasnosti 4,8 mag., s ktorým sa obehnú raz za 44 rokov. Dubhe spolu s hviezdou Merak (β UMa) ukazujú smer k Polárke. Preto sa nazývajú aj Ukazovatelia. Ak nanesieme ich vzdialenosť päťkrát v smere ich spojnice, nájdeme Polárku.
Merak.
Merak, piata najjasnejšia hviezda voza, je žiarivobiely a jeho biela farba vynikne pri hviezde Dubhe. Jeho názov vznikol z arabského Al Marakk, čo značí bok alebo bedro (medveďa) Je asi 60-krát jasnejší, dvakrát väčší a približne 3-krát hmotnejší ako Slnko. Skúmaním jeho infračerveného žiarenia sa zistilo, že je obklopený diskom prachu.
Phekda.
γ Ursae Maioris sa nazýva Phecda (Phekda) alebo Phacd. Pochádza z arabského výraz al Falidh, čo znamená stehno. Názov sa opäť vzťahuje na jej polohu v obrazci Veľkej medvedice. Jej spektrum naznačuje, že Phekda má sprievodnú hviezdu, ale nič iné podvojnosti tohto systému nenasvedčuje. Pri pohľade z Phekdy by Merak vyzeral ako Sírius na našej oblohe.
Megrez.
δ, Megrez (z arab. Al Maghrez, „koreň chvosta“), je najslabšia hviezda obrazca Veľkého voza. Najslabšia by sa javila aj v prípade, že by sme všetky hviezdy Veľkého voza uložili do rovnakej vzdialenosti. Jej svietivosť totiž predstavuje „len“ 20-násobok svietivosti Slnka. Je rovnakého spektrálneho typu ako Denebola zo súhvezdia Leva, je však o 60 % žiarivejšia, pretože je staršia než Denebola. Vek Megrezu sa odhaduje na 50 miliónov rokov.
Alioth.
ε Ursae Maioris je známa ako Alioth, čo vzniklo pravdepodobne z výrazu Alyat, ktorý v preklade značí hrubý chvost východnej ovce, alebo z arabského výrazu Al Hawar – biele oko. S významom chvost, ktorý opäť poukazuje na polohu hviezdy v obrazci medvedice, sa však stretávame častejšie. Je o polovicu hmotnejšia než Megrez, ale je štyrikrát taká svietivá. Alioth je krátkoperiodická premenná hviezda typu α2 Canum Venaticorum (Cor Caroli). Zmeny v jej jasnosti sú spôsobené magnetickým poľom a ich perióda je 5,1 dňa. Kolísanie jasnosti (od 1,68 do 1,71 mag.) je však príliš slabé na to, aby sa dalo zachytiť voľným okom. Alioth je 108-krát svietivejšia, približne štyrikrát väčšia a trikrát ťažšia ako Slnko. Zároveň je to aj spektroskopická dvojhviezda. Jej zložky sa vzájomne obehnú raz za 4,15 roka.
Mizar a Alcor.
Stredná hviezda v oji Veľkého voza (ζ UMa) sa nazýva Mizar. Pôvodný názov je Mirak, možno dokonca Merak. Dnešný názov dal hviezde Joseph Justus Scaliger, francúzsky humanista žijúci v rokoch 1540 – 1609. Je to azda najznámejšia viacnásobná hviezda. Neďaleko od nej leží slabšia hviezda Alcor. Rozlíšiť tieto dve hviezdy od seba je oddávna skúškou dobrého zraku. Už perzský astronóm Al-Kazwíní z 13. storočia sa zmienil o tom, že ľudia si na tejto dvojici skúšali ostrosť svojho zraku, hoci za jasného počasia sú obe zložky ľahko rozlíšiteľné. V antických dobách bola táto dvojica známa ako kôň a jazdec.
Mizar a Alcor sú od seba vzdialení takmer 12′, presnejšie 11,8′. Jasnejší Mizar má magnitúdu 2,3, slabší Alcor nachádzajúci sa v obrazci voza nad ním, posunutý trochu smerom k Alkaidu, má 4,0 mag. Napriek tomu, že ide o jednu z najznámejších dvojíc, pravdepodobne to nie je reálna dvojhviezda. Mizar leží 78 svetelných rokov od Zeme a Alcor je ešte o 20 ly ďalej než Mizar. Iné zdroje však uvádzajú hodnotu ich vzájomnej vzdialenosti len 15 000 AU, čo je menej ako jedna štvrtina svetelného roka a ak je tento údaj pravdivý, medzi oboma hviezdami už existuje gravitačná previazanosť (a dvojica je teda predsa len fyzická). V tom prípade však ich vzájomná obežná doba presahuje hodnotu 750 000 rokov.
Samotný Mizar je viacnásobná hviezda. Bol vôbec prvou hviezdou, ktorú ďalekohľad rozložil na dve zložky. Stalo sa to v roku 1650, keď taliansky hvezdár Giovanni Battista Riccioli pozoroval Mizar. Zložky Mizar A a Mizar B (ζ A a ζ B) sú od seba vzdialené 14,3″ – 14,8″ a rozoznáme ich už vo väčšom triédri. Jedna zložka je modrobiela, druhá zelenkastá. Jasnejšia zložka Mizar A s magnitúdou 2,2 má dvakrát väčší priemer a trikrát väčšiu hmotnosť ako Slnko. Jej žiarivosť je 63-krát väčšia ako žiarivosť Slnka a povrchová teplota dosahuje približne 9 600 K. Slabšia zložka má magnitúdu 3,9. Táto dvojica je pravdepodobne fyzická, pretože jej zložky majú rovnakú vzdialenosť od Zeme. V zornom poli ďalekohľadu, približne v polovici spojnice Mizara B a Alcora, sa dá vidieť ešte jedna hviezdička magnitúdy 7,6. Dostala názov "Sidus Ludoviacana".
V roku 1889 E. Ch. Pickering zistil, že spektrálne čiary Mizaru A sa z času na čas zdvojujú, z čoho usúdil, že táto zložka je opäť dvojhviezda – spektroskopická. Obežná doba jej členov je 20,5 dňa. V roku 1908 pozorovania ukázali, že i slabšia zložka, Mizar B, je spektroskopická dvojhviezda s obežnou dobou približne pol roka. Napokon sa zistilo, že podvojný je aj Alcor, aj keď obežná doba jeho zložiek zostáva nejasná. Ide teda až o šesťnásobnú hviezdu. Niektoré merania naznačujú dokonca prítomnosť siedmej zložky, ktorá by mala obiehať Mizar B, zatiaľ sa však jej existencia nepotvrdila.
Alkaid.
η UMa s arabským menom Alkaid („vodca“) alebo Benatnash (z arab. Ka′id Banat al Na′ash, „plačka“, „dcéra“, či „guvernér smútiacich dcér“, pozri arabskú legendu) sa nachádza na konci chvosta medveďa či oja voza a je to tretia najjasnejšia hviezda obrazca Veľkého voza. S povrchovou teplotou približne 16 800 K – 20 000 K je to jedna z najhorúcejších hviezd viditeľných voľným okom. Keby bola Alkaid stredom našej slnečnej sústavy, život by bol možný až v 25-krát väčšej vzdialenosti, než sa Zem nachádza od Slnka, čiže skoro na orbite poslednej planéty slnečnej sústavy – Neptúna.
Dvojhviezdy a viacnásobné hviezdy.
Aj niektoré hviezdy mimo asterizmu Veľký voz sú pomenované. Napríklad ι Ursae Maioris má názov Talitha. Názov pochádza z arabského „al-qafza al-talita“, „tretí skok gazely“. Starší názov bol Talitha Borealis čiže severná, na odlíšenie od Talithy Australis, čo bol bývalý názov kappa UMa. ι UMa je štvorhviezda. Hlavnú zložku viditeľnú voľným okom obieha vo vzdialenosti 165 AU dvojhviezda zložená z hviezd 4,0 a 11,7 magnitúdy, pričom jej výsledná jasnosť je 10,8 magnitúd. Jeden obeh zložiek dvojhviezdy okolo spoločného ťažiska trvá 40 rokov a ich rozstup je 10 AU. Hmotnejšia zložka typu M1 je v ohnisku obežnej dráhy menšej zložky. Dominantná zložka tohto trojhviezdneho systému je podľa spektra podobor. Má ešte aj spektroskopického sprievodcu s obežnou dobou 11 rokov, o ktorom nič viac nevieme.
Hviezdy zadných nôh sa zase nazývajú Tania, čo pochádza z arabského al-qafza al-tanija, v preklade „druhý skok gazely“. Tania Australis (južná) je spektroskopická dvojhviezda. Obežná doba jej zložiek je 230 dní.
Názov ο, Muscida, zase pochádza z latinčiny a znamená ňufák. Muscida je trochu chladnejšia než Slnko, ale je to obrovská hviezda s jasnosťou 140 Sĺnk a priemerom 15 Sĺnk. Je to bližšie neklasifikovaná premenná hviezda s periódou zmien jasnosti približne jeden rok. Má aj spoločníka, červeného trpaslíka 15. magnitúdy, vzdialeného od hlavnej zložky najmenej 400 AU (čo je desaťkrát viac, ako vzdialenosť Pluta od Slnka).
Dvojhviezdy sú aj obe hviezdy s menom Alula, ktoré vzniklo skrátením arabského výrazu pre prvý skok gazely. ξ UMa, alebo Alula Australis, ktorá je od nás vzdialená 25 svetelných rokov, je tvorená dvoma zložkami magnitúdy 4,4 a 4,9 (iný zdroj udáva hodnoty 4,3 a 4,8). Hviezdy majú vzájomnú obežnú dobu 59,74 roka, čo je na ďalekohľadom rozlíšiteľnú dvojicu rýchly obeh, a od seba sú vzdialené asi 3 miliardy kilometrov (20,17 AU). Ich odstup sa od roku 1992, keď dosiahol minimum – 0,8 oblúkovej sekundy – opäť zväčšuje. V roku 2000 predstavoval 1,8″ a bol teda rozlíšiteľný 7 – 8-centimetrovým objektívom. Obe hviezdy sú zlatožltej farby, preto sa občas nazývajú aj „nebeské diamanty“. Je to jedna z prvých dvojhviezd, u ktorých bola dokázaná ich fyzická súvislosť. Každá zo zložiek je tiež spektroskopická dvojhviezda. Jasnejší pár sa vzájomne obehne za 669 dní, slabší pár má periódu obehu 4 dni.
Alula Borealis, ν UMa, je dvojhviezda s hlavnou zložkou jasnosti 3,71 mag. a sprievodcom 10,1 magnitúdy v uhlovej vzdialenosti 7,2″.
Premenné hviezdy.
R Ursae Maioris je dlhoperiodická premenná typu Mira Ceti s rozsahom jasností 6,5 (6,7) – 13,4 (13,7) mag a periódou necelých 302 dní. Jej svetlo letí na Zem približne 1 000 rokov.
TX Ursae Maioris je zákrytová premenná hviezda so zložkami spektrálnych typov B8 a G0. V maxime dosahuje 7,06 magnitúd, v minime 8,8 mag. Perióda zmien jasnosti je 3 dni. Ďalšou premennou hviezdou je UX Ursae Maioris, ktorá je prototypom zvláštnej skupiny novám podobných premenných hviezd nazývaných podľa nej. R UMa je dlhoperiodická premenná s rozsahom magnitúd 6,5 – 13,7 a periódou necelých 302 dní.
S nepatrne menším rozsahom magnitúd patrí medzi dlhoperiodické premenné aj T Ursae Maioris. Jej magnitúda sa v priebehu 256,6 dní zmení od 6,6 po 13,5. A napokon je tu taktiež dlhoperiodická S Ursae Maioris. Jej jasnosť kolíše od 7,1 po 12,7 počas takmer 226-dennej periódy.
W Ursae Maioris je tesná zákrytová dvojhviezda. Jej zložky sú pri sebe tak blízko, že sú vzájomnou príťažlivosťou deformované a ich obežná doba je veľmi krátka, iba niekoľko hodín. Je prototypom zákrytových premenných dvojhviezd, ktorých minima jasností sú obidve rovnaké.
Iné významné hviezdy.
47 Ursae Maioris.
Za pozornosť stojí aj hviezda 47 Ursae Maioris. Táto nenápadná hviezdička jasnosti 5,1 mag. je od nás vzdialená asi 46 svetelných rokov. Stala sa známou tým, že bola treťou hviezdou vôbec, pri ktorej bola objavená planéta. Objavili ju Geoffrey W. Marcy a Paul Butler v roku 1996. Planéta, ktorú pre veľkú vzdialenosť od Zeme nemožno priamo pozorovať, obehne svoju hviezdu za 2,96 roka vo vzdialenosti asi 316 miliónov kilometrov. V slnečnej sústave by teda obiehala medzi Marsom a Jupiterom. Táto planéta má hmotnosť 890 hmotností Zeme, čo sú presne 2,4 hmotnosti Jupitera.
Lalande 21185.
Nenápadná hviezdička 7,5 magnitúdy označená ako Lalande 21185 je najjasnejším červeným trpaslíkom severnej hviezdnej oblohy a zároveň je to náš piaty najbližší hviezdny systém. Jeho vzdialenosť od Slnka je iba 8,2 svetelného roka. Dá sa pozorovať už triédrom a nachádza sa v zadnej nohe Veľkej medvedice. Svietivosť má 800-krát menšiu než Slnko. Jeho hmotnosť predstavuje iba 46 % hmotnosti Slnka a jeho priemer 46 % slnečného priemeru. Pohybuje sa kolmo na galaktickú rovinu rýchlosťou /s. V roku 1996 oznámil tím Georgea Gatewooda objav extrasolárnej planéty sprevádzajúcej túto hviezdu. Planéta má asi 90 % hmotnosti Jupitera a obieha zhruba v dvojnásobnej vzdialenosti ako Zem okolo Slnka. Druhá pravdepodobná planéta má hmotnosť asi 1,6 hmotností Jupitera a obieha vo vzdialenosti 11 AU s periódou 30 rokov. Je možné, že v tejto sústave je ešte tretia planéta veľkosťou podobná Jupiteru. V septembri 2002 prišla v súvislosti so systémom Lalande 21185 ďalšia zaujímavá správa. Pomocou 32-metrového rádioteleskopu bolo detegované mikrovlnné žiarenie, ktoré môžu generovať molekuly vody. Je preto možné, že minimálne na jednej jej planéte sa voda skutočne nachádza.
Objekty hlbokého vesmíru.
Objekty ležiace zvyčajne ďalej než voľným okom rozoznateľné hviezdy sa označujú súhrnne ako objekty hlbokého vesmíru. Súhvezdie obsahuje osem objektov Messierovho katalógu, ktorý je najpoužívanejším deep-sky katalógom, a viac než 150 objektov NGC katalógu, ktorý je hneď po Messierovom katalógu druhým najpoužívanejším. Poloha Veľkej medvedice ďaleko od roviny galaktického disku ju predurčuje na nedostatok emisných hmlovín, hviezdotvorných oblastí či otvorených hviezdokôp. Ako veľa súhvezdí ďaleko od galaktického rovníka je preto Veľká medvedica známa najmä galaxiami.
Sovia hmlovina.
Na východ od Meraka, bližšie k stredu súhvezdia, je veľká planetárna Sovia hmlovina M 97 alebo jednoducho Sova. Nazýva sa tak kvôli svojmu okrúhlemu tvaru s dvoma tmavšími škvrnami, akoby očami sovy, ktoré sú ale rozoznateľné až 20-centimetrovým ďalekohľadom. Jej uhlová veľkosť je 194″, vyše trojnásobok zdanlivého priemeru Jupitera. Zaberá priestor s priemerom 2 svetelné roky, je teda približne 2 000-krát väčšia ako planetárna časť slnečnej sústavy. Podľa iného zdroja je priemer hmloviny až 7,3 ly a hmotnosť dve hmotnosti Slnka. Jej centrálna hviezda ležiaca medzi „očami“ má jasnosť iba 14 mag., hoci jej povrchová teplota dosahuje 55 000 K, a dá sa pozorovať až ďalekohľadom s priemerom objektívu . Hmlovina celkove patrí medzi jeden z najslabších objektov Messierovho katalógu. Je na hraniciach možností ďalekohľadu s priemerom objektívu , iný zdroj udáva, že rozlíšiť jej zelenomodrý disk dokáže až ďalekohľad s priemerom objektívu okolo . Sovia hmlovina má aj svojho vizuálneho „dvojníka“, takzvanú Južnú Soviu hmlovinu v súhvezdí Hydry.
Veterník.
Špirálovú galaxiu Veterník M 101 pozorujeme takmer kolmo na rovinu jej disku, čiže čelne. S priemerom 170 000 ly je skoro dvakrát väčšia, ako naša Galaxia a je to jedna z najväčších známych špirálových galaxií. Bola to zároveň jedna z prvých „špirálových hmlovín“, ktoré pozoroval lord Rosse svojím veľkým ďalekohľadom, najväčším v 19. storočí, "Leviathanom z Parsontownu". Má nízku plošnú jasnosť, veľmi rozvinuté ramená a hmotnosť asi 180 miliárd hmotností Slnka. Systém sa na detailných snímkach javí trochu asymetrický, akoby sa jadro nachádzalo mimo centra galaxie. Predpokladá sa, že je to následok nerovnomerného rozloženia hmoty v disku. V tejto galaxii boli ako v prvej objavené hypernovy, v roku 2011 sa v jej špirálových ramenách zase objavila supernova. Napriek tomu, že explodovala v inej galaxii, ide o jednu z najbližších supernov pozorovaných v posledných desaťročiach.
Galaxia leží vo východnej časti súhvezdia, takmer na rozhraní so súhvezdím Draka, blízko oja Veľkého voza. Pozorovať sa dá len ďalekohľadom s priemerom objektívu 8 a viac cm. Skúsení pozorovatelia ju údajne dokážu zachytiť už aj 6-centimetrovým šošovkovým ďalekohľadom. 20-centimetrovým ďalekohľadom sa dá za vhodnej noci pozorovať severné špirálové rameno a tri uzly – emisné hmloviny a tiež tri ďalšie blízke galaxie. Jedna z nich, NGC 5474, je jej satelitnou galaxiou. Ďalekohľady s väčšou svetelnosťou ukážu viac ramien a uzlov.
Bodeho galaxia.
V najsevernejšej časti súhvezdia je malá skupina galaxií, z ktorých najjasnejšia je Bodeho galaxia alebo Bodeho hmlovina M 81. Nazýva sa tak podľa svojho objaviteľa, berlínskeho hvezdára Johanna Elerta Bodeho, ktorý ju objavil 31. decembra roku 1774. Počas jasnej tmavej noci sa dá uvidieť i v malom ďalekohľade ako pozdĺžny fliačik svetla. Je to jedna z najjasnejších (magnitúda 6,9) a najlepšie viditeľných galaxií na oblohe. Hoci je menšia ako Veterník, je lepšie viditeľná, pretože je jasnejšia. Za dobrých pozorovacích podmienok sa dá objaviť ďalekohľadom s priemerom objektívu alebo veľmi silným triédrom.
Veľkosťou (priemer 70 000 – 95 000 ly) je podobná našej Galaxii. Je to typická špirálová galaxia s priečkou. Jej jadro obsahuje niekoľko silných röntgenových zdrojov. Meraním rýchlosti rotácie galaxie astronómovia zistili, že vonkajšie časti M 81 rotujú pomalšie ako u iných galaxií, čo naznačuje, že v tejto galaxii sa ukrýva málo tmavej hmoty. Tmavá hmota totiž rýchlosť rotácie galaxií zvyšuje. Na podrobných fotografických snímkach galaxie je tiež viditeľný slabý oblúk hmoty vychádzajúci zdanlivo z jej jadra. Má názov "Arpova slučka". Spočiatku bola považovaná za materiál vytrhnutý z galaxie susednou galaxiou M 82, ale nedávny výskum ukázal, že slučka sa nachádza v popredí a je pravdepodobne súčasťou našej Galaxie. Snímky s dlhou expozíciou ukážu neďaleko Bodeho galaxie aj trpasličiu galaxiu Holmberg IX.
Cigareta.
M 81 svojou gravitačnou príťažlivosťou zdeformovala aj blízku galaxiu M 82 (NGC 3034). Mohutný výtrysk z jadra M 82, ktorý je poháňaný hviezdnym vetrom veľkého množstva hviezd (galaktickým supervetrom), je miesto náhleho zrodu hviezd. V priestore s priemerom len niekoľko tisíc svetelných rokov vznikajú súčasne celé hviezdokopy. Táto hviezdotvorba je pravdepodobne následkom blízkeho stretu Cigarety s M 81 pred približne 50 miliónmi až 300 miliónmi rokov. Rýchlosť prúdov plynov vo výtrysku je asi /s. Družica Fermi zaznamenala aj tok vysokoenergetického gama žiarenia z tejto hviezdotvornej oblasti, ktoré pravdepodobne vzniká zrážkami častíc energetického kozmického žiarenia s jadrami atómov relatívne hustého medzihviezdneho plynu, z ktorého sa rodia hviezdy. Časté výbuchy supernov a intenzívne magnetické polia vo hviezdotvorných oblastiach majú za následok, že M 82 prevyšuje v intenzite toku kozmického žiarenia našu Galaxiu asi 500-krát.
Galaxia M 82 je známa aj ako Cigareta. Z nášho pohľadu má pozdĺžny tvar a v 20-centimetrovom ďalekohľade sa objaví priečny prachový pruh pretínajúci dlhšiu os. 60-centimetrový ďalekohľad ukáže aj druhý temný pás s piatimi zahusteniami. V infračervenom spektre v galaxii možno vidieť obrovské prachové útvary pripomínajúce dym z cigarety. Tieto mračná pravdepodobne vznikajú pri intenzívnej tvorbe hviezd. Je to najbližšia galaxia k našej vlastnej Galaxii, v ktorej prebieha búrlivá tvorba hviezd. Priemer galaxie je asi 32 000 ly – 40 000 ly. V infračervenom spektre je to jedna z najjasnejších galaxií na oblohe, alebo dokonca až najjasnejšia. Zrážajúce sa mračná plynu žiaria dokonca až v röntgenovom spektre a galaxia je tiež silným rádiovým zdrojom. Rádiové vlny vyžaruje ionizovaný vodík sformovaný do obrovskej obálky plynu nad a pod jadrom, ktorý do týchto končín vyvrhlo v dlhých prúdoch silné žiarenie z centrálnych hviezdokôp. Vizuálne je však slabšia ako M 81, so svojou magnitúdou 8,9 sa v ďalekohľadoch horšie rozoznáva. Od M 81 je M 82 vzdialená o málo viac než o dĺžku priemeru Mesiaca – 37′. V kozmickom priestore ich delí nanajvýš niekoľko stotisíc svetelných rokov. Ich dnešný vzhľad je následok ich neustáleho gravitačného pôsobenia. O niekoľko miliárd rokov splynú do jednej galaxie.
Ďalšie členy kopy.
V 20-centimetrovom ďalekohľade môžeme v blízkosti M 82 pozorovať aj ďalších dvoch menších členov kopy: NGC 2976 a NGC 3077. NGC 3077 leží len trištvrte stupňa juhovýchodne od jadra M 82. S magnitúdou okolo 10 je od nej oveľa slabšia. Zaberá na oblohe plôšku veľkosti 4,6-krát 3,6 uhlovej minúty. Je to nepravidelná galaxia.
NGC 2976 sa nachádza 1,3 stupne juhozápadne od M 81. Podobne ako neďaleká NGC 3077, aj ona sa dá zahliadnuť už amatérskymi prístrojmi. Dosahuje magnitúdu asi 10,5 a rozkladá sa na plôške s veľkosťou zhruba 4,9-krát 2,5 uhlovej minúty. Vďaka uhlu, pod ktorým ju vidíme, sa javí byť eliptickejšia než NGC 3077. V skutočnosti je to však špirálová galaxia. Jej špirálová štruktúra nie je veľmi zreteľná.
Špirálová galaxia NGC 5474, satelit Veterníka, leží od necelý stupeň juhojuhovýchodne od jej jadra. Táto plôška o veľkosti asi 5 uhlových minút dosahuje zhruba 11. magnitúdu. Stredne veľkými amatérskymi ďalekohľadmi je viditeľná ako hmlistá škvrnka. Na snímkach vykazuje podivuhodnú asymetrickú štruktúru. Špirálové ramená sú nevýrazné a sústredené len na jednej strane jadra. Príčinou tohto neobvyklého tvaru je pravdepodobne blízke stretnutie s M 101.
Do zmienenej skupiny patrí i trpasličia galaxia IC 2574 s priemerom 50 000 ly, ktorá vykazuje znaky búrlivej hviezdotvorby. Galaxiu objavil v roku 1898 americký astronóm Edwin Foster Coddington, preto je známa aj ako Coddingtonova hmlovina. Celá táto skupina dohromady deviatich galaxií je na širokouhlých dlhých expozíciách zdanlivo zahalená do slabej hmloviny – v skutočnosti je táto medzihviezdna hmota ďaleko pred kopou a vidíme ju vďaka tomu, že je ožarovaná spoločným svetlom hviezd našej Galaxie, do ktorej patrí. Nachádza sa pravdepodobne celé stovky svetelných rokov nad rovinou nášho galaktického disku.
M 108 a M 109.
M 108 (NGC 3556) a M 109 (NGC 3992) sú dvojica slabších galaxií približne jedenástej magnitúdy, ktoré v dobrom binokulárnom ďalekohľade možno vidieť naraz. M 108 je špirálová galaxia natočená k nám bokom s hmotnosťou 14 miliárd hmotností Slnka. Má škvrnitý vzhľad a leží v rovnakom zornom poli ako M 97. M 109 je špirálová galaxia s priečkou. Skladá sa zo slabého jadra a veľmi rozvinutých ramien. V ďalekohľade sa javí ako hmlistý obláčik v blízkosti hviezdy Phekda. Táto galaxia spolu so štyrmi ďalšími tvorí malú skupinku galaxií vnútri väčšej kopy.
Iné objekty.
V severnej časti súhvezdia leží pomerne málo jasná galaxia NGC 2787. Je zaradená medzi šošovkovité galaxie, ktoré sú prechodným typom medzi špirálovými a eliptickými galaxiami. Má tesne navinuté, takmer súmerné ramená tmavého prachu, ktoré obklopujú jasné jadro.
Špirálová galaxia NGC 2841 má jemné, pevne navinuté ramená, v ktorých astronómovia zaznamenali veľa explózií supernov. Ďalšia špirálová galaxia, NGC 3079, je tentoraz videná úplne zboku. Z jej aktívnej centrálnej oblasti vychádza zvlnená, chuchvalcovitá bublina horúceho plynu so šírkou 3 500 ly, za ktorou nasleduje hviezdotvorba. Galaxia je vzdialená 50 miliónov ly.
Tesne nad Megrezom sa nachádza objekt Messierovho katalógu M 40 s magnitúdou 8,4. Nie je to však žiadna hmlovina, hviezdokopa ani galaxia. M 40 sa dostala do Messierovho katalógu omylom, pretože je to len obyčajná dvojhviezda, navyše iba optická – skutočná vzdialenosť oboch zložiek od Zeme sa značne líši. Jedna z nich je vzdialená 550 ly, druhá až 1 900 ly.
Dvojitý kvazar QSO 0957+561A/B je zosilnený efektom gravitačnej šošovky, ale aj tak ho možno vidieť len prostredníctvom 40-centimetrového ďalekohľadu. Jeho svetlo totiž na ceste k nám prekonalo celú polovicu pozorovateľného vesmíru – 7 miliárd svetelných rokov.
Hubblovo hlboké pole.
V tomto súhvezdí vznikol známy záber z Hubblovho vesmírneho teleskopu nazvaný Hubblovo hlboké pole (Hubble Deep Field). Je to snímka malej časti oblohy o veľkosti jednej pätnástiny priemeru Mesiaca. Táto plocha sa nachádza nad spojnicou hviezd Alioth – Megrez a záber vznikol spojením 342 snímok s celkovou expozičnou dobou 5 dní. Táto oblasť bola vybraná relatívne náhodne, musela však spĺňať určité podmienky: musela byť stále v dohľade Hubblovho ďalekohľadu, vzdialená viac než 2° od hviezd jasnejších než 2. magnitúda, bez blízkych galaxií a hviezdokôp, bez medzihviezdneho prachu a s čo najmenšou hustotou medzihviezdneho prostredia. Stred poľa má súradnice α = 12h 36′ 49,4″, δ = 62° 12′ 58″. Na výslednom zábere je viac než 3 000 galaxií jasnejších než 29 mag. rôznych typov.. Počet galaxií, ktoré by Hubblov ďalekohľad mohol takto vidieť na celej oblohe, je okolo 100 miliárd. Na tejto snímke bola objavená aj najvzdialenejšia známa supernova. Má označenie 1997 ff a vybuchla pred vyše desiatimi miliardami rokov.

</doc>
<doc id="29504" url="https://sk.wikipedia.org/wiki?curid=29504" title="Ministerstvo obrany Slovenskej republiky">
Ministerstvo obrany Slovenskej republiky

Ministerstvo obrany Slovenskej republiky (skratka MO SR) je jedno z ministerstiev Slovenska. Funguje ako ústredný orgán štátnej správy Slovenskej republiky na úseku obrany SR so sídlom v Bratislave. Bolo zriadené zákonom Slovenskej národnej rady č. 347/1990 Zb. o organizácii ministerstiev a ostatných ústredných orgánov štátnej správy Slovenskej republiky v znení neskorších predpisov a vzniklo dňa 1. januára 1993. Činnosť ministerstva upravuje zákon č. 575/2001 Z. z. o organizácii činnosti vlády a organizácii ústrednej štátnej správy (tzv. kompetenčný zákon).
Pôsobnosť ministerstva.
Ministerstvo obrany SR je ústredným orgánom štátnej správy Slovenskej republiky pre: 
Minister obrany.
Ministerstvo obrany riadi a za jeho činnosť zodpovedá minister obrany, ktorého vymenúva a odvoláva prezident SR na návrh predsedu vlády SR.
Súčasným ministrom obrany je od 25. októbra 2023 Robert Kaliňák (SMER – SD).
Štátny tajomník ministerstva obrany.
Ministra obrany v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra obrany.

</doc>
<doc id="29505" url="https://sk.wikipedia.org/wiki?curid=29505" title="Versaillská zmluva">
Versaillská zmluva

Versaillská zmluva (alebo ak sa ňou uzatvára mier aj versaillský mier alebo versaillská mierová zmluva) je názov viacerých zmlúv podpísaných vo Versailles, najmä:

</doc>
<doc id="29506" url="https://sk.wikipedia.org/wiki?curid=29506" title="Versaillský mier">
Versaillský mier



</doc>
<doc id="29507" url="https://sk.wikipedia.org/wiki?curid=29507" title="SNŠ">
SNŠ



</doc>
<doc id="29509" url="https://sk.wikipedia.org/wiki?curid=29509" title="Orión (súhvezdie)">
Orión (súhvezdie)

Orión je jedno z 88 súhvezdí modernej astronómie, jedno z najznámejších súhvezdí vôbec. Nachádza sa na nebeskom rovníku a je v rôznych častiach roka pozorovateľné z celej Zeme, preto je ho možné jednoducho identifikovať. Jeho nájdenie uľahčuje to, že jeho základný obrazec tvoria jasné a nápadné hviezdy.
Toto súhvezdie predstavuje mytologického lovca Orióna. V starých hviezdnych mapách bol znázorňovaný s kyjakom v jednej ruke a v druhej držal štít, ktorým sa bránil pred útočiacim Býkom. Dve jeho najjasnejšie hviezdy, Betelgeuze a Rigel patria medzi desať najjasnejších hviezd oblohy. Vďaka jasným hviezdam a výraznému obrazcu predstavuje Orión dôležitý orientačný bod medzi zimnými súhvezdiami. Cez oblasť súhvezdia prechádza Mliečna cesta a nebeský rovník, ktorý prechádza známym asterizmom troch hviezd zvaným "Oriónov pás". V súhvezdí Orión sa nachádza množstvo emisných aj reflexných hmlovín, hviezdotvorných oblastí aj otvorených hviezdokôp, ktoré predstavujú veľmi vďačné pozorovacie objekty pre amatérskych astronómov. Medzi najznámejšie objekty hlbokého vesmíru patrí Veľká hmlovina v Orióne, oblasť vzniku nových hviezd, ktorá je viditeľná aj voľným okom. Zaujímavosťou je, že keď Orión zapadá za horizont, práve vychádza Súhvezdie Škorpión. V mytológii Orióna usmrtil práve škorpión.
Mytologický pôvod.
Súhvezdie predstavuje mytologického lovca Orióna, syna boha Poseidóna, vládcu všetkých vôd, a lovkyne Euryaly, ktorá patrila k družine bohyne lovu Artemis. Preto mal Orión v Artemide mocnú ochrankyňu. Od svojho otca dostal schopnosť kráčať po dne aj tých najhlbším morí, pričom hlava mu vyčnievala nad hladinu. Okrem výšky vynikal aj krásou. Podľa iných zdrojov mal dokonca troch otcov: Okrem Poseidóna ešte aj Dia a tretím otcom bol buď Hermes, alebo Áres, alebo Apolón. V Oriónovom životnom príbehu sa nezhodujú ani antickí autori. Podľa niektorých práve kvôli Oriónovi vznikla hviezdokopa Plejády. Plejády boli pôvodne morské nymfy, ktoré Orión prenasledoval tak dlho, až uprosili Dia, aby ich radšej premenil na nejaké zvieratá. Zeus ich prosbám vyhovel a premenil ich na holuby, ktoré neskôr umiestnil na oblohu ako skupinu hviezd Plejády. V niektorých mýtoch považovali Orióna za veľkého pútnika a pre jeho silu aj za dobrodinca ľudstva. Mal sa s ním údajne stretnúť aj Odyseus pri svojej ceste do podsvetia a ten ho postavil na roveň s pradávnymi najkrajšími obrami Ótosom a Efialtesom.
Aj o konci lovca Orióna a jeho premiestnení na oblohu rozprávajú rôzne báje rozlične. Podľa jednej verzie svojím chvastaním sa urazil bohyňu Héru, ktorá na neho za trest poslala obrovského škorpióna. Jeho bodnutiu Orión podľahol, ale Artemis zariadila aspoň to, aby bol aj so svojím psom (súhvezdie Veľký pes) prenesený na oblohu práve oproti škorpiónovi, ktorý sa tam dostal tiež. Bohovia ich od seba umiestnili čo najďalej, aby sa už nemohli stretnúť. Preto nikdy nie sú súčasne nad obzorom. Orión vychádza, keď Škorpión zapadá a naopak. Podľa inej verzie Orióna zastrelila samotná Artemis alebo boh Apolón na Artemidinu žiadosť. Urobila to buď zo žiarlivosti, keď sa do Orióna zaľúbila bohyňa ranných zôr Éós, alebo zo strachu, že Orión vo svojej loveckej vášni vyhubí všetky zvieratá. Bohovia ho potom umiestnili na nebo pre jeho záľubu vo hviezdach.
Orión je pre svoju symetriu jedno z najkrajších súhvezdí nočnej oblohy. Bolo známe už tri tisícročia pred rozkvetom gréckej kultúry v Mezopotámii. Mezopotámci ho nazývali "Uru-anna", svetlo oblohy, z čoho neskôr vzniklo meno Orión. Polynézania, výborní moreplavci a rybári, videli v tomto súhvezdí „sieť, do ktorej chytá stvoriteľ Maui slnečného vtáka.“
Hviezdy.
Súhvezdie Orióna je jedno z najbohatších súhvezdí tak na jasné hviezdy, ako aj na objekty. Dve jeho hviezdy dokonca patria medzi 10 najjasnejších hviezd oblohy. Sú to α Betelgeuze a β Rigel. Rigel je po väčšinu času jasnejší ako Betelgeuze a s jasnosťou -0,0 magnitúd sa zaraďuje na 7. miesto v rebríčku najjasnejších hviezd nočnej oblohy. Podľa iných zdrojov sa Betelgeuze nikdy nestáva jasnejšou než Rigel a premennosť spôsobila len zlý odhad jej jasnosti.
Betelgeuze.
Názov Betelgeuze pochádza z arabského "Ibt al Jauzah", čo znamená „plece hrdinu“ alebo „podpažie“. Je to červený nadobor, veľmi hmotná hviezda v záverečnom štádiu svojho vývoja, ktorá sa nafúkla do gigantických rozmerov. Od Slnka je vzdialený 500 – 652 ly, čím je naším najbližším nadobrom. Jej svietivosť predstavuje asi 14 000 až 50 000-násobok žiarivosti Slnka (staršie zdroje uvádzajú 10 000-násobok). Nápadná oranžovo-červená farba hviezdy Betelgeuze, ktorá je ľahko pozorovateľná aj voľným okom, svedčí o jej nízkej povrchovej teplote, 3000 K, čo je asi 2 730 °C. Jej objem je miliónkrát väčší ako objem Slnka. Hubbleovmu vesmírnemu ďalekohľadu sa v roku 1995 podarilo zobraziť Betelgeuze ako disk. Bol to prvý obrázok disku hviezdy, ak nepočítame Slnko. Na jej povrchu sa nachádza obrovská biela škvrna, ktorej teplota dosahuje 5000 K. Obklopujú ju tri obálky, ktoré sú intenzívnym zdrojom infračerveného žiarenia. Betelgeuze je nepravidelná premenná hviezda.
Ostatné hviezdy základného obrazca.
Rigel je takisto nadobor, ale na rozdiel od Betelgeuze modrý, čiže ide o podstatne mladšiu a horúcejšiu hviezdu. Jeho pomenovanie pochádza z arabského "rijl", čo znamená noha. Napriek tomu, že je jasnejší než Betelgeuze, nachádza sa v oveľa väčšej vzdialenosti od nás: podľa rôznych zdrojov 770 až 1 400 svetelných rokov. Jeho žiarivosť je 60 000 – 100 000-krát väčšia ako žiarivosť Slnka. Vo vzdialenosti 9,2“ (9,4“) má sprievodcu 7. magnitúdy.
γ Orionis má meno Bellatrix, čo znamená „bojovnica“. Je treťou najjasnejšou hviezdou súhvezdia a dvadsiatou siedmou najjasnejšou hviezdou oblohy. Je to modrý obor, ale oveľa menej svietivejší než Rigel. Meno Bellatrix sa však prvýkrát objavilo v súvislosti so súhvezdím Povozník, v ktorom pomenúvalo jeho najjasnejšiu hviezdu dnes známu ako Capella. Až o niekoľko storočí neskôr sa toto pomenovanie pravdepodobne omylom prenieslo do Orióna. Príčinou môže byť asociácia vyvolaná astrologickým názvom pre lovca Orióna – "Bellator", čiže bojovník.
Ďalšie hviezdy dotvárajúce základný obrazec Orióna sú Heka (λ) a Saiph (κ). Heka sa nachádza zhruba v polovičnej uhlovej vzdialenosti medzi hviezdami Betelgeuze a Bellatrix, ale vyššie nad ich spojnicou. Je to modrastý nadobor a v silnom ďalekohľade možno rozoznať jej blízkeho sprievodcu. Ten sa nachádza v odstupe 4,4“ a má jasnosť 5,6 magnitúd. Saiph je modrobiely nadobor.
Od hviezdy Betelgeuze sa zvykne ešte zakresľovať západná ruka ako spojnica k hviezde π2 Orionis, ktorá s hviezdami π3, π4, π5 a 11 Orionis (namiesto 11 Orionis to môžu byť hviezdy omikrón1 a omikrón2) tvorí "Oriónov štít", ktorým sa bráni proti Býkovi. V mape atlasu "Uranometria" predstavuje táto skupinka hviezd (bez 11 Orionis) zase zvieraciu kožu prehodenú cez Oriónovu ruku. Druhú ruku, východnú, tvorí päť hviezd. Východná ruka je zdvihnutá nad Oriónovu hlavu a drží v nej meč, alebo, podľa iných zakreslení, kyjak.
V súhvezdí Orión sa nachádza asterizmus "Venušino zrkadlo". Tvorí ho spojnica hviezd Alnitak, Alnilam, Mintaka, Éta Orionis, Alnitak; rukoväť tvoria hviezdy Oriónovho meča: ν a ι Orionis. Asterizmus je nápadná skupina hviezd z jedného (ako v tomto prípade) alebo z viacerých súhvezdí, ktorá uľahčuje orientáciu na oblohe.
Oriónov pás.
Oriónov pás je nápadný asterizmus troch hviezd. Najvyššie z nich je položená δ Orionis alebo Mintaka. Jej umiestnenie naznačuje aj jej meno, ktoré pochádza z arabského myntykat, čo znamená „pás“. Mintaka je známa tým, že je to jedna z mála jasných hviezd, ktoré sa nachádzajú v tesnej blízkosti svetového rovníka. Je to viacnásobná hviezda.
Alnilam je meno hviezdy ε Orionis, prostrednej hviezdy Oriónovho pásu. Názov znamená „pás perál“. Alnilam je takisto modrý nadobor.
Najvýchodnejšia a najnižšie položená hviezda Oriónovho pásu je ζ Alnitak alebo Alnitah, čo sa takisto prekladá ako „pás“. Je to dvojhviezda, ktorej hlavnou zložkou je žeravý nadobor spektrálnej triedy O. Jeho slabší sprievodca 4. magnitúdy sa nachádza vo vzdialenosti 2,4“. V blízkosti Alnitaku sa nachádzajú známe hmloviny: predovšetkým Plamenná hmlovina (NGC 2024) a hmlovina Konská hlava.
Oriónov meč.
Oriónov meč (prípadne sa pokladá za pošvu jeho meča, za predpokladu, že lovec drží meč vo svojej ruke) je ďalším nápadným asterizmom v tomto súhvezdí. Ide o skupinku troch veľmi slabých hviezd, podstatne slabších a navzájom bližších ako "Oriónov pás". V skutočnosti sú to dve hviezdy a tretí objekt, ktorý vyzerá ako zahmlená hviezda, je Trapéz vo Veľkej hmlovine v Orióne spolu s okolitou hmlovinou. Oriónov meč leží asi v polovičnej vzdialenosti medzi Mintakom a Saiphom, trochu východne od ich vzájomnej spojnice. Významná hviezda Oriónovho meča je modrastá Hatysa, ι Orionis, ktorá je dvojhviezdou.
Dvojhviezdy a viacnásobné hviezdy.
σ Orionis je hviezda tretej magnitúdy nachádzajúca sa v blízkosti hviezdy Alnitak. Je to päťhviezda, ktorej 4 zložky rozoznáme aj malým ďalekohľadom s priemerom objektívu . Dve hlavné zložky označené ako A a B tvoria jednu z najhmotnejších známych dvojitých hviezd v Galaxii. Keďže sprievodcovia sú umiestnení okolo hviezdy A približne v jednej rovine, v ďalekohľade to vyzerá, akoby hlavnú hviezdu obiehali planéty.
V súhvezdí sa nachádza ešte množstvo dvojhviezd. Medzi jasné a dobre rozlíšiteľné patrí okrem vyššie menovaných ešte aj napríklad ró Orionis, ktorej zložky majú odstup 7,0“ a jasnosť 4,6 a 8,6 magnitúd. Struve 747 je optická dvojhviezda, ktorej zložky majú zdanlivú magnitúdu 5 a 6.
Premenné hviezdy.
Okrem najznámejšej premennej Betelgeuze sú v súhvezdí ešte ďalšie dve červené premenné hviezdy: U Orionis, ktorá je premenná typu Mira Ceti a polopravidelná W Orionis. U Orionis sa nachádza vysoko na severe súhvezdia a jej jasnosť sa mení od 4,8 do 12,6 magnitúd s periódou 372 dní. W Orionis má periódu približne 212 dní a jej magnitúda sa mení od 5,9 do 7,7.
Oriónova asociácia.
Okolo hviezd Bellatrix a Alnilam sú sústredené dve z troch skupín hviezd nazývaných súhrnne Oriónova asociácia (Ori OB1). Je to veľká asociácia hviezd spektrálnych typov, O a B, čiže mladých modrých hviezd. Celkový počet hviezd, ktoré do nej patria, je vyše 1000. Tri hviezdy asociácie boli pred 2 – 5 miliónmi rokov pri stretnutí s inou asociáciou tak urýchlené, že sa dostali za hranice súhvezdia Orión a časom celkom uniknú z Oriónovho komplexu. Sú to hviezdy AE Aurigae s rýchlosťou /s, 53 Arietis s rýchlosťou /s a Mí Columbae, ktorá uniká rýchlosťou /s. Oriónova asociácia je súčasťou tzv. Oriónovho komplexu, ktorý zahŕňa okrem hviezd aj veľký súbor svietiacich hmlovín, tmavých hmlovín a molekulárnych oblakov. Jadro celého komplexu tvorí Veľká hmlovina v Orióne, v ktorej sa nachádza známa viacnásobná hviezda Trapéz alebo Lichobežník. Okolo Trapézu je sústredená tretia skupina hviezd Oriónovej asociácie.
Objekty.
Hmloviny.
Veľká hmlovina v Orióne.
Hmlovina Orión alebo Veľká hmlovina v Orióne známa tiež ako M42 (NGC 1976) je pravdepodobne najznámejším a najčastejšie pozorovaným i fotografovaným objektom tohto súhvezdia. V skutočnosti je to len najjasnejšia a k nám bližšia časť obrovského molekulárneho mraku, ktorý pokrýva väčšinu Orióna. Vďaka polohe vo výraznom Oriónovom meči ju možno nájsť veľmi ľahko. M42 je našou najbližšou emisnou (svietiacou) hmlovinou a najbližšou oblasťou, v ktorej vznikajú hviezdy. Preto je významným predmetom výskumov. Jej vzdialenosť od Slnka je len 1 500 svetelných rokov, Má priemer 30 až 50 svetelných rokov a nám sa pri tejto vzdialenosti javí ako objekt s veľkosťou 85 × 60 oblúkových minút.
Veľkú hmlovinu v Orióne tvorí prevažne ionizovaný vodík. K žiareniu ju budí ultrafialové žiarenie mladých hviezd, najmä Trapézu. Keďže ide o oblasť zrodu hviezd, okrem mladých dospelých hviezd na hlavnej postupnosti, ktoré sú členmi Oriónovej asociácie, sú v nej ešte hviezdy v rôznych vývojových štádiách: temné hmloviny, globuly, protohviezdy, nedospelé hviezdy typu T Tauri, osamotené planéty a iné. Veľmi veľa protohviezd, čiže vznikajúcich hviezd, je obklopených protoplanetárnymi diskami, diskami prachu a plynu, v ktorých sa môžu tvoriť planéty. Počet mladých hviezd identifikovaných vo Veľkej hmlovine v Orióne je viac ako 150. Asi 1 svetelný rok za Veľkou hmlovinou v Orióne sa nachádza hmlovina s názvom "Kleimannova-Lowova hmlovina", ktorá sa niekedy spomína ako súčasť Veľkej hmloviny v Orióne a niekedy ako samostatný objekt. Táto hmlovina je najjasnejším infračerveným zdrojom tohto komplexu a jeden z najjasnejších infračervených zdrojov oblohy vôbec. Žiarivosť Kleimannovej-Lowovej hmloviny je 100 000-násobkom slnečnej žiarivosti. V tejto hmlovine bola tiež pozorovaná prvá hviezda v infračervenom žiarení, ktorá nesie po objaviteľoch pomenovanie "Becklinov-Neugebauerov objekt".
Veľká hmlovina v Orióne je pravdepodobne astrofotografmi fotografovaná častejšie, ako ktorákoľvek iná hmlovina. Prvá fotografia M 42 vznikla už v septembri 1870 a o jej vznik sa zaslúžil priekopník astrofotografie, americký vedec Henry Draper. Jeho prvá fotografia bola pomerne nekvalitná, no o 12 rokov neskôr získal pomocou 28-centimetrového ďalekohľadu oveľa lepšiu snímku. Fotografické snímky ukážu aj vonkajšie veľmi slabé časti hmloviny, ktoré sa vizuálne nedajú pozorovať.
M 43 a NGC 1977.
Tmavá medzera prachu niekedy nazývaná „"Rybia papuľa"“ oddeľuje Veľkú hmlovinu v Orióne od menšej emisnej hmloviny M43, niekedy nazývanej De Mairanova hmlovina. M 43 leží v tesnej blízkosti M 42 a má tiež jej žiarivo červenú farbu. Severne od M 43 sa nachádza reflexná hmlovina NGC 1977, ktorá je súčasťou zoskupenia reflexných hmlovín, medzi ktoré patria aj NGC 1975 a NGC 1973. V hmlovine NGC 1977 sú dve jasnejšie hviezdy 42 a 45 Orionis. V ďalekohľade pripomína hmlovina pozdĺžny hmlistý fliačik okolo týchto hviezd. Takisto patria medzi členov obrieho molekulového mraku tiahnuceho sa Oriónom. Modrú farbu spôsobuje odraz svetla hviezd od medzihviezdneho prachu. Skupina hmlovín sa niekedy nazýva "Bežec".
Herbig-Harove objekty.
Na okraji komplexu molekulárnych mračien asi 2° pod M 42 sa nachádzajú útvary známe ako Herbig-Harove objekty, žiarivé rázové vlny vytvorené zrážkou energetického hviezdneho vetra mladých hviezd s prostredím hmloviny. Nachádza sa tu napríklad "Hmlovina Vodopád", objekt s katalógovým označením HH 222. Ďalším Herbig-harovým objektom je HH 401. V ich blízkosti je aj jasná modrastá prachová hmlovina NGC 1999. Osvetľuje ju premenná hviezda V380 Orionis. Hmlovinu zatemňuje tmavé mračno, ktoré je v skutočnosti kondenzáciou chladného molekulárneho plynu a prachu tak hrubého a hustého, že neprepúšťa svetlo. Útvar pripomína tmavé obrátené písmeno T. Z našej perspektívy sa toto mračno nachádza pred hmlovinou. Z mračna sa v budúcnosti pravdepodobne budú formovať nové hviezdy.
Hmlovina Konská hlava.
Od hviezdy Alnitak sa ťahá jasný hmlistý pás IC 434 tvoriaci pozadie pôsobivej hmloviny Konská hlava. Je to pravdepodobne najznámejšia tmavá hmlovina na oblohe, hoci vidieť sa dá len veľkým ďalekohľadom s mimoriadne veľkou svetelnosťou a v oblastiach s nepresvetlenou oblohou. Hmlovina Konská hlava je mimoriadne husté, tmavé a studené mračno plynu a prachu. Vytvára siluetu oproti jasnej hmlovine v pozadí, ktorá je od nás ďalej. Tvar konskej hlavy je vymodelovaný z hustej medzihviezdnej hmoty žiarením hviezdy sigma Orionis, ktorý tiež budí hmlovinu v jej pozadí k žiareniu. Táto tmavá hmlovina je takisto súčasťou komplexu obrích molekulárnych mračien v Orióne a je od nás zhruba v rovnakej vzdialenosti, ako veľká hmlovina v Orióne – 1 500 svetelných rokov.
Niekoľkohodinové expozície za pomoci filtrov ukazujú v okolí Konskej hlavy veľa ďalších, oveľa slabšie žiariacich oblastí ionizovaného vodíka. Približne v 90° uhle od Konskej hlavy sa nachádza emisná hmlovina Plameň nazývaná aj Plamenná hmlovina.
Reflexné hmloviny.
Reflexné hmloviny nežiaria vlastným svetlom, len odrážajú svetlo blízkych hviezd. Na rozdiel od ružovo až červeno svietiacich emisných hmlovín mávajú reflexné často rôzne odtiene modrej farby. Modrá farba týchto hmlovín je spôsobená rovnakým javom ako modrá farba oblohy.
V samotnej blízkosti Konskej hlavy leží reflexná hmlovina NGC 2023. Medzi ďalšie hmloviny, ktoré sú súčasťou Oriónovho komplexu, patrí modrá reflexná hmlovina M78. Leží asi dva a pol stupňa severovýchodne od Alnitaku. Je natoľko jasná (8 magnitúd), že bola katalogizovaná už pred viac ako 200 rokmi na rozdiel od menej známej NGC 2071, čo je ďalšia reflexná hmlovina ležiaca severseverovýchodne od M 78. M 78 má priemer 5 svetelných rokov a vzdialená je od Slnka asi 1600 svetelných rokov. V blízkosti tejto hmloviny objavil amatérsky astornóm Jay McNeil ďalšiu hmlovinu, ktorá na snímkach pred septembrom 2003 nebola vôbec viditeľná. Hmlovina obklopuje novo narodenú hviezdu a dostala pomenovanie "McNeilova hmlovina".
Barnardova slučka.
Celé súhvezdie obopína mohutná rozpínajúca sa guľová vrstva emisného vodíka, ktorá je známa ako Barnardova slučka prípade Barnardov prsteň. Objavil ju v roku 1895 E. E. Barnard na snímke s dlhou expozíciou. Tvorí ju ionizovaný plyn, ktorý je vytláčaný žeravými hviezdami Oriónovej asociácie, hlavne Trapézom. Jej pôvod však dodnes nie je celkom dobre známy. Pravdepodobne tiež patrí do rozsiahleho komplexu hmlovín, z ktorého sa hviezdy asociácie zrodili. Uhlový priemer Barnardovej slučky je približne 10°, čo zodpovedá veľkosti asi 20 mesačných diskov. Skutočný priemer hmloviny je 280 ly a jej vzdialenosť od Slnka asi 1 600 ly. Jej vek je podobný veku celej Oriónovej asociácie. Odhaduje sa zhruba na 3 milióny rokov.
Otvorené hviezdokopy.
Severne od komplexu hmlovín v okolí M 42 sa nachádza jasná otvorená hviezdokopa NGC 1981, ktorá vyzerá v triédri ako veľký rozptýlený zhluk hviezd. Celková jasnosť hviezdokopy je 4,59 mag. a jej najjasnejšia hviezda má magnitúdu 6. Pomerne jasná otvorená hviezdokopa NGC 2169 (magnitúda 5,9) v severnej časti súhvezdia sa vyznačuje tým, že svojím tvarom pripomína číslo 37. Tento numerický asterizmus vznikol len vďaka šťastnej náhode. Priemer „kozmickej tridsaťsedmičky“ je v porovnaní s inými otvorenými hviezdokopami malý, len 7 svetelných rokov a nachádza sa 3 600 svetelných rokov od nás. Jej hviezdy sú mladé, s vekom približne 8 miliónov rokov. NGC 2112 je otvorená hviezdokopa, ktorá má magnitúdu 9 a obsahuje asi 90 slabších hviezd. Ďalšou otvorenou hviezdokopou je o málo jasnejšia NGC 2194 v severovýchodnej časti súhvezdia. Tvorí ju asi 100 hviezd 10. až 12. magnitúdy. Na ich pozorovanie potrebujeme ďalekohľad s vyše objektívom.
Meteorický roj.
V blízkosti Oriónovej ruky sa nachádza radiant meteorického roja Orionidy. Je to jeden z hlavných nočných meteorických rojov. Spôsobuje ho prúd meteoroidov, ktorý po sebe zanecháva slávna Halleyova kométa. Zem prechádza týmto prúdom meteoroidov medzi 16. a 26. októbrom. Najhustejšou časťou prechádza okolo 21. októbra. Meteory vyletujú z blízkosti hviezdy Chí Orionis, ale radiant sa pozvoľna posúva na východ k súhvezdiu Blížencov. Zenitová hodinová frekvencia v maxime je okolo 30 meteorov a ich priemerná jasnosť sa pohybuje okolo tretej magnitúdy. Ich farby bývajú od žltej po oranžovú, pričom žiadna farba nápadne neprevažuje. Keďže Zem sa zráža s prúdom meteoroidov takmer čelne, sú to rýchle meteory (/s). Druhýkrát prechádza Zem týmto prúdom v júni a vtedy roj nazývame Éta Aquaridy. Slabší prúd má vedľajší radiant asi o 3° severnejšie a jasnosť meteorov je o magnitúdu (čiže dvaapolkrát) menšia.
Poloha.
Orión patrí, podobne ako Veľký voz, k základným orientačným obrazcom na oblohe. To znamená, že je veľmi jasné a výrazné, ťažko si ho možno s niečím pomýliť a slúži ako odrazový bod na hľadanie menej výrazných súhvezdí. Dá sa nájsť ale aj pomocou Veľkého voza, predĺžením spojnice hviezd Megrez a Phekda. Všetky zimné súhvezdia vo všeobecnosti ležia juhozápadne od Veľkého voza.
Vďaka polohe na svetovom rovníku možno Orióna pozorovať prakticky všade na Zemi, aj keď v oblastiach blízkych severnému pólu sa južná časť súhvezdia stane nevychádzajúcou a podobne pozorovateľ v blízkosti južného pólu nikdy neuvidí jeho severnú časť. Priamo zo severného pólu je možné vidieť Orióna len od pása hore, takže hviezdy Betelgeuze, Heka, Bellatrix sú trvale nad obzorom a pás Orióna spolu s jeho nohami – hviezdami Rigel a Saiph nikdy nevystúpia nad obzor.
Rigel je jednou z hviezd asterizmu Zimný šesťuholník, zoskupenia jasných hviezd zimnej oblohy, ktorého rohy tvoria ešte Aldebaran, Capella, Castor a Pollux (obe hviezdy predstavujú jeden bod), Prokyón a Sírius. Niekedy sa spojnica od Rigela nedáva smerom k Aldebaranu, aby uzavrela šesťuholník, ale k Betelgeuze, čím vznikne ďalší asterizmus nazývaný „Zimné G“.
Hypotéza o väzbe medzi hviezdami Orióna a pyramídami.
Podľa R. G. Bauvala by tri pyramídy v Gíze mohli predstavovať tri hviezdy Oriónovho pásu. Poukazuje na nápadnú podobnosť veľkosti a polohy troch pyramíd s polohou a jasnosťou troch hviezd tvoriacich pás Orióna. Keď tieto hviezdy pretínajú meridián, sú orientované v juhozápadnom smere rovnako ako tri pyramídy. Najvyššia hviezda Mintaka je trochu vychýlená na východ od smeru spojnice ďalších dvoch hviezd. Najjužnejšia pyramída Menkauri je trochu posunutá na východ od smeru určeného ďalšími dvoma pyramíd. Mintaka je tiež výrazne slabšia, ako ostatné dve hviezdy a pyramída Menkauri je tiež výrazne nižšia, ako ostatné dve pyramídy (65 metrov v porovnaní so 146 a 143 metrami). Prostredná hviezda Alnilam je skoro rovnako vzdialená od dvoch susedných hviezd, čo opäť platí aj pre rozmiestnenie pyramíd. Mliečnej ceste v tomto nebeskom obrazci by zase zodpovedala rieka Níl. Bauvalovu teóriu však kritizovalo viacero autorov, ktorí mu vyčítali najmä nedostatok matematických dôkazov.
Orión v súčasnej kultúre.
Pretože súhvezdie Orióna je veľmi jasné a známe, s jeho názvom sa možno v astronómii, ale aj mimo nej, často stretnúť. Podľa Orióna bolo pomenované galaktické rameno, v ktorom sa nachádza aj slnečná sústava ako Rameno Orióna. Istá anglická firma na výrobu ďalekohľadov má názov Orion Optics.
Orión v emblémoch.
Výrazný obrazec Orióna sa vyskytuje aj v emblémoch niekoľkých misií raketoplánov. Sú to misie Challenger STS-51-F, Columbia STS-35 a Endeavour STS-113. Výskyt tohto súhvezdia v emblémoch kozmických misií je však menej častý ako napríklad výskyt asterizmu Veľký voz.

</doc>
<doc id="29510" url="https://sk.wikipedia.org/wiki?curid=29510" title="Červený Kameň (obec)">
Červený Kameň (obec)



</doc>
<doc id="29511" url="https://sk.wikipedia.org/wiki?curid=29511" title="Eridanus (súhvezdie)">
Eridanus (súhvezdie)

Eridanus, "Eridanus" (lat.), gen. "Eridani", skr. "Eri" je šieste najväčšie súhvezdie z 88 súhvezdí modernej astronómie. Bolo tiež jedným zo 48 súhvezdí zavedených Ptolemaiom. Eridanus je na večernej oblohe viditeľný na Slovensku od začiatku novembra do konca marca. Jeho severná časť kulminuje o polnoci v polovici novembra 40° nad južným obzorom. 
Je to rozsiahle súhvezdie južnej oblohy ležiace juhozápadne od Orióna. Predstavuje bájnu rieku Eridanus z gréckej mytológie, terajší Pád. 
Eridanus zaberá na oblohe 0,347 sr. Obsahuje 100 hviezd zdanlivej jasnosti do 6m; najjasnejšia hviezda je Achernar. Hviezda ε Eri má malú rotačnú rýchlosť, čo vyvoláva predpoklad, že môže mať planéty, ktorým odovzdala časť svojej hybnosti. Ak je táto domnienka správna, planetárna sústava ε Eri je jednou z najbližších k Zemi (10,76 ly). Biely trpaslík 40 Eridani B má zdanlivú jasnosť 11,3m. Jeho hmotnosť je v porovnaní so Slnkom 0,43-násobne a hustota 100 000-násobne väčšia. Špirálová galaxia NGC 1300 má uprostred temnú priečku. Planetárna hmlovina NGC 1535 má tvar nepravidelného prstenca.
Mytologický pôvod.
Toto dlhé súhvezdie vinúce sa od Orióna hlboko na juh už oddávna pripomínalo ľuďom rieku. Egypťania v ňom videli obraz posvätného Nílu, antickí Európania pravdepodobne zase severotaliansku rieku Pád. S Pádom ho stotožňuje aj antická báj o Faethónovi, synovi boha Slnka Helia. Faethón raz uprosil otca, aby mu požičal jeho slnečný voz. Márne ho Helios odhováral, že riadenie voza je ťažké a nebezpečné, Faethón trval na svojom. Jazdu na slnečnom voze skutočne nezvládol, pretože jeho kone sa zľakli obrovského škorpióna na oblohe. Zdesený Faethón pustil otiaže z rúk a neriadený záprah pobiehal zmätene po oblohe. Žiar sálajúci z ohnivého voza ničil Zem a všetko živé na nej. Aby Zeus zachránil svet, zrazil Faethóna bleskom zo slnečného vozu dole. Nešťastný Faethón letel vesmírom ako padajúca hviezda a utopil sa vo vodách Eridanu. Jeho sestry Heliady nariekali nad jeho krutým osudom. Boli preto premenené na topole po oboch stranách rieky. Iná povesť hovorí, že po Eridane sa plavil Iáson na bájnej lodi Argó na svojej ceste za zlatým rúnom.
Najvýznamnejšie hviezdy.
Hoci ide o rozľahlé súhvezdie, nie je v ňom veľa jasných hviezd s výnimkou alfy menom Achernar. Nachádza sa na konci rieky Eridanus, čomu zodpovedá aj jeho názov pochádzajúci z arabského Achir, „koniec“ a Nahr, „rieka“. Je najjasnejšou hviezdou súhvezdia a deviatou najjasnejšou hviezdou oblohy. V našich zemepisných šírkach však zostáva trvale pod obzorom.
Beta Eridani Cursa (môže sa písať ako Kursa) sa nachádza na opačnom konci „rieky“ ako Achernar, na severovýchode v zdanlivej blízkosti jasnej hviezdy Rigel z Orióna. Od Rigelu ju delia len tri oblúkové stupne. Podľa starších vyobrazená sa táto hviezda s jasnosťou 2,78 mag priraďovala ešte k Oriónu.
Gama Eridani nesie meno Zaurak, čo znamená „čln“. Rovnako ako Cursa, aj Zaurak je od nás viditeľný, ale nie je nijako zvlášť výrazný (magnitúda 2,97, pri svojej malej výške nad obzorom je ešte slabší). Delta Eridani sa volá Rana, „žaba“, hviezda epsilon ležiaca v zdanlivej blízkosti Rany je bezmenná. Epsilon Eridani je menšia a chladnejšia ako Slnko, inak je mu ale dosť podobná. Niekoľkoročné pozorovania rôznymi ďalekohľadmi ukázali, že hviezdu obieha minimálne jedna planéta.
Zéta Eridani Zibal má magnitúdu 4,8, ale bola hodnotená aj magnitúdou 3. Dôkaz jej dlhodobého slabnutia je silnejší ako vo väčšine podobných prípadov. Azha (z arabčiny „jasnejšia“) je meno hviezdy éta Eridani. Théta Eridani sa nazýva Acamar, čo znamená „jasnejšia“, podľa iného zdroja „posledná v rieke“, hoci sa nenachádza na konci, ale v dvoch tretinách tohto súhvezdia. Predpokladá sa, že v historickom období zoslabla z prvej na tretiu magnitúdu, aj keď o tom neexistuje dostatočný dôkaz.
Hviezdy omikrón 1 a omikrón 2 Eridani sú pomenované Beid a Keid. Táto dvojica je na oblohe dosť blízko seba, ale fyzicky spolu nesúvisia. Keid je so svojou vzdialenosťou 16,2 svetelného roka ďalšou z našich najbližších hviezd. Navyše je viacnásobnou hviezdou.
Ďalšou pomenovanou hviezdou je tau Eridani Angetenar, ktorej názov znamená „ohyb rieky“. Hviezd označených tau je v tomto súhvezdí až 9. Tiahnu sa z východu na západ v oblasti s rektascenziou okolo 3 – 4 hodín a s deklináciou okolo −20°. Najjasnejšia z nich je tau4 s magnitúdou 3,7. Menom Angetenar sa označuje len tau2 Eridani.
Už ďalekohľadom môžeme pozorovať dvojhviezdu 32 alebo W Eridani. Jej spoločníci s jasnosťami 5,0 a 6,4 mag. ležia v odstupe 6,9“. Súhvezdie inak nie je príliš bohaté na zaujímavé hviezdy a jasné objekty.
Objekty.
Hmloviny.
V blízkosti Rigelu, trochu západne od neho, sa nachádza hmlovina IC 2118 s názvom "Hlava čarodejnice". Je to modrá prachová reflexná hmlovina, ktorej jemný prach odráža svetlo Rigelu. Nachádza sa vo vzdialenosti asi 1000 svetelných rokov. Vizuálne je nepozorovateľná, ale zobrazí sa na snímkach s dlhou expozičnou dobou. Jej uhlový premer je 180 oblúkových minút.
Na severnej strane súhvezdia možno pozorovať planetárnu hmlovinu NGC 1535. Jej celková jasnosť je 9 magnitúd a dá sa vyhľadať len 10 a viac centimetrovým ďalekohľadom.
Galaxie.
V súhvezdí Eridana je množstvo galaxií, ale všetky sú slabé. Najjasnejšia z nich je NGC 1291 s magnitúdou 10,2 (podľa iného zdroja až 8,5). Asi 3° severne od hviezdy tau4 leží amatérskym ďalekohľadom ťažko pozorovateľná, zato zo snímok Hubbleovho ďalekohľadu známa galaxia NGC 1300. Je to pekný príklad špirálovej galaxie s priečkou. Celková jasnosť tohto objektu je 11,3 (10,4) magnitúd.
NGC 1332 a NGC 1407 sú dve eliptické galaxie s jasnosťami 10,3 a 9,8 mag. NGC 1132 je tiež eliptická galaxia nachádzajúca sa takmer na hranici s Veľrybou. Dosahuje jasnosť len 14. magnitúd, ale je na nej pozoruhodné to, že na rozdiel od iných eliptických galaxií je osamotená, teda nie je členom nijakej kopy galaxií. NGC 1309 je špirálová galaxia s jasnosťou 11,6 mag, na ktorú sa dávame priamo zhora. NGC 1531 a NGC 1532 sú dvojicou tzv. interagujúcich galaxií, čiže galaxií, ktoré sú fyzicky tak blízko seba, že sa gravitačne navzájom deformujú. Napokon je tu ešte mladá eliptická galaxia NGC 1700 vo východnej časti súhvezdia, ktorá vykazuje známky rotujúceho disku so šírkou 90 000 svetelných rokov s teplotou mnoho miliónov stupňov. Tento jav neobvyklý pre eliptickú galaxiu sa tiež pripisuje gravitačnému splynutiu dvoch galaxií v minulosti.
Poloha.
Eridanus je dlhé kľukaté súhvezdie, ktoré sa vinie od západnej strany Orióna ďaleko na juh takmer do deklinácie -60°. U nás je nad obzorom viditeľná iba jeho severná časť, najlepšie v decembri večer. Začiatok tohto súhvezdia sa dá ľahko nájsť pomocou jasnej hviezdy Cursa v blízkosti ešte jasnejšieho Rigelu zo súhvezdia Orión. Predstaviť si však v duchu lineárne spojnice tiahnuce sa najprv na západ, potom na juh, juhovýchod a napokon viac-menej na juhozápad nie je jednoduché. Súhvezdie ukončuje jasný Achernar z našich zemepisných šírok nepozorovateľný, ktorý sa nachádza v blízkosti hviezdy alfa Hydri. Ostatné hviezdy nie sú ani zďaleka také výrazné. Na severozápade Eridanus hraničí s podobne rozložitou a nevýraznou Veľrybou.

</doc>
<doc id="29512" url="https://sk.wikipedia.org/wiki?curid=29512" title="Kasiopeja (súhvezdie)">
Kasiopeja (súhvezdie)

Kasiopeja je súhvezdie severnej oblohy, ktoré v gréckej mytológii reprezentovalo kráľovnú Kasiopeju. Patrí tak medzi 88 moderných súhvezdí, ako aj do Ptolemaiových 48 súhvezdí. V zemepisných šírkach Slovenska patrí medzi nezapadajúce súhvezdia. Je známe svojím výrazným obrazcom v tvare širokého "W", otvorenými hviezdokopami a hmlovinami.
Legenda.
Kasiopeja bola etiópska kráľovná, manželka Kéfea. Bola veľmi pekná a vychvaľovala sa, že je ešte krajšia ako vodné nymfy nereidy. To dopálilo boha mora Poseidóna, lebo jeho manželka bola tiež nereida. Na jej radu poslal morskú obludu, aby Kéfeovo kráľovstvo spustošila. Aby svoju ríšu zachránili, museli nešťastní rodičia dať svoju dcéru, princeznú Andromédu, prikovať ku skalnému útesu nad morom ako korisť obludy. Andromédu vyslobodil Perseus a okúzlený jej krásou sa s ňou oženil. Kasiopeja sa rovnako ako Kéfeus, Androméda a Perseus dostala na oblohu, ale jej nepriateľky Nereidy dosiahli aspoň to, že bola umiestnená blízko pólu, takže musela každú noc tráviť polovicu času dole hlavou, aby sa naučila skromnosti.
Hviezdy.
Najjasnejšia hviezda alfa sa nazýva Schedar. Je to žltooranžový obor s priemerom podľa rozličných výpočtov 42 – 48-násobku priemeru Slnka. Na oblohe javí približne taký jasný ako Polárka.
Hviezda beta má meno Caph a rektascenziu takmer presne 0h. Zdanlivou hviezdnou veľkosťou sa takmer vyrovná Schedaru. Je to spektroskopická dvojhviezda.
Hviezda gama Cas, Cih alebo Navi, už v tridsiatich rokoch dvadsiateho storočia upútala na seba pozornosť zmenami spektra, sprevádzanými taktiež zmenami jasnosti medzi 1,6 a 3,0 mag. Je to mladá, horúca, rýchlo rotujúca a nestála hviezda. Cih bola prvou hviezdou, v ktorej spektre sa našli jasné emisné čiary. Podobné hviezdy sa začali označovať ako Be.
Neďaleko hviezdy beta je ďalšia premenná hviezda ró Cassiopeiae. Je to nepravidelne premenná hviezda podobne ako R Coronae Borealis. Premennou hviezdou je aj R Cassiopeiae, ktorá je typu Mira Ceti. Jej magnitúda sa mení medzi 4,7 (alebo 5) a 13,5 s periódou 431 dní.
Ľahko pozorovateľné dvojhviezdy sú napríklad eta Cas (Achird), iota Cas, sigma Cas a 6 Cas.
V roku 1572 vybuchla v tomto súhvezdí supernova (či skôr v roku 1572 zasiahlo Zem svetlo z explózie supernovy, ktorá vybuchla pred 7 500 rokmi). Supernova sa nachádzala blízko hviezdy kappa Cas a v maxime svojej jasnosti mala až -4,1 mag. Voľným okom bola ale pozorovateľná ešte 18 mesiacov. Pozoroval ju a opísal dánsky astronóm Tycho Brahe, po ktorom dostala aj meno (Tychova hviezda). Dnes je to len slabá hviezdička 19 mag, ale intenzívne žiari v röntgenovej a rádiovej oblasti spektra.
Ďalším známym zvyškom supernovy v tomto súhvezdí je intenzívny rádiový zdroj Cassiopeia A. Ľudia ju mali vidieť vybuchnúť asi pred 330 až
350 rokmi, nijaké záznamy o jej vizuálnom pozorovaní však neexistujú. Na rozdiel od Tychovej hviezdy sa skolabované jadro tejto supernovy stalo pozorovateľnou neutrónovou hviezdou.
Objekty.
Hviezdokopy.
Súhvezdím prechádza Mliečna cesta, je teda bohatá na otvorené hviezdokopy. Najjasnejšia z nich je M52 (NGC 7654). Nachádza sa na raz predĺženej spojnici hviezd alfa (Schedar) a beta (Caph). Pri tejto hviezdokope sa nachádza aj zvyšok supernovy Cassiopeia A.
M103, označovaná aj ako NGC 581, je hustou, i keď malou otvorenou hviezdokopou bližšie k strednej časti súhvezdia.
Otvorená hviezdokopa NGC 7789 dosahuje jasnosť 6,7 magnitúd. Má vek 1,6 miliardy rokov, čo je na otvorenú hviezdokopu vysoké číslo.
Ďalšie otvorené hviezdokopy jasnejšie ako 10 magnitúd sú NGC 381, NGC 559, NGC 637, NGC 654, NGC 663 (asi 80 hviezd), NGC 659, NGC 457 (7,5 mag., priemer 10´), NGC 129, NGC 103, NGC 189, NGC 225, NGC 146, NGC 133, NGC 1027 (asi 25 hviezd), NGC 7788 a NGC 7790.
Hmloviny.
Súhvezdie obsahuje vďaka Mliečnej ceste aj obrovské množstvo difúznych hmlovín, väčšinou slabých. V tesnej blízkosti hviezdy Cih sú to napríklad hmloviny IC 59 a IC 63. Je možné, že obe hmloviny majú svoj pôvod v Cihu a boli od neho odvrhnuté pri jeho dávnejších erupciách.
IC 1805 sa pre svoj tvar zodpovedajúci symbolu srdca a červenú farbu nazýva Hmlovina Srdce. Je to zmes žiariaceho medzihviezdneho plynu a tmavých prachových mračien. V jej strede sa rodí hviezdokopa. IC 1848 (LBN 667) je zvaná aj Hmlovina Duša. Na oblohe sa premieta blízko väčšej hmloviny Srdce a spolu s ňou zaberá priestor široký asi 300 ly. Obsahuje niekoľko otvorených hviezdokôp, veľký rádiový zdroj W5 a obrovské prázdne bubliny okolo mladých hviezd.
NGC 7635 vzdialená od Zeme asi 1 630 ly sa nazýva aj Bublinová hmlovina.
Galaxie.
Napriek polohe na galaktickom rovníku sa v Kasiopeji dá pozorovať päť galaxií. NGC 147 a NGC 185 sú dvojica trpasličích galaxií. V zdanlivej blízkosti hmloviny Srdce sa nachádzajú galaxie Maffei 1 a Maffei 2. Sú však vizuálne úplne nepozorovateľné, pretože ich prekrývajú prachové mračná Mliečnej cesty. IC 10, je trpasličia galaxia ležiaca blízko hranice súhvezdia a patriaca do Miestnej skupiny galaxií.
Poloha.
Kasiopeja patrí medzi najznámejšie a najvýraznejšie súhvezdia oblohy, hoci jasnosť väčšiny jej hviezd nepresahuje druhú magnitúdu. Päť jej najjasnejších hviezd – Schedar, Caph, Cih, Ruchbach (Ksora) a Segin – vytvárajú typický tvar širokého „W“. Nájdeme ho ľahko, nachádza sa totiž na opačnej strane Polárky, ako Veľká medvedica. Hneď po Veľkom voze je Kasiopeja najľahším orientačným obrazcom na severnej oblohe. Je to cirkumpolárne súhvezdie, čiže ho uvidíme v hociktorej časti roka v hociktorej hodine. Najvyššie na oblohe je v lete nadránom a na jeseň večer. Najnižšie je zase v zime nadránom a na jar večer.

</doc>
<doc id="29513" url="https://sk.wikipedia.org/wiki?curid=29513" title="Lev (súhvezdie)">
Lev (súhvezdie)

Lev (♌, Leo) je jedno zo zvieratníkových súhvezdí. Slnko ním prechádza od 10. augusta do 15. septembra. Leží medzi súhvezdiami Rak na západe a Panna na východe. Bolo po ňom pomenované znamenie Lev.
Je to veľké súhvezdie a prechádza ním časť ekliptiky. Z toho vyplýva, že v ňom príležitostne môžeme nájsť planéty a Mesiac. Vďaka mnohým jasným hviezdam, výraznému tvaru a polohe priamo pod Veľkou medvedicou je na nočnej oblohe ľahko rozpoznateľný. Najdlhšie je v noci viditeľný v skorom jarnom období.
Pred 4 000 až 5 000 rokmi bol v Levovi bod letného slnovratu. Odvtedy sa dôsledkom precesie posunul cez Raka do Blížencov.
Legenda.
Na začiatku tejto legendy stála vyhlásená delfská veštica Pýtia, ktorá poradila kedysi hrdinovi Heraklovi (Herkulovi), aby vstúpil do služieb mykénskeho kráľa. Herakles poslúchol a odišiel do Mykén. Kráľ mu dal niekoľko ťažkých úloh. Prvá z nich bola zabiť leva, ktorý žil v blízkych horách. Lev bol neobyčajne veľký, mal nepriestrelnú kožu a sužoval celý kraj. Herakles ho našiel v jednej jaskyni (ktorú dodnes ukazujú turistom) a omráčil mohutným kyjom. Potom ho zaškrtil a odniesol kráľovi do Mykén. Herakles bol po smrti prijatý medzi bohov na Olymp a dostal sa aj na oblohu (súhvezdie Herkula). S ním sa tam na pamiatku jeho hrdinských činov objavili aj jeho obete: Lev, Hydra a Rak.
Hviezdy.
Regulus je najjasnejšou hviezdou v súhvezdí a 22. najjasnejšou hviezdou na oblohe. V staroveku bol považovaný za strážcu nebies. Je to viachviezdny systém zložený najmenej zo štyroch hviezd. Nachádza sa 77 svetelných rokov od Zeme. Modrobiela hlavná zložka tejto sústavy má spektrálny typ B7 V a je 130-krát (podľa niektorých zdrojov 164-krát) svietivejšia než Slnko. Má dvoch slabých sprievodcov. Regulus je okrem iného aj jednou z troch hviezd tvoriaci asterizmus Jarný trojuholník.
Druhou najjasnejšou hviezdou Leva je Algieba (Levie čelo) s magnitúdou 2,08. Ide o binárny hviezdny systém, ktorý je vzdialený približne 130 svetelných rokov. 
Denebola (Chvost leva) je treťou najjasnejšou hviezdou s magnitúdou 2,14. Je to modrobiely podobor, ktorý sa nachádza približne 36 svetelných rokov od našej slnečnej sústavy. 
Zosma ("leví bok") je biela hviezda s povrchovou teplotou 8 350 K.
Ras Elased Australis ("južná hviezda v hlave leva") je slabo premenná cefeida vo vzdialenosti 250 svetelných rokov. 
Zeta Leonis, Adhafera ("kader vlasov"), patrí do zriedkavej skupiny obrov typu F. Má dvoch slabých sprievodcov. 
Ďalšie významné hviezdy Leva sú: Coxa ("rebro"), Eta Leonis (biely jasný obor), Subra (hriva leva), Ró Leonis (jedna z najhorúcejších a najmasívnejších hviezd jarnej oblohy), Ras Elased Borealis (binárna hviezdna sústava), Iota Leonis (dvojhviezda), Sigma Leonis (sústava binárnych hviezd), Alterf (kalibračná hviezda), Al Minliar al Asad ("nos leva"), Chí Leonis, Pí Leonis (červený obor), 54 Leonis (dvojhviezda), CX Leonis (chemicky pekuliárna hviezda), R Leonis (tmavočervená premenná hviezda typu Mira).
Objekty.
V súhvezdí Lev sa nachádza tiež niekoľko slabých galaxií, ktoré sú však všetky menej jasné ako 9 mag. Najjasnejšia z nich je špirálová galaxia M66. V ďalekohľade môžeme vidieť v zornom poli aj ďalšie dve galaxie: M65 a NGC 3628. Táto, medzi pozorovateľmi populárna skupina, je známa ako "Leo Triplet".
Ďalšie pekné špirálové galaxie Leva sú napríklad M 95, M 96, NGC 2903, NGC 3521 a NGC 3370. M 105 je eliptická galaxia. Nachádza sa v zdanlivej blízkosti dvojice M 95 a M 96.
V Levovi sa nachádza aj radiant jedného z najznámejších meteorických rojov – Leoníd. Maximum má okolo 17. – 18. novembra.
Poloha.
Lev je veľmi veľké a nápadné súhvezdie. Na oblohe patrí, podobne ako napr. Veľká medvedica alebo Orión, k základným orientačným bodom, podľa ktorých sa hľadajú súhvezdia menej výrazné. Jeho hviezdy sú jasné a skutočne tvarom pripomína ležiaceho Leva. Hviezdy alfa, éta, gama, dzéta, mí a epsilon tvoria tvar akéhosi kosáka, či prevráteného otáznika. Súhvezdie nájdeme priamo pod Veľkou medvedicou. Je to jarné súhvezdie a na oblohu vystupuje vysoko. Dá sa však na rannej oblohe pozorovať už od októbra a na večernej až do júna.

</doc>
<doc id="29514" url="https://sk.wikipedia.org/wiki?curid=29514" title="Rak (súhvezdie)">
Rak (súhvezdie)

Rak (♋, Cancer) je malé a nevýrazné súhvezdie a súčasne jedno zo zvieratníkových súhvezdí. Nachádza sa medzi súhvezdiami Blíženci na západe, Lev na východe, Rys na severe a Malý pes a Hydra na juhu. Bolo po ňom pomenované znamenie Rak.
Slnko ním prechádza od 21. júla do 9. augusta. Prechádzajú ním Mesiac aj planéty. Kedysi býval Rak najsevernejším súhvezdím zvieratníka, takže ním prechádzalo Slnko v čase letného slnovratu. Najsevernejšia rovnobežka na Zemi, kde je Slnko v zenite raz do roka (v deň letného slnovratu), sa preto nazýva Obratník Raka. Dôsledkom precesie sa však letný slnovratový bod posunul do súhvezdia Blížencov.
Legenda.
Súhvezdie svojím tvarom trochu pripomína obrovského raka alebo kraba. Jeho mytologický pôvod sa najčastejšie dáva do súvisu s legendou o Heraklových úlohách. Tento rak údajne pomáhal Hydre v boji proti Heraklovi (Herkulovi). Jedným z hrdinských činov Herakla bolo totiž stretnutie s deväťhlavou Hydrou, ktorá žila v močiaroch pri meste Lerny a pustošila okolie. Hydra mala v zápase pomocníka, obrovského kraba s ostrými klepetami. Keď sa krab zahryzol Heraklovi do nohy, strelil po ňom Heraklov pomocník, pastier Iolaos, šípom a kraba usmrtil. Bohyňa Héra ho potom preniesla na oblohu, pretože nadržiavala všetkým Heraklovým nepriateľom. Rak sa na oblohe ocitol spolu s ďalšími príšerami, ktoré Herakles zabil: s Levom a Hydrou. Podľa inej legendy je to rak, ktorý zadržal nymfu, aby ju Zeus mohol dostihnúť.
Starí Chaldejci nazývali toto súhvezdie Bránou ľudí. Tadiaľ vraj duše zostupujú na Zem, aby prijali ľudské telo. Indiáni na Yucatáne zase verili, že ak sa Slnko ocitne v tomto súhvezdí, zostupuje v podobe ohnivého vtáka k Zemi a prijíma obete na oltári.
Hviezdy.
Významné hviezdy:
Hviezda alfa sa nazýva Acubens, čo znamená klepetá. Je to dvojhviezda, ktorej zložky majú jasnosť 4,27 mag a 11,0 mag a sú od seba vzdialené 11“. Alfa však nie je najjasnejšia hviezda súhvezdia. Tou je beta s názvom Altarf alebo jednoducho Tarf, čiže „špička“. 
Zéta Cancri má názov Tegmine, čo znamená „pancier“. Je to viacnásobná hviezda. Ďalšie hviezdy s najmenej jedným pozorovateľným sprievodcom sú napríklad ι Cancri, φ2 Cancri, ο Cancri a ρ Cancri.
V súhvezdí je niekoľko slabých premenných hviezd. Nápadne červená X Cancri v blízkosti hviezdy Asellus Australis mení jasnosť od 5,6 mag do 7,5 mag s približnou periódou 195 dní. Hviezda R Cancri je zase v blízkosti Altarfu. Je to bežná premenná hviezda typu Mira Ceti so zmenami magnitúdy sú od 6,1 do 11,8 a periódou 362 dní. Polopravidelná premenná hviezda RS Cancri naďaleko tau Cancri má periódu 120 dní a rozsah magnitúd od 6,2 do 7,7.
Od roku 1996 púta pozornosť astronómov aj hviezda 55 Cancri. Bola to totiž druhá známa hviezda hlavnej postupnosti, pri ktorej bola objavená extrasolárna planéta.
Objekty.
V súhvezdí Raka sa nachádza jedna z najznámejších a jedna z mála voľným okom viditeľných otvorených hviezdokôp. Volá sa "Praesepe" alebo "Jasličky", v Messierovom katalógu má označenie M44. Pri pohľade voľným okom sa javí ako rozmazaná hmlistá škvrna. Jej celková jasnosť je 3,7 mag a vzdialenosť 525 – 580 ly. 
Druhá jasná otvorená hviezdokopa je M67. Leží dosť ďaleko od galaktickej roviny a je jednou z najstarších známych otvorených hviezdokôp. Vzdialená je 2 5002 700 svetelných rokov.
V Rakovi leží tiež veľké množstvo slabých galaxií. Najjasnejšia galaxia Raka je NGC 2775.
Poloha.
Rak patrí medzi stredne veľké súhvezdia. Je to jedno z menej nápadných zvieratníkových súhvezdí. Základný obrazec je tvorený hviezdami iota, gama, delta, alfa, beta. Má tvar obráteného Y. Celé súhvezdie sa nachádza v obrovskom trojuholníku, ktorý tvoria hviezdy Regulus, Pollux a Prokyón. Vďaka jeho polohe napravo od Leva ho ľahko nájdeme. Leží na rozhraní medzi zimnými a jarnými súhvezdiami. Vidieť ho môžeme už na jeseň nadránom. Pozorovateľné je celú zimu až do začiatku júna.

</doc>
<doc id="29516" url="https://sk.wikipedia.org/wiki?curid=29516" title="Whitehorse">
Whitehorse

Whitehorse je hlavné mesto kanadského teritória Yukon.
Mesto Whitehorse bolo konečnou zastávkou úzkorozchodnej železnice vedúcej z tichomorského prístavu Skagway cez horský priesmyk "White Pass". Bolo dôležitým zásobovacím a dopravným centrom počas zlatej horúčky na Klondike. Je hlavným mestom teritória Yukon od roku v 1952, keď bolo sídlo teritória premiestnené z Dawson City po vybudovaní diaľnice Klondike.
Doslovný preklad názvu mesta je "biely kôň". Mesto dostalo svoje meno podľa kaskád s rovnakým názvom, ktoré vraj pripomínali hrivu bieleho koňa. Kaskády boli zatopené jazerom Schwatka po dobudovaní hydroelektrárne v roku 1957.
Vo Whitehorse je vybudované letisko a má priame letecké spojenie s kanadskými mestami Vancouver, Calgary, Edmonton, s mestom Fairbanks na Aljaške a v lete aj s Frankfurtom nad Mohanom v Nemecku.
Poloha.
Whitehorse leží na 60°43´ severnej zemepisnej šírky a 135°03´ západnej zemepisnej dĺžky, na kilometri 1489 Aljašskej diaľnice.
Podnebie.
Ako väčšina územia teritória Yukon, Whitehorse má suché subarktické podnebie s teplejšími zimami ako niektoré kanadské mestá z prériových oblastí. Najvyššia priemerná teplota je v júli a to 21 °C, najnižšia v januári - 22 °C. Rekordná najvyššia teplota 34 °C bola nameraná v júni 1969 a najnižšia teplota - 52 °C bola nameraná v januári 1947. Whitehorse je mestom s nízkymi zrážkami. Ročne tu priemerne napadne 145 cm snehu a 163 mm dažďa. Whitehorse sa zaraďuje medzi najsuchšie mestá v Kanade, pretože leží v zrážkovom tieni pohoria Pobrežné vrchy.

</doc>
<doc id="29518" url="https://sk.wikipedia.org/wiki?curid=29518" title="Carmacks">
Carmacks

Carmacks je obec ležiaca na brehu rieky Yukon v kanadskom teritóriu Yukon. Má 392 obyvateľov (údaj z roku 2004). 
Mesto je pomenované po George Carmackovi, jednom z objaviteľov zlata na Klondike, ktorý sa snažil ťažiť uhlie v oblasti začiatkom deväťdesiatych rokov 19. storočia. Okolie mesta Carmacks má veľké zásoby nerastného bohatstva, vrátane uhlia, medi a zlata, ale v súčasnosti tu už ťažba neprebieha.
V Carmacks je jeden zo štyroch mostov, ktoré sú vybudované na rieke Yukon.

</doc>
<doc id="29519" url="https://sk.wikipedia.org/wiki?curid=29519" title="Malé Karpaty">
Malé Karpaty

Malé Karpaty sú horský krajinný celok Fatransko-tatranskej oblasti na západnom Slovensku. Patria k Alpsko-himalájskej sústave, podsústavy Karpaty, provincie Západné Karpaty, subprovincie Vnútorné Západné Karpaty a Fatransko-tatranskej oblasti.
Charakteristika.
Ide o nevysoké stredohorské pásmo dlhé asi 100 kilometrov. Malé Karpaty začínajú v Bratislave na Dunaji (pásom od územia severne od Devína po Bratislavský hradný kopec) a tiahnu sa až po Nové Mesto nad Váhom a Bzince pod Javorinou, kde sa končia horskou skupinou Nedze. Šírka pohoria je relatívne malá. Vo svojom najširšom mieste – medzi Lozornom a Svätým Jurom – dosahujú iba 16 kilometrov, v najužšom mieste, pri Novom Meste nad Váhom (medzi Čachticami a Prašníkom) ich šírka klesá pod tri kilometre. Výškové rozpätie pohoria je od 132 m n.m. na Dunaji po 768 m n.m. v najvyššom vrchu Záruby.
Geologickou súčasťou Malých Karpát sú rakúske Hainburské vrchy ("Hainburger Berge") s najvyšším vrchom Hundsheimer Berg (480 m n.m.), oddelené od hlavného masívu širokým korytom Dunaja a Devínskou bránou.
Poloha.
Malé Karpaty sú najzápadnejším a najkrajnejším pohorím karpatského oblúka. Začínajú sa pri Bratislave, tiahnu sa severovýchodným smerom tvoriac prirodzenú hranicu medzi Záhorskou nížinou (na západe) a Podunajskou nížinou (na juhu a na východe). 
Na západe a severozápade leží Borská nížina, na severe hraničí Myjavská pahorkatina a Považské podolie a na juhovýchode sa nachádza Podunajská pahorkatina a Podunajská rovina.
Geomorfológia Malých Karpát.
Malé Karpaty patria do skupiny tzv. nízkych vysočín (skupina horstiev s výškovým rozpätím 300800 m n.m.). Napriek relatívne nízkej nadmorskej výške však vzhľadom na to, že sa zdvíhajú zo šírej roviny, pôsobia mohutným dojmom. Najzreteľnejšie to badať na styku pohoria s Podunajskou a Záhorskou nížinou, kde od úpätia vystupujú o 450550 metrov.
Morfologické hranice Malých Karpát oproti Záhorskej a Podunajskej nížine sú výrazné hlavne v južnej z strednej časti pohoria. Na styku s Bielymi Karpatami je hranica menej výrazná.
Najvyšším vrcholom celého pohoria sú Záruby () ležiace v centrálnej časti pohoria. S nadmorskou výškou 754 metrov nasleduje Vysoká, tretím najvyšším vrchom je Vápenná (). Výšku 700 metrov dosahuje ešte Čertov kopec (), Havranica (), Veterlín (), Čelo (), Čmeľok (), Veľká homoľa () nad Modrou, Skalnatá () a Javorina ().
Geomorfologicky sa Malé Karpaty Malé Karpaty delia na štyri základné podcelky – Devínske Karpaty, Pezinské Karpaty, Brezovské Karpaty a Čachtické Karpaty. Okrem Brezovských Karpát, ktoré majú iba jeden podcelok – Dobrovodskú kotlinu – sa zvyšné tri podcelky ďalej členia na menšie časti. 
Pohorie možno rozdeliť na niekoľko výškových stupňov. Výške 300450 m n.m. zodpovedajú stráne pohoria na styku s nížinami a stráne riečnej eróznej siete. Stupňu 450550 metrov zodpovedajú zarovnané, málo rozčlenené plošiny, ktoré charakteristicky dotvárajú ráz pohoria. Najhojnejšie sa vyskytujú pod hlavným hrebeňom, hlavne v oblasi Bielych hôr. Výškový stupeň 550760 m n.m. tvoria najstaršie zvyšky reliéfu, v podobe výrazne modelovaných, kulisovite usporiadaných hrebeňov.
Dnešná povrchová tvárnosť Malých Karpát je výsledkom dlhotrvajúceho pôsobenia geomorfologických procesov a symbiózou pôsobenia exogénych a endogénnych síl.
Okrem plošín sú veľmi rozšírenou geomorfologickou formou doliny. Sú orientované prevažne kolmo na smer pohoria; iba niektoré idú rovnobežne s pohorím. Ich priemerná hĺbka na začiatku dosahuje okolo 50 metrov. Lemované sú miernejším stráňami. Smerom k úpätiam vrchov a k svojim záverom sa viac zahlbujú (dosahujú hĺbku 75100 metrov).
Zoznam vrcholov v Malých Karpatoch
Geologické pomery.
Malé Karpaty predstavujú hrasťovú štruktúru, ktorá sa nachádza v severozápadnej časti Panónskej panvy a oddeľuje od seba Viedenskú a Dunajskú panvu. Jadro hráste predstavujú komplexy kryštalinických hornín predalpínskeho veku a ich druhohorný obal, prekrytý dvomi alpínskymi príkrovovými jednotkami.
Medzi Jablonicou a Trstínom sa pohorie delí na dve časti: južná a juhovýchodná pozostáva hlavne z kryštalického jadra s druhohorným obalom (tatrikum). Kryštalinikum Malých Karpát sa čiastočne líši od ostatného tatrika, člení sa na spodnú pezinsko-perneckú a vrchnú harmónsku sériu. Kryštalinikum bolo pôvodne tvorené prvohornými sedimentami, počas hercýnskeho vrásnenia však boli premenené v dôsledku intrúzií žúl na viacerých miestach na fylity. Žuly tvoria dva masívy: bratislavský a modranský, ktoré od seba delí línia kryštalických bridlíc medzi Pezinkom a Pernekom (tzv. pezinsko-pernecká séria). Tiež pomerne početné paleozoické bázické sopečné horniny boli premenené na amfibolity. V perme bolo územie Malých Karpát súšou. V triase bola jeho časť zaplavená morom, v jeho priebehu sa však niekoľkokrát vynorili, čím sa líšia od ostatných jadrových pohorí Slovenska. 
Severozápadná časť Malých Karpát je tvorená hlavne príkrovmi mezozoika. Sú to hlavne triasové až kriedové vápence a bazalty chočského a krížňanského príkrovu (jeho vysocká jednotka). Príkrovy sú však porušené pokriedovými spätnými prešmykmi. Vyskytuje sa tu aj sedimentárny obal tatrika a popríkrovové vrchnokriedové a neogénne sedimenty. Tatrický obal tvoria štyri jednotky (devínska, kuchynská, kadloubecká a solírovská). Z podložia tatrika tu vystupujú i horniny infratatrika, ktoré reprezentuje borinská a orešianska jednotka.
Severná časť Malých Karpát je tvorená vápencovými podložiami, ktoré sa charakteristicky podpísali na špecifickej chuti bieleho vína dopestovaného v obciach Čachtice a Častkovce.
Pozdĺž okrajov pohoria na niektorých miestach vystupujú aj paleogénne a neogénne horniny, ktoré boli zabudované do jeho stavby pri otváraní Viedenskej a Dunajskej panvy v strednom miocéne.
Vodné toky vytvorili v pohorí početné doliny, v horných častiach sa zachovali široké náhorné plošiny s vystupujúcimi izolovanými vrchmi a krátkymi hrebeňmi.
Kras Malých Karpát.
Špecifickosťou územia Malých Karpát je jeho kras. Na relatívne malej ploche pohorie vyniká bohatstvom krasových javov. Malokarpatský kras zaberá plochu takmer 180 km². 
Kras v Malých Karpatoch je zastúpený podzemným ale aj povrchovým krasovým fenoménom. Jeho príkladom je viacero vyvieračiek a vodných tokov krasového charakteru (vyvieračka nad Limbachom, potok nad Medenými Hámrami, Stupavský potok, vyvieračka Mariáš pri Dobrej Vode, vyvieračky v Sološnickej doline). Značný počet povrchových krasových javov nachádzame v Plaveckom krase, Kuchynsko-orešanskom krase a Smolenickom krase (tu sa v rovnomennej doline nachádza aj jediný vodopád Malých Karpát – Hlbočiansky).
Podzemný kras má zastúpenie v podobe viacerých jaskýň a závrtov. Mnoho krasových jám a jaskýň je v páse vápencov Vápennej, na planine Báborská a na planine Pohanská. Viacero z jaskýň sú významnými paleontologickými a archeologickými náleziskami, napr. Deravá skala nad Plaveckým Mikulášom či jaskyňa Pohanská na rovnomennom kopci nad Plaveckým podhradím. Na východnom úbočí pohoria sú krasové javy v okolí Lošonca a Smoleníc (s jedinou verejnosti prístupnou jaskyňou Malých Karpát – Driny). 
K najvýznamnejším, no verejnosti neprístupným jaskyniam patria Deravá skala, Tmavá skala, Čachtická jaskyňa a jaskyne pozdĺž Borinského potoka. V minulosti bola verejnosti sprístupnená Plavecká jaskyňa.
Hydrologické pomery.
Vodné toky územia Malých Karpát patria výlučne do povodia rieky Dunaj a jeho väčších prítokov. Jeho najväčší prítok na slovenskom území Morava, s významnejšími potokmi Brezovský potok, Trstienka, Sološnický potok, Vývrat, odvodňuje severozápadné úbočie Malých Karpát. Malú časť územia na juhu odvodňuje potok Vydrica, ktorá preteká naprieč pohorím. Do Malého Dunaja ústi potok Čierna voda, ktorý odvodňuje juhovýchodné svahy. Významnou zbernicou vôd zo severovýchodných svahov Malých Karpát je rieka Dudváh.
Klimatologické pomery.
Klimatický charakter Malých Karpát vyplýva z ich takmer kolmej polohy na všeobecné severozápadné prúdenie vzduchu obvyklé v tejto oblasti. Vzhľadom na prízemné prúdenie v oblasti Devínskej a Lamačskej brány patrí okolie Bratislavy k najveternejším miestam nižších polôh na Slovensku. Malé Karpaty poveternostne patria do teplej až mierne teplej oblasti s priemernými januárovými teplotami okolo -3 °C a júlovými 1820 °C; priemerná ročná teplota dosahuje 79 °C. Priemerný úhrn zrážok predstavuje okolo 650900 mm; najvýraznejší je na svahoch vrchov, smerom do nížin klesá na 600650 mm.
Rastlinstvo a živočíšstvo.
Fytogeograficky sa Malé Karpaty radia do oblasti predkarpatskej (panónskej) flóry s prevažujúcim zastúpením teplomilných rastlín. Slabo zastúpené sú nížinné druhy, ktoré tu nemajú vhodné stanovištia. Z lesných porastov prevažujú dubovo-hrabové lesy v nižších polohách; vyšším polohám úplne dominujú bučiny, miestami prechádzajúce do jaseňovo-javorových lesov. Z ihličnatých stromov sú zastúpené jedľa biela ("Abies alba") nad Modrou, tis ("Taxus") v okolí Plaveckého Mikuláša a borovica sosna ("Pinus sylvestris"), sekundárne vysadená najmä na západnom predhorí.
Charakter rastlinného pokryvu ovplyvňuje pestré geologické zloženie. Vzhľadom na to, je územie Malých Karpát považované v mnohých ohľadoch za endemickú lokalitu. Rastie tu množstvo druhov, neznámych z iných oblastí Slovenska. Z fytogeografického hľadiska je zaujímavá oblasť vrchu Devínska Kobyla pri Bratislave, najmä jej južné svahy. Vyskytujú sa tu teplomilné druhy, napr. poniklec černastý ("Pulsatilla nigricans"), poniklec veľkokvetý ("Pulsatilla grandis") divozel tmavočervený ("Verbascum phoeniceum"), ľan chlpatý ("Linum hirsutum"), rešetliak skalný ("Rhamnus saxatilis"), viaceré druhy čeľade vstavačovitých ("Orchidaceae") a ďalšie druhy. Hojný je výskyt tráv.
Inou významnou lokalitou so svojráznou flórou (i faunou) je kopec Sandberg (260 m n.m.) nad Devínskou Novou Vsou s pieskomilnými druhmi. 
Na vápencových a dolomitických horninách v masíve hrebeňa Vysokej rastie viacero horských druhov – arábka alpínska ("Arabis alpina"), vápnička skalná ("Kernera saxatilis"), večernica snežná ("Hesperis nivea") či zvonovník hlavatý ("Phyteuma orbiculare").
Druhové zloženie fauny zodpovedá goegrafickým podmienkam Malých Karpát. Z jednotlivých podcelkov horstva osobitné postavenie zaujíma Devínska Kobyla (514 m n.m.), vyznačujúca sa veľkými prírodnými hodnotami. Zistilo sa tu napr. vyše šesťsto druhov motýľov ("Lepidoptera"), z ktorých viaceré teplomilné druhy sa na iných územiach Slovenska nevyskytujú. Z iných radov hmyzu ("Insecta") si pozornosť zasluhujú sága stepná ("Saga peda"), modlivka zelená ("Mantis religiosa") a náš najväčší chrobák roháč obyčajný ("Lucanus cervus"). Žije tu aj náš najväčší pavúk strehúň škvrnitý ("Lycosa singoriensis")
Z plazov ("Reptilia") v Malých Karpatoch možno bežne stretnúť napr. jaštericu zelenú ("Lacerta viridis") či nášho najdlhšieho hada užovku stromovú ("Elaphe longissima"). Pestrá je druhová skladba vtákov ("Aves") najmä spevavých. Z dravcov tu žije sokol rároh ("Falco cherrug"), sokol sťahovavý ("Falco peregrinus"), sova plamienka driemavá ("Tyto alba"). K vzácnejším druhom patrí skaliar pestrý ("Monticola saxatilis") a bocian čierny ("Ciconia nigra"). Z cicavcov ("Mammalia") tu žije viacero druhov hlodavcov, z dravcov napr. líška hrdzavá ("Vulpes vulpes"), mačka divá ("Felis silvestris"), kuna skalná ("Martes foina") i kuna lesná ("Martes martes"). Významné je zastúpenie poľovnej zveri – jeleň lesný ("Cervus elaphus"), daniel škvrnitý ("Dama dama"), muflón obyčajný ("Ovis musimon") a divá sviňa ("Sus scrofa").
Osídlenie a hospodárske pomery.
Malé Karpaty a priliehajúce územie bolo vďaka výhodnej geografickej polohe a priaznivým klimatickým podmienkam veľmi intenzívne osídlenou lokalitou v rámci súčasného Slovenska. Jednotlivé lokality často slúžili ďalšiemu osídleniu iných kultúr. Mnohé mestá a obce vznikli na pôvodných sídliskách raných kultúr. Preto sa na území Malých Karpát nachádzajú významné archeologické stopy z viacerých období.
Vývoj osídlenia.
Na viacerých miestach juhozápadného Slovenska nachádzame pozostatky osídlenia až zo staršej kamennej doby. Priamo v pohorí významným dokladom osídlenia z tohto obdobia sú jaskyňa Deravá skala pri Plaveckom Mikuláši, mladopaleolitická osada pri Sološnici ako aj sídlisko pri Vrbovom. V mladšej kamennej dobe, ktorej počiatky u nás spadajú približne do 3. tisícročia pred Kr., už môžeme hovoriť o trvalom osídení malokarpatskej oblasti. 
Intenzita osídlenia sa stupňovala v neskorej kamennej dobe. Obyvateľstvo postupne opúšťalo koristnícky spôsob života a vo zvýšenej miere sa zaoberalo roľníctvom a pastierstvom. Z tohto obdobia boli objavené sídliská napr. v okolí Nového Mesta nad Váhom, pri Smoleniciach, v Stupave a inde.
V železnej dobe sa juhozápadné Slovensko stalo miestom striedania východných a západných kultúr. Asi v 6.5. storočí pred Kr. tu prišli kočovní Skýti, ktorých neskôr vytlačili Kelti. Toto entikum čoskoro takmer súvisle obsadili celé južné Slovensko, malokarpatskú oblasť nevynímajúc. Kelti budovali dobre opevnené sídliská, ktoré boli odkryté na viacerých miestach v tejto oblasti: Bratislava, Devín. Jedným z najvýznamnejších keltských osídlení na tunajšom území bolo mohutné hradisko Pohanská na rovnomennom vrchu nad Plaveckým Podhradím. Inou významnou lokalitou tohto obdobia je hradisko Neštich pri Svätom Juri.
Keltov na prelome letopočtov vystriedali bojovní Germáni, ktorých postupne vytláčalo rímske etnikum, zabezpečujúce si severnú hranicu ríše sústavou pohraničných pevností zvanou Limes Romanus. Z malokarpatskej oblasti sú známe rímske nálezy z Bratislavy, Devína, Stupavy, Plaveckého Štvrtka.
Koniec 5. storočia sa spája s príchodom prvých slovanských kmeňov do Podunajska. V staršom období vytvárali kmeňové zväzy na obranu proti kočovným Avarom. Archeologické nálezy zmiešaného slovansko-avarského charakteru sú pomerne početné; jedným z najvýznamnejších je ranoslovanské hradisko na vrchu Molpír nad obcou Smolenice.
Po vzniku ranouhorského štátu začiatkom 11. storočia sa sieť pôvodných veľkomoravských hradísk začala prispôsobovať novým politickým pomerom. Na ich základoch vyrástla v 13. storočí sústava pohraničných hradov, chrániacich nielen hranice mladého štátu ale aj tzv. Českú cestu, prechádzajúcu pri Holíči do Uhorska a Záhorím na Jablonicu a Trnavu smerom k Ostrihomu a Budínu. Patrili k nim Devínsky hrad, Ostrý Kameň, Branč a Korlátka. Vo vnútornom pohorí okrem toho vznikli hrady Pajštún, Biely Kameň a Plavecký hrad. Strážnu službu na viacerých z nich vykonávali kmene Polovcov (Plavcov), podľa ktorých je pomenovaný Plavecký hrad, a viacero obcí, ktoré patrili do jeho panstva.
V 12. a 13. storočí zasiahla toto územie mohutná vlna germánskej kolonizácie. Podhorské oblasti Malých Karpát osídlili okrem remeselníkov a kupcov predovšetkým vinohradníci. Usadili sa v Rači, Svätom Jure, Pezinku, Modre či Limbachu.
Malé Karpaty z hľadiska administratívneho členenia.
Podľa súčasného územného a správneho členenia Slovenska územie Malých Karpát zasahuje do troch krajov a deviatich okresov. Najjužnejšia časť leží v dvoch mestských okresoch Bratislavy (Bratislava III a Bratislava IV) a dvoch ďalších okresoch Bratislavského kraja – Malacky a Pezinok. Stredná časť pretína Trnavský kraj a zasahuje do troch okresov (Piešťany, Senica a Trnava). Severná časť patrí do dvoch okresov Trenčianskeho kraja (Myjava a Nové Mesto nad Váhom). Do pohoria zasahujú katastre siedmich miest (Bratislava, Stupava, Svätý Jur, Pezinok, Modra, Brezová pod Bradlom a Nové Mesto nad Váhom) a štyridsiatichšiestich obcí.
Z geografického hľadiska veľkosťou osídlenia významnejšie mestá a obce ležia na ich juhovýchodnom a východnom predhorí – Bratislava, Svätý Jur, Pezinok, Modra, Smolenice, Čachtice a Nové Mesto nad Váhom. Západné a severozápadné predhorie sa vyznačuje sídlami s menším počtom obyvateľov – najvýznamnejšie sú mestá Stupava a Brezová pod Bradlom a obce Lozorno, Kuchyňa, Rohožník, Plavecký Mikuláš.
Doprava.
Dopravne sú Malé Karpaty napojené na železničnú a cestnú sieť. Hlavné železničné spojenie v súčasnosti zabezpečuje trať Bratislava - Žilina spájajúca mestá a obce na východnom podhorí; depresiou medzi Trstínom a Jablonicou vedie železnica spájajúca Trnavu so Záhorím (železničná trať Kúty – Trnava). Severným predhorím vedie železničná trať spájajúca Nové Mesto nad Váhom s moravským mestom Veselí nad Moravou. Do roku 2003 obce na západnom predhorí spájala trať Zohor - Plavecký Mikuláš; v uvedenom roku bola osobná doprava na tejto trati pozastavená.
Cestnou sieťou sú Malé Karpaty napojené na hlavné dopravné koridory. Pezinok na východnom predhorí a Pernek na západnom predhorí spája cestná komunikácia prechádzajúca cez jediný cestný horský priechod Malých Karpát – sedlo Pezinská Baba (527 m n.m.).
Hospodárske využitie.
Už v najstarších časoch hlavný hospodársky význam Malých Karpát predstavovali lesy. Drevná hmota bola dôležitou surovinou pre výrobné podniky roztrúsené v podhorí.
Veľmi významnou zložkou hospodárstva bolo v minulosti baníctvo. V okolí Pezinka to bolo dolovanie zlata, ktoré od 18. storočia postupne upadalo. V oblasti Borinky, Jablonového a Stupavy sa kedysi ťažil mangán, pri Marianke zasa bridlice. Do súčasnosti je významným odvetvím spracovanie vápenca (cementáreň v Rohožníku). Pre hospodárstvo dôležitý chemický podnik (výroba farbív) sídli v Smoleniciach.
Z hospodárskeho hľadiska zvláštny význam majú juhovýchodné svahy Malých Karpát. Priaznivé klimatické podmienky tu umožnili rozvoj vinohradníctva. Vznikla tu najrozsiahlejšia a najsúvislejšia vinohradnícka oblasť na Slovensku. Pestovanie viniča a jeho spracovanie preslávilo viaceré mestá na obce na podhorí (Šenkvice, Limbach, Pezinok, Modra, Rača).
Turizmus a ochrana prírody.
Malé Karpaty sú významnou lokalitou z hľadiska turizmu; predstavujú dôležité turisticko-poznávacie zázemie najmä pre obyvateľov veľkých miest. Prakticky celé horstvo je dostupné bohatou sieťou dobre značkovaných a udržiavaných turistických chodníkov. Hlavným hrebeňom pohoria sa vinie najdôležitejšia červeno značkovaná turistická magistrála – Cesta hrdinov SNP, ktorá v úseku Devín – Mohyla Milana Rastislava Štefánika na Bradle nesie označenie Štefánikova magistrála. Atraktivitu územia znásobuje reťazec hradov (Devínsky hrad, Pajštún, Ostrý Kameň, Korlátka, Dobrovodský hrad, Čachtický hrad), v čase najväčšej slávy chrániacich dôležitú česko-uhorskú hranicu. Svojimi ruinami tvoria neodmysliteľnú kulisu okolitej krajiny. Nemenej zaujímavé sú mestečká a obce na podhorí so svojimi zachovanými historickými pamiatkami.
Dominantné postavenie v turistike Malých Karpát má pešia turistika. Turistické chodníky sprístupňujú najatraktívnejšie zákutia pohoria; veľmi obľúbené sú vrcholové túry (napr. na najvyšší vrch Záruby, na Vysokú či Vápennú) a diaľkové pochody. Veľmi zaujímavým a z hľadiska objavovania prírodných krás pútavým je prechod hlavným hrebeňom tiahnúceho sa od bratislavského Kamzíka (439 m n.m.) po obec Dobrá Voda. Veľmi hojne sú navštevované hlavné turistické atrakcie pohoria – jaskyňa Driny a hrad Červený Kameň.
Okrem pešej turistiky oblasť Malých Karpát poskytuje aj možnosti mototuristiky, cykloturistiky, skalolezenia, lyžovania (napr. Pezinská Baba, Zochova chata) a zimnej turistiky.
Pohorie Malých Karpát je esteticky pôsobivou časťou krajiny západného Slovenska. Svojím prírodovedecky hodnotným územím, význačnými prírodnými útvarmi, vzácnymi rastlinnými a živočíšnymi druhmi a biologickými spoločenstvami predstavuje významný článok prírodoochranárskeho reťazca Slovenska. Súčasne je významným zdrojom turistického a rekreačného využitia obyvateľov. Vďaka týmto atribútom bola v roku 1976 na území pohoria Malých Karpát vyhlásená Chránená krajinná oblasť Malé Karpaty. Podľa vyhlášky z roku 2001 má rozlohu 64 6 km2. Správa CHKO sídli v Modre. Jej súčasťou je viacero prírodných rezervácií, prírodných pamiatok a jeden chránený areál.

</doc>
<doc id="29520" url="https://sk.wikipedia.org/wiki?curid=29520" title="Carmacs">
Carmacs



</doc>
<doc id="29521" url="https://sk.wikipedia.org/wiki?curid=29521" title="Mplayer">
Mplayer



</doc>
<doc id="29522" url="https://sk.wikipedia.org/wiki?curid=29522" title="Darkthrone">
Darkthrone



</doc>
<doc id="29523" url="https://sk.wikipedia.org/wiki?curid=29523" title="Dominika">
Dominika

Dominika môže byť:

</doc>
<doc id="29524" url="https://sk.wikipedia.org/wiki?curid=29524" title="Dominika (republika)">
Dominika (republika)



</doc>
<doc id="29525" url="https://sk.wikipedia.org/wiki?curid=29525" title="Južný kríž">
Južný kríž

Južný kríž (lat. "Crux"), je so svojou rozlohou 68 štvorcových stupňov najmenšie z 88 moderných súhvezdí, a tiež jedno z najznámejších. Obklopuje ho súhvezdie Kentaur. Na juhu susedí so súhvezdím Mucha.
Jeho štyri veľmi jasné hviezdy utvárajú obrazec kríža. V strede však neobsahuje nijakú hviezdu, aby vznikol tvar X podobne ako u tzv. Severného kríža, asterizmu v súhvezdí Labute. Južný kríž bol známy už antickým civilizáciám, ale v dôsledku precesie ho prestali vidieť. Súhvezdie znovuobjavili španielski a portugalskí moreplavci na svojich objaviteľských cestách po južnej pologuli, pri ktorých súčasne zbierali aj poznatky o južnej oblohe.
Hviezdy.
Najjasnejšia hviezda Južného kríža je alfa Crucis s menom Acrux, dvojhviezda pozostávajúca z dvojice žeravých hviezd. V obrazci kríža tvorí jeho základňu. Magnitúdy jednotlivých jej zložiek sú 1,58 a 2,09, pričom jasnejšia z nich je spektroskopická dvojhviezda. Acrux je teda v skutočnosti trojhviezdou. V tom istom zornom poli triédra sa k nim pridružuje aj ďalšia slabšia hviezda, ktorá sa však k systému Acrux len náhodne premieta. 
Zafírovo modrá beta Crucis má meno Mimosa. Tvorí západné rameno kríža. Jasnosťou je porovnateľná s Acruxom, leží však bližšie. Aj Mimosa má sprievodcov – troch, z toho jedného spektroskopického. Hlavná zložka je premennou hviezdou typu beta Canis Maioris či beta Cephei.
Gama Crucis, Gacrux, sa od zvyšných troch hviezd obrazca kríža veľmi líši – je to červený obor, kým ostatné tri hviezdy sú horúce a modrobiele. V obrazci kríža sa nachádza na jeho vrchole. Ak štyri a polkrát predĺžime spojnicu hviezd Gacrux – Acrux, dostaneme sa k južnému svetovému pólu. Táto navigačná pomôcka mala pre námorníkov v 16. storočí rovnaký význam ako Polárka na severnej oblohe. Gacrux je takisto ľahko rozlíšiteľná dvojhviezda. Dve uhlové minúty od hlavnej hviezdy je optický sprievodca, ktorého rozozná už poľný ďalekohľad. Zároveň je Gacrux polopravidelná premenná hviezda so zmenami jasnosti dosahujúcimi niekoľko desatín magnitúdy.
Delta Crucis, východné rameno Južného kríža, je výrazne slabšia ako zvyšné tri hviezdy základného obrazca. Jej rameno je v obrazci zároveň o čosi kratšie ako rameno tvorené Mimosou. Podobne ako Mimosa je premennou hviezdou typu beta Cephei.
Piata najjasnejšia hviezda, epsilon Crucis, výrazne narušuje symetriu kríža. Leží takmer na spojnici delty Crucis s Acruxom. Aj ona je, podobne ako Gacrux, oranžová. Je to nepravidelná premenná s jasnosťou kolísajúcou v rozsahu 3,4 – 4 mag. Gacrux ani epsilon Crucis sa nepohybujú priestorom spoločne s ostatnými troma hviezdami kríža a z tohto dôvodu sa v priebehu najbližších 100 000 rokov tvar súhvezdia stratí.
Zeta Crucis je ďalšia horúca modrobiela hviezda. V ďalekohľade uvidíme vo vzdialenosti 34” od nej sprievodcu 12. magnitúdy.
Eta Crucis je význačná tým, že má okolo seba prachový disk.
V zdanlivej blízkosti Gacruxu leží hviezda mí Crucis s magnitúdou 3,7. V malom ďalekohľade poznať, že je zložená z dvoch hviezd magnitúd 4,03 a 5,17 vo vzájomnej vzdialenosti 35”. Je to fyzická dvojhviezda a pôsobením gravitácie iných hviezd sa v budúcnosti táto dvojhviezda možno rozpadne na dve samostatné zložky.
Objekty.
Južný kríž leží na Mliečnej ceste. V súhvezdí sa nachádza otvorená hviezdokopa NGC 4755, nazývaná aj "Šperkovnica" alebo "Hviezdokopa Kappa Crucis". Je od nás vzdialená 7 600 svetelných rokov a väčšinu jej hviezd predstavujú modrobiele nadobry. Túto trblietavú hviezdokopu prirovnal astronóm John Herschel ku „škatuľke rôzne sfarbených drahokamov“. Okrem spomínanej hviezdokopy sa v súhvezdí nachádza tmavá hmlovina "Uhoľné vrece". Je vzdialená 600 svetelných rokov. Pripomína dieru v Mliečnej ceste. Svetlo hviezd, ktoré sa nachádzajú za ňou, zoslabuje o jednu až dve magnitúdy. 
NGC 4349, NGC 4609 a NGC 4103 sú tri otvorené hviezdokopy siedmej magnitúdy. NGC 4609 je z nich najjasnejšia a najkompaktnejšia.
Poloha.
Podobne ako je na severnej oblohe základný orientačným znakom Veľký voz, na južnej túto úlohu plní Južný kríž. Jestvuje riziko, že si ho pozorovatelia spletú s tzv. Nepravým Južným krížom, čo sa stávalo pred storočiami námorníkom osudným, keď sa podľa nepravého kríža pokúšali určiť polohu južného svetového pólu. Oba kríže, pravý i nepravý tvorený hviezdami bývalého súhvezdia Loď Argo, ležia na Mliečnej ceste, a tvoria ich štyri hviezdy. Je tu ale niekoľko význačných rozdielov. Pravý Južný kríž leží východnejšie ako Nepravý. Je menší, kompaktnejší a jeho priečny “trám” je vychýlený na opačnú stranu ako u Nepravého kríža. V rohu Nepravého kríža tiež nenájdeme hmlovinu Uhoľné vrece a na skutočný Južný kríž ukazuje spojnica dvojice nezameniteľne jasných hviezd Alfa Centauri a Hadar z Kentaura. Celé súhvezdie Južnéý kríž je prakticky vklinené do Kentaura, pod jeho bruchom – na východ od neho sa nachádzajú Kentaurove predné nohy, na západ zadné.

</doc>
<doc id="29526" url="https://sk.wikipedia.org/wiki?curid=29526" title="Trojuholník (súhvezdie)">
Trojuholník (súhvezdie)

Trojuholník (Triangulum) je malé súhvezdie severnej oblohy, ktorého tri najjasnejšie hviezdy hviezdnej veľkosti 3 a 4 tvoria pretiahnutý trojuholník. Je to jedno z 88 moderných súhvezdí, ako aj jedno z Ptolemaiových 48 súhvezdí. Johannes Hevelius rozdelil toto súhvezdie na dve menšie. Hoci Trojuholník nezmenil svoju podobu, zmenil svoje meno na Veľký trojuholník (z lat. "Triangulum Majus"). Malý trojuholník (z lat. "Triangulum Minus") bol Heveliom umiestnený kúsok južnejšie, ale neskôr sa z máp vytratil.
Legenda.
Toto maličké súhvezdie vraj pôvodne predstavovalo ostrov Sicíliu, ktorý umiestnil na oblohu Zeus (Jupiter) na žiadosť svojej sestry, bohyne poľnohospodárstva Démétér. Neskôr však Gréci premenovali toto súhvezdie na Deltodon, pretože jeho tri najjasnejšie hviezdy majú tvar veľkého gréckeho písmena delta. Babylonskí kňazi spájali jeho tri jasné hviezdy s hviezdou Alamak v súhvezdí Andromédy a označovali ho ako „pluh“. Egypťania v ňom videli obraz rozvetveného ústia rieky Nílu do Stredozemnéhu mora a malo byť poctou vedcom Alexandrie. Židia nazývali toto súhvezdie "Šališ" podľa hudobného nástroja trojuholníkového tvaru.
Hviezdy.
Súhvezdie tvorí množstvo slabých hviezd, ale len tri z nich sú jasnejšie ako 4,5 magnitúdy – práve spojnice týchto troch dali súhvezdiu meno. Hlavná hviezda alfa Trianguli má ako jediná z nich meno: Metallah, alebo zriedkavejšie Caput Trianguli. Prvý názov pochádza z arabčiny, ten druhý z latinčiny, ale obidva znamenajú „vrchol trojuholníka“. Mettalah má jasnosť 3,42 mag, nie je však najjasnejšou hviezdou súhvezdia. Tou je bezmenná beta s jasnosťou presne 3,0 magnitúd. 6 Trianguli zriedkavejšie označovaná ako iota Trianguli je dvojhviezda, ktorej zložky jasné 5,4 a 7,0 mag. ležia v odstupe 3,8“. Na ich rozlíšenie potrebujeme ďalekohľad s minimálne objektívom.
R Trianguli je dlhoperiodická premenná hviezda typu Mira Ceti s periódou približne 266 dní. Jej jasnosť kolíše od 5,4 magnitúd v maxime po 12,6 magnitúd v minime. Má súradnice: rektascenzia = 02h 37,0´, deklinácia = +34° 16´.
Voľným okom neviditeľná premenná XX Trianguli je hviezda s najväčšími zatiaľ objavenými hviezdnymi škvrnami.
Objekty.
Najdôležitejším a jednoznačne najznámejším objektom tohoto súhvezdia je špirálová galaxia M33 (NGC 598, obr. vľavo). Nachádza sa v západnej časti súhvezdia a leží symetricky v predĺženej spojnici hviezdy Mirach a Veľkej hmloviny v Androméde. Hovorí sa jej aj Veľká hmlovina v Trojuholníku. Je to špirálová galaxia, jedna z Miestnej skupiny galaxií a tretia najväčšia galaxia v tejto skupine.
Okrem Veľkej hmloviny v Trojuholníku v tomto súhvezdí už nie je veľa objektov, ktoré by stáli za povšimnutie. Nachádza sa tu niekoľko ďalších galaxií, ale všetky sú veľmi slabé. Príkladom je galaxia NGC 925 s jasnosťou 10 magnitúd na súradniciach rektascenzia = 02h 27´ 44“, deklinácia = +33° 36´ 58“. Ďalšie takéto galaxie sú NGC 750 – 12,2 magnitúdy, NGC 959 – 13 magnitúd, IC 1784 – 13 magnitúd, NGC 890 – 12 magnitúd.
Trojuholník je známy aj tým, že sa v ňom nachádza prvý objavený kvazar vôbec. Má označenie 3C 48.
Poloha.
Trojuholník je jedno zo štyroch najmenších súhvezdí pozorovateľných od nás. Nachádza sa medzi Andromedou a Baranom, okrem týchto súhvezdí ho z východu a zo západu obklopujú Perzeus a Ryby. Tri hviezdy tvoriace dlhý a úzky rovnoramenný trojuholník, alfa, beta, gama sú dobre pozorovateľné aj za horšej viditeľnosti. Najľahšie sa hľadá podľa Andromedy pod ktorou leží. Druhá možnosť je nájsť si Barana a vyhľadať ho nad ním.

</doc>
<doc id="29527" url="https://sk.wikipedia.org/wiki?curid=29527" title="Hodiny (súhvezdie)">
Hodiny (súhvezdie)

Hodiny (z lat. "Horologium") sú jedno z južných súhvezdí s deklináciou okolo -60 stupňov. Súhvezdie zaviedol Nicolas Louis de Lacaille v roku 1754 pod názvom Kyvadlové hodiny (z lat. "Horologium Pendulum" alebo "Horologium Oscillatorium") na pamiatku holandského vynálezcu Christiaana Huygensa.
Súhvezdie obsahuje iba jednu jedinú hviezdu jasnejšiu než štvrtá magnitúda a tou je alfa Horologii. Je to oranžový obor vzdialený 117 ly. Beta Horologii je biely obor vzdialený 290 ly. Iota Horologii je hviezda vcelku podobná nášmu Slnku a obieha ju extrasolárna planéta. R Horologii je premenná hviezda typu Mira Ceti.
Hodiny obsahujú rozličné galaxie, no sú málo jasné. Dvojica interagujúcich galaxií NGC 1512 a NGC 1510 má viac než desiatu magnitúdu. Celkovo je to oblasť chudobná na jasné objekty. Obsahuje len jedinú jasnejšiu hviezdokopu a to NGC 1261. 
Hodiny sú oblasťou chudobnou na hviezdy. V našich zemepisných šírkach vychádza nad obzor do výšky sotva jeden stupeň a to o polnoci koncom novembra. Pozorovať ho môžu obyvatelia zemepisných šírok 23° a južnejších. Nájdeme ho pod Eridanom pri jeho najjasnejšej hviezde Achernar.

</doc>
<doc id="29529" url="https://sk.wikipedia.org/wiki?curid=29529" title="Južný trojuholník">
Južný trojuholník

Južný trojuholník (Triangulum australe) je malé južné súhvezdie, ktorého najjasnejšie hviezdy hviezdnej veľkosti 2 a 3 vytvárajú približne rovnostranný trojuholník. Toto súhvezdie zaviedol v roku 1603 Johann Bayer.
Hviezdy.
Na pomery iných súhvezdí južnej oblohy je najjasnejšia hviezda Južného trojuholníka, jeho alfa, pozoruhodne jasná. S magnitúdou 1,92 je to 41. najjasnejšia hviezda na oblohe a jedna z najjasnejších hviezd v blízkosti južného svetového pólu. Má novodobé meno Atria a oranžovú farbu.
Bezmenná beta TrA je síce o poznanie slabšia – magnitúda 2,85 – no stále ju môžeme nazvať pomerne jasnou. So vzdialenosťou 40 ly je to zároveň jedna z najbližších jasných hviezd k Zemi, žltobiela hviezda hlavnej postupnosti.
Trošičku slabšia gama TrA je treťou hviezdou obrazca trojuholníka, ktorý je približne rovnostranný. Je to biela hviezda blížiaca sa ku koncu svojho života na hlavnej postupnosti. Najväčšou zvláštnosťou tejto hviezdy je jej sprievodca – veľmi červená uhlíková hviezda označená ako X TrA. Písmenko v jej názve naznačuje, že je premenná. Zmeny magnitúdy sú sprevádzané zmenou povrchovej teploty.
V súhvezdí sa nachádza aj niekoľko ďalších pulzujúcich premenných hviezd – cefeíd. Všetky sú však aj v maxime prislabé na to, aby sa dali vidieť voľným okom.
Delta TrA, hviezda ležiaca mimo obrazca trojuholníka, má vo vzdialenosti 30″ od seba sprievodcu. Ten dosahuje magnitúdu 11,5, ale nevieme, či k hlavnej zložke fyzicky patrí.
Objekty.
Hoci západný okraj Južného trojuholníka prechádza cez okrajové časti Mliečnej cesty, zaujímavých objektov je v ňom pomerne málo. Pri prehliadke ďalekohľadom sa ukáže množstvo natesnaných slabých hviezd.
V súhvezdí sa nachádza otvorená hviezdokopa NGC 6025, ktorá je od nás vzdialená 2 700 svetelných rokov. Zaberá na oblohe plochu zhruba tretiny Mesiaca v splne. Jej najjasnejšia hviezda má jasnosť 7m, preto sa lepšie pozoruje triédrom alebo malým ďalekohľadom.
Ďalšie objekty sú zaujímavé už len pre majiteľov väčších ďalekohľadov. Relatívne jasná planetárna hmlovina NGC 5979 vyzerá v 15-centimetrovom ďalekohľade ako drobný jasný disk farby vody.
V súhvezdí je tiež veľa galaxií, ale všetky sú malé a slabé. Vo vzdialenosti asi 220 miliónov svetelných rokov sa tieto galaxie združili do kopy Abell 3627. Jej súčasťou je aj špirálová galaxia ESO 137-001, ktorá sa cez kopu pohybuje rýchlosťou takmer 7 miliónov kilometrov za hodinu.
Poloha.
Tri jasné hviezdy Južného trojuholníka nájdeme v blízkosti ďalších dvoch súhvezdí znázorňujúcich rysovacie pomôcky: južne od Pravítka a východne od Kružidla. Patrí medzi najmenšie súhvezdia oblohy. Pomôckou na jeho nájdenie sa môžu stať blízke jasné hviezdy alfa a beta Centauri smerujúce k Južnému krížu. Ak si ich spojnicu predĺžime do opačnej strany než leží Južný kríž, dostaneme sa nad vrchol trojuholníka tvorený hviezdou beta.

</doc>
<doc id="29530" url="https://sk.wikipedia.org/wiki?curid=29530" title="Kišinev">
Kišinev



</doc>
<doc id="29535" url="https://sk.wikipedia.org/wiki?curid=29535" title="Zoznam ulíc v Nových Zámkoch">
Zoznam ulíc v Nových Zámkoch

Toto je zoznam ulíc v Nových Zámkoch.

</doc>
<doc id="29538" url="https://sk.wikipedia.org/wiki?curid=29538" title="HC Košice">
HC Košice

HC Košice je najúspešnejší slovenský hokejový klub, ktorý získal celkovo 12 titulov Majstra republiky (desaťnásobný majster Slovenska a dvojnásobný česko-slovenský majster). V najvyššej slovenskej súťaži pôsobí nepretržite od sezóny 1993/1994.
História.
Predvojnové obdobie - r. 1921-1939.
Počiatky košického hokeja.
Počiatky košického hokeja siahajú do roku 1921. V tom čase ešte na Slovensku stále pretrvával bandyhokej (s loptičkou). Spočiatku boli živelné, neskôr sa zmenili na systematické a organizované vďaka pražským funkcionárom Dr. Brožovi a Dr. Fleischmannovi, ktorí v meste pôsobili. Ich pričinením v sezóne 1922/23 vznikol prvý košický hokejový klub – I. ČsČK Košice. Na jeho čele stál Dr. Brož - bývalý výborný hokejista AC Sparta Praha, ktorý po skončení aktívnej činnosti hral za košický celok niekoľko zápasov. 
Zakrátko vznikli v Košiciach ďalšie mužstvá. Najskôr KAC a KSC, neskôr ŠK Slávia, Törekvés a Hakoah. V zimných mesiacoch sa denne hralo na prírodnom klzisku v dnešnom „Petrovom sade“. V ďalších rokoch patril košický hokej medzi najlepšie na Slovensku.
Prvé majstrovstvá Košíc v sezóne 1922/23 sú oficiálne považované za prvú organizovanú hokejovú súťaž na Slovensku. Víťazom sa stalo mužstvo I. ČsČK so skóre 34:2. Za priekopníkov hokeja v Košiciach treba považovať hráčov Janderu, Navrátila, Mráza, Dr. Broža, Karáska, Ženiška, Haška, Adlera a Lepiera. Menovaní sa aj neskôr podieľali na jeho rozvoji. Celok I. ČsČK bol v tom čase na Východnom Slovensku bez konkurencie. Vzhľadom na výkonnosť bol pozývaný na rôzne turnaje, ktoré sa pravidelne konali vo Vysokých Tatrách, za účasti hokejistov z Rumunska, Maďarska, Poľska ako aj popredných kolektívov z Česko-Slovenska. Klub I. ČsČK za svoju priekopnícku činnosť obdržal od Česko-slovenského hokejového zväzu v Prahe sedem čestných strieborných medailí.
Koniec bandyhokeja a vznik kanadského hokeja.
Sezónou 1927/28 bol už bandyhokej na východnom Slovensku „vytlačený“ do úzadia. V českých krajoch to bolo už v dvadsiatych rokoch a udomácnil sa tam ľadový - kanadský hokej.
Počiatky ľadového hokeja a jeho kontinuita.
Osobitnú pozornosť vo vývoji košického hokeja si zasluhuje turnaj usporiadaný v r. 1934 na Štrbskom plese vo Vysokých Tatrách. Košickí hokejisti na ňom porazili SK Olomouc, remizovali s SK Prostějov a podľahli silnému celku LTC Praha len najtesnejším pomerom 1:2. V drese Košíc zvlášť vynikol mladý hokejista Ladislav Troják („Džindži“). Vedúci klubu LTC a ďalší funkcionári z pražských klubov prejavili maximálny záujem o jeho osobu. O niekoľko dní sa už sťahoval z Košíc do Prahy a už na druhý rok hral v česko-slovenskej reprezentácii.
Povojnové obdobie - r. 1945-1962.
Hokej v Košiciach po 2.svetovej vojne, vznik Dukly Košice.
Po II. svetovej vojne sa v Košiciach obnovila organizovaná činnosť, ktorá však neskôr začala silne stagnovať. Mesto reprezentovali v štyridsiatych a päťdesiatych rokoch hokejisti Lokomotívy, ktorí hrali krajskú súťaž. Aj v krajskom meradle zaostali Košice za Prešovom a Popradom. Z košických hokejistov vtedy vyčnieval len Rudolf Zibrinyi, ktorý hral aj za vybrané mužstvo Slovenska. Určité zlepšenie nastalo po otvorení zimného štadióna v r. 1960, keď sa konečne naskytla možnosť pravidelného tréningu. K oživeniu hokeja v Košiciach dochádza až v roku 1962, keď TJ Lokomotíva, ktorá mala v tom čase dve mužstvá v krajskej súťaži, súhlasila, aby jedno z nich, doplnené o vojakov, mohlo štartovať pod hlavičkou Dukly Košice. 
Vstup medzi elitu ČSSR - r. 1962-1967.
Vstup medzi elitu.
Hokejový klub Dukla Košice vznikol z iniciatívy vtedajšej hokejovej sekcie ÚV ČSZTV a Ministerstva národnej obrany. Sledoval sa tým záujem rozvoja ľadového hokeja na východnom Slovensku. Vývoj tohto športu dovtedy stagnoval. Košice sa však rozrastali zásluhou VSŽ. Kolektív Dukly hneď v prvom roku svojej existencie vyhral Krajské majstrovstvá i postup do II. ligy; zároveň výrazne zvýšila záujem o hokej. Zápasy boli často vypredané a mnoho nadšencov chodilo sledovať i tréningy. Káder vtedajšieho mužstva tvorili: Černický, Kvasnica, Kolláth, Klíma, Vyleta, Hes, Agh, Bouška, Kríž, Tunka, Opichal, Orly, Ressler, Mokrý, Harazím, Markuzy, Frühwald, Lancman, Terner, Šikl, Hajduk, Hoštický, Longauer a Dratva. Trénerom bol Miroslav Nitka.
Prvý zápas zohralo toto mužstvo 16. októbra 1962 s reprezentačným mužstvom Maďarska. Košice prehrali 5:7, zápas sledovalo vyše 3000. V priebehu sezóny 1962/63 sa konal turnaj o „Štít mesta Košice“, na ktorý pozvali Spartu Praha a VŽKG Ostrava, a ktorý Dukla vyhrala.
V novembri 1962 Dukla Košice odohrala prvý zápas Majstrovstiev kraja s celkom Spišského Podhradia s výsledkom 13:1. Nasledovala séria víťazstiev a postup z Krajskej súťaže až do I. hokejovej ligy – čo rok, to postup. Veľkými patrónmi hokeja v tom čase boli Ing. Knižka – riaditeľ VSŽ, Ing. Šaroši – ekonomický riaditeľ VSŽ, Kudělásek, Michal Blažej a ďalší. Dukla Košice v sezóne 1963/1964 vyhrala pohár II. ligy, potom „D“ skupinu II. ligy a následne aj kvalifikáciu o postup do I. hokejovej ligy pred pražským Motorletom. Kvalifikácia sa hrala v Prahe. Konečné poradie kvalifikácie: 1. Dukla Košice 8 bodov, 2. Motorlet Praha 7 bodov, 3. Královopolská Brno 7 bodov, 4. České Budějovice.
Prvýkrát medzi elitou.
Od sezóny 1964/1965 Košice patria medzi hokejovú elitu. Ich rýchly postup do I. ligy bol prekvapením aj pre samotných Košičanov. Z funkcionárov sa o postup pričinili: generálmajor Jaroslav Tykal – predseda oddielu, ďalej to boli: pplk. G. Talan, pplk. A. Valenta a ďalší. Vlastný postup do I. ligy vyvolal problémy – chýbal krytý zimný štadión. Aj to sa podarilo vyriešiť a od jesene 1964 bol košický štadión zastrešený. Veľkú pomoc pri týchto prácach poskytli Východoslovenské železiarne a brigádnicky vojaci i občania mesta. Zápasy I. ligy v sezóne 1964/65 sa hrali už na krytom zimnom štadióne. Premiérovým bol zápas Košice – Gottwaldov 3:1, na ktorý sa predalo 4 227 lístkov, no stovky divákov v snahe ho vidieť obsadili aj nedokončené nebezpečné miesta, takže nakoniec v hľadisku bolo v skutočnosti 7 000 divákov. V prvej ligovej sezóne skončila Dukla na 7. mieste. 
Sezóna 1965/1966 bola charakteristická tým, že z dôvodu skvalitnenia došlo k reorganizácii najvyššej hokejovej súťaže. Prvýkrát bojovalo o body desať družstiev. V priebehu sezóny 1965/66 sa stal trénerom Ladislav Štemprok, ktorý pôsobil v Poľsku. Dukla Košice skončila na 7. mieste. B-mužstvo Dukly hralo v sezóne VSL kraja, ktorú vyhralo, avšak pre protest Spišskej Novej Vsi kvalifikáciu odohralo jej mužstvo. B-mužstvo viedol tréner O. Bendík, bolo zložené z vojakov a civilov (došlo k spojeniu Dukly a Lokomotívy Košice).
Vznik TJ VSŽ Košice a jeho začiatky - r. 1967-1970.
Sezóna 1966/1967 bola veľmi kuriózna a úspešná. Družstvo Dukly sa posilnilo o ďalšie talenty. Začiatkom januára 1967 prešla Dukla pod TJ VSŽ. Generálnym sponzorom sa stali Východoslovenské železiarne a klub sa pretransformoval z vojenského na civilný s názvom VSŽ Košice. Prvý zápas klubu odohrali títo hráči: Holeček, Selvek, Tajcnár, Gregor, Machač (Houška), Kolláth, Brunclík, Stehlík, Srovnal, Zavěšický, Rys, Nedvěd, Pažitný a Partl. Trénerom mužstva bol L. Štemprok. Mužstvo VSŽ Košice skončilo v lige na 6. mieste.
Začiatky TJ VSŽ.
Sezóna 1967/1968 bola považovaná za jednu z najkritickejších. Prechodom do civilnej telovýchovnej jednoty sa zastavil príliv mladých talentov – vojakov. Nepodarilo sa vybaviť zamýšľané prestupy hráčov, uskutočnil sa len prestup B. Brunclíka. Mužstvo bolo doplnené neznámymi a neskúsenými hráčmi a aj preto sa stali Košice kandidátom na zostup. Vynikajúci záver súťaže dopomohol k umiestneniu na 9. mieste. 
Sezóna 1968/1969 bola poznačená odchodom hráčov, ktorí ukončili vojenskú službu. Novým trénerom sa s vedením oddielu podarilo pomerne úspešne doplniť hráčsky káder o nových hráčov a vyriešiť niektoré prestupy. Handicapom v príprave mužstva bol malý počet zohratých prípravných zápasov pre augustové udalosti roku 1968. Mužstvo sa v prestávke súťaže sa zúčastnilo zájazdu do Švajčiarska. Hokejový klub okrem „A-mužstva“ mal v súťaži divízie zaradené aj „B-mužstvo“ VSŽ, ktoré sa využívalo pre štart hráčov, ktorí nehrali pravidelne prvú ligu. 
Vstup do nového ročníka 1969/70 začal náročnou prípravou, ktorá vyvrcholila usporiadaním turnaja II. ročníka o Pohár VSŽ, za účasti mužstiev: Slovan Bratislava, Plzeň, Opava a Košice. Košice sa umiestnili na 3. mieste. Najväčšie víťazstvo sezóny zaznamenali VSŽ so Spartou Praha, ktorú porazili 7:0. Neskôr sa mužstvu prestalo postupne dariť a dostávalo sa do hrozivého postavenia v tabuľke. Následne na to vedenie klubu odvolalo trénera, čo prinieslo obrat. Dovtedy z 22 kôl získali VSŽ len 13 bodov, potom zo 14 kôl 15 bodov. Košice sa v lige zachránili, keď získali v 36. zápasoch 27 bodov a obsadili 8. miesto v tabuľke. Významná udalosť tejto sezóny sa spája s dátumom 26. novembra 1969, keď sa na štadióne L. Trojáka odohral medzištátny zápas medzi ČSSR a Kanadou, s výsledkom 4:1. Bol to aj posledný medzištátny zápas.
70.roky v Košiciach.
Úspechy sa striedali so sklamaniami.
Sezóna 1970/1971 sa v histórii TJ VSŽ považuje za najúspešnejšiu. Prvoligové mužstvo absolvovalo jednu z najkvalitnejších príprav na zájazde v ZSSR, B-mužstvo postúpilo do I. ligy a úspechy sa dostavili aj v mládežníckom hokeji, ktorý sa postupne stával liahňou talentov. V tomto ročníku sa uskutočnil aj I. ročník juniorského turnaja v Memorial L. Trojáka, ktorý usporiadal Mestský hokejový zväz v spolupráci s TJ VSŽ Košice. Klub obsadil 5. miesto pred mužstvami Pradubice, Litvínov, Sparta, Budějovice a Plzeň. 
Úlohou pre sezónu 1971/1972 bolo potvrdiť 5. miesto z uplynulého ročníka. V lete hráči trénovali pri Čiernom mori v Bulharsku a neskôr štartovali štartovali na turnaji v Leningrade o „Pohár Sovietskeho športu“. 7. septembra 1971 do Košíc pricestovali reprezentanti Švédska, kde mali sústredenie pred začiatkom sezóny. V rámci prípravy zohrali s mužstvom VSŽ Košice zápas (VSŽ Košice – Štokholm 0:0). Aj napriek tomu, že boli pripravené dobré podmienky, ciele sa nepodarilo naplniť. Klub sa už po začiatku sezóny musel vysporiadať so zraneniami a ochorením niekoľkých kľúčových hráčov a ani vzťahy medzi trénerom a hráčmi neboli ideálne. To si napokon vynútilo zmenu trénerskej dvojice. Mužstvo VSŽ sa v sezóne 1971/72 napokon umiestnilo na 8. mieste. Podstatne úspešnejšie boli mládežnícke družstvá. 
Sezóna 1972/1973 mala stanovený cieľ umiestniť sa v strede ligovej tabuľky. Mužstvo prenasledovali zranenia a choroby natoľko, že niektoré zápasy odohralo dokonca s 10 hráčmi. Bola to posledná sezóna, v ktorej v I. lige bojovalo desať družstiev. VSŽ skončili na 9. mieste. 
Sezóna 1973/1974 bola to už jubilejná desiata prvoligová sezóna mužstva HC Košice (ôsma pod hlavičkou firmy VSŽ). Priaznivci hokeja v meste Košice a okolia si toto jubileum pripomenuli na slávnosti za prítomnosti delegácie ČSZĽH na čele s predsedom Dr. Andrštom. V tejto sezóne VSŽ skončili na 6. mieste a prvýkrát v histórii sa umiestnili pred Slovanom Bratislava. Svoju prioritu na Slovensku potvrdili v tejto sezóne aj víťazstvom v Slovenskom pohári, keď porazili vo finále Slovan Bratislava. Košice sa tak stali najúspešnejším slovenským oddielom v I. hokejovej lige.
TJ VSŽ Košice v spodnej časti tabuľky.
V sezóne 1974/1975 zaznamenalo prvoligové mužstvo doteraz najhoršie umiestnenie v tabuľke najvyššej hokejovej súťaže. VSŽ skončili až na 10. mieste. Nedarilo sa ani mládeži, u ktorej však boli výsledky uspokojivejšie.
Sezóna 1975/1976 bola netypická, súťaž bola rozdelená na 2 časti. Po skončení 22 kôl mužstvá z hornej časti tabuľky bojovali o titul, z dolnej časti o vypadnutie. Táto štruktúra súťaže vznikla kvôli príprave reprezentantov ČSSR na Olympijské hry a Majstrovstvá sveta. Klubu sa po 22. kolách nepodarilo prebojovať do skupiny najlepších. Pri rovnosti bodov s mužstvami Sparta (5. miesto) a Plzeň (6. miesto) rozhodlo lepšie skóre. VSŽ Košice začalo robiť prestavbu hráčskeho kádra, keďže kolektív mal už zabezpečenú ligovú príslušnosť. VSŽ Košice skončili nakoniec na 9. mieste. 
V sezóne 1976/1977 sa mužstvo umiestnilo na 10. mieste. Príprava na sezónu začala v domácom prostredí, v objektoch TJ VSŽ a v Zlatej Idke. Vyvrcholením prípravy bolo sústredenie vo Vysokých Tatrách. 
Kolektív VSŽ nastúpil do sezóny 1977-1978 značne omladený. Výbor HO vytvoril mužstvu na celú sezónu veľmi dobré podmienky. Prípravu na ľade absolvovali hráči z počiatku v Nowom Targu a pokračovala v domácom prostredí. Súčasťou prípravy na ľade bola účasť na Sliezskom pohári v Opave a Tatranskom pohári v Poprade. Mužstvo ukončilo záverečnú časť prípravy pri mori. VSŽ Košice skončili na 10. mieste, len o bod pred Duklou Trenčín a poslednou Škodou Plzeň. Družstvo obdržalo najviac gólov (212) a to aj najmä vďaka rekordným zápasom Litvínov-Košice 10:0 a Košice-Brno 0:9.
Sezóna 1978/1979 bola poznačená najmä veľkými zmenami v hráčskom kádri. Do klubu sa po 15-tich rokoch vrátil tréner M. Nitka. Prípravu na ľade začali u majstra Poľska Podhale Nowy Targ, kde zohrali zápasy s domácim tímom a poľskou reprezentáciou. Ďalej pokračovali na vlastnom klzisku. Neskôr sa zúčastnili turnajov o Sliezsky pohár v Opave, Pohára Oslobodenia vo Zvolene a nakoniec o Tatranský pohár v Poprade. VSŽ Košice napokon v sezóne 1978/79 skončili na 8. mieste.
VSŽ začalo sezónu 1979/1980 o týždeň skôr. Príprava bola dvojfázová; prípravné zápasy odohrali s I. a II. ligovými mužstvami. Aj tento rok absolvovali tradične niekoľko prípravných turnajov. Postupne absolvovali turnaj o „spartakiádny pohár“ v Prešove, kde obsadili 1. miesto, Sliezsky pohár v Opave (1. miesto) a Tatranský pohár. Na záver prípravy absolvovali turnaj o cenu časopisu Sovietsky šport v Kyjeve (skončili na 3. mieste). Túto sezónu klub taktiež zaznamenal niekoľko odchodov. Aj tentokrát Košice pomýšľali na vyššie pozície a cieľ umiestniť sa do 6. miesta. V čase ZOH v Lake Placide mužstvo zohralo semifinále spartakiádneho pohára v Nitre, kde obsadilo 2. miesto a neprebojovalo sa do finále. VSŽ Košice sa napokon umiestnilo na 7. mieste.
Zlaté časy, majstri ČSSR r. 1980-1993.
V sezóne 1980/1981 bolo novinkou, že zápasy sa nemohli končiť nerozhodne. Malo rozhodovať predĺženie alebo následne až samostatné nájazdy, čo malo ligu zatraktívniť. Košice sa aj tentokrát na sezónu pripravovali na tradičných turnajoch. Ako prvý absolvovali Tatranský pohár, kde skončili na 2. mieste, len o skóre za Spartou Praha. Druhou previerkou bol „Sliezsky pohár" v Opave, kde sa Košice umiestnili na treťom mieste. Klubu sa v lige nedarilo, a to najmä v domácich zápasoch. Zlé výsledky boli najmä proti Kladnu, s ktorým nezískali ani bod. Zaznamenali kruté prehry s Jihlavou a Budějovicami a vysokú výhru nad Slovanom. Nakoniec obsadili konečnú 9.priečku. Po sezóne sa s Košicami rozlúčil tréner Miroslav Nitka. 
Klub vykonal opatrenia pre dosiahnutie lepšieho výsledku v nastávajúcej sezóne 1981/1982. Letnú prípravu Košičania začali v objektoch TJ VSŽ, vyvrcholením bolo sústredenie v Rovinji. Prípravu na ľade začali v Nowom Targu a v nemeckom Garmisch-Partenkirchene. Neskôr pokračovali na tradičnom Tatranskom pohári a prípravu na ľade zakončili turnajom v Rige o pohár denníka „Sovietskij sport“. Cieľom mužstva bolo najmä postupne vypracovať tím, ktorý bude v nasledujúcich sezónach konkurovať najlepším. Košice skončili Ligu na 8. mieste a sezónu zakončili súbojmi o Pohár oslobodenia.
V sezóne 1985/1986 Košice vyhrali základnú časť a postúpili do play-off. Vo štvrťfinále narazili na klub TJ Sparta ČKD Praha, s ktorým vyhrali sériu 3:1 na zápasy (4:2, 3:0, 0:6, 4:3) a postúpili do semifinále. Tam im bol súperom klub Tesla Pardubice s ktorým vyhrali sériu 3:2 na zápasy (2:5, 5:2, 9:2, 1:4, 4:1) a postúpili do finále. Vo finále na Košice čakala Dukla Jihlava, s ktorou predviedli napínavú sériu. Najskôr vyhrali oba domáce zápasy (2:0, 4:2) a pred zápasmi v Jihlave sa zdalo že majú titul už na dosah. Vonku však oba zápasy prehrali (1:5, 3:4sn). Rozhodovať musel až piaty zápas, ktorý hrali Košice doma. Ten sa po výsledku 3:3 predlžoval, ďalšie góly však nepadli. Rozhodovalo sa až po nájazdoch, ktoré Košice vyhrali 4:2 a celý zápas tak 4:3 po samostatných nájazdoch. Košice tak vyhrali finálovú sériu 3:2 na zápasy a získali historicky prvý titul majstra ČSSR. 
V nadchádzajúcej sezóne 1986/87 sa Košiciam nepodarilo znova získať majstrovský titul a skončili na štvrtom mieste.
V sezóne 1987/1988 sa umiestnili po základnej časti v tabuľke na druhom mieste a postúpili do play-off. Vo štvrťfinále Košice narazili na tím Dukla Trenčín, s ktorým vyhrali sériu 3:1 na zápasy (4:3pp, 5:2, 2:5, 5:2) a postúpili do semifinále. V semifinále sa stretli s klubom HC Rytieri Kladno, s ktorým takisto vyhrali 3:1 na zápasy (8:3, 2:3, 4:2, 6:3) a postúpili do finále. V ňom sa stretli s klubom Sparta Praha a do tretice vyhrali po víťaznej sérii 3:1 na zápasy (0:2, 4:0, 1:0, 6:3, 6:5pp) a získali druhý titul majstra ČSSR.
Po rokoch 1986 a 1988, keď získal klub titul majstra ČSSR, sa VSŽ predstavili v "Pohári európskych majstrov." Zakaždým sa prebojovali až do finálovej skupiny. V oboch prípadoch skončili na druhom mieste za CSKA Moskva.
Majstri SR - r. 1993-2007.
Po rozdelení česko-slovenskej federácie a následnom rozdelení hokejovej súťaže potvrdili Košice svoju kvalitu aj v samostatnej slovenskej extralige a v prvých šiestich sezónach zakaždým hrali vo finále play-off. Z toho trikrát vyhrali titul (1994/95,1995/96,1998/99) a trikrát skončili druhí (1993/94,1996/97,1997/98).V sezónach 1999/00 a 2000/01 Košice vypadli vo štvrťfinále. V sezóne 2001/02 Košice postúpili do semifinále, kde narazili na Slovan Slovnaft Bratislava, s ktorým prehrali 2:4 na zápasy. V sezóne 2002/03 sa Košice prebojovali až do finále, kde natrafili na semifinálového premožiteľa z uplynulej sezóny a veľkého rivala Slovan Slovnaft Bratislava. Prehrali 0:4 na zápasy a skončili na 2. mieste. V nasledujúcich štyroch sezónach Košice zakaždým vypadli v semifinále (2003/04,2004/05,2005/06,2006/07).
Súčasnosť - r. 2007-2017.
V sezóne 2007/08 sa klub po základnej časti Extraligy umiestnil na druhom mieste, čím si zaručil účasť v kvalifikácii o postup do Hokejovej ligy majstrov (Champions Hockey League). Tá sa odohrala 12. - 14. septembra 2008 v nemeckom Norimbergu. Po výhre, resp. po víťazstve nad Skalicou 3:2 po trestných strieľaniach sa mali zúčastniť aj nasledujúceho ročníka Champions Hockey League, súťaž sa ale neuskutočnila. V sezóne 2009/2010 obhájil klub majstrovský titul. V sezóne 2010/2011 klub skompletizoval majstrovský hetrik, ktorý sa mu podaril ako prvému slovenskému hokejovému klubu. V ďalších troch sezónach sa opäť dostal do finále. V sezóne 2011/2012 skončili Košice po základnej časti na prvom mieste, no vo finále podľahli Slovanu Bratislava 4:3 na zápasy.
V sezóne 2012/2013 sa Košice po základnej časti umiestnili na druhom mieste za Zvolenom, ktorému potom podľahli vo finále 4:1 na zápasy.
V sezóne 2013/2014 skončili Košice so 125 bodmi po základnej časti na čele tabuľky. V play off vo štvrťfinále vyradili najskôr Martin (4:1), v semifinále Piešťany (4:2) a nakoniec v siedmom zápase finále porazili Nitru 6:0 a stali sa opäť majstrom Slovenska. Do finále sa dostali siedmy krát v rade a rovnako získali siedmy titul v extralige.
V sezóne 2014/2015 Košice porazili vo finále Banskú Bystricu a získali ôsmy titul v samostatnej histórii Slovenska , zároveň sa predstavili v premiérovom ročníku Champions Hockey League, kde ukončili svoje účinkovanie tretím miestom v skupine.
V sezóne 2015/2016 sa Košiciam znova podarilo vyhrať základnú časť. Po nevydarenom play-off , keď sa viaceré opory tímu nedokázali presadiť, skončili na treťom mieste a nepodarilo sa im skompletizovať druhý majstrovský hetrik. Košiciam sa však darilo pri svojom druhom účinkovaní v Champions Hockey League. Skončili na druhom mieste v tabuľke a postúpili do šesťnásť-finále ,kde ich čakal švédsky vicemajster Skellefteå AIK. Po veľmi solídnych výkonoch v oboch zápasoch postúpil Skellefteå AIK na základe lepšieho skóre (6:4), keďže oba tímy svoje domáce zápasy vyhrali.
Novú sezónu 2016/2017 začali Košice už výnimočne tradične účinkovaním v Champions Hockey League, kde postúpili do play-off z druhého miesta v skupine. V šesťnásť-finále ich čakal švajčiarsky Fribourg-Gottéron. Po domácej remíze, prehre vonku a nepriaznivému skóre (2:5) napokon vypadli.
Umiestnenia v jednotlivých sezónach.
Česko-Slovensko.
 Česko-slovenská hokejová liga - 29 ročníkov
 1. slovenská národná hokejová liga - 1 ročník
 2. slovenská národná hokejová liga - 1 ročník
Slovensko.
 Tipos extraliga - 32 ročníkov
 3. kolo : TMH Polonia Bytom 4:1 a 3:2
 finálová skupina (Lugano): 2. miesto (HC Lugano 5:4, CSKA Moskva 0:9, Färjestads BK Karlstad 5:4)
 skupina B (Nijmegen): 1. miesto (HC Steaua Bucurešť 8:2, Vålerenga IF 7:1, Spitman Nijmegen 14:3)
 finálová skupina (Köln): 2. miesto (EC Kolín 5:3, CSKA Moskva 2:6, Färjestads BK Karlstad 4:3)
 semifinálová skupina E (Hamar): 2. miesto (HV 71 2:4, Storhamar Hamar 3:1, Sokol Kyjev 6:1)
 semifinálová skupina G (Bolzano): 1. miesto (EHC Kloten 6:1, HC Steaua Bucurešť 10:1, HC Bolzano 1:2
 finálová skupina (Düsseldorf): 6. miesto (Lada Togliatti 0:5, EG Düsseldorf 2:7)
 semifinálová skupina N (Třinec): 1. miesto (Podhale Nowy Targ 5:1, EC Klagenfurt 2:2, HC Železárny Třinec 2:1)
 finálová skupina (Tampere): 1. miesto (Eisbären Berlin 5:2, Salavat Julajev Ufa 2:2, Ilves Tampere 5:4)
 finálová skupina (Košice): 2. miesto (Avangard Omsk 2:3, EG Düsseldorf 5:0, HC Ambri-Piotta 2:1)
 semifinálová skupina N (Plzeň): 2. miesto (Unia Osvienčim 6:2, HKm Zvolen 2:6, HC Keramika Plzeň 3:2)
Košice na medzinárodnej scéne.
Liga majstrov.
 HC Košice 4:3 - (0:1),(1:1),(3:1) Skellefteå AIK - 22.september
Divákov: 5038
 Skellefteå AIK 3:0 HC Košice - 6.október&lt;br&gt;
Skellefteå AIK postúpil do osemfinále po skóre 6:4 , HC Košice vypadli v šestnásť-finále.
 HC Košice 1:1 - (1:0),(0:0),(0:1) Fribourg-Gottéron - 6.október
 Fribourg-Gottéron 4:1 HC Košice - 11.október
Fribourg-Gottéron postúpil do osemfinále po skóre 5:2 , HC Košice vypadli v šestnásť-finále.
Športové úspechy.
Domáce úspechy
Medzinárodné úspechy
Káder v sezóne 2024/25.
Tréneri
Majstrovské kádre.
Česko-Slovensko.
Tréneri:Ján Selvek,Július Kovács
Brankári:Michal Orenič,Pavol Švarný
Obrancovia:Marián Brusil,Miroslav Danko,Juraj Bondra,Juraj Bakoš,Pavel Valko,Mojmír Božík,Peter Slanina,Rudolf Záruba
Útočníci:Milan Staš,Jaroslav Spodniak,Miroslav Žabka,Dušan Kapusta,Miroslav Hriňák,Viliam Belas,Marián Štefanovič,Milan Mažgút,Vladimír Svitek,Štefan Jabcon,Igor Liba,Milan Jančuška,Roman Mucha,Igor Talpaš,Otto Sýkora,Ján Vodila,Miroslav Ihnačák-(v decembri odišiel)
Tréneri:Ján Faith,Ján Šterbák
Brankári:Jaromír Dragan,Jozef Škrak,Pavol Švarný
Obrancovia:Miroslav Danko,Mojmír Božík,Juraj Bakoš,Juraj Bondra,Peter Slanina,Jerguš Bača,Ján Varholík,Miroslav Marcinko
Útočníci:Peter Zůbek,Pavol Zůbek,Peter Bondra,Miroslav Žabka,Igor Talpaš,Anton Bartánus,Peter Veselovský,Jaroslav Spodniak,Otto Sýkora,Igor Liba,Vladimír Svitek,Viliam Belas,Marián Štefanovič,Ján Vodila,Milan Staš,Milan Jančuška,Ľuboš Jágerský
Slovensko.
Tréneri: Ján Selvek,Vincent Lukáč
Brankári: Jaromír Dragan,Ján Rímsky,Jozef Škrak
Obrancovia: Matej Bukna,Juraj Horňák,Stanislav Jasečko,Martin Lenďák,Radoslav Michalčin,Daniel Sedlák,Pavol Valko,Ján Varholík,Slavomír Vorobel
Útočníci: Anton Bartánus,Peter Bondra,Miroslav Ihnačák,Slavomír Ilavský,Viliam Knap,Peter Kuzár,Martin Mižík,Miroslav Pažák,Vlastimil Plavucha,Róbert Pohanka,René Pucher,Ľubomír Rybovič,Richard Šechný,Pavol Zůbek,Peter Zůbek
Tréneri: Ján Faith,Vladimír Šandrik, v prvej časti sezóny Ján Selvek,Vincent Lukáč
Brankári: Jaromír Dragan,Ján Rímsky,Jozef Škrak
Obrancovia: Matej Bukna,Stanislav Jasečko,Juraj Kledrowetz,Martin Lenďák,Daniel Sedlák,Michal Segľa,Ján Varholík,Pavol Valko,Slavomír Vorobel,Tibor Turan
Útočníci: Jiří Bicek,Radovan Hančár,Slavomír Ilavský,Martin Mižík,Miroslav Pažák,Vlastimil Plavucha,Róbert Pohanka,René Pucher,Ľubomír Rybovič,Richard Šechný,Ľubomír Vaic,Peter Veselovský,Pavol Zůbek,Peter Zůbek
Tréneri: Ján Selvek,Milan Jančuška
Brankári: Michal Košík,Marko Milý,Miroslav Šimonovič
Obrancovia: Daniel Babka,Jerguš Bača,Juraj Kledrowetz,Stanislav Kožár,Tomáš Nádašdi,Michal Segľa,Marek Topoli,Alexander Valentín,Ján Varholík,Stanislav Vorobel
Útočníci: Ľubomír Barank,Arpád Györi,Miroslav Ihnačák,Slavomír Ilavský,Jaroslav Kmiť,Michal Košík,Kristián Kováč,Peter Kuzár,Igor Liba,Martin Mižík,Miroslav Pažák,Peter Pucher,René Pucher,Juraj Rušič,Ľubomír Rybovič,Stanislav Solopukin,Richard Šechný,Ján Šimko,Ľubomír Vaic
Tréner: Anton Tomko,Pavel Hulva,Ján Bajtoš
Brankári:Július Hudáček,Miroslav Lipovský
Obrancovia:Ján Tabaček ,Marcel Šterbák,Jaroslav Špelda,Juraj Kledrowetz,Michal Grman,Radek Deyl,Matúš Petričko,Tomáš Slovák,Petr Mocek,Ľubomír Chmelo,Radek Philipp,Michal Kozák,Ján Homer
Útočníci:Rudolf Huna,Juraj Faith,Stanislav Gron,Jaroslav Kmiť,Peter Bartoš,Peter Húževka,Michel Miklík,Jan Kopecký,Richard Jenčík,Juraj Sýkora,Marcel Šimurda,Ladislav Ščurko,Tomáš Murajda
Tréneri: Anton Tomko,Pavel Hulva striedali ich Rostislav Čada , Pavol Zůbek
Brankári: Július Hudáček,Ján Lašák,Tomáš Halász
Obrancovia: Peter Mikuš,Ján Tabaček,Michal Grman,Michal Šeda,Radek Deyl,Marek Mertel,Peter Huba,Peter Slimák,Ľubomír Chmelo,Ján Homer,Martin Gajdoš,Michal Pichnarčík
Útočníci: Rudolf Huna,Vladimír Dravecký,Peter Húževka,Peter Bartoš,Stanislav Gron,Róbert Tomík,Marek Vorel,Richard Jenčík,Dušan Andrašovský,Juraj Sýkora,Petr Šachl,Jaroslav Kmiť,Henric Höglund,Marcel Baláž,Ondrej Gmitter
Tréneri:Rostislav Čada,Pavol Zůbek
Brankári:Július Hudáček,Tomáš Halász
Obrancovia:Ján Tabaček,Ján Homer,Michal Grman,Radek Deyl,Marcel Šterbák,Michal Šeda,Peter Huba,Peter Slimák
Útočníci:Oliver Jokeľ,Miroslav Zálešák,Stanislav Gron,Jaroslav Kristek,Peter Bartoš,Michel Miklík,Richard Jenčík,Marcel Haščák,Martin Frolík,Dušan Andrašovský,Vladimír Dravecký,Marek Vorel,Róbert Tomík,Dušan Pašek ml.,Peter Fabuš,Martin Kriška,Marcel Baláž,Ondrej Gmitter,Tomáš Hričina
Tréneri:Anton Tomko,Pavol Zůbek
Brankári:Alexandr Hylák,Rastislav Staňa,Dominik Riečický
Obrancovia:Ondrej Briják,Juraj Cebák,Erik Černák,Radek Deyl,Martin Chovan,Marek Kolba,Miroslav Macejko,Michal Novák,Michal Šeda,Milan Takáč,Martin Štrbák,Tomáš Klouček
Útočníci:Marek Bartánus,Peter Bartoš,Jiří Bicek,Peter Boltun,Marek Borecký,Matej Češík,Matej Hinďoš,Ondrej Gmitter,Tomáš Hrnka,Matúš Chovan,Richard Jenčík,OliverJokeľ,Tomáš Marcinko,Matúš Matis,Dušan Pašek ml.,Pavol Skalický,Peter Sojčík,Gabriel Spilar,Marek Svatoš,Ladislav Zikmund
Tréneri:Anton Tomko,Pavol Zůbek od 43.kola Peter Oremus,Roman Šimíček
Brankári:Alexandr Hylák,Marcel Melicherčík,Dominik Riečický
Obrancovia:Juraj Cebák,Erik Černák,Adam Drgoň,Adam Jánošík,Miroslav Macejko,Branislav Pavúk,Radek Philipp,Michal Šeda,Martin Štrbák
Útočníci:Marek Bartánus,Peter Bartoš,Jiří Bicek,Radovan Bondra,Matej Češík,Matej Hinďoš,Tomáš Hrnka,Matúš Chovan,Richard Jenčík,Tibor Kutálek,Adam Lapšanský,Ivan Rachůnek,Peter Sojčík,Gabriel Spilar,Jakub Suja
Tréneri: Dan Ceman, Timo Saarikovski, Tomáš Kochan a Dušan Strharský
Brankári: Jaroslav Janus, Dominik Riečický
Obrancovia:: Jordan Southorn, Ladislav Romančík, Radek Deyl, Jens Olsson, Miroslav Novota, Antonín Bartoš, Eduard Šedivý, Alex Breton, Jakub Ferenc
Útočníci: Oliver Jokeľ, Rastislav Tybor, Hunter Fejes, Matúš Havrila, Ville Leskinen, Denis Parshin, Lukáš Vaculík, Marek Hovorka, Marek Bartánus, Patrik Lamper, Patrik Rogoň, Joona Jääskeläinen, Marek Slovák, Michal Chovan, Jakub Linet
Tréneri: Dan Ceman, Ryan Colville, Tomáš Kochan a Dušan Strharský
Brankári: Jaroslav Janus, Dominik Riečický, Patrik Jurčák
Obrancovia:: Blake Parlett, Radek Deyl, Sebastián Mitro, Oleksii Dakhnovskyi, Mislav Rosandič, Antonín Bartoš, Max Gildon, Josh Teves, Eduard Šedivý, Jakub Ferenc
Útočníci: Šimon Petráš, Danick Martel, Peter Repčík, Tomáš Mikúš, Matúš Havrila, Tomáš Zigo, Brett Pollock, Mário Lunter, Marek Bartánus, Patrik Lamper, Patrik Rogoň, Filip Krivošík, Dávid Kohút, Joona Jääskeläinen, Michal Chovan, Eduard Šimun, Olivier Archambault

</doc>
<doc id="29539" url="https://sk.wikipedia.org/wiki?curid=29539" title="Permakultúra">
Permakultúra

Permakultúra je praktickou metódou komplexného dizajnu udržateľných ľudských sídiel nasledovaním vzorov prírody. 
Čo je permakultúra?
Pôvodný význam pojmu "permakultúra" (permaculture) bol "permanentné poľnohospodárstvo" (permanent agriculture), t. j. poľnohospodárstvo schopné fungovať udržateľne na danom mieste donekonečna. Postupne zahrnula všetky sociálne aspekty udržateľného rozvoja a jej význam bol rozšírený k permanentnej kultúre (permanent culture).
Permakultúra vytvára a udržuje poľnohospodársky produktívne ekosystémy, ktoré majú rozmanitosť, stabilitu a odolnosť prírodných ekosystémov. Cieľom je dosiahnuť harmonické spojenie krajiny a ľudí poskytujúce im potraviny, energiu, bývanie a ďalšie materiálne a nemateriálne potreby udržateľnou cestou. 
Permakultúrny dizajn je systém usporiadania koncepčných, materiálových a strategických komponentov do vzoru, ktorý funguje v prospech života vo všetkých jeho formách. 
Permakultúra má tri hlavné piliere:
Filozofia permakultúry.
je filozofiou
História.
V roku 1974 dvaja Austrálčania – Bill Mollison (výskumník prírodných ekosystémov a austrálskych pralesov na Tasmánskej Univerzite) a jeho študent David Holmgren (architekt) rozvinuli a vylepšili koncept permakultúry, ktorý viedol k vydaniu publikácií" Permaculture One" a "Permaculture Two".
Od opustenia práce na Univerzite v roku 1978 Bill Mollison venoval všetku svoju energiu rozvoju a vylepšovaniu systému permakultúry a rozširovaniu tejto idey a princípov do celého sveta. Vyučil tisícky študentov a podieľal sa na mnohých príspevkoch, učebných osnovách, odborných správach a odporúčaniach pre projekty fariem, mestských častí, a lokálnych samosprávnych jednotiek. V roku 1981 bola Billovi Mollisonovi za jeho prácu v environmentálnom dizajne udelená Cena za správne živobytie (Right Livelihood Award) niekedy nazývaná Alternatívna Nobelova cena.
V roku 1979 bol založený Inštitút Permakultúry (The Permaculture Institute), aby vyučoval praktický dizajn udržateľných pôdnych, vodných, rastlinných, právnych a ekonomických systémov študentov celosvetovo. Kurzy sú otvorené komukoľvek, bez diskriminácie na základe veku, pohlavia, náboženstva či vzdelania.
Súčasnosť.
Permakultúra je dnes dobre stabilizovaná po celom svete a je niekoľko inšpirujúcich príkladov jej použitia. Zimbabwe má 60 škôl navrhnutých použitím permakultúry, s národným tímom pracujúcim v rámci oddelenia rozvoja školských osnov. Najvyšší komisár OSN pre utečencov vypracoval správu o využití permakultúry v situáciách utečencov po úspešnom použití v táboroch v Južnej Afrike a Macedónii. Kmeň v Peru sa dostal spod rastúcej závislosti na štátnej podpore k sebestačnosti a podpore iných kmeňov. Vojenská základňa v USA sa transformuje na eko-biznis park a raj divočiny.
Počas mnohých rokov od jej skoncipovania permakultúra ukázala, že je úspešným praktickým prístupom dizajnu udržateľných systémov a môže byť použitá v každej klimatickej a kultúrnej oblasti.

</doc>
<doc id="29540" url="https://sk.wikipedia.org/wiki?curid=29540" title="Baran (súhvezdie)">
Baran (súhvezdie)

Baran (Aries, ♈) je jedno zo zvieratníkových súhvezdí. Nachádza sa západne od súhvezdia Ryby a východne od súhvezdia Býk. Predstavuje na oblohe zlatého barana z gréckej mytológie, ktorý niesol na chrbte Frixa a Hellé. Slnko ním prechádza od 18. apríla do 12. mája. Jarný bod, označovaný znakom ♈︎ sa v súčasnosti vplyvom precesie nachádza v súhvezdí Ryby. Baran je na večernej oblohe viditeľný u nás od augusta do apríla. Vrcholí o polnoci v poslednej tretine októbra asi 65° nad južným obzorom. Na oblohe zaberá 0,134 sr. Obsahuje 50 – 60 hviezd zdanlivej jasnosti do 6m, najjasnejšia z nich má meno Hamal.
Baran je jedným z menších súhvezdí zvieratníka, v ktorom tvar barana videli už dávno pred Grékmi Babylončania, Egypťania a Peržania. Predstavuje na oblohe zlatého barana z gréckej mytológie, ktorý niesol na chrbte Frixa a Hellé, deti bohyne oblakov Nefelé a thébskeho kráľa Athamasa, syna bohov búrok a vetra. Vyslal ho boh Hermes, aby odniesol kráľovské deti do bezpečia, pred ich zavraždením nevlastnou matkou Inó. Tá ich nemala rada, zle s nimi zaobchádzala a nakoniec sa rozhodla, že ich pripraví o život. Baran vedel lietať a keď prechádzal vysoko nad Dardanelami, dievča Hellé stratilo rovnováhu a spadlo do mora v úžine nazývanej "Hellespont" (dnešné Dardanely). Chlapec Frix sa zachránil a bezpečne sa dostal do Kolchidy, do mesta na východnom pobreží Čierneho mora, kde ho priateľsky prijal miestny kráľ. Barana neskôr obetovali Diovi, ktorý následne z vďačnosti daroval jeho zlaté rúno kolchidskému kráľovi. Kráľ si vzácny dar veľmi vážil, preto zlaté rúno uložil v posvätnom hájiku, kde ho strážil nikdy nespiaci drak. Neskôr sa zlaté rúno stalo cieľom dobrodružnej výpravy Iasóna a Argonautov.
Baran je oficiálne prvým súhvezdím zvieratníka, pretože pred 2 000 rokmi sa v ňom nachádzal jarný bod – priesečník ekliptiky so svetovým rovníkom, ktorý sa dnes vplyvom precesie nachádza už v susednom súhvezdí Ryby (znak pre jarný bod je ale stále identický so súhvezdím Barana). Od jarného bodu sa kedysi rozdeľovala ekliptika na 12 rovnako dlhých úsekov po 30 stupňov, zvaných ako znamenia zverokruhu. Dnes Slnko putuje Baranom každý rok medzi 18. aprílom a 12. májom. 
Je to malé, ale výrazné súhvezdie severnej oblohy položené medzi Rybami a Býkom, západne od Plejád. Jeho kostru vytvárajú jasné hviezdy Hamal, Sheratan a Mesarthim, neďaleko priamky hviezd charakterizujúcej súhvezdie Androméda. V súhvezdí sa nachádza aj asterizmus Severná mucha, ktorý je pozostatkom po starom súhvezdí s rovnakým názvom. Tvorený je spojnicou 3 hviezd: 35 – 39 – 41 Arietis. Baran ponúka niekoľko dvojhviezd a slabých galaxií, z ktorých vyniká jedine NGC 772.
Arietidy sú denný meteorický roj, s ktorého rozsiahlym prúdom drobných častí sa naša Zem každoročne stretáva v dobe od 31. mája do 18. júna. Pretože je však vtedy súhvezdie Barana na dennej oblohe, môžeme tieto meteory sledovať iba radarom.

</doc>
<doc id="29542" url="https://sk.wikipedia.org/wiki?curid=29542" title="Helena Vondráčková">
Helena Vondráčková

Helena Vondráčková (* 24. jún 1947, Praha) je populárna česká speváčka a herečka. V roku 1977 vyhrala GRAND PRIX na festivale v Sopote v Poľsku. Je známa predovšetkým v Česku, Poľsku, Nemecku, Rusku, Slovensku. Spieva po česky, poľsky, nemecky, slovensky a anglicky.
Piesne.
Najúspešnejšie piesne.
60. roky: „Červená řeka“, „Pátá“, „Chytila jsem na pasece motýlka“, „Vzdálený hlas“, „Nedoufej“, „Růže kvetou dál“, „Mám ráda cestu lesní“, „Přejdi Jordán“, „To se nikdo nedoví“, „Hříbě“, „Hej, pane zajíci“, „Oh, baby, baby“, „Časy se mění“, „Stín katedrál“, „Zpěv náš vezdejší“, „Horoskop“, „Strejček Charlie“, „Peříčko holubí“, „Tvá malá Jane“, „Proč mě nikdo nemá rád“, „Slza z tváře padá“
70. roky: „Miláčku“, „Fanfán“, „Admirál“, „Kam zmizel ten starý song“, „Můžeš zůstat, můžeš jít“, „Ostrovy pokladů“, „Archiméde“, „Znala panna pána“, „První krásný den“, „Kvítek mandragory“, „Lásko má, já stůňu“, „Malovaný džbánku“, „Jen dva ta loďka může vézt“, „Má tě rád“, „Dvě malá křídla tu nejsou“, „Jak mám spát“, „Ptačí hnízda“, „Já a táta“, „Trémou nedýcháš“, „Já půjdu tam a ty tam“, „Málo mám lásky tvé“, „Až půjde déšť do trávy spát“, „Tentokrát se budu smát já“, „Světla ramp“, „Dvě žlutá kuřátka“, „Oh, Harold“, „Vzhůru k výškám“, „To se zvládne“
80. roky: „Léto je léto“, „Když zabloudíš, tak zavolej“, „Múzy“, „A ty se ptáš, co já“, „Jarním loukám“, „Sblížení“, „Hej, ty tam“, „To je štěstí“, „Každá trampota má svou mez“, „Klavír snů“, „Bouřka“, „Nač vlastně v půli vzdávat mač“, „Já na bráchu blues“, „Je to malý svět“, „Jsem jaká jsem“, „Za klobouk si dej trápení“, „Sladké mámení“, „Slunce“, „Čas je proti nám“, „To pan Chopin“, „Náhodný známý“, „Báječný flám“, „Nahrávám“, „Ty máš tu moc, fajn moc“, „Sprint“, „Ještě světu šanci dej“, „A je tady léto“, „Móda, Móda, Móda“, „Strejdo, scházíš nám, jak sůl“, „Absolutní krach“, „Svaly“, „Kam šel déšť“, „Dál nejsi můj“, „Mráz“, „Ty mi vládnout máš“, „Křížaly, housle a půlměsíc“, „Vernisáž“, „Svou partu přátel ještě naštěstí mám“
90. roky: „Knížka snů“, „New York, New York“, „Vzpomínky“, „Song hrál nám ten ďábel saxofon“, „Když mě přijmeš do svých svátků“, „Copacabana“, „Tam, kde jsi ty“, „Nevzdám se hvězdám“, „K čertu s láskou“, „More Than Words Can Say“, „Já půjdu dál“
po roku 2000: „To tehdy padal déšť“, „Dlouhá noc“, „Vodopád“, „Tvou vůni cítím dál“, „Jsem tvým andělem“, „Neuč slunce hřát“, „Karneval“, „Žádná láska není“, „Sladké mámení 2001“, „Déja vu“, „Sundej kravatu“, „Hádej“, „Nebudeme sedět doma“, „Cizí host“, „Toužíš“, „Já vítám déšť“, „Samba“…

</doc>
<doc id="29543" url="https://sk.wikipedia.org/wiki?curid=29543" title="Ryby (súhvezdie)">
Ryby (súhvezdie)

Ryby (Pisces, Psc) sú zvieratníkové súhvezdie ležiace medzi súhvezdiami Vodnár na západe a Baran na východe. Cez Ryby prechádza veľký kus ekliptiky a samotné súhvezdie je pomerne rozľahlé. Po Panne je to druhé najväčšie zvieratníkové súhvezdie na oblohe.
Za vhodných podmienok v Rybách môžeme nájsť planéty a Mesiac. Slnko cez toto súhvezdie prechádza od 12. marca do 18. apríla. Podľa tohto súhvezdia bolo pomenované astrologické znamenie Ryby. 
Cez Ryby prechádza aj svetový rovník a dôležitejšie je, že v západnej časti súhvezdia tento svetový rovník križuje ekliptiku. Ich priesečník leží kolmo pod hviezdou omega a približne naň ukazuje spojnica hviezd gama a lambda tvoriace časť tela západnej ryby. Tento priesečník ekliptiky a svetového rovníka sa nazýva jarný bod. Tento bod patrí medzi najdôležitejšie body na oblohe. Slnko ním prechádza v okamihu jarnej rovnodennosti. Jarným bodom sa začína tiež sústava zvieratníkových súhvezdí. Preto sa za prvé súhvezdie zvieratníka považujú Ryby. V dôsledku precesie sa však jarný bod pohybuje oproti zdanlivému pohybu Slnka rýchlosťou 50,26“ za rok. Čas, ktorý prejde medzi dvoma po sebe nasledujúcimi prechodmi Slnka jarným bodom, sa nazýva tropický rok a je o málo kratší ako siderický rok. Jarný bod teda veľmi pomaly prechádza zvieratníkovými súhvezdiami. V súčasnosti je v Rybách, ale pred tisíckami rokov bol v súhvezdí Barana. V tom čase boli zavedené znamenia zvieratníka. Vzhľadom na to, že znamenia sa na rozdiel od súhvezdí pohybujú po oblohe spolu s jarným bodom, nachádza sa jarný bod stále v znamení Barana, ktorému dnes prislúcha súhvezdie Ryby. Preto sa jarný bod označuje astrologickým symbolom Barana a preto znamenia zvieratníka dodnes začínajú Baranom, hoci súhvezdia zvieratníka majú svoj začiatok v Rybách. Ani v Rybách však nebude jarný bod navždy. Už za niekoľko málo storočí sa presunie do západnejšieho súhvezdia, do Vodnára, a Vodnár sa stane prvým súhvezdím zvieratníka.
Legenda.
Afrodita (v Ríme Venuša) sa prechádzala so svojím synom Erotom (Amorom) po brehu rieky Eufrat. Náhle sa pred nimi objavil obor Tyfón. Tyfón má sto hláv, dokázal sa zmeniť do dračej, psej aj ľudskej podoby a ničil všetko, čo mu prišlo do cesty. Vydesená Afrodita skočila aj s Erotom do Eufratu, kde sa obaja premenili na ryby. Na pamiatku toho, ako rýchlo unikli Tyfónovi, boli prenesení na oblohu. Tyfóna neskôr Zeus ochromil bleskom a uväznil pod horou Etna na Sicílii.
Pôvodne sa súhvezdiu hovorilo Venuša a Cupido (Afrodita a Eros), ale pretože aj starí Babylončania, Asýrčania a Peržania videli na oblohe podobu dvoch rýb, ujal sa názov Ryby, ktorý prijala aj Medzinárodná astronomická únia. Bolo tak nazývané už v dobách, kedy sa v ňom nachádzal bod zimného slnovratu, čo bolo asi pred 6 000 rokmi.
Hviezdy.
Súhvezdie Ryby je síce rozľahlé, ale chudobné na jasné hviezdy. Alfa s jasnosťou len 3,8 magnitúd má viacero názvov: Najpoužívanejší z nich, Alrischa (niekedy Alrescha) pochádza z arabského al-riša, čo znamená povraz. Al Rischa je fyzická dvojhviezda. V roku 2015 bol ich uhlový odstup zložiek 1,3″. Obe zložky sú biele hviezdy hlavnej postupnosti.
Beta Piscium sa nazýva Fum al Samakah. V arabčine to značí „ústa ryby“ a zodpovedá to polohe hviezdy v obrazci súhvezdia. Je to veľmi vzdialená žeravá modrobiela hviezda.
Gama Psc nemá meno a je to žltooranžový obor. Patrí k hviezdam takzvanej halovej populácie.
Delta Piscium je červený obor podobný známemu Aldebaranu, ale takmer päťkrát vzdialenejší. Zaraďuje sa k neveľkému počtu voľným okom viditeľných hviezd, ktoré môže zakryť Mesiac.
Eta Piscium, ktorá je s jasnosťou 3,69 magnitúd podľa novších zdrojov najjasnejšou hviezdou súhvezdia, má aj vlastné meno Alpherg.
Ďalšie jasnejšie dvojhviezdy v tomto súhvezdí sú napríklad zéta Piscium, psí Piscium, 51 Piscium a 55 Piscium.
Omega Piscium je obyčajnou žltobielou hviezdou, podobrom či hviezdou hlavnej postupnosti. Je však význačná tým, že má spomedzi všetkých hviezd s Bayerovým označením najväčšiu rektascenziu pre epochu J2000,0.
V Rybách poznáme aj niekoľko planetárnych sústav, napríklad pri hviezdach 54 Piscium, 109 Piscium a HR 8734 Piscium.
Objekty.
Z nestelárnych objektov je zaujímavá M74, veľká špirálová galaxia. Je menšia ako naša Galaxia a dívame sa na ňu zhora. Má pomerne slabé jadro, ktoré však jasnosťou z galaxie výrazne vystupuje, a veľmi rozvinuté symetrické ramená. 
Ďalšia galaxia, NGC 524, je pravdepodobne eliptická. Jej celková jasnosť je však len o málo vyššia ako 12 magnitúd, takže pre amatérske ďalekohľady je to len ťažko dosiahnuteľný objekt.
Ryby sú súhvezdím obsahujúcim mnoho zrážajúcich sa galaxií, napríklad NGC 520, pár NGC 474 a NGC 470, NGC 660, NGC 7714 a VV 34.
V tomto súhvezdí sa nachádza aj najhustejšia známa kopa galaxií, kopa Pisces. Do tohto súhvezdia zasahuje tiež časť obrovského plošného zhustenia galaxií nazvaného Veľká stena. V južnej časti Rýb leží kvazar, ktorý nesie označenie katalógu Parkesovho rádioteleskopu PKS 2349. 
Nakoľko je súhvezdie Rýb veľmi chudobné na jasné hviezdy, je v ňom nápadné každé nové teleso. Hlavne oblasť okolo hviezd zéta a delta Piscium je vhodná na objavovanie planétok.
Poloha.
Súhvezdie Ryby, hoci veľmi rozľahlé, sa dá nájsť ťažko a patrí medzi nevýrazné zvieratníkové súhvezdia. Nachádzajú sa hneď vedľa pomerne ľahko nájditeľného Pegasa. Zjednodušene možno povedať, že Ryby sa ovíjajú z juhu a východu okolo Pegasa. Spojnice Pegasových hviezd Scheat a Algenib ukáže takmer presne na gama Piscium. Ryby sú zároveň jedno z piatich „vodných súhvezdí“ – rozľahlých, no málo jasných súhvezdí zdieľajúcich spoločné hranice a majúcich nejaký vzťah k vode. Sú to súhvezdia Ryby, súhvezdie Veľryba, súhvezdie Vodnár, súhvezdie Eridanus a súhvezdie Južná ryba. V súhvezdí Ryby sa nachádza asterizmus Kruhový ornament tvorený spojnicou hviezd ι – θ – γ – κ – λ – ι.

</doc>
<doc id="29544" url="https://sk.wikipedia.org/wiki?curid=29544" title="Vodnár (súhvezdie)">
Vodnár (súhvezdie)

Vodnár (Aquarius, ♒) je jedno z najstarších pozorovaných súhvezdí vo zvieratníku, teda ceste Slnka po oblohe. Bolo po ňom pomenované znamenie Vodnár.
Poznali ho už Babylončania. Na starých babylonských kameňoch bol Vodnár zobrazovaný ako kľačiaci muž, ktorý vylieva vodu z vedra na ramene. Všetky dávne civilizácie si toto súhvezdie spájali v rôznych formách s vodou, s dažďom, záplavami, morom, dokonca aj s vínom. V roku 1846 objavil berlínsky hvezdár Galle pri hviezde iota Aquarii ďalšiu planétu Slnečnej sústavy, Neptún.
Vodnár je pomerne rozsiahle zvieratníkové súhvezdie. Prechádza ním časť ekliptiky a za vhodných podmienok v ňom môžeme nájsť planéty a Mesiac. Slnko každoročne prechádza Vodnárom od 16. februára do 11. marca. Vodnár je zároveň jedno zo skupiny tzv. vodných súhvezdí, čo je skupina súhvezdí jesennej oblohy, ktoré majú nejaký vzťah k vode. Okrem Vodnára tam patria aj Ryby, Veľryba, Južná ryba, Kozorožec, Eridanus a Delfín.
Legenda.
V Egypte bol Vodnár symbolom nílskych záplav a období dažďov. Egypťania sa domnievali, že záplavy Nílu spôsobuje Vodnár tým, že obrovským vedrom prelieva vodu z prameňa Nílu do riečiska. Aztékovia verili, že Vodnár je podobizeň boha Quetzalcóatla, ktorý priplával z východných morí. V gréckej mytológii predstavoval Dia, ktorý leje prúdy vody na Zem, aby potrestal hriešne ľudstvo (obdoba biblickej potopy sveta). Podľa legendy kedysi ľudia bývali veľmi dobrí a šťastní. Na svete panovala večná jar a toto obdobie sa nazývalo zlatý vek. Potom prišiel strieborný vek, v ktorom Zeus rozdelil rok na štyri ročné obdobia a ľudia museli znášať striedanie horúčav a zimy. Po ňom nastal bronzový vek a napokon najhorší zo všetkých, železný vek. V ňom boli ľudia veľmi zlí a sebeckí, pravda a cnosť takmer neexistovali. Vtedy sa Zeus rozhneval a vylial na Zem obrovské množstvo vody, v ktorej sa všetci ľudia utopili. Len na vrcholku hory Parnas, jedinom kúsku pevnej pôdy, sa zachránil Prometeov syn Deukalión s manželkou Pyrrhou, ktorí boli spravodliví, skromní a dobrí. Oni potom založili nový ľudský rod. Toto sa vraj prihodilo pri katastrofálnych záplavách v Tesálii v roku 1503 pred Kr.. Podľa inej verzie legendy predstavuje súhvezdie Vodnár samotného Deukalióna.
Hviezdy.
Najjasnejšia hviezda tohto súhvezdia je alfa s názvom Sadalmelik alebo Sadalmelek. Sadalmelik je nadobor zo svietivosťou 10 000-krát väčšou ako svietivosť Slnka (podľa starších zdrojov iba 6 000). Na oblohe sa však nejaví ako nijako mimoriadne jasný, pretože sa naň dívame zo vzdialenosti 1 100 svetelných rokov. Názov hviezdy beta, Sadalsuud, má opäť vo svojom názve šťastie. Jej originálny názov Sadan Suud znamená „najšťastnejšia hviezda“, či „najšťastnejší zo šťastných“. Je to, rovnako ako Sadalmelik, nadobor spektrálneho typu G.
Peknou a známou dvojhviezdou je zéta Aquarii. Ďalšie výrazné dvoj-, alebo viacnásobné hviezdy sú fí Aquarii, 94 Aquarii a 41 Aquarii. Psí Aquarii sa skladá z troch hviezd označených číslami 1, 2 a 3. Fyzicky z nich k sebe patria len psí1 a jej spoločník s odstupom 49″.
Chladný červený trpaslík 2MASS J23062928-0502285 je centrom planetárnej sústavy TRAPPIST-1. Je v nej sedem známych planét. Všetkých sedem exoplanét je považovaných za planéty terestrického typu s veľkosťou porovnateľnou so Zemou. Celkove tri z nich (e, f, g) obiehajú materskú hviezdu v obývateľnej zóne. Sústava je od nás vzdialená približne 39 svetelných rokov.
Objekty.
M2 (NGC 7089) je guľová hviezdokopa patriaca medzi najkrajšie guľové hviezdokopy na oblohe. Jej celková jasnosť je približne 6,4 magnitúd. Oveľa slabšia a ťažšie rozoznateľná je M72 na juhozápadnom okraji súhvezdia. Aj toto je guľová hviezdokopa, ktorá však dosahuje iba 9. magnitúdu. M73 je objekt zvláštny tým, že to vlastne nijaký objekt nie je. Ide iba o náhodné zoskupenie (asterizmus) 4 slabých hviezd v zdanlivej blízkosti M72.
Najznámejším, alebo minimálne jedným z najznámejších objektov tohto súhvezdia, je planetárna hmlovina NGC 7293 s názvom Helix, v preklade Slimák. Je to naša najbližšia a súčasne (napriek NGC označeniu) najjasnejšia planetárna hmlovina na oblohe. Vďaka svojej veľkosti, blízkosti, a po spracovaní snímok aj farebnosti, sa Slimák často stáva cieľom pozorovania a fotografovania. V našich zemepisných šírkach však nevystupuje vysoko na obzor, čo jeho pozorovanie sťažuje.
Ďalšia známa planetárna hmlovina je NGC 7009 alebo Hmlovina Saturn. Táto hmlovina so zdanlivou jasnosťou asi 7,2 mag bola jedným z prvých objavov Williama Herschela z roku 1782. Ako napovedá jej názov, má podobný vzhľad ako planéta Saturn.
Vodnár obsahuje množstvo galaxií, no všetky sú slabé. Najvýraznejšia z nich je špirálová galaxia NGC 7184.
V tomto súhvezdí majú svoje radianty až tri roje, no žiadny z nich nie je mimoriadne výdatný. Nazývajú sa Eta Aquaridy, Delta Aquaridy a Iota Aquaridy podľa hviezd, ktoré sú uhlovo najbližšie k radiantu.
Poloha.
Vodnár je rozsiahle súhvezdie, ktorého hviezdy však nie sú príliš nápadné a nevytvárajú výrazný obrazec. Hviezdy, ktoré ho tvoria, sú pomerne nepravidelne usporiadané, takže nevytvárajú nijakú jednoznačnú podobu postavy. Spolu s Kozorožcom patria medzi zvieratníkové súhvezdia, ktoré sa dajú na oblohe nájsť najťažšie.
Malú skupinku hviezd, do ktorej patria éta, zéta, pí, Sadachbia a Sadalmelik, zvanú aj asterizmus Vodný pohár, môžeme nájsť priamo pod hlavou Pegasa.

</doc>
<doc id="29546" url="https://sk.wikipedia.org/wiki?curid=29546" title="Chata Plesnivec">
Chata Plesnivec

Chata Plesnivec (iné názvy: pred rokom 1997 Chata TANAPu Plesnivec, ešte staršie: Protéž, Hvezdoň, Plesnivec, (1 290 m n. m.) je jedinou obývateľnou chatou v Belianskych Tatrách. Nachádza sa na konci Doliny siedmich prameňov, pod juhovýchodným úbočím Bujačieho vrchu.
Dejiny.
V polovici 18. storočia vznikla pri "Siedmich prameňoch" chatrč zlatokopa Drechslera z Rakús.
Do roku 1930 tu stála stará pastierska koliba. Na jej mieste dal v roku 1932 Tibor Gresch zo Spišskej Belej postaviť súkromnú chatu (ľavá polovica súčasnej chaty). Greschovým zámerom bolo pravdepodobne dostavať zrkadlový obraz objektu, čo sa mu nepodarilo, lebo musel opustiť republiku. Pôvodný názov chaty bol Edelweiss Hütte. Chata Plesnivec dostala dnešnú podobu v roku 1997, kedy k nej bola dokončená prístavba (pravá časť chaty). Greschov plán sa nepodarilo naplniť úplne, keďže pravá časť chaty nie je zrkadlovým obrazom ľavej časti s dominantnou zasklenou verandou. Príčinou boli obštrukcie na stavebnom úrade.
Po 2. svetovej vojne chata slúžila najprv turistom, od roku 1955 ako výskumná stanica TANAP-u a od roku 1997 slúži opäť pre turistickú verejnosť.
Súčasnosť.
Chata je zásobovaná terénnym vozidlom po nespevnenej ceste pozdĺž potoka Čierna voda v Doline siedmich prameňov. V súčasnosti je chatárom na chate Ján Matava zo Spišskej Belej. 

</doc>
<doc id="29547" url="https://sk.wikipedia.org/wiki?curid=29547" title="Hoste">
Hoste

Hoste môže byť:

</doc>
<doc id="29548" url="https://sk.wikipedia.org/wiki?curid=29548" title="Fernando Magalhaes">
Fernando Magalhaes



</doc>
<doc id="29550" url="https://sk.wikipedia.org/wiki?curid=29550" title="Halušky">
Halušky

Halušky (ďalšie názvy: čuse, glgačke, hičkoše, nočky, noky, strapačky, trepanky) sú jedlo pripravované hádzaním kúskov redšieho cesta do vriacej vody. Sú považované za jeden z tradičných pokrmov Slovenska. Tvoria neodmysliteľnú časť slovenskej, špecificky liptovskej, oravskej a okolitej kuchyne. 
Hlavnými surovinami pri varení sú, múka (a prípadne vajce). Často sú pridávané zemiaky nastrúhané (ľudovo „narajbané“) na jemnú kašovitú hmotu, ktoré sa zmiešajú s múkou a vajcami, čím sa vypracuje polotuhé cesto, ktoré sa „sádza“ do vriacej vody. Takýto variant s pridanými zemiakmi sa nazýva „strapačky“. Práve technika sádzania malých kúskov cesta (nárečovo „metania“) – z drevenej dosky (lopárik) a scedenia halušiek – patria k veľmi dôležitým momentom. Existuje množstvo receptov, ako pripravovať halušky.
Najznámejšie sú bryndzové halušky. Do nich sa pridáva bryndza, ktorá im dodáva výnimočnú chuť, môže sa posypať slaninovými oškvarkami a pažítkou, prípadne kôprom a podľa chuti dosoliť. Taktiež sa môže podávať s pohárom kyslého mlieka, alebo žinčice alebo priamo pridať smotanu k haluškám na tanieri. 
Obľúbené sú aj halušky s (kyslou) kapustou. Bryndza môže byť nahradená smotanou s tvarohom. Robia sa aj halušky s makom a dokonca aj halušky s lekvárom. Zemiakové halušky (nazývané strapačky) sa podávajú s kapustou a vyprážanou slaninou, alebo s opečenou cibuľou a vyprážanou slaninou.
Dnes po celom Slovensku vznikajú (novodobé) salaše, ktoré ponúkajú ako jednu zo špecialít práve bryndzové halušky.

</doc>
<doc id="29555" url="https://sk.wikipedia.org/wiki?curid=29555" title="Roháčske plesá">
Roháčske plesá

Roháčske plesá je sústava plies v závere Roháčskej doliny pod Ostrým Roháčom, Plačlivým a Kopami (Tri kopy, Hrubá kopa).
Hlavné štyri plesá sa nachádzajú v „terasách“ nad sebou (druhé a tretie pri sebe), na zostupe cez Spálenú dolinu sa nachádza ďalšie, Opálové pliesko a nižšie Roháčsky vodopád.
Prístup.
Z autobusovej zastávky Zverovka pešo asi 1 hod. Roháčskou dolinou k bývalej Ťatliakovej chate. Od chaty vedie okolo plies značený náučný turistický chodník dlhý 5,4 km s prevýšením 525 m (čas 4 hodiny).

</doc>
<doc id="29556" url="https://sk.wikipedia.org/wiki?curid=29556" title="Roháčske pleso">
Roháčske pleso



</doc>
<doc id="29558" url="https://sk.wikipedia.org/wiki?curid=29558" title="Zverokruh">
Zverokruh



</doc>
<doc id="29562" url="https://sk.wikipedia.org/wiki?curid=29562" title="ČT1">
ČT1

ČT1 je televízna stanica Českej televízie ktorá sa zameriava hlavne na publicistiku, relácie, seriály, filmy a zábavný program. Vysielať začala 1. januára 1993 po rozpade Česko-Slovenska a nahradila II. program televíznej stanice Česko-slovenskej televízie.

</doc>
<doc id="29563" url="https://sk.wikipedia.org/wiki?curid=29563" title="ČT2">
ČT2

ČT2 je televízna stanica Českej televízie ktorá sa zameriava hlavne na dokumenty, relácie, filmy, programy pre deti alebo menšiny a seriály. Začala vysielať 1. januára 1993 po rozpade Česko-Slovenska a nahradila F1, televíznu stanicu Česko-slovenskej televízie.

</doc>
<doc id="29564" url="https://sk.wikipedia.org/wiki?curid=29564" title="Volovec (vrch v Západných Tatrách)">
Volovec (vrch v Západných Tatrách)

Volovec (; ) je mohutný uzlový vrch v hlavnom hrebeni Západných Tatier, na slovensko-poľskej hranici. Leží v závere Jamníckej doliny nad Pribylinou, približne severovýchodne od Liptovského Mikuláša. 
Poloha.
Nachádza sa v západnej časti Tatier, v podcelku Západné Tatry a v ich časti Roháče. Leží na slovensko-poľskej hranici, na pomedzí Žilinského kraja a Malopoľského vojvodstva a okresov Liptovský Mikuláš, Tvrdošín a Powiat tatrzański. Južná časť masívu patrí do katastra obce Jamník, západná obci Zuberec a severovýchodná obci Witów. Najbližšími sídlami sú južne situovaná Liptovská Kokava, Pribylina a Konská, juhozápadne leží obec Žiar, severozápadne Zverovka, čoby osada obce Zuberec, severne Oravice a Witów a severovýchodne Kościelisko. Vrch sa nachádza v Tatranskom národnom parku v slovenskej i poľskej časti, západná časť však zasahuje aj do národnej prírodnej rezervácie Roháčske plesá. Vrcholom prechádza hranica regiónov Liptov a Orava.
Opis.
Výrazný Volovec leží v hlavnom hrebeni Západných Tatier, medzi Ostrým Roháčom () a Deravou (). Je uzlovým vrchom, kde severným smerom vybieha mohutný hrebeň Dlhý úplaz na Lúčnu (). Tam sa rozdeľuje na severozápadnú vetvu Osobitej a severovýchodnú, pokračujúcu na Bobrovec a Oravickú Maguru. Západne leží Roháčska dolina so skupinou Roháčskych plies, ktoré odvodňuje Studený potok do Oravy, juhovýchodne sa svahy zvažujú do Jamníckej doliny, ktorú odvodňuje cez Jamnícke plesá tečúci Jamnícky potok, smerujúci do Račkovej a Belej v povodí Váhu. Severovýchodným smerom hrebeň klesá do Vyšnej Chocholowskej doliny, ktorú odvodňuje Chocholowski potok do Siwej Wody a Čierneho Dunajca.
Východným smerom sa nachádza Czerwony Wierch (), Trzydniowiański Wierch (), Czubik (), Končistá (), Deravá (), Hrubý vrch (), Bystrá () a Jakubina (), južným Vyšná Magura (), Ostredok (), Nižná Magura (), Mládky (), Malý Baranec (), Baranec (), Smrek () a Ostrý Roháč (), západným Plačlivé (), Tri kopy (), Hrubá kopa (), Baníkov (), Spálená () a Brestová () a severným Osobitá (), Rákoň (), Roh (), Lúčna () a Bobrovec (). Vrcholom prechádza značený turistický chodník. 
Výhľady.
Hôľnato-skalnatý vrchol umožňuje kruhový rozhľad. Viditeľné sú okolité vrcholy Západných Tatier, časť Vysokých Tatier, Oravské Beskydy, Oravská Magura, Nízke Tatry a podhorie v priľahlej časti južného Poľska.
Externé odkazy.
Poloha na turistickej mape

</doc>
<doc id="29566" url="https://sk.wikipedia.org/wiki?curid=29566" title="Veľká Lúka">
Veľká Lúka

Veľká Lúka je obec pri Zvolene, pozri Veľká Lúka (okres Zvolen)
Veľká lúka môže byť:

</doc>
<doc id="29568" url="https://sk.wikipedia.org/wiki?curid=29568" title="Josef Škvorecký">
Josef Škvorecký

Josef Škvorecký (* 27. september 1924, Náchod – † 3. január 2012, Toronto) bol český prozaik, esejista, prekladateľ a exilový nakladateľ, spolu s manželkou Zdenou Salivarovou zakladateľ renomovaného nakladateľstva Sixty-Eight Publishers v kanadskom Toronte. Patril k najvýznamnejším povojnovým českým prozaikom.
Životopis.
Detstvo prežil v Náchode, kde tiež v roku 1943 absolvoval gymnázium a onedlho potom bol odvedený na front. Na univerzitu tak mohol nastúpiť až po skončení vojny. Najprv krátko na lekársku fakultu, potom prestúpil na filozofickú fakultu – odbor angličtina a filozofia, ktorú absolvoval v roku 1949. Pôsobil ako učiteľ na stredných školách v Broumove a Polici nad Metují a na Vyššej sociálnej škole v Hořicích v Podkrkonoší.
V roku 1951 získal doktorát a absolvoval dvojročnú vojenskú službu. Po návrate z nej nastúpil ako redaktor do "Státního nakladatelství krásné literatury" (neskôr "Odeon)", od roku 1956 pôsobil ako redaktor dvojmesačníka "Světová literatura"; ten musel po škandále, ktorý nasledoval po vydaní jeho prvého románu "Zbabělci" v roku 1958, opustiť, ale vrátil sa do nakladateľstva. Spisovateľom z povolania sa stal roku 1963.
V roku 1958 sa oženil so Zdenou Salivarovou.
Do Ameriky odišiel v roku 1969 pracovne (prednášal na Cornell University v Ithake) a po krátkom štipendijnom pobyte v Kalifornii sa usadil v Toronte, kde na univerzite vyučoval americkú a modernú anglickú literatúru. Žil tam až do svojej smrti, v posledných rokoch trávili zimy na Floride.
V roku 1971 Salivarová a Škvorecký založili nakladateľstvo Sixty-Eight Publishers, ktoré sa zaradilo k popredným československým exilovým nakladateľstvám.
Tvorba.
Do literatúry vstúpil poéziou s prvkami civilizmu a poviedkami. Ohlas však vzbudil až román "Zbabělci", prvá časť pentalógie s autorovým alter egom Dannym Smiřickým ako hlavnou postavou. Táto pentalógia je najvýraznejší Škvoreckého literárny počin – podáva ucelené svedectvo o českej spoločnosti od 2. svetovej vojny po autorove skúsenosti z exilu (ďalšie časti: "Tankový prapor", "Mirákl", "Prima sezóna" a "Příběh inženýra lidských duší").
Významná je i jeho prekladateľská činnosť (prekladal popredných moderných amerických autorov – Raymonda Chandlera, Ernesta Hemingwaya, Williama Faulknera, Sinclaira Lewisa, Henryho Jamesa a iných).

</doc>
<doc id="29569" url="https://sk.wikipedia.org/wiki?curid=29569" title="ČT24">
ČT24

ČT24 je spravodajský kanál Českej televízie.
V súčasnosti vysiela 24 hodín denne, prináša aktuálne správy v pravidelných reláciách každých 30 minút a zároveň nonstop v podobe titulkov pod obrazom. V prípade náhlych dôležitých udalostí dokáže reagovať vysielaním mimoriadnej relácie do 30 minút. Niektoré relácie sú vysielané aj na programe ČT1 (napr. hlavná spravodajská relácia "Události", či "Otázky Václava Moravce" (len 1. časť)).
Program začal prinášať spravodajstvo 2. mája 2005 cez internet na stránkach ct24.cz a tiež digitálnym vysielaním súčasne cez družice Astra 3A v pakete Czech Link (CS Link) a Astra 1G v pakete UPC. Kanál tiež ponúkajú niektoré kábelové siete a je vysielaný v multiplexe 1 riadneho digitálneho vysielania.

</doc>
<doc id="29570" url="https://sk.wikipedia.org/wiki?curid=29570" title="Milan Kundera">
Milan Kundera

Milan Kundera (* 1. apríl 1929, Brno† 11. júl 2023, Paríž, Francúzsko) bol česko-francúzsky spisovateľ, žijúci od roku 1975 vo Francúzsku a od konca 80. rokov píšuci po francúzsky. Je svetovo najúspešnejším a najprekladanejším autorom českého pôvodu a jeho romány a eseje výrazne prispeli k vývoju románu ako žánru. V mladosti publikoval tiež básne, drámy a preklady.
Životopis.
Je synom významného muzikológa Ludvíka Kunderu, bratrancom básnika a prekladateľa Ludvíka Kunderu. V roku 1948 maturoval na brnianskom gymnáziu a zapísal sa na Filozofickú fakultu Karlovej univerzity. Štúdium však skoro prerušil a prešiel na štúdium hudobnej skladby. Absolvoval potom aj Filmovú fakultu AMU a v rokoch 1958 – 1970 tu prednášal svetovú literatúru (od roku 1964 ako docent.)
V rokoch 1948 – 1950 bol členom KSČ (spoločne s Janom Trefulkom vylúčený pre „protistranícku činnosť“). V roku 1956 mu bolo obnovené členstvo. V 60-tych rokoch sa angažoval v reformnom hnutí, napr. v júni 1967 vystúpil na IV. zjazde "Zväzu československých spisovateľov", ktorý je všeobecne považovaný za začiatok tzv. Pražskej jari s prejavom, v ktorom kritizoval cenzúru umenia zo strany vládnucej komunistickej strany. Po vpáde vojsk Varšavskej zmluvy do Československa bol v roku 1970 zo strany znova vylúčený a počas normalizácie sa stal pre komunistov definitívne nepohodlným - a tajnou službou sledovaným - umelcom. V bývalom Československu prestali oficiálne vychádzať jeho diela, stal sa disidentom. 
V roku 1975 mu bolo ponúknuté miesto hosťujúceho profesora na univerzite vo francúzskom Rennes, ktoré prijal, a hneď nato do Francúzska odišiel. Neskôr prednášal aj na univerzite "École des Haute Études" v Paríži. Z dôvodu emigrácie mu bolo v roku 1979 odobrané česko-slovenské štátne občianstvo. Zostal teda vo Francúzsku a v roku 1981 získal tamojšie občianstvo. 
Kundera bol dvakrát ženatý. Prvou jeho manželkou bola dcéra hudobného skladateľa Pavla Haasa Olga, druhou televízna hlásateľka Věra Hrabánková (sobáš v roku 1963). 
Do Česka sa po roku 1989 vracal len sporadicky a aj vydávanie svojich diel v češtine výrazne obmedzoval (napríklad román "Neznesiteľná ľahkosť bytia" vyšiel v Česku až v roku 2006). Svoje posledné diela napísal po francúzsky a do roku 2020 blokoval ich preklad do češtiny. V roku 2019, na podnet premiéra Babiša, požiadal o navrátenie českého občianstva, ktoré mu bolo vrátené. Milan Kundera zomrel 11. júla 2023 v Paríži vo svojom byte.
Kontroverzia.
Podľa informácií, ktoré zverejnil týždenník Respekt 13. októbra 2008, poslalo na začiatku 50. rokov 20. storočia udanie mladého Kunderu do komunistického väzenia Miroslava Dvořáčka. V článku Petr Třešňák a Adam Hradilek z Ústavu pre štúdium totalitných režimov tvrdí, že na základe ním objaveného záznamu, sa mal 14. marca 1950 Kundera dostaviť na ZNB vypovedať, že si nejaký muž nechal v úschove kufor u jednej Kunderovej spolubývajúcej na internáte. Majiteľ kufra Dvořáček bol potom zatknutý a odsúdený na 22 rokov väzenia, z ktorých strávil takmer 14 rokov v ťažkých podmienkach pracovných táborov, kde fáral do uránových baní. Dôvodom mal byť obsah kufru, z ktorého ZNB usúdila že Dvořáček je západný agent. O údajnej Kunderovej účasti v tejto kauze má svedčiť aj dokument z roku 1952, kde je uvedená spolupráca Kunderu s orgánmi ZNB. Spisovateľ sa k celej záležitosti vyjadril s prekvapením a udavačstvo poprel. Existuje výpoveď svedka, ktorá za udavača označuje inú osobu, nie Kunderu alebo úvahy, že Kundera bol do záznamu zapísaný len ako jeden zo študentov prítomných na koleji Letná. Z Kunderových neskorších textov čitatelia pochopili, že z oduševneného študenta - stalinistu sa stal dospelý muž, ktorý komunistický režim odmietal, respektíve, ktorý jasne videl, ako život v komunizme človeka morálne zdeformoval. Hriechy z mladosti mu odpustili. Nie však všetci. 
3. novembra 2008 podporilo obhajobu Kunderu jedenásť medzinárodne uznávaných spisovateľov vrátane štyroch laureátov Nobelovej ceny Orhana Pamuka, Gabriela Garcíu Márqueza, Nadine Gordimer a J. M. Coetzee, ako aj Carlosa Fuentesa, Juana Goytisola, Philipa Rotha, Salmana Rushdieho a Jorgeho Semprúna.
Tvorba.
Veľký úspech zaznamenal Kundera prvým románom Žert z roku 1967. Bol to však jediný román, ktorý vyšiel v bývalom Československu. Po roku 1989 sa opäť na pultoch kníhkupectiev objavil až v roku 1996.
Po básnických začiatkoch písal filozoficky založené poviedky a romány modelujúce ľudské osudy na pozadí krízy dejinného vedomia. Jeho rané diela boli poplatné komunistickej ideológii; neskôr ich zavrhol. Vo vrcholnej exilovej tvorbe zachytil problémy vnútornej a vonkajšej slobody človeka a zodpovednosti.

</doc>
<doc id="29572" url="https://sk.wikipedia.org/wiki?curid=29572" title="Leni Riefenstahlová">
Leni Riefenstahlová

Berta Helene Amalie „Leni“ Riefenstahlová (* 22. august 1902, Berlín – † 8. september 2003, Pöcking) bola nemecká filmová režisérka, športová šampiónka, tanečnica, herečka, fotografka. Osobnosť a tvorba Riefenstahlovej často vzbudzovali kontroverzné reakcie, keďže filmy, ktoré nakrútila počas hitlerovského obdobia, boli označované za propagandistické.
Život.
Detstvo a mladosť: tanečnica.
Od roku 1918 do 1925 sa venovala tancu, ktorý jej otec zakazoval. Na tanečné hodiny začala chodiť tajne ako šestnásťročná. V tom čase bola už gymnastickou, plaveckou a atletickou šampiónkou.
Po tom, ako sa stala najlepšou študentkou tanečnej školy, a po verejných vystúpeniach, s ktorými otec nesúhlasil, poslal Leni do internátnej školy. Na novej škole pokračovala tajne v tanci, začala písať poviedky, športové články a filmové scenáre.
Ako dvadsaťjedenročnej, po ukončení štúdia, jej otec dovolil venovať sa profesionálne tancu. Podpísala zmluvu so slávnym avantgardným divadelným režisérom Maxom Reinhardtom a absolvovala európske turné ako sólistka. Svoje prvé sólistické vystúpenie mala 23. októbra 1923 v Mníchove.
Ako tanečná virtuózka si choreografiu sama pripravovala, vyberala hudbu, a aj keď jej tanečné vzdelanie bolo klasické, mala bližšie k vtedy populárnemu hnutiu za zdravie a krásu. Tancovala bez rekvizít, bosá, dôraz kládla na subjektívne vyjadrenie pocitu z hudby. Často sa choreograficky inšpirovala egyptskými a starogréckymi motívmi. Jej tanečnú kariéru ukončil úraz, keď si počas hosťovania v Prahe vážne poranila koleno.
20. roky: herečka.
V roku 1924 žila vo svojom prvom byte v Berlíne so snúbencom Ottom Froitzheimom, v tom čase známym tenistom. Zlomovým bodom v Riefenstahlovej živote bolo stretnutie s tvorbou filmového priekopníka Arnolda Fancka, ktorý bol pôvodne geológ. Náhodou videla jeho film "Hora osudu" („Der Berg des Schicksals“) z roku 1919, ktorý ju svojím zobrazením hôr natoľko nadchol, že sa rozhodla stať filmovou režisérkou a herečkou. V Berlíne sa stretla s Fanckom a presvedčila ho, že bude účinkovať v jeho filmoch. 
Kým sa zotavovala z úrazu, Fanck pre ňu napísal scenár filmu "Svätá hora". Leni sa rozišla so snúbencom a po rekonvalescencii sa film začal nakrúcať v Dolomitoch. Vo filme hrala tanečnicu Diotimu, do ktorej sa zamilujú dvaja muži, ktorí odídu na nebezpečnú horskú túru, kde zahynú.
V horskom filme musela ovládať horolezectvo a lyžovanie, ale, ako iné činnosti predtým, aj tieto zvládla. Okrem toho ju zaujímala filmová práca a spoznávala funkcie kamery. 
Film "Svätá hora" mal premiéru 12. decembra 1926 v berlínskom paláci UFA v kine ZOO. 
V rozpätí rokov 1926 až 1933 nakrútila päť horských filmov, v ktorých stvárnila postavy smelých výskumníčok. Fanckove estetické horské filmy (nakrúcané v riskantných a odľahlých exteriéroch s dôrazom na vizuálny efekt) ovplyvnili Leni Riefenstahlovú v jej ďalšom filmárskom a fotografickom smerovaní. Tieto filmy a postavy v nich prinášali romantický, nevinný a prírodný obraz sveta. Život v nich bol v symbióze s prírodou a naopak tvorili značný kontrast so štúdiovými filmami, ktoré boli expresionistické. Pesimistická, temná atmosféra týchto filmov bola obrazom vtedajšieho Nemecka. 
Riefenstahlová bola nadšená filmovou technikou a po čase mala ambície nakrútiť vlastný film ako režisérka. 
Prvá režijná práca.
Jej režisérskym debutom sa stal film "Modré svetlo", ktorý nakrútila v roku 1932. Scenár k filmu napísal Béla Balázs, kameramanom bol Hans Schneeberger, ktorý spolupracoval aj na slávnom Modrom anjelovi režiséra Josefa von Sternberga (týmto filmom sa preslávila Marlene Dietrichová). Už pri prvom filme bola okrem režisérky aj strihačkou, producentkou a hlavnou predstaviteľkou, pretože potrebovala mať všetky činnosti pod kontrolou.
Filmový dej sa zameriaval na chamtivosť ľudí v protiklade s jednotlivcami, ktorí nažívajú v harmonickom vzťahu s prírodou. Exteriéry sa nakrúcali v Dolomitoch, kde Riefenstahlová našla uzavreté spoločenstvo pastierov a farmárov. Ich životný štýl sa odlišoval od života v 20. storočí. Podarilo sa jej vytvoriť krásnu a záhadnú atmosféru a tým znova posunúť žáner horského filmu vyššie. 
Film "Modré svetlo" mal premiéru v Berlíne 24. marca 1932. Na Medzinárodnom filmovom festivale v Benátkach bol ocenený striebornou medailou, bol prijatý s nadšením a mal medzinárodný úspech. V kinách sa v roku 1932 premietal ako nemý film, neskôr vo zvukovej podobe. Meno maďarského scenáristu Bélu Balázsa, ktorý bol židovského pôvodu, sa v titulkoch zvukovej verzie už neobjavilo. V roku 1950 bol filmový materiál znova prepracovaný a hudbu k nemu nanovo skomponoval skladateľ filmovej hudby Giuseppe Becce.
Nacionalizmus / Režisérka-dokumentaristka.
V roku 1933 pozvali Riefenstahlovú do Berlína, kde sa stretla s Hitlerom a ministrom propagandy Goebbelsom, ktorí boli jej obdivovatelia. Na stretnutí ju žiadali, aby nakrútila zjazdy NSDAP a aby dohliadala na filmovú tvorbu v Nemecku. Leni Riefenstahlová najprv odmietla s odôvodnením, že nie je zorientovaná v revolučných zmenách a súčasnej politike a dokumentárny film ešte nenakrúcala. Hitler ju však chcel získať, pretože mal obavy, že stranícki filmári zo zjazdov urobia bežné spravodajstvo. On chcel umelecké dielo, vzorom mu bol Krížnik Potemkin ruského režiséra Ejzenštejna. Nakoniec režisérku presvedčili tvrdiac, že politika a umenie sa nemajú miešať a že môže zamestnať vlastný štáb (jej ostatnú prácu vláda dočasne pozastavila). 
V auguste 1933 začala Riefenstahlová nakrúcať prvý film z norimberskej trilógie "Víťazstvo viery" (počas vojny sa stratil), 1. decembra mal film premiéru. Režisérka s ním nebola spokojná, podľa nej bol esteticky nedokonalý v porovnaní s neskoršími filmami trilógie. 
Druhý diel trilógie, "Triumf vôle" z roku 1934, ktorý dokumentoval 6. zjazd NSDAP, ukázal, že Riefenstahlová je všestranná kreatívna režisérka. Masové scény, prejavy a nočné zhromaždenia použila vo filme esteticky a tým vytvorila nový druh filmového umenia. Nikto pred ňou takýmto spôsobom nenakrúcal dokumentárny film. 28. marca 1935 mal "Triumf vôle" za osobnej účasti Hitlera premiéru v paláci UFA v Berlíne. 
Za film Triumf vôle dostala režisérka v roku 1934 Národnú cenu a minister propagandy Joseph Goebbels ju chválil: „Je to najväčší film o Führerovi, aký bol kedy vytvorený.“ Na Medzinárodnom filmovom festivale v Benátkach v roku 1935 získal film cenu ako najlepší zahraničný dokumentárny film a na svetovej výstave v Paríži v roku 1937 dostal zlatú medailu. 
Po vojne bol film odsúdený ako propagandistický, zameriavajúci sa na nacionalistické emócie a oslavujúci Hitlera a jeho teóriu árijskej rasy. Napriek tomuto odsúdeniu sa film aj dnes premieta na filmových školách ako technicky dokonalé dielo, ktoré sa prihovára gestami, sloganmi a symbolmi, jeho finále je založené na choreograficky pôsobivom pochode vojakov, zástupy ktorých sa menia na geometrické tvary, a koncu dominuje Hitlerova postava.
Špeciálne pre Triumf vôle vymyslela Riefenstahlová výťah, na ktorom sa pohybovala kamera po vysokom vlajkovom stožiari. Zábery nasnímané takýmto dynamickým spôsobom znázorňovali zástupy SS, ktoré sa zdali nekonečné. 
Posledný zo zjazdových filmov nakrútila Riefenstahlová v roku 1935. Film mal názov "Deň slobody – naša armáda", bol nakrútený bez komentára, použila v ňom dvojité expozície, rozostrenie, tiene a evokatívnu hudbu.
Olympia.
Roku 1936 poveril Riefenstahlovú generálny sekretár Medzinárodného olympijského výboru Dr. Carl Diem, aby zdokumentovala XI. olympijské hry v Berlíne. Riefenstahlová založila spoločnosť, v ktorej bola ona a jej brat Heinz spoločníkmi. Peňažné prostriedky na nakrútenie filmu dostala jej produkčná firma aj z ministerstva propagandy.
"Olympia", ktorej realizácia trvala osemnásť mesiacov, bola nakrútená ako dvojdielna poéma. Pri jej výrobe bolo zostrihaných štyristotisíc metrov filmu. V dejinách kinematografie znamená výrazný predel svojim spracovaním. 
Vo filme bola použitá efektná svetelná kombinácia, trikové zábery a kamery na vozíku pohybujúcom sa na koľajniciach. Riefenstahlová použila v Olympii efektné kombinácie umelého a denného svetla, trikové zábery na oživenie diskobola, priamo na štadióne dala vykopať šesť šácht, v ktorých boli umiestnené kamery snímajúce športovcov oproti nebu, aby vynikli ich hrdinské atletické telá. Unikátne zábery dosiahla tým, že skokanom a maratóncom upevnili pri tréningu na telá kamery; prvý raz sa použila kamera pod vodou, aby bol zdokumentovaný skok do vody po častiach. 
V roku 1956 bola Olympia zaradená medzi desať najlepších filmov sveta. 
Norimberská trilógia spolu s Olympiou ukončili úspešnú režisérsku kariéru Riefenstahlovej. Od roku 1938 nemala žiadnu zmluvu so sponzorom ani s filmovým štúdiom.
21. marca 1944 sa Riefenstahlová vydala v Kitzbüheli za nadporučíka Petra Jacoba, ale o dva roky sa po nezhodách rozišli.
Denacifikácia.
V apríli 1945 spojenci Riefenstahlovú uväznili a spoločne s inými vysokopostavenými nacionálnymi socialistami bola umiestnená na výsluch do zberného tábora. 3. júna 1945 ju Američania po výsluchoch oficiálne denacifikovali a prepustili bez trestu. Počas vojny žila v Kitzbüheli a po denacifikácii Američanmi sa tam vrátila. 
Ešte v roku 1940 začala s nakrúcaním filmu "Nížina", ktorý plánovala dokončiť v Kitzbüheli v Tirolsku. To však patrilo do francúzskej zóny, a aj keď ju na to Američania upozorňovali, Riefenstahlová bola presvedčená, že denacifikácia Američanmi je dostačujúca a že ju budú uznávať aj ostatní spojenci. Navyše nechcela premiestňovať svoju objemnú filmovú knižnicu. 
Keďže denacifikácia vo francúzskej zóne nebola platná, premiestnili Riefenstahlovú do francúzskej zóny v Nemecku. Žila s manželom v domácom väzení vo Schwarzwalde a štyri mesiace strávila v ústave pre choromyseľných vo Freiburgu. V júli 1949 ju nakoniec denacifikoval aj francúzsky tribunál.
Riefenstahlová neskôr tvrdila, že počas výsluchov bola otrasená, keď videla fotografie z koncentračných táborov, podľa dochovanej správy z amerických archívov sa však v tom čase najviac obávala o svoj film "Nížina". V tomto filme použila ako komparzistov Rómov, ktorí boli v koncentračných táboroch. Dlho sa jej darilo popierať túto skutočnosť, ale usvedčila ju žiadosť, v ktorej sa uvádzalo, že menovaní ľudia budú pre potreby premiestnenia na jej „pľac“ rýchlo prevezení. 
Na denacifikačnom súde počas procesu s Riefenstahlovou 16. decembra 1949 zaznelo: "Dotyčná bude zaradená do skupiny súbežníkov… Vo formálnom ohľade je isté, že pani Leni Riefenstahlová, narodená 22. 8. 1902, nebola členkou NSDAP ani inej jej odnože, teda nevzniká žiadne podozrenie z viny podľa direktívy 38. Treba však preskúmať, či a ako pani Riefenstahlová iným spôsobom ako spoluprácou so stranou alebo jej odnožami podporovala nacistické panstvo násilia, alebo či z toho vyšla ako jeho využívateľka…"
Z majetku, ktorý jej v tom čase zabavili, dostala po rokoch iba časť.
Afrika.
Ako šesťdesiatročná odišla Riefenstahlová do Afriky, kde v odľahlej núbijskej oblasti mapovala životný štýl domorodcov. Žila medzi nimi niekoľko rokov, počas ktorých sa naučila ich jazyk. Zachytila ich pri zápasoch, so zvieratami, s deťmi, pri tancoch aj pri pohrebných rituáloch.
Nálepky nacistickej fotografky sa však nezbavila. Jej odporcovia z radov intelektuálov, medzi inými aj Susan Sontagová, poukazovali na to, že sa sústredila na bezchybné mladé ľudské telá a starcov nefotila. Zdôrazňovali, že aj v Núbii uprednostňovala fašistický ideál krásy. 
Napriek kritike sú jej fotografie z tohto obdobia unikátnym umeleckým dielom, ktoré zachytilo jedinečné okamihy.
V oceáne.
Vo veku sedemdesiat rokov sa začala venovať potápaniu. S expedíciou sa dostala do Červeného mora, Karibiku a do Indického oceánu. Prvé podmorské fotografie publikovala v roku 1975, zároveň začala nakrúcať dokumentárny film o korálových záhradách, ktorý sa stal umeleckým dielom a vedeckým dokumentom.
Mnohé fotografie z podmorského sveta urobila Riefenstahlová po svojej osemdesiatke, keď mala za sebou viac ako tisíc ponorov. 
Riefenstahlová o svojich potápačských začiatkoch povedala: "Moja túžba potápať sa s kyslíkovou bombou bola taká silná, že som použila trik. Zapísala som sa ako Helene Jacobová a sfalšovala som svoj dátum narodenia. Namiesto roku 1902 som uviedla 1922. Inštruktor akoby moje omladenie nebral do úvahy, pozeral sa na mňa skepticky a iste si myslel: Tá to nikdy nedokáže" 
Leni Riefenstahlová zomrela v spánku 8. septembra 2003 vo svojom dome v Pöckingu (Nemecko) vo veku 101 rokov.
Filmografia.
Herecká
Režisérska
Kópie niektorých jej filmov sa nachádzajú v Národnom filmovom archíve v Prahe, ale širokej verejnosti nie sú dostupné.

</doc>
<doc id="29575" url="https://sk.wikipedia.org/wiki?curid=29575" title="Železnica">
Železnica

 
Železnica je druh pozemnej dopravy tovaru a osôb po umelej dopravnej ceste (železničná trať; spravidla koľaj) patrične vybavenej technickým zariadením, a to v miestnej aj diaľkovej preprave. „Železnica“ označuje aj železničnú trať alebo súbor činností a zariadení spojených so železničnou dopravou.
Vývoj železnice v 19. a dlho aj v 20. storočí bol ukazovateľ priemyselného rozvoja. Vozidlá železnice premávajú spravidla na železných kolesách po koľajniciach spočiatku zo železa, neskôr zo zliatiny s majoritným zastúpením ocele. Okolesie na kolesách zabezpečuje, že vozidlá zostávajú na koľajniciach. Pohon vozidiel je daný rôznymi strojnými náhonmi vo vozidlách (motorový vozeň) alebo špeciálnymi hnacími vozidlami (rušeň) – v začiatkoch železnice sa používali najmä kone.
Pre svoju vysokú kapacitu, bezpečnosť a spoľahlivosť je sieť tratí väčšinou strategickým majetkom každej krajiny využívaným aj armádou, či už v časoch mieru, ale aj vojen.
Dejiny.
2200 pred Kr.–1803 po Kr.: Počiatky tratí.
Úplné počiatky železníc možno nájsť u Babylončanov, ktorí už približne 2 200 rokov pred našim letopočtom používali kamenné žľaby na usmernenie pohybu kolesových vozidiel, podobne ako neskôr Gréci a Rimania.
V severoanglických a stredoslovenských baniach sa v stredoveku stavali drevené trate pre banské vozíky ťahané koňmi alebo baníkmi. Neskôr, okolo roku 1790, bolo drevo nahradené železom pri výrobe kolies a neskôr tratí . Tu možno hľadať počiatky názvu – zdôraznenie železa v názve je rozšírené v kontinentálnej Európe a v Latinskej Amerike, kým v Anglicku, v Holandsku a na severoamerickom kontinente prevláda označenie podľa koľajovej charakteristiky (Railway, Spoorweg, Railroad).
Prvá americká trať bola pravdepodobne postavená roku 1795 na Beacon Hill neďaleko Bostonu, Massachusetts. Trať bola drevená, s rozchodom približne a slúžila na odvoz zeme z vrcholu kopca na jeho úpätie.
1803 – 1830: Para i kone.
Parný stroj, „motor priemyselnej revolúcie“, vyvinuli v 18. storočí Denis Papin, Thomas Savery, Thomas Newcomen a najmä James Watt. Prvé parné stroje však boli príliš ťažké a málo účinné na využitie v doprave. Koncom 18. storočia vzniklo niekoľko parných kočiarov, ktoré napriek nedokonalosti možno považovať za priekopníkov parnej dopravy.
Než sa parný stroj stal dostatočne spoľahlivým a výkonným pohonom, vznikali po celom svete konské železnice. Výhoda použitia železných koľajníc spočívala najmä v znížení trenia, takže kôň dokázal ťahať podstatne ťažší náklad, ako na voze po vtedajších cestách. Mnoho železníc z počiatku 19. storočia bolo postavených ako konské, napríklad prvá verejná železnica – Surreyská železná koľajová dráha v južnom Anglicku otvorená v roku 1803. Podobne, ako takmer všetky železnice pred rokom 1830, i táto slúžila na dopravu nákladov. Prvá konská železnica na európskom kontinente bola Koněspřežná dráha České Budějovice – Linec uvedená do prevádzky v rokoch 1827 – 1836. Na území Slovenska vznikla v rokoch 1836 – 1846 prvá medzimestská konská železnica Bratislava – Sereď (v prevádzke do roku 1872).
Prvá verejná železnica s trvalo parnou trakciou bola Železnica Stockton–Darlington ("The Stockton and Darlington Railway, S&amp;DR") oficiálne otvorená 27. septembra 1825. Počas prvej jazdy vlak prepravil až 600 cestujúcich, väčšinou v otvorených uhoľných vagónoch. Popredné osoby viezol jeden experimentálny osobný vagón (pomenovaný "The Experiment"). Vlak ťahal Stephensonov rušeň "Locomotion No. 1", ktorý však nebol dostatočne výkonný, a tak bola parná trakcia zakrátko nahradená koňmi – až do roku 1828.
Medzi priekopníkov parnej trakcie patrili Richard Trevithick, Matthew Murray a George Stephenson, ktorí zdokonalili parné rušne tak, že boli schopné konkurovať konskej trakcii. Prvým preukázateľne funkčným rušňom bol rušeň v železiarňach "Pen-y-darren" konštruktéra Richarda Trevithicka v roku 1804. Za ďalší míľnik možno považovať rušeň "Rocket" z roku 1829 z dielne Roberta (syn) a Georga (otec) Stephensona, ktorý dokázal použiteľnosť parnej trakcie i pre dlhé trate a stal sa prvým rýchlikovým rušňom sveta.
"Rocket" premávala na prvej medzimestskej trati na svete – Manchestersko-liverpoolskej železnici ("Liverpool and Manchester Railway, L&amp;MR") otvorenej 15. septembra. 1830. Dôvodom pre postavenie tejto železnice boli vysoké ceny dopravy na Bridgewaterskom kanáli. V rokoch 1830 – 1840 prepravila vyše 5 miliónov cestujúcich..
1830 – 1850: Rozvoj železníc.
Železničná mánia v Spojenom kráľovstve.
Obdobie rokov 1830 – 1850 sa v Spojenom kráľovstve nazýva Železničná mánia ("Railway mania") pre prekotný a nekontrolovaný rozvoj železníc: do roku 1842 sa v Británii položilo vyše tratí, v období 1840 – 1850 až . Investičná bublina dosiahla vrchol v roku 1846, nasledujúci pád znamenal krach mnohých projektov, z ktorých mnohé boli neskôr odkúpené preživšími hráčmi za zlomok ceny.
Rozsah železničnej mánie dokladá i to, že tratí bolo vybudovaných na základe projektov schválených parlamentom v období rokov 1844 – 1846, pričom dĺžka dnešnej siete v Spojenom kráľovstve je približne 18 tisíc kilometrov. Dôsledkom mánie trvajúcim dodnes je zdvojenie diaľkových tratí, keďže konkurujúce si spoločnosti nepociťovali potrebu koordinovať vedenie tratí a zdieľať ich časti, a štát žiadnu centrálnu koncepciu nepresadil. Do roku 1870 bolo v Británii v prevádzke železníc.
Prvé železnice na európskom kontinente.
Na európskom kontinente sa v rokoch 1830 – 1850 železnice rozvíjali striedmejšie ako v Spojenom kráľovstve. Európske železnice dlhú dobu buď dovážali lokomotívy z ostrovov, alebo preberali britské vzory v ich konštrukcii. Neskôr o európsky trh súťažili britské lokomotívky s americkými, ktorých výrobky boli adaptabilnejšie na kontinentálne podmienky (členitý reliéf…). Na druhej strane, európski konštruktéri sú autormi mnohých technických vylepšení parnej lokomotívy, najmä v druhej polovici 19. storočia, a taktiež vizionármi nových trakcií (elektrický a dieselový rušeň).
Francúzsko.
Prvý francúzsky rušeň skonštruoval Marc Séguin, majiteľ patentu na žiarotrubkový kotol z roku 1827. Rušeň s usporiadaním 0–4–0 (B) sa prvýkrát rozbehol 7. novembra 1829 na trati nákladnej konskej železnice Lyon–St. Étienne. Táto železnica je teda prvou traťou s parnou trakciou vo Francúzsku. Do roku 1838 bolo v krajine položených tratí pre parné vlaky, čiže výrazne menej, než vo Veľkej Británii.
Nemecko.
Prvou parnou železnicou v Nemecku bola Bavorská Ľudovítova železnica (Bayerische Ludwigsbahn) otvorená 7. december 1835. Viedla z Norimbergu do Fürthu. Bol na nej nasadený rušeň "Adler" (Orol) z dielne Georga a Roberta Stephensona s usporiadaním 2–2–2 (1A1). Predchádzala jej úzkorozchodná konská Železnica princa Williama otvorená 20. septembra 1831 na trase Hisbeck–Nierenhof v okolí Essenu. Prepravovala uhlie a od roku 1833 i pasažierov. V roku 1847 bola prestavaná na bežný rozchod a začala sa používať parná trakcia. 
24. apríla 1837 bola otvorená 3. nemecká železnica na úseku Lipsko–Althen. Trať bola 7. apríla 1839 predĺžená do Drážďan a stala sa tak prvou diaľkovou železnicou v Nemecku – dĺžka trate bola . Na trati bol tiež postavený prvý nemecký železničný tunel.
Nemecké trate boli vlastnené štátmi i súkromnými spoločnosťami; jedna z nich, Rýnska železnica ("Rheinische Eisenbahn"), otvorila v roku 1843 prvú medzinárodnú železničnú linku spájajúcu nemecké mesto Cologne a belgické Antwerpy. Bolo to obdobie rýchleho rozvoja nemeckých železníc – v roku 1845 bolo na jeho území viac než 2 tisíc km tratí, v roku 1855 už viac než 8 tisíc km.
Česko.
Na české územie dorazil prvý vlak 6. júna 1839.. Šlo o úsek Severnej dráhy cisára Ferdinanda budovanej od roku 1837 z Viedne. Na túto železnicu boli neskôr pripojené mestá Brno (7. júla 1839) a Olomouc (17. októbra 1841). Celá trať až do Ostravy a Bohumína bola uvedená do prevádzky 1. mája 1847.
Prvý parný vlak dorazil do Prahy v auguste 1845 po úseku Olomouc – Praha Severnej štátnej dráhy budovanej od roku 1842. Táto trať bola dobudovaná do Drážďan v rokoch 1845 – 1851.
Slovensko.
Dejiny parnej železnice na Slovensku sa začali písať 20. augusta 1848, kedy dorazil do Bratislavy prvý parný vlak po trati 
Bratislava – Devínska Nová Ves – Marchegg – Gänserndorf (– Viedeň) (výstavba 1846 – 1848).
Americké železnice.
Prvá komerčná prevádzka parnej trakcia na americkom kontinente začala 9. augusta 1829 na trati Carbondale–Honesdale v Pensylvánii. Vlaky ťahal rušeň "Stourbridge Lion" britskej výroby. Bol však priťažký a trať rozbil. Rušne dovážané z Británie neboli stavané na americké kľukaté trate s ľahkými zvrškami, ktoré ničili a často sa vykoľajovali. Situáciu sa snažili riešiť americkí konštruktéri rušňov, ktorí stavali lokomotívy šité na mieru domácim podmienkam. Patrili medzi nich Peter Cooper, Isaac Dripps, John Jervis či Mathias Baldwin.
V roku 1830 si zlatník Mathias Baldwin založil dielňu na lokomotívy, ktorá sa neskôr stala najväčšou lokomotívkou na svete. Rušeň "Old Ironsides" (usporiadanie 2–2–0) z roku 1832 a "E. L. Miller" (usporiadanie 4–2–0) boli prvým z 60 tisíc parných rušňov z jeho produkcie.
15. januára 1831 otvorila spoločnosť "South Carolina" v okolí Charlestonu prvú americkú pravidelnú linku s parnou trakciou. Vlaky ťahala 1. veľká lokomotíva vyrobená v USA – "Best friend of Charleston". Na trati premávali zmiešané osobno-nákladné vlaky a po predĺžení na sa v roku 1833 stala najdlhšou železničnou traťou na svete.
Prvá kanadská trať, "Champlain &amp; St Lawrence", bola otvorená 24. júla 1836 z La Prairie (Quebec) do St John (New Brunswick). Rozvoj prebiehal v USA i Kanade smerom z východu na západ. Do roku 1840 bolo v USA položených tratí, do roku 1860 až .
Vozidlá.
Železničný vlak je jedno alebo viacero za sebou spojených koľajových vozidiel. 
Vlak s viacerými napojenými vozidlami je väčšinou ťahaný alebo tlačený rušňom. 
Motorový vozeň alebo motorový vlak má vlastný pohon, ktorý sa nachádza na začiatku alebo konci vlaku, alebo je rozložený po celom vlaku. Toto označenie je používané pre vozne a vlaky s dieselovým pohonom.
Niektoré z novších typov vlakových súprav (ICE 3, AGV, ATPRD s-120, HT650) s elektrickým pohonom majú motory rozložené po celom vlaku.
Pozri aj:
Železničná trať.
Pri bežnom koľajisku (železničný zvršok) sú koľaje upevnené v krátkom odstupe na krížovo uložené podvaly. Upevňuje sa rôzne (napr. klinom alebo sponou). Úlohou upevnenia je zabezpečenie rozchodu a zabránenie plávania koľají po dĺžke.
Podvaly sú z impregnovaného dreva a na hlavných tratiach z predpätého betónu. V menšom rozsahu sa používa aj oceľ (najmä mimo Slovenska a Česka, u nás má nepriaznivý vplyv na funkciu koľajových obvodov).
Koľajová mriežka sa dáva do koľajového podkladu (zväčša štrk), ktoré zachytáva statické a mechanické zaťaženie a odvádza ho do hĺbky.
Traťou (traťovou koľajou, šírou traťou v podmienkách ŽSR) sa rozumie koľaj spájajúcu dve susedné dopravne, ohraničenú v dĺžke vchodovými návesidlami a v šírke jej priechodového prierezu. Koľajiskom sa rozumie skupina vyhýbkami rozvetvených koľají nachádzajúcu sa v spoločnom železničnom telese, v dĺžke medzi prvou a poslednou výhybkou, prípadne medzi prvou výhybkou a zarážadlami (ak ide o slepé koľaje). Jeho šírka je ohraničená vonkajšou hranou priechodového prierezu krajných koľají rovetvenia ústiacich spravidla do traťových, prípadne iných koľají. Koľaj nachádzajúca sa medzi vchodovým návesidlom a krajnou vyhýbkou sa považuje za súčasť koľajiska.
Pohon.
Na začiatku bol pohon zabezpečený ťažnými zvieratami (konská železnica), neskôr parnými strojmi, od roku 1879 elektrický pohon, od roku 1900 aj pohon Ottovými motormi – príp. dieselovými motormi a v modernej dobe aj turbínami. 
Na hlavných tratiach a v husto obývaných oblastiach sa používa elektrický pohon, inde skôr dieselový pohon.
Pri používaní dieselových motorov sa delí pohon podľa prenosu hnacej sily na diesel-elektrický, alebo diesel-hydraulický.
Bezpečnostné zariadenia.
Hnacie vozidlá a železničné zariadenia majú bezpečnostné systémy, ktoré majú zabezpečiť bezpečnú prevádzku. K tomu patria najmä brzdné systémy a zabezpečovacie zariadenia.
Súčasťami systémov zabezpečenia vlakov sú najmä návestidlá,
vlakové zabezpečovacie zariadenie, bodové zabezpečovacie zariadenia a líniové zabezpečovacie zariadenia. Tieto systémy vo všeobecnosti nie sú medzinárodne štandardizované, aj preto sa často musí v hraničných staniciach prepriahať hnacie vozidlo (lokomotíva). Nový systém ERTMS a jeho súčasť ETCS úrovne 1 alebo (novšej) 2 má byť európskym štandardom, jeho nasadzovanie na tratiach (okrem pomerne vysokých finančných nákladov vyžaduje aj výluku rekonštruovaného traťového úseku) je však zatiaľ veľmi pomalé.
Dĺžka železníc podľa krajiny.
Prvých 15, Slovensko a susedné krajiny
Poradie. Krajina Dĺžka železníc (km) (dátum informácie)

</doc>
<doc id="29577" url="https://sk.wikipedia.org/wiki?curid=29577" title="Železničná doprava">
Železničná doprava



</doc>
<doc id="29579" url="https://sk.wikipedia.org/wiki?curid=29579" title="Dawson (Yukon)">
Dawson (Yukon)

Dawson () je mestečko v kanadskom teritóriu Yukon, ktoré má 1 251 obyvateľov (údaj z roku 2001).
Poloha.
Mesto Dawson leží na brehu rieky Yukon, iba niekoľko kilometrov východne od hraníc Kanady so štátom Aljaška v USA, na 64° 03′45″ severnej zemepisnej šírky a 139° 25′50″ západnej zemepisnej dĺžky, v tej istej zemepisnej šírke ako Reykjavík, hlavné mesto Islandu.
Doprava.
Cestná doprava.
Cestná sieť je v teritóriu Yukon pomerne riedka. Do Dawsonu je prístup po ceste Klondike Highway z Whitehorse a po ceste Top of the World Highway z Fairbanks na Aljaške. Niekoľko kilometrov na východ od Dawsonu začína Dempster Highway, štrková cesta dlhá 671 km, ktorá tvorí jediný cestný prístup do severných oblastí teritória Yukon a končí v osade Inuvik, ležiacej už v Severozápadných teritóriách.
Vodná doprava.
Mesto Dawson leží priamo na brehu rieky Yukon, ktorá je v týchto miestach splavná pre člny a malé lode. Je zvyčajne konečnou zastávkou pre obľúbené splavy na kanoe z Whitehorse do Dawson City. Dĺžka trasy je 735 km a splav trvá okolo 16 dní.
Letecká doprava.
V Dawsone je aj letisko. Priame letecké spojenie je s Whitehorse a s Fairbanks na Aljaške.
Podnebie.
Rovnako ako väčšina územia teritória Yukon, aj mesto Dawson má subarktické podnebie. Najvyššia priemerná denná teplota je v júli, 23 °C a najnižšia priemerná denná teplota v januári, −31 °C. Ročná priemerná denná teplota je -4.4 °C. Najvyššia nameraná teplota bola 35 °C v máji 1983 a najnižšia −56 °C vo februári 1992. V Dawsone napadne priemerne ročne 160 cm snehu a spadne 200 mm dažďových zrážok. Ročne je tu priemerne iba 90 dní bez mrazu.
História mesta.
Mesto bolo pomenované v januári 1897 po významnom kanadskom geológovi George Mercer Dawsonovi, ktorý preskúmal tunajší región v roku 1887. Zlatá horúčka na Klondike, ktorá vypukla v roku 1896, zmenila pôvodný letný rybársky tábor na prosperujúce mesto so 40 000 obyvateľmi v roku 1898. V roku 1899 zlatá horúčka skončila a počet obyvateľov mesta poklesol až na 8 000. V roku 1902, keď bol Dawson oficiálne ustanovený za mesto, tam žilo už menej ako 5 000 obyvateľov. Počet obyvateľov bol pomerne stabilný až do 30. rokov 20. storočia. Poklesol po 2. svetovej vojne, keď bolo sídlo vlády premiestnené do Whitehorse a upadol až na 600-900 obyvateľov v 60. a 70. rokoch. V posledných rokoch opäť trochu vzrástol na súčasných 1 251. 
Veľa významných budov v meste je súčasťou Národného historického miesta Dawson. V historických budovách je množstvo expozícií a zamestnanci poskytujúci v nich informácie sú oblečení v dobových kostýmoch z čias zlatej horúčky. 
Dawson bolo hlavným mestom teritória Yukon od jeho založenia v roku 1898 až do roku 1952, keď bolo sídlo teritoriálnej vlády premiestnené do Whitehorse.
Dnes je hlavným ekonomickým odvetvím v Dawsone turizmus a ešte stále aj ťažba zlata. Vďaka vysokej cene zlata sú moderné banícke metódy ťažby opäť ziskové. Na druhej strane rozmach turistiky podnietil rozvoj služieb v meste.
Ťažba zlata.
Zlato sa tu začalo ťažiť v roku 1896 po objave zlatého náleziska v potoku Bonanza Creek George Carmackom, Dawson Charliem a Skookum Jim Masonom. Územie bolo čoskoro vykolíkované a väčšina z tisícov zlatokopov, ktorí sem prišli na jar roku 1898 zistila, že je len veľmi malá šanca zbohatnúť na ťažbe zlata. Veľa z nich namiesto toho začalo poskytovať služby zlatokopom. Asi o 10 rokov neskôr sa začalo s priemyselnou ťažbou zlata pomocou veľkých bagrov, ktoré ťažili veľké množstvo zlatej rudy z potokov a úplne zmenili ráz krajiny. Zmenili tok potokov a riek a zanechali za sebou hromady hlušiny. Bola vybudovaná sieť kanálov a priehrad na výrobu elektrickej energie pre tieto ťažiace stroje. Bagre obyčajne cez zimu nepracovali, ale jeden z nich zhotovený pre „Klondike Joe Boyla“ bol zostrojený na nepretržitú ročnú prevádzku a Boyle s ním pracoval aj v zime. Tento bager je otvorený ako národné historické miesto na potoku Bonanza Creek.
Posledný ťažobný bager prestal pracovať v roku 1966 a hydroelektráreň bola zatvorená, keď ju mesto Dawson odmietlo odkúpiť. Odvtedy sú opäť hlavnými subjektami v ťažbe zlata v regióne zlatokopi na placeroch.

</doc>
<doc id="29580" url="https://sk.wikipedia.org/wiki?curid=29580" title="Dawson City">
Dawson City



</doc>
<doc id="29581" url="https://sk.wikipedia.org/wiki?curid=29581" title="Bunka">
Bunka

Bunka (zriedkavo: celula) je najmenšia stavebná a funkčná jednotka všetkých živých organizmov (okrem vírusov, viroidov a vírusoidov, ak sú aj tieto považované za živé organizmy), ktorá má všetky základné vlastnosti života. Autorom tejto definície je český fyziológ Jan Evangelista Purkyně, ktorý ju prvýkrát vyslovil v roku 1837 na zjazde nemeckých lekárov a prírodovedcov v Prahe.
Môže byť samostatným organizmom alebo len časťou celku neschopnou samostatného života (napr. nervová bunka). V prvom prípade sa hovorí o jednobunkovom, v druhom o mnohobunkovom organizme.
Bunky rôznych skupín živých organizmov sú veľmi rozmanité z hľadiska veľkosti a stavby, ale niektoré vlastnosti majú spoločné. Vnútorný živý obsah každej bunky (protoplast, protoplazma) je ohraničený dvojitou fosfolipidovou membránou (tzv. cytoplazmatickou alebo bunkovou membránou). Vo vnútri bunky sa nachádza genetický materiál vždy vo forme DNA, na rozdiel od vírusov, ktoré v niektorých prípadoch majú len RNA. Všetky bunky obsahujú tiež ribozómy, malé organely slúžiace na syntézu proteínov (bielkovín).
Delenie podľa štruktúry.
Existujú dva základné typy bunky, takzvané prokaryotické (neobsahujú jadro) a eukaryotické (obsahujú jadro). Prokaryoty sú jednobunkové organizmy, zatiaľ čo eukaryoty môžu byť jednobunkové alebo mnohobunkové. 
Prokaryotické bunky.
"Hlavný článok:" Prokaryoty
Prokaryoty zahŕňajú baktérie a archeóny, dve z troch domén života. Prokaryotické bunky boli prvou formou života na Zemi, ktorá sa vyznačovala životne dôležitými biologickými procesmi vrátane bunkovej signalizácie. Prokaryotické bunky sú jednoduchšie a menšie ako eukaryotické bunky a neobsahujú membránovo viazané organely, ako je bunkové jadro. DNA prokaryotickej bunky sa skladá z jedného kruhového chromozómu, ktorý je v priamom kontakte s cytoplazmou. Jadrová oblasť v cytoplazme sa nazýva nukleoid (jadrový ekvivalent). Väčšina prokaryotov patrí k najmenším organizmom s priemerom od 0,5 do 2,0 μm.
Prokaryotická bunka má tri morfologické oblasti:
Eukaryotické bunky.
"Hlavný článok:" Eukaryoty
Medzi eukaryotické organizmy patria rastliny, zvieratá, huby, slizovky, prvoky a riasy. Eukaryotické bunky sú asi pätnásťkrát väčšie ako typické prokaryotické bunky a môžu byť až tisíckrát objemnejšie. Hlavným rozlišovacím znakom eukaryotov v porovnaní s prokaryotmi je kompartmentalizácia, to znamená prítomnosť membránových organel (kompartmentov), v ktorých sa vykonávajú špecifické činnosti. Najdôležitejšou organelou je bunkové jadro, v ktorej je umiestnená jadrová DNA. Medzi ďalšie rozdiely v porovnaní s prokaryotickými bunkami patrí:
Základný rozdiel medzi prokaryotickými a eukaryotickými bunkami je teda ten, že eukaryotické bunky sú vo všeobecnosti zložitejšie štruktúrované ako prokaryotické. Majú organely endomembránovej sústavy (okrem jadra sú to napríklad mitochondrie, endoplazmatické retikulum, Golgiho aparát, lyzozómy a ďalšie). Ribozómy eukaryotickej bunky, ktoré sa nachádzajú v cytoplazme, sú typu 80 S, ribozómy v mitochondriách a plastidoch sú približne 70 S, čo zodpovedá veľkosti prokaryotických ribozómov. Táto skutočnosť je jedným z dôkazov podporujúcich endosymbiotickú teóriu vzniku eukaryotických organizmov.
Iba rastlinné eukaryotické bunky majú plastidy, špeciálne organely, ktorých primárnou funkciou je fotosyntéza. Ďalšia odlišnosť rastlinných od iných eukaryotických buniek (napr. živočíšnych) je tá, že majú bunkovú stenu a viac vakuol. Bunkovú stenu majú aj bunky húb.
Vlastnosti.
Všetky bunky majú schopnosť syntézy bielkovín, rozmnožovania, stálej látkovej a energetickej výmeny s okolím, samoregulácie a prispôsobovania, ukladania a premeny energie a látok (metabolizmus)
Všetky tieto vlastnosti súvisia s pôsobením a vznikom biomolekúl, ktorých vnútorná štruktúra sa značne líši od anorganickej hmoty. V bunke sa nachádzajú v určitých štruktúrach; najcharakteristickejšími sú membránové sústavy z lipidov a bielkovín a bunkové organely.
Vírusy nemajú všetky uvedené vlastnosti, len pomerne samostatne existujúcimi bunkovými časťami.
Živá bunka je otvorený, vysoko usporiadaný a dynamický systém. Cez plazmatickú membránu si neustále vymieňa látky, energiu a informácie s okolím. Prebieha to tak, že hoci cez bunku stále tečie hmota a energia, je koncentrácia stavebných látok v bunke približne rovnaká. Reakcie vyžadujúce energiu sú spojené s reakciami uvoľňujúcimi energiu.
Látky prijímané bunkou sú potrebné na:
Látky vylučované bunkou sú také, ktoré:
Osmotickými vlastnosťami bunky sú osmotický tlak, osmotický potenciál a vodný potenciál.
Tvar.
Bunky môžu mať rozmanitý tvar. Základný tvar je guľovitý, s ktorým sa možno stretnúť prevažne u voľných buniek. Bunky zoskupené do tkanív a pletív nadobúdajú rôzne tvary, ktoré sú závislé od ich funkcie a miesta, ktoré v organizme zaberajú. V živočíšnom tele sa nachádza široká škála tvarov buniek od guľovitého až po vláknitý s rôznymi prechodmi. Bunky krycích epitelov bývajú kubické, prípadne valcovité, svalové bunky bývajú vretenovité, väzivové bunky nadobúdajú hviezdicovitý tvar, nervové a kostené majú mnoho výbežkov.
Veľkosť.
Podobne sa bunky odlišujú aj veľkosťou. Väčšina buniek svojimi rozmermi neprekročí 10 – 30 µm. Niektoré bunky však dosahujú extrémne rozmery (napr. axóny niektorých nervových buniek človeka dosahujú dĺžku až ). Medzi najväčšie bunky patria živočíšne vajíčka. Najväčšou známou bunkou je vajce pštrosa, ktoré obsahuje veľa prídavných látok a má obsah niekoľko litrov. (Vajcia najväčších druhohorných dinosaurov boli, samozrejme, ešte väčšie.) Medzi najmenšie eukaryotické bunky patria spermie. Čo sa týka dolnej hranice, priemer bunky nemôže klesnúť pod 20 nm. Najmenšie bunky sú mykoplazmy.
Zaujímavé je, hoci to nie je pravidlom, že rozmery buniek a organizmov sú si úmerné. Veľké živočíchy mávajú veľké bunky. Bunky zhodných orgánov u rôznych jedincov majú obyčajne zhodné rozmery. Podobne aj počet buniek v telách živočíchov toho istého druhu kolíše v určitom rozmedzí; napr. človek má približne 25 x 1015 buniek. Sú známe aj prípady, keď je počet buniek stály. Tento jav sa nazýva eutélia a pozoruje sa u niektorých hlístovcov a iných pseudocoelomových živočíchov.
Hmotnosť živočíšnych buniek je priemerne 2 ng.
Bunková diferenciácia.
U mnohobunkových organizmov spravidla dochádza k bunkovej diferenciácii, čiže bunky sa v organizme špecializujú na určité funkcie. Zhluk rovnako diferencovaných (teda rovnako špecializovaných) buniek sa nazýva tkanivo alebo pletivo.
Bunky mnohobunkovcov mávajú oproti bunkám jednobunkovcov často aj dodatočné štrukturálne a funkčné vlastnosti, ktoré vyplývajú z nutnosti spolupráce bunky s tkanivom, vedenia látok a vzruchov, mechanického spevnenia a podobne. Niektoré bunky plnia funkcie v organizme aj (alebo výlučne) po svojej smrti, napríklad bunky cievic (tracheíd) v rastlinách.
U človeka sa rozoznáva 5 základných druhov buniek:
Rozmnožovanie a vývin bunky.
Bunky sa vždy rozmnožujú delením – pozri Bunkové delenie. Poznáme tri základné typy delenia bunky. Prokaryoty sa rozmnožujú tzv. amitózou. Ďalšie dva typy bunkového delenia, mitóza a meióza sa vyskytujú len u eukaryotov.
Vývin bunky medzi dvoma deleniami sa nazýva bunkový cyklus. Trvanie tohto cyklu je geneticky naprogramované a určuje dĺžku života bunky (u niektorých baktérií 30 minút, niektoré jednobunkovce 24 hodín, nervové bunky toľko ako celý organizmus). Všeobecne platí, že čím je bunka špecializovanejšia, tým má menšiu schopnosť sa deliť.

</doc>
<doc id="29582" url="https://sk.wikipedia.org/wiki?curid=29582" title="Cytosól">
Cytosól

Cytosól (iné názvy pozri nižšie) je gélovité vnútorné prostredie bunky javiace sa v elektrónovom mikroskope amorfne (beztvaro). 
Cytosól spolu s tekutinami vnútri jadra (a ostatných organel) sa označuje názvom vnútrobunkové tekutiny (=intracelulárne tekutiny).
Názvy.
V literatúre sa vyskytujú tieto názvy: cytosól, cytosol, cytozól, cytozol, základná plazma, cytoplazma v užšom zmysle, základná cytoplazma, hyaloplazma, cytoplazmatický matrix , plazmový matrix , matrix v užšom zmysle , základná cytoplazmatická substancia (bunky). 
O cytoplazme v širšom zmysle pozri cytoplazma.
Názov matrix v širšom zmysle označuje celú hmotu bunky (t.j. vrátane organel, inklúzií, povrchu atď.). Ďalšie významy slova matrix pozri v článku matrix.
Zloženie cytosólu.
Cytosól tvorí vnútorné prostredie bunky. Je tekutý až rôsolovitý a vykonáva mnoho úloh. V prvom rade ide o všeobecné bunkové prostredie, ktorého 75 až 80 % tvorí voda. Gélovitosť cytosólu závisí od množstva anorganických a organických látok a biomakromolekúl rozpustených v tejto vode. Prítomnosť určitej látky v bunke je často podmienená jej rozpustnosťou vo vode. Najčastejšími anorganickými látkami v cytosóle okrem vody sú anorganické zlúčeniny kyslíka (napr. molekulový kyslík alebo kyslíkové radikály), uhlíka (napr. oxid uhličitý), dusíka (napr. amoniak), fosforu (napr. pyrofosfát) a síry a ďalej ióny draslíka, sodíka, vápnika, horčíka, mangánu, zinku a ďalších. Najčastejšími organickými látkami v cytosóle sú aminokyseliny, mastné kyseliny, nukleotidy, organické kyseliny a rôzne metabolické medziprodukty. Najčastejšími biomakromolekulami v cytosóle sú proteíny (napr. enzýmy), sacharidy, lipidy a nukleové kyseliny. Cytoplazma v bunke nie je homogénnou emulziou; pri povrchu bunky je tekutejšia (ektoplazma), vo vnútri viskóznejšia (endoplazma).
Vlastnosti cytosólu.
Fakt, že je tvorený prevažne vodou, dáva cytosólu charakteristické vlastnosti. Voda je polárne rozpúšťadlo a dobre rozpúsťa polárne a hydrofilné látky. Napríklad proteíny môžu svoju funkciu plniť iba vtedy, keď sú v bunke v rozpustenom stave. Inak fungujú hydrofóbne látky, ktoré sa vo vode nerozpúšťajú, ale naopak agregujú (zhlukujú). Typicky hydrofóbne sú lipidy; vďaka vodnému prostrediu sa zachováva štruktúra biomembrán, ktorú tvoria prevažne lipidy.
Medzi výhody vodného charakteru cytosólu patria i termoregulačné schopnosti. Voda dobre vedie teplo, takže "prehriatie" určitej oblasti bunky a jej následné tepelné poškodenie v dôsledku výraznej metabolickej aktivity tak ľahko nehrozí.
Ďalšou vlastnosťou cytosólu je to, že voda je univerzálne prostredie pre biochemické reakcie. Veľkosť molekúl vody, veľká kyslíková elektronegativita, ľahká protonizácia vodíka a schopnosť tvoriť vodíkové mostíky poskytujú dostatočne flexibilné prostredie pre mnohé typy chemických reakcií. Poskytovať priestor pre biochemické procesy je najdôležitejšou schopnosťou cytosólu. Prebiehajú v ňom malé biochemické reakcie, zložité enzymatické cykly aj komplexné biochemické dráhy. Spomenúť možno glykolýzu, syntézu bielkovín, hydrolytické procesy a mnohé ďalšie. 
V cytosóle látky ľahko difundujú, takže vnútrobunkový transport je pre mnohé molekuly rýchly a nenáročný. Tekutosť cytosólu takisto umožňuje nielen pohyb v ňom, ale i pohyb jeho samotného, spolu s presunom organel, ktoré obklopuje - tieto pohyby sa označujú ako prúdenie cytoplazmy.

</doc>
<doc id="29583" url="https://sk.wikipedia.org/wiki?curid=29583" title="Bunkové delenie">
Bunkové delenie

Bunkové delenie je časť bunkového cyklu, počas ktorého sa rodičovská bunka rozdelí na dcérske bunky. Obvykle mu predchádza delenie bunkového jadra (u Eukaryotov).

</doc>
<doc id="29584" url="https://sk.wikipedia.org/wiki?curid=29584" title="Mitóza">
Mitóza

Mitóza alebo mitotické delenie je typ bunkového delenia eukaryotickej bunky. Je základným spôsobom reprodukcie jadra, za ktorým nasleduje rozdelenie celej bunky na dve dcérske bunky. 
Prvá fáza – delenie jadra sa všeobecne označuje ako karyokinéza. Druhá fáza – delenie bunky sa označuje ako cytokinéza. 
Bunkový cyklus.
Pri mitóze predchádza samotnému rozdeleniu bunky zložitý proces rozdelenia bunkového jadra, pri ktorom zostáva v dcérskych jadrách zachovaný počet chromozómov. V rámci bunkového cyklu predchádza mitóze tzv. S fáza, počas ktorej je prostredníctvom replikácie zdvojená genetická informácia, aby mohlo dôjsť k jej rozdeleniu, a G2 fáza, počas ktorej bunka rastie a vykonáva poslednú prípravu pred mitózou. Po mitóze nasleduje G1 fáza (alebo postmitotické obdobie), počas ktorej sa realizuje genetická informácia bunky a syntetizujú sa bielkoviny a RNA. 
Mitóza sama môže slúžiť tak na budovanie viacbunkového organizmu, ako aj na tzv. nepohlavné rozmnožovanie (pri jednobunkových a primitívnejších viacbunkových organizmoch). Produktom takéhoto rozmnožovania sú geneticky identické bunky či organizmy - klony. Výhodou je praktickosť a efektívnosť takéhoto množenia, nevýhodou je uniformita potomstva.
Fázy mitózy.
V procese mitózy rozlišujeme štyri fázy:
Sú známe prípady, kedy dochádza iba k rozdeleniu jadra, ale samotná bunka sa nerozdelí. Takýmto spôsobom vznikajú dvoj a viacjadrové bunky. Z toho vyplýva, že mechanizmy kontrolujúce rozdelenie jadra a bunky sú rozdielne.
Rozdiel medzi mitózou a meiózou.
Pri meióze vznikajú z jednej bunky až štyri bunky, ktorá každá má polovičný počet chromozómov ako materská bunka. Napríklad z diploidnej bunky (2n) vznikajú bunky haploidné (n), z tetraploidnej bunky (4n) bunky diploidné (2n) atď. Meiózou vznikajú napríklad gaméty živočíchov alebo výtrusy z rastlinných sporofytov. 
Pri mitóze vznikajú dve bunky, ktoré majú rovnaký počet chromozómov ako materská bunka, ale polovičný obsah DNA. Mitózou vznikajú bunky somatické (telové), ale aj pohlavné bunky z rastlinných gametofytov.

</doc>
<doc id="29585" url="https://sk.wikipedia.org/wiki?curid=29585" title="Meióza">
Meióza

Meióza alebo meiotické delenie alebo redukčné delenie je typ bunkového delenia, počas ktorého dochádza k produkcii buniek so zredukovaným počtom chromozómov (2n → n, 4n → 2n), čo je základný proces umožňujúci pohlavné rozmnožovanie. Tieto bunky (gaméty) môžu po určitej dobe buď splynúť s ďalšou vhodnou gamétou a vytvoriť nového jedinca zloženého znova z dvojitej sady chromozómov (pozri spermia a vajíčko u cicavcov) alebo môžu delením vytvoriť viacbunkový organizmus (pozri gametofyt u výtrusných rastlín, niektorých rias alebo u húb). 
Meiózu možno charakterizovať ako dve po sebe nasledujúce mitotické delenia. Prvé z nich sa označuje ako heterotypické, druhé ako homeotypické.
Heterotypické delenie (Meióza I).
Toto je charakterizované redukciou počtu chromozómov.
Profáza sa od profázy normálnej mitózy odlišuje hlavne dĺžkou svojho trvania a zložitosťou priebehu. Homologické chromozómy sa vzájomne priblížia. Vzniknú útvary označené ako bivalenty. Zároveň sa chromozómy skracujú a hrubnú. Chromozómy sa v tejto fáze neštiepia na chromatidy. V tejto fáze dochádza k výmene homologických častí chromozómov – crossing over. Potom sa chromatídy oddeľujú. V poslednom štádiu zaniká jadrová membrána. Subfázy sú:
Metafáza je podobná metafáze klasickej mitózy.
Anafáza je charakterizovaná rozdelením bivalentov na dva neidentické sesterské chromatídy spojené v oblasti centroméry, ktoré sú kinetochorovými mikrotubulami ťahané k opačným pólom bunky. Týmto procesom dochádza k skutočnej redukcii počtu chromozómov. Z každého bivalentu, tvoreného dvomi homologickými chromozómami, je ku každému pólu bunky priťahovaný iba jeden z homologických chromozómov.
Telofáza sa od mitotickej telofázy líši tým, že chromozómy sú tvorené obomi chromatídami.
Homeotypické delenie (Meióza II, ekvačné delenie).
Nasleduje po určitej dobe od ukončenia prvého delenia. (Táto doba sa nazýva interkinéza a je akousi obdobou interfázy bunkového cyklu, ale bez replikácie DNA.) 
Profáza je odlišná tým, že bunka má haploidný počet chromozómov. Vznikajú dve deliace vretienka, ktoré sa premiestňujú do opačných pólov bunky.
Metafáza chromozómy sa zoskupujú v ekvatoriálnej rovine bunky (metafázová doštička). Kinetochorové mikrotubuly sa napájaju na kinetochory sesterských chromatíd. 
Anafáza – chromatídy putujú k pólom bunky a sú postupne dešpiralizované.
Telofáza je analogická mitotickej telofáze. Na konci homotypického delenia dochádza k rozdeleniu na štyri bunky so štyrmi jadrami a jadierkami. Každá bunka má haploidný počet chromozómov.

</doc>
<doc id="29586" url="https://sk.wikipedia.org/wiki?curid=29586" title="Centrozóm">
Centrozóm

Centrozóm je zvláštna zhustená časť cytosólu živočíšnych a niektorých rastlinných buniek spolu s v ňom obsiahnutými valcovitými telieskami – centriolami. Nachádza sa v blízkosti jadra. Spravidla obsahuje dve centrioly (v G1-fáze bunkového cyklu).
Význam.
Centrozóm zohráva nezastupiteľnú úlohu pri mitotickom delení bunky. Počas delenia bunkového jadra sa delí aj centrozóm a dcérske centrozómy obsahujúce po dve centrioly a vzniknuté v S-fáze bunkového cyklu putujú k opačným pólom. Medzi od seba putujúcimi centriolami sa vytvorí deliace vretienko. 
Okrem tejto dôležitej úlohy plní centrozóm aj úlohu bazálneho telieska riasiniek a bičíkov. Na začiatku diferenciácie nových riasiniek dochádza k autoreprodukcii centriol, ktoré putujú k povrchu bunky a stávajú sa bazálnymi telieskami vyrastajúcich riasiniek.

</doc>
<doc id="29587" url="https://sk.wikipedia.org/wiki?curid=29587" title="Centriola">
Centriola

 Centriola alebo centriol je bunková organela u živočíšnych a niektorých rastlinných buniek nachádzajúca sa v centrozóme, tvorená deviatimi zväzkami podlhovastých mikrotubulov (pričom každý zväzok sa skladá z troch mikrotubulov) a zúčastňujúca sa na tvorbe bičíkov a riasiniek. Zdá sa, že hrajú aj rolu pri tvorbe deliaceho vretienka.
Po chemickej stránke sú tvorené bielkovinami, glukózou a malým množstvom RNA. Ich priemer je asi 150 nm, dĺžka 300 až 600 nm. 

</doc>
<doc id="29588" url="https://sk.wikipedia.org/wiki?curid=29588" title="Centriol">
Centriol



</doc>
<doc id="29589" url="https://sk.wikipedia.org/wiki?curid=29589" title="Deliace vretienko">
Deliace vretienko

Deliace vretienko je štruktúra v bunke, ktorá:
Deliace vretienko vzniká s pomocou aj bez pomoci centriol.

</doc>
<doc id="29590" url="https://sk.wikipedia.org/wiki?curid=29590" title="Mikrotubul">
Mikrotubul

Mikrotubul alebo mikrotubulus je tubulárny (rúrkovitý) útvar vyskytujúci sa vo väčších množstvách vo všetkých eukaryotických bunkách. Je zložený zo 6 – 13 mikrofilamentov. 
Po chemickej stránke predstavujú mikrotubuly súbor makromolekúl bielkoviny tubulínu, ktorý je druhovo špecifický.
Mikrotubuly tvoria v bunke cytoskeletovú sústavu, ktorá zabezpečuje rozdelenie a orientáciu bunkových organel v základnej cytoplazme (cytosóle), určuje smer cytoplazmatických prúdov, tvar bunky a priestorové usporiadanie v rámci orgánov. V deliacich sa bunkách tvoria mikrotubuly vlákna deliaceho vretienka, ktoré zabezpečujú pohyb chromozómov k pólom bunky.
Mikrotubuly sa vyskytujú aj v brvách a bičíkoch buniek. Ultraštruktúra bŕv a bičíkov je v podstate rovnaká. Skladajú sa z dvoch centrálnych mikrotubúl, ktoré sú obklopené 9-timi pármi ďalších mikrotubúl. Celá táto štruktúra je ponorená do základnej matrix, obklopenej membránou, ktorá prechádza do cytoplazmatickej membrány. Na báze bŕv a bičíkov je uložené bazálne teliesko –kinetozóm, ktoré je tvorené 9-timi tripletmi mikrotubúl (vzniklo z centrioly). Bazálne teliesko sa zúčastňuje na tvorbe a diferenciácii bŕv a bičíkov.

</doc>
<doc id="29591" url="https://sk.wikipedia.org/wiki?curid=29591" title="Vakuola">
Vakuola

Vakuola je priestor ohraničený jednoduchou membránou, ktorý sa nachádza v bunkách rastlín, protistov, kvasiniek a niektorých živočíchov. Membrána vakuoly sa nazýva tonoplast.
Vakuoly rastlín.
V mladých bunkách a bunkách pracujúcich delivých pletív sa vyskytuje väčšie množstvo malých vakuol, ktoré počas diferenciácie rastú a splývajú. V zrelých bunkách potom už spravidla existuje jediná veľká vakuola, ktorá môže zaplniť viac ako 90 % ich objemu. Rastlinná vakuola predstavuje zásobáreň vody a rôznych ďalších organických aj anorganických látok (cukry, bielkoviny, aminokyseliny, organické kyseliny, alkaloidy, triesloviny, farbivá) a také miesto, kde dochádza vo väčšej miere k bunkovému tráveniu (nahrádza neprítomné lyzozómy). Tekutý obsah vakuoly sa nazýva bunková šťava. V niektorých prípadoch v nej môžu nahromadené látky vykryštalizovať (tzv. inklúzia).
Vakuoly živočíchov.
Väčšie množstvo drobných vakuol možno nájsť aj v živočíšnych bunkách – napr. v bunkách chrbtice.
Vakuoly protistov.
U protistov sa tiež vyskytujú vakuoly, treba však dodať, že spravidla veľmi modifikované. Najznámejšími modifikáciami sú pulzujúce vakuoly a potravné vakuoly.

</doc>
<doc id="29592" url="https://sk.wikipedia.org/wiki?curid=29592" title="Plastid">
Plastid

Plastidy sú membránové organely rastlinných buniek a rias. 
Plastidy vznikli primárnou endosymbiózou, preto sú obalené dvojitou membránou a majú vlastnú plastidovú DNA. Je to pomerne rôznorodá skupina organel. Nové plastidy vznikajú delením starých, alebo premenou z proplastidu. Aj jednotlivé typy plastidov sa môžu vzájomne premieňať. Dedia sa vždy maternálne, spermia plastidov obsahuje len veľmi málo.

</doc>
<doc id="29593" url="https://sk.wikipedia.org/wiki?curid=29593" title="Bunková stena">
Bunková stena

Bunková stena je pevný organický materiál na povrchu buniek baktérií, archeí, húb, rastlín a rias, ktorý plní ochrannú funkciu a funkciu vonkajšej kostry bunky. 
Ide o prvú pozorovanú bunkovú štruktúru na mikroskopickej úrovni – pomocou jednoduchého svetelného mikroskopu ju na priečnom reze korkom sledoval Robert Hooke v roku 1665.
Bunková stena rastlín.
Bunková stena rastlín má veľa funkcií: 
Zloženie bunkovej steny u rastlín.
Základnú štruktúrnu kostru bunkovej steny tvoria celulózy, hemicelulózy a pektíny. Okrem týchto základných látok existujú ďalšie, ktorými bunka inkorpuruje bunkovú stenu. V prvom rade ide o proteíny, z ktorých najdôležitejšie sú: glykoproteíny bohaté na hydroxyprolín (HPGP), arabinogalaktanové proteíny (AGP), proteíny bohaté na glycín (GRPs) a proteíny bohaté na prolín (PRPs). S výnimkou na glycín bohatých proteínov ide vo všetkých prípadoch o glykosiláty obsahujúce hydroxyprolín. Bunková stena rastliny môže byť navyše (najmä v oblasti sekundárnych a terciálnych vrstiev) vystužená organickými (lignín, kutín, suberín, vosky) či anorganickými látkami
Vznik a štruktúra bunkovej steny.
Stredná lamela vzniká predovšetkým z pektínových látok (najmä horečnatých a vápenatých pektínov) a pri delení bunky a v budúcnosti oddeľuje bunkové steny susedných buniek. Na ňu sa prikladá primárna stena obsahujúca najmä celulózy, hemicelulózy a pektíny, pričom celulózové vlákna sú v nej usporiadané v sieťovine. Je pružná a ľahko rastie do šírky prikladaním nových celulóznych mikrofibríl, takže nijako neprekáža rastu buniek. K primárnej stene sa po ukončení rastu bunky môže zvnútra prikladať ešte sekundárna stena, ktorá je spravidla výrazne silnejšia, je obohatená veľa organickými a anorganickými látkami a jej celulózne vlákna sú usporiadané súbežne. Vznik sekundárnej steny sa označuje ako hrubnutie bunkovej steny a niekedy môže viesť až k odumretiu protoplastu. 
Hrubnutie bunkovej steny sa často obmedzuje len na určité miesta v rastline a nemusí byť plošné v celej bunke – napríklad pri cievach s vodivou funkciou sú charakteristické kruhovité či skrutkovité hrubnutia.
V bunkovej stene sa spravidla nachádzajú tzv. bodky (malé otvory), ktorými prechádzajú plazmodezmy – vlákna cytoplazmy spájajúce protoplasty susedných buniek. V rámci rastlinných pletív či celých rastlín sa často používa pojem symplast (pre navzájom prepojené protoplasty susedných buniek) a apoplast (pre systém ich bunkových stien a medzibunkových priestorov).
Rast bunkovej steny.
Popri hrubnutí má bunková stena možnosť rásť, teda prirastať laterálne a zväčšovať svoj obvod a povrch. Bunková stena je síce do istej miery pružná, ale nie do tej miery, aby umožňovala ďalší rast bunky, ktorá je vnútri svojich stien uväznená. Na to, aby to bolo možné, je treba najprv konzistentnú štruktúru celulózových a pektínových vlákien rozvoľniť. Bunková stena tiež nerastie sama od seba, ale na základe „žiadosti“ z bunkového protoplastu a za spolupráce cytoplazmy (treba do bunkovej steny dopravovať nový stavebný materiál). 
Proces. Na začiatku musí bunka sama ako celok získať impulz k rastu. Podmienkou pre tento rast je prítomnosť auxínu, ktorého zmena v aktuálnej koncentrácii vo vnútri bunky (či už na základe syntézy alebo skôr vďaka transportu do bunky z okolia) môže byť jedným z takýchto signálov. Auxín potom začne pôsobiť na transport vodíkových iónov von z bunky cez membránu do bunkovej steny. Následné okyslenie bunkovej steny spôsobí aktiváciu enzýmov známych ako expanzíny, ktoré narušujú väzby v štruktúre bunkovej steny. V takto narušenej bunkovej stene je celuózo-pektínová sieťovina uvoľnená a pod tlakom, ktorý prichádza z vnútra bunky (s rastúcim obsahom bunky, najmä vakuól a nimi generovaného turgoru) sa môže viac roztiahnuť. Novo roztiahnutá pôvodná kostra sa znova spevní jednotlivými zložkami bunkovej steny.
Bunková stena húb.
Iba niektoré druhy ríše húb vytvárajú bunkovú stenu. Tá je tvorená celulózou a chitínom. Pôsobí ako ochranný faktor, vonkajšia kostra a ochrana pred osmotickou lýziou. Veľa fungicídov je založených na princípe narušovania tejto steny. Zloženie a štruktúra bunkovej steny húb závisí viac ako u iných organizmov na prostredí, životnom cykle a úlohe bunky.
Prokaryotická bunková stena.
Primárnou funkciou bunkovej steny baktérií je vonkajšia opora a ochrana pred prostredím, resp. (u patogénov) pred imunitným systémom hostiteľa. Dôležitú úlohu hrá aj ochrana pred osmotickou lýziou – rozdiely medzi vnútorným a vonkajším prostredím dané osmotickými javmi môžu vyvolať vnútorný pretlak až 15 atmosfér. 
Rozlišujeme dva základné typy usporiadania bakteriálnej bunkovej steny:
Bunková stena grampozitívnych baktérií je hrubšia a skladá sa prevažne z peptidoglykanov. Je zafarbiteľná kryštalickou violeťou, ktorú z nej nemožno vymyť alkoholom – z Gramovho farbenia teda vychádza zafarbená modrofialovo. Veľa antibiotík je svojim účinkom zameraných na narušenie štruktúry bunkovej steny (napr. penicilín).
Bunková stena gramnegatívnych baktérií je považovaná za odolnejšiu, pokiaľ ide o vzdorovanie antibiotikám a imunitnému systému. Je podstatne tenšia, peptidoglykanová vrstva je zredukovaná a prevahu majú liposacharidy. Zvrchu je prekrytá druhou membránou. Je zafarbiteľná kryštalickou violeťou, ale alkohol ju z nej vymýva, preto z Gramovho farbenia vychádza ružová, dodatočne zafarbená safraninovým roztokom.
Organizmy ríše Archaea nemajú bunkovú stenu tvorenú peptidoglykanmi, ale niektoré z nich v nej obsahujú pseudopeptidoglykan podobnej štruktúry a funkcie.

</doc>
<doc id="29594" url="https://sk.wikipedia.org/wiki?curid=29594" title="Dawson">
Dawson

Dawson je názov:

</doc>
<doc id="29595" url="https://sk.wikipedia.org/wiki?curid=29595" title="Antacidum">
Antacidum

Antacidá (zložené z gr. "anti-" = proti a lat. "acidum" = kyselina) sú skupina liekov, ktoré neutralizujú kyselinu chlorovodíkovú (HCl) v žalúdku. Ich hlavný význam je ochrana sliznice žalúdka, dvanástnika a pažeráka. Používajú sa pri liečbe peptického vredu, gastritíde, pyróze (pálenie záhy) a niektorých foriem žalúdočnej „neurózy”.
Užívajú sa niekoľkokrát denne a pri problémoch.
S výnimkou prípravku "Stoppal®" sú na slovenskom trhu dostupné antacidá predajné bez receptu.
Liečba uvedených problémov len antacidami je symptomatická a je vhodná len pri slabších prejavoch.

</doc>
<doc id="29596" url="https://sk.wikipedia.org/wiki?curid=29596" title="Peristaltika">
Peristaltika

Peristaltika (gr. "peristaltikos" = obopínajúci) je pozdĺžny vlnovitý pohyb stien dutých orgánov, ktorý slúži na posúvanie ich obsahu. Vytvárajú ju hladké svaly a zaisťuje ju autonómna nervová sústava. Peristaltika sa uplatňuje pri tráviacej sústave (pažerák, žalúdok, črevo), močovodoch, vajíčkovodoch a v iných dutých orgánoch.

</doc>
