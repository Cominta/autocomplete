<doc id="161957" url="https://sk.wikipedia.org/wiki?curid=161957" title="STS-74">
STS-74

STS-74 bola misia amerického raketoplánu Atlantis, ktorá bola súčasťou americko-ruského programu Shuttle-Mir. Cieľom letu bolo druhé spojenie raketoplánu s ruskou orbitálnou stanicou Mir a pripojenie modulu DM (Docking Module) k stanici. Modul sa stal trvalou časťou komplexu.
Docking Module.
Hlavnou úlohou tohto modulu bolo vytvoriť akýsi pristávací mostík pre raketoplány. Tie potom mohli ostať v bezpečnej vzdialenosti od solárnych panelov, čo by bez tohto modulu nebolo možné. Modul bol vybavený univerzálnym spojovacím mechanizmom, ktorý sa môže spájať s americkým zariadením ODS (Orbiter Docking System) umiestnenom v nákladovom priestore orbitera hneď za kabínou posádky. Ku kabíne je pripojené tunelom ústiacim do prechodovej komory na obytnej palube.
Modul DM bol dlhý 4,7 metra, jeho priemer bol 2,2 metra a hmotnosť približne . Bol skonštruovaný z hliníkovej zliatiny pokrytý izolačnou vrstvou SVTI (Screen Vacuum Thermal Insulation) a štítom proti mikrometeoroidom. Na obidvoch koncoch modulu sa nachádzal periférny spojovací uzol APDS (Androgynous Peripheral Docking System). Mal tiež nosníky zo západkami na pevné spojenie s nákladovým priestorom raketoplánu a tiež dva zložené panely solárnych batérií. Tieto panely však nemali ostať na module. Takýmto spôsobom boli len prevezené na stanicu Mir, pri výstupe do otvoreného priestoru ich neskôr kozmonauti premiestnili. Modul postavila pre Ruskú kozmickú agentúru (RKA) firma NPO Energija. Bo to jediný modul, ktorý bol kedy na Mir privezený raketoplánom (ostatné moduly vynášali ruské nosné rakety Proton).
Prípravy na štart.
Po svojom poslednom pristátí v misii STS-71 (ktorá smerovala tiež k Miru) putoval Atlantis do haly číslo 2 v hangári OPF. Technici vyčerpali z jeho motorov zvyšky pohonných hmôt, demontovali spojovací modul, laboratórium Spacelab a napokon aj motory SSME. Nasledovala výmena okien, ktoré po predchádzajúcich misiách niesli drobné poškodenie, podvozku, pneumatík, modul brzdiaceho padáku aj modul predného manévrovacieho motoru RCS. Ten putoval 8. augusta do HMF (Hypergolic Maintenance Facility) kvôli výmene jedného ventilu. Modul DM dorazil na Kennedyho vesmírne stredisko už 7. júna a v hangári SSPF (Space Station Processing Facility) naň namontovali spomínané solárne panely.
Zatiaľ čo ruskí technici dokončovali v SSPF prácu na module DM, v hangároch OPF a Vehicle Assembly Building (VAB) pokračovali prípravy raketoplánu i jeho častí. 16. a 17. augusta bol do nákladového priestoru raketoplánu namontovaný manipulátor RMS. 11. septembra bol do hangáru OPF dovezený modul DM a potom, čo bol Atlantis už v hale VAB pripojený k hlavnej palivovej nádrži (ET) a pomocným motorom SRB, bol modul DM uložený do nákladového priestoru raketoplánu. Potom prebehli previerky sekundárneho užitočného nákladu a funkčné skúšky. 24. septembra museli byť opravené trysky motorov SRB, pretože pri predchádzajúcom lete bolo zistené nadmerné opotrebovanie tesniaceho tmelu v spojoch trysky so spaľovacou komorou.
Transport na rampu 39-A prebehol 12. októbra. Termín štartu stanovila komisia LRR (Launch Readiness Review) na 11. novembra (prípravy na štart sa oneskorili). Počas posledných predletových príprav a skúšok sa však objavili problémy na palube Miru. Niekde v module Kvant 1 došlo k úniku chladiacej kvapaliny z glykolového okruhu. Než kozmonauti chybu zistili a prepojili poškodený systém na záložný, dostalo sa do priestorov stanice asi 1,8 litra vodného roztoku etylénglykolu. Kvôli tomu nebolo možné použiť primárny okruh regenerácie vzduchu v module Kvant 1. Američania navrhli pomoc, naloženie veľkých zásob hydroxidu lítneho, ktorý sa používa na regeneráciu vzduchu v raketoplánoch, na palubu Atlantisu s tým, že by sa potom pripojili na systémy Miru. Nakoniec sa však ruskej strane podarilo problémy vyriešiť. Napriek tomu hrozil odklad štartu, tentoraz kvôli raketoplánu Columbia, ktorý sa najprv musel vrátiť zo svojej predĺženej misie, aby Atlantis mohol odštartovať. Všetky prípravy však pokračovali dobre a jediný odklad zavinilo počasie. Raketoplán Atlantis napokon vzlietol na svoju 15. misiu o deň neskôr, 12. novembra v čase 12:30:43,013 UT.
Priebeh letu.
Štart.
Raketoplán Atlantis odštartoval z rampy 39-A na Kennedyho vesmírnom stredisku presne na začiatku štartovacieho okna. Štart prebiehal bez problémov, v čase T +123 s sa od nádrže ET oddelili motory SRB. V čase T +512,6 s došlo k vypnutiu hlavných motorov (manéver MECO), nasledovalo oddelenie nádrže ET a o 40 minút neskôr sa Atlantis nachádzala na základnej obežnej dráhe vo výške 300 – . Zhruba hodinu a pol po štarte sa otvorili dvere do nákladového priestoru a približne 3 hodiny po štarte piloti vykonali prvý zo stretávacích manévrov. Raketoplán sa ku stanici približoval rýchlosťou za obeh.
Na obežnej dráhe.
Okrem nákladu pre Mir sa v raketopláne Atlantis nachádzali tiež zariadenia pre rôzne pozorovania a merania, konkrétne širokopásmový spektrometer a veľkoformátová kamera ICBC (IMAX Cargo Bay Camera) v nákladovom priestore.
14. novembra bolo hlavným bodom programu premiestnenie modulu DM. Pre prípad, že by to neprebiehalo podľa plánu boli prichystané skafandre pre výstup do otvoreného priestoru a Ross a McArthur sa začali pripravovať na prípadný výstup. Po odpojení konektorov medzi DM a raketoplánom letový špecialista Hadfield uchopil DM manipulátorom RMS. Manipulátorom zdvihol modul, otočil ho o 90° a nasmeroval presne nad spojovací uzol ODS. Po skontrolovaní presnosti jeho polohy sa v raketopláne na chvíľu zažihli trysky motorov RCS, čím Atlantis slabo narazila do modulu a vzápätí zapadli zámky oboch spojovacích uzlov. Po zatiahnutí aktívneho spojovacieho uzla sa uzamkli hlavné zámky pútajúce DM k ODS a modul bol úspešne pripojený, výstup dvoch astronautov do otvoreného priestoru napokon nebol potrebný.
Stretnutie s Mirom.
15. novembra prebehlo stretnutie s Mirom. Pri stretávacom manévri Cameron riadil raketoplán ručne, Mir zatiaľ udržiaval svoju orientáciu v priestore. V čase 05.30 UT muselo byť približovanie Atlantidy k Miru prerušené. Nie z dôvodov technických problémov, ale len preto, aby spojenie prebehlo na dennej strane Zeme a zároveň v dosahu v rádiovej počuteľnosti Miru z ruských pozemských staníc. Ku kontaktu prstenca APDS s modulom Kristall došlo o 06.27.39 UT. Po kontrole hermetickosti spoja sa posádky stretli. Po prvýkrát v histórii kozmických letov sa na jednom telese stretli 4 národnosti, reprezentujúce najdôležitejších partnerov pri výstavbe pripravovanej stanice ISS (chýbali len Japonci).
Po slávnostných ceremóniách sa začali presuny nákladu: z raketoplánu na stanicu, zo stanice na raketoplán. Na Mir bolo dopravených pitnej vody a jedla, vzduchu, ďalej šatstvo, experimentálne vybavenie a vzorky. Posádky sa tiež venovali spoločným experimentom, ako príprava kryštálov bielkovín, diaľkový prieskum Zeme, imunologické štúdie, analýza pitnej a recyklovanej vody a iné.
Odpojenie od Miru a pristátie.
18. novembra v čase 08.16 UT sa obe telesá od seba odpojili. Po dvoch obletoch stanice raketoplánom, kedy posádka raketoplánu vykonala fotodokumentáciu, prešiel Atlantis na samostatnú nižšiu dráhu. 19. novembra sa posádka venovala prípravám na pristátie. 20. novembra bolo počasie na Floride dobré, takže raketoplán mohol pristáť hneď pri prvej príležitosti. V čase 15.58 UT sa na 3 min 52 s zapli motory OMS a tým sa začal zostup. O 17.01.27 UT dosadol raketoplán hlavným podvozkom na dráhu 33 na Kennedy Space Center a o 17.02.24 UT sa zastavil.

</doc>
<doc id="161958" url="https://sk.wikipedia.org/wiki?curid=161958" title="Edina Gallovits">
Edina Gallovits



</doc>
<doc id="161959" url="https://sk.wikipedia.org/wiki?curid=161959" title="Priepasniansky potok">
Priepasniansky potok

Priepasniansky potok (starší názov Priepasný potok) je potok na myjavských kopaniciach, v centrálnej časti okresu Myjava. Je to ľavostranný prítok Brezovského potoka, meria 6,2 km a je tokom V. rádu.
Prameň.
Pramení v Myjavskej pahorkatine na území obce Polianka, priamo na južnom okraji miestnej časti Dolná Polianka, južne od kóty 427,0 m v nadmorskej výške cca 390 m n. m. 
Opis toku.
Od prameňa tečie sprvu na krátkom úseku na juh, potom sa oblúkom stáča na juhovýchod a pri osade Havlová sa stáča severojužným smerom. Ďalej preteká územím obce Priepasné, pri osade Blatniakovci priberá ľavostranný prítok z oblasti Podlipovca a postupne sa stáča na západ. Pri osade Petruchovci zľava priberá prítok spod Širokého Bradla (491 m n. m.), sprava prítok zo severovýchodného svahu Holubacieho vrchu (431,0 m n. m.), následne sa potok esovito stáča a pri osade Hrajnohovci z ľavej strany priberá prítok zo severoseverozápadného svahu Bradla (543,1 m n. m.). Ďalej ešte priberá pravostranný prítok zo západného svahu Holubacieho vrchu, ktorý ústi pri osade Jandova dolina, potok sa stáča juhozápadným smerom a na území mesta Brezová pod Bradlom (severne od mesta, pri osade Minárčiny) ústi v nadmorskej výške približne 285 m n. m. do Brezovského potoka.

</doc>
<doc id="161961" url="https://sk.wikipedia.org/wiki?curid=161961" title="+44">
+44

+44 bola americká pop punková skupina, ktorú v roku 2005 založili v Kalifornii Mark Hoppus (spev, basová gitara) a Travis Barker (bicie, klávesy) (ktorí boli pôvodne členmi kapely blink-182, ktorá sa v roku 2005 rozpadla), spolu s Carol Heller, tá si ale neskôr založila rodinu a kapelu opustila. Neskôr sa ku kapele pridali Craig Fairbaugh (gitara) a Shane Gallagher (gitara).
Názov kapely pochádza z medzinárodnej telefónnej predvoľby pre Veľkú Britániu, kde sa o založení kapely začalo prvýkrát uvažovať. V roku 2009 skupina ukončila činnosť po tom, ako blink-182 ohlásili návrat.

</doc>
<doc id="161962" url="https://sk.wikipedia.org/wiki?curid=161962" title="Plus 44">
Plus 44



</doc>
<doc id="161963" url="https://sk.wikipedia.org/wiki?curid=161963" title="Žriedlovský potok">
Žriedlovský potok

Žriedlovský potok je potok na myjavských kopaniciach, v južnej časti okresu Myjava. Je to pravostranný prítok Brezovského potoka, meria 6,2 km a je tokom V. rádu.
Pramení v Myjavskej pahorkatine, na východnom svahu Adamovho vrchu, na území mesta Myjava pri kopanici Belanskovci, v nadmorskej výške približne 365 m n. m. Na hornom toku tečie juhojuhozápadným smerom, sprava priberá prítok zo západného svahu Adamovho vrchu a tečie cez osady Rafčíkovci a Bzdúškovci, kde sprava priberá prítok vznikajúci juhovýchodne od kóty 438,0 m. Pri osade Horné chalupy priberá pravostranný prítok spod Záhumenice (415,8 m n. m.), stáča sa juhojuhovýchodným smerom, preteká Žriedlovou dolinou, v ktorej tečie cez osady Horní a Dolní Závodnovci. Potom sa stáča severojužným smerom a preteká aj osadami Papánkovci a Tomášovci. Napokon sa stáča východojuhovýchodným smerom a na severnom okraji intravilánu mesta Brezová pod Bradlom ústi v nadmorskej výške 263,3 m n. m. do Brezovského potoka.

</doc>
<doc id="161964" url="https://sk.wikipedia.org/wiki?curid=161964" title="Vlajka Venezuely">
Vlajka Venezuely

Vlajka Venezuely má tri vodorovné pruhy rovnakej šírky vo farbách žltej, modrej a červenej a je odvodená z vlajky Simóna Bolívara a z farieb konfederácie Veľkej Kolumbie, ku ktorej Venezuela v rokoch 1819 – 1830 spolu s Kolumbiou a Ekvádorom patrila. V strede modrého pruhu je do oblúka zoradených osem bielych päťramenných hviezd, pripomínajúcich osem provincií (ôsma hviezda, symbolizujúca provinciu "Guyana" bola pridaná 7. marca 2006). Hviezdy sú na vlajke (v meniacom sa zoskupení) od roku 1817. V hornom rohu štátnej vlajky je na žltom pruhu venezuelský štátny znak z roku 1930, naposledy upravený roku 2006 (názov štátu). Jeho štít je delený oblúkom na dva časti, z ktorých horná je poltená. V prvom červenom poli, je žltý snop pšenice, v druhom, žltom, sú tri skrížené venezuelské vlajky a šable, v dolnom, modrom, je na zelenej tráve biely kôň. Štít obopínajú dve ratolesti, vavrínová a palmová, ktoré dole spojuje stuha v národných farbách s textami "19 DE ABRIL DE 1810 INDEPENDENCIA", "20 DE FEBRERO DE 1859 FEDERACION", "REPUBLICA BOLIVARIANA DE VENEZUELA". Nad štítom sú dva rohy hojnosti.
Vlajka pochádza z roku 1806, kedy ju vztýčil vodca oslobodeneckého hnutia Francisco de Miranda, roku 1811 sa stala vlajkou venezuelskej konfederácie, v roku 1819 až 1830 vlajkou Veľkej Kolumbie, roku 1830 samostatnej Venezuely. Oficiálne bola potvrdená roku 1854.
Žltá farba znamená nové príležitosti a možnosti pre Ameriku po oslobodení. Červená Španielsko, modrá vody Atlantického oceánu medzi oboma krajinami.
Galéria.
&lt;/div align="center"&gt;

</doc>
<doc id="161965" url="https://sk.wikipedia.org/wiki?curid=161965" title="Bitka reťazí">
Bitka reťazí

Bitka reťazí bola ozbrojený konflikt medzi Spartou a Arkádiou okolo roku 550 pred Kr., v ktorom Arkádijci porazili Spartu. Podľa Herodota Sparťania pochodovali do bitky, nesúc so sebou tyče na vyznačenie územia, ktoré už videli dobyté a reťaze, v ktorých sa chystali odvliecť zajatých Arkádijcov. Nakoniec však boli porazení a skončili vo vlastných reťaziach.

</doc>
<doc id="161967" url="https://sk.wikipedia.org/wiki?curid=161967" title="Bystrina">
Bystrina

Bystrina môže byť:

</doc>
<doc id="161968" url="https://sk.wikipedia.org/wiki?curid=161968" title="Vlajka Falklánd">
Vlajka Falklánd

Vlajka Falklánd – používa sa britská modrá služobná vlajka ("Blue Ensign") s falklandským vlajkovým emblémom (nazývaným po anglicky "badge") z roku 1948, ktorý je umiestnený vo vlajúcej časti.
Na delenom štíte je v hornej časti na modrom poli vyobrazený bezrohý baran stojací na zelenej tráve (chov oviec tu má základný hospodársky význam), v dolnej časti je na modrých a bielych vlnách plachetnicová loď "Desire", ktorej posádka ostrovy roku 1592 objavila. K jej menu sa vzťahuje zámerná slovná hračka v motte, napísanom na stuhe pod štítom: "DESIRE THE RIGHT" (Vraj právo).
Galéria.
&lt;/div align="center"&gt;

</doc>
<doc id="161969" url="https://sk.wikipedia.org/wiki?curid=161969" title="Vlajka Falklandov">
Vlajka Falklandov



</doc>
<doc id="161970" url="https://sk.wikipedia.org/wiki?curid=161970" title="Arkádia (historické územie)">
Arkádia (historické územie)

Arkádia (gr. Αρκαδία – "Arkadia") je historické územie na Peloponéze v Grécku. Z veľkej časti je zhodné s dnešnou krajskou jednotkou – pozri Arkádia (krajská jednotka).
Dejiny.
Starovek
Arkádiu obývali spočiatku kmene Pelasgov. Pravdepodobne okolo roku 3000. pred Kr. sa tu usadzujú grécke kmene Achájcov, ktorí neskôr vytvorili vyspelú mykénsku kultúru. Achájci si však nepodrobili celú neprístupnú oblasť Arkádie a preto sa tu na rozdiel od ostatných častí Peloponézu Pelasgovia udržali. V polovici 2. tisícročia pred Kr. sa mykénska civilizácia zrútila a do Grécka začínajú prenikať ďalšie grécke kmene. Na Peloponéz prišiel bojovný grécky kmeň Dórov. Dóri rozvrátili kultúru Achajcov a usadili sa skoro na celom Peloponéze, jedine Arkádia a časť Acháje ostali uchránené. Do hornatej Arkádie sa prišlo uchýliť veľké množstvo Achajcov z rôznych končín Peloponézu a pomiešali sa s Pelasgami, ktorých tak definitívne helenizovali. Achajský pôvod si Arkádčania udržali po celú dobu staroveku, rozprávali aj achajským dialektom gréčtiny. V klasickej antike tu vznikli mestá ako Megalopoli, Orchomenos, Tegea či Theutis. Boli to však iba malé mestá a Arkádia si udržala povesť dedinského prostredia. Známi boli arkádski pastieri, ktorí žili jednoduchý a priam až filozofický život. Vďaka pokojnému životu Arkádie sa stal pojem Arkádia synonymom pokoja. Tak to spomenul aj rímsky spisovateľ Vergílius. Obyvatelia vyznávali kult boha Pana, ktorý žil práve v lesoch Arkádie. Tu žili aj nymfy, ktoré spomínaný boh Pan naháňal a zvádzal. Narodil sa tu aj boh Hermes, posol bohov a syn Dia. V 1. storočí sa Arkádia stala súčasťou Rímskeho impéria. Miestny dialekt bol postupne vytlačený zjednocujúcim gréckym jazykom koiné. Do Arkádie postupne začalo prenikať kresťanstvo, no to vďaka izolácií nikdy úplne nevytlačilo pohanské kulty. 
Byzantská doba 
Od roku 395 bolo Grécko súčasťou Byzantskej ríše. Definitívne pokresťančenie oblasti prišlo až v 9. storočí, nakoľko určitá časť obyvateľstva stále vyznávala kult boha Pana. V 6. storočí sa na Peloponéz a aj do Arkádie dostávajú Slovania, ktorí zaplavili celý Balkán a časť Grécka. Mnohí obyvatelia Arkádie sa utiahli do neprístupných hôr, iní so Slovanmi splynuli. Proti Slovanom boli podniknuté viaceré vojenské akcie. Slovanov postupne z Grécka odvádzal generál Staurakios, výpravy organizoval aj cisár Justinián II. a cisárovná Irena. Peloponézski Slovania však boli definitívne podrobení až v 9 storočí po ich porážke pri meste Patra na Peloponéze. Potom bola väčšina Slovanov z Peloponézu odvedená byzantskou vládou. Aj do Arkádie potom prišli grécke rodiny, hlavne z Itálie a Sicílie na posilnenie miestneho obyvateľska, zdecimovaného po odchode Slovanov. Arkádčania sa potom opäť mohli vrátiť z horských oblastí späť na roviny. Na východe Arkádie, v jej prímorskej oblasti sa usadili niektorí Gréci z Lakónie a Sparty, ktorí sem prišli počas slovanskej okupácie. Dodnes si tu uchovali svoju kultúru a dialekt, vychádzajúci z dórštiny. Starogrécky kult boha Pana definitívne upadol až po znovuovládnutí Peloponézu Byzanciou v 9. storočí. Od 13. storočia tu vládli európske mocnosti, v 15. storočí sa tu definitívne presadila turecká moc. 
Turkokratia
Počas turkokratie niektorí obyvatelia Arkádie prestúpili na islam, poturčili sa a mesto Tripolitsa malo silnú tureckú komunitu. Silný vplyv ortodoxnej cirkvi pomáhal obyvateľstvu udržať si grécku identitu a vzdorovať tureckej moci. Obyvatelia sa schovávali do hôr, kde žili jednoduchým pastierskym životom. V 19. storočí bola Arkádia centrom Gréckej vojny za nezávislosť. Generál Theodoros Kolokotronis dobyl mesto Tripolitsa a grécki rebeli vyvraždili väčšinu moslimov v meste. Ostatní neskôr utiekli.
Pozri aj: Arkádia (okres)

</doc>
<doc id="161973" url="https://sk.wikipedia.org/wiki?curid=161973" title="Niki Lauda">
Niki Lauda

Andreas Nikolaus „Niki“ Lauda (* 22. február 1949, Viedeň, Rakúsko – † 20. máj 2019, Zürich, Švajčiarsko) bol rakúsky pilot Formuly 1, trojnásobný majster sveta z rokov 1975, 1977 a 1984. Neskôr podnikateľ v oblasti leteckej dopravy, založil tri letecké spoločnosti (Lauda Air, Niki a Lauda Motion). Dva roky bol tiež manažérom pretekárskeho tímu Jaguar Formula One. Pred úmrtím pracoval ako odborný konzultant pre nemecké televízie počas Veľkých cien a fungoval ako nevýkonný predseda pre tím Mercedes AMG Petronas F1.
Lauda bol vážne zranený pri havárii v roku 1976 na Veľkej cene Nemecka na Nürburgringu, počas ktorej jeho Ferrari vzbĺklo, po vdýchnutí horúcich toxických výparov sa ocitol blízko smrti a utrpel vážne popáleniny. Avšak zotavil sa a vrátil sa znovu pretekať – iba o šesť týždňov neskôr na Veľkej cene Talianska. Jazvy po popáleninách, ktoré utrpel, zanechali trvalé stopy.
Pretekárske začiatky.
Niki Lauda sa narodil v rakúskej Viedni, v zámožnej rodine. Jeho starým otcom bol viedenský rodák, podnikateľ Hans Lauda.
Lauda sa stal pretekárom aj napriek nesúhlasu jeho rodiny. 15. apríla 1968 sa ako 19 ročný zúčastnil svojich prvých pretekov do vrchu na aute Mini Cooper S 1300 a vo svojej skupine sa umiestnil na druhom mieste. V roku 1969 sa Lauda presunul do Formuly V. V roku 1970 prekonal v súťaži Formula 3 viacero pozoruhodných nehôd, súťaž opustil a nastúpil do Formuly 2.
Aby získal peniaze na vstup do Formuly 1, jazdil začiatkom 70. rokov preteky športových automobilov na Porsche 908/2 a preteky cestných automobilov. V roku 1973 vyhral okrem iných 24-hodinové preteky na Nürburgringu na aute BMW Coupé.
Formula 1.
15. augusta 1971 sa Lauda zúčastnil na svojich prvých pretekoch Formuly 1 na Veľkej cene Rakúska za March-Ford, no v pretekoch vypadol. V roku 1972 si vzal v Raiffeisenbank pôžičku v hodnote dvoch miliónov Rakúskych šilingov na zakúpenie kokpitu v March-Ford. V roku 1973 jazdil za britský tím B.R.M., za ktorý sa na Veľkej cene Monaka umiestnil na treťom mieste. V roku 1974 mu dal ponuku Enzo Ferrari. V stajni Ferrari tvorili Niki Lauda, vedúci pretekárskeho oddelenia Luca di Montezemolo a konštruktér Mauro Forghieri úspešné trio. V roku 1974 slávila stajňa Ferrari úspech s novým modelom 312B3 – Lauda zvíťazil na Veľkej cene Španielska v Jarame, 28. apríla 1974, no sezónu ukončil na štvrtom mieste. Jeho tímový kolega Clay Regazzoni sa umiestnil na druhom mieste.
1975: Majster sveta.
Na novom modeli 312T zajazdil Lauda, ako prvý a v tom čase jediný, okruh Nürburgring za čas 6:58,4 minút. Po tom čo bol v predchádzajúcej sezóne v tieni svojho tímového kolegu Regazzoniho, v roku 1975 šampionátu dominoval a stal sa po prvýkrát majstrom sveta. 
1976: Nehoda na Nürburgringu.
V prvej polovici sezóny 1976 bol Lauda opäť lepší, vyhral štyri z ôsmich pretekov a vďaka nesmierne spoľahlivému Ferrari 312T sa iba raz neumiestnil medzi prvými troma miestami, jasne dominoval Svetovému poháru. Napriek nehode na svojej usadlosti neďaleko Salzburgu, kde si na traktore zlomil dve rebrá, bol schopný zajazdiť Veľkú cenu Španielska s liekmi proti bolesti. Lauda, počas rehabilitačnej fázy spoznal Williho Dungla, ktorý v roku 1972 spolupracoval s rakúskym olympijským tímom. Dungl sa stal Laudovým fyzioterapeutom a v celej jeho pretekárskej kariére zohral významnú úlohu.
Týždeň pred Veľkou cenou Nemecka 1976 na Nürburgringu, aj keď bol aktuálne najrýchlejším pilotom na tomto okruhu, Lauda vyzval svojich kolegov pilotov aby bojkotovali tento závod pre nedostatočné bezpečnostné opatrenia. (Nürburgringu vypršala licencia platná 6 rokov a toto mali byť posledné preteky F1 na trati Nordschleife). Väčšina jazdcov hlasovala proti bojkotu a tak závod prebehol. V tréningu Lauda zajazdil po Jamesovi Huntovi druhý najlepší čas. V deň pretekov 1. augusta 1976 pršalo. Okrem jediného pretekára (Jochen Mass) štartovali všetci na pneumatikách do dažďa. Po prvom kole väčšina vymenila pneumatiky za „slicky“ – pneumatiky s hladkým behúňom. Mechanikom stajne Ferrari trvala výmena dlhšie, preto sa Lauda prepadol do stredu pretekárskeho poľa, no onedlho sa mu podarilo niekoľko súperov obehnúť. V druhom kole, krátko po prejazde cez "Breidscheid" havaroval pred úsekom "Bergwerk". Laudovo Ferrari 312T sa náhle otočilo doprava, odrazilo sa od skalnej steny späť na cestu a vzbĺklo. Následne do horiaceho monopostu vrazil Brett Lunger, ktorému sa, na rozdiel od Nikiho Laudu, podarilo dostať z vraku von vlastnými silami. Piloti Arturo Merzario, Brett Lunger, Guy Edwards a Harald Ertl, ktorí na mieste nehody zastavili, sa snažili Laudu z horiaceho vraku vyslobodiť. Než sa im to podarilo, utrpel Niki Lauda vážne popáleniny tváre a nadýchal sa horúcich toxických splodín. Po príchode sanitky bol odvezený do nemocnice.
Preteky boli zastavené a po novom štarte sa víťazom stal James Hunt. Ferrari, ako náhradu za Laudu, najalo Carlosa Reutemanna. 
Už o 42 dní, po dvoch premeškaných pretekoch, zajazdil Lauda Veľkú cenu Talianska a skončil na štvrtom mieste s krvácajúcimi ranami. Nasledovalo množstvo operácií a transplantácií kože. Nasledujúce dva preteky v Amerike vyhral Hunt. V poslednom preteku, Veľkej cene Japonska vo Fuji, bol Lauda na treťom štartovacom mieste za Huntom, ktorý od Laudovej nehody vyhral štyri Veľké ceny a bol v šampionáte ešte o tri body pozadu. Štart bol dlhšiu dobu odkladaný, kvôli dažďu a hmle, ale nakoniec sa preteky odštartovali predtým než sa zotmelo. Lauda v druhom kole odstavil svoje vozidlo z bezpečnostných dôvodov, druhý stále aktívny bývalý majster sveta Emerson Fittipaldi urobil to isté, rovnako ako Carlos Pace a Larry Perkins. Forghieri Laudovi navrhol ako dôvod rezignácie technickú poruchu, no Lauda odmietol zavádzať médiá. Hunt v preteku viedol, ale v poradí sa prepadol po dlhej zastávke v boxoch. Myslel si, že titul stratil a až po dojazde do boxov sa dozvedel o svojom triumfe. Skončil tretí a získal titul majstra sveta o jediný bod.
1977: Druhý titul majstra sveta.
V roku 1977 sa Lauda stal majstrom sveta Formuly 1 po druhýkrát. Už pred koncom sezóny však došlo medzi Nikim a Enzom Ferrari k nezhodám, čo v roku 1978 vyústilo v Laudov prestup do stajne Brabham, ktorej vlastníkom bol Bernie Ecclestone. Posledné dva preteky sezóny za Ferrari odjazdil namiesto Laudu jeho nasledovník Gilles Villeneuve. Túto sezónu, aj napriek zisku titulu, Lauda neskôr opísal ako svoju najhoršiu. V roku 1978 dosiahol Lauda niekoľko úspechov, no sezóne dominoval Lotus. Lauda skončil sezónu na štvrtom mieste. Počas tréningu pred Veľkou cenou Kanady, v sezóne 1979, Lauda odstúpil s odôvodnením, že stráca motiváciu „jazdiť do kruhu“, svoj záujem venoval budovaniu svojej leteckej spoločnosti.
1982: Návrat do Formuly 1.
Kvôli podpore a propagácii svojej leteckej spoločnosti sa vrátil do Formuly 1, jazdil za McLaren. Zvíťazil už v treťom preteku sezóny – na Veľkej cene Long Beach a potvrdil tímovému sponzorovi Marlboro, že je stále schopným pretekárom. Pred pretekom v Južnej Afrike bol spolu s Didierom Pironi zodpovedný za štrajk pretekárov. Dôvodom bola nová FIA Superlicencia, ktorá vyžadovala príslušnosť ku konkrétnemu tímu, čím znevýhodňovala pretekárov, ktorí by ho chceli zmeniť. Pretekári sa zabarikádovali v hoteli Sunnyside Park v Johannesburgu (všetci okrem pretekára menom Teo Fabi), kým neboli ich požiadavky splnené.
1984: Tretí titul majstra sveta.
Majstrovstvá sveta 1984 sa stali duelom medzi Laudom a jeho novým tímovým kolegom Alainom Prostom. Tím McLaren dominoval celú sezónu, keď zo šestnástich pretekov zvíťazil dvanásťkrát. Alain Prost bol v tréningoch a kvalifikácii rýchlejší ako Lauda, ktorý mu v rýchlosti nedokázal konkurovať. Sústredil sa preto na konštrukčnú stránku svojho vozidla a preteky. Nakoniec získal titul na Veľkej cene Portugalska najtesnejším rozdielom pol bodu (polovičné body sa udeľovali na skrátenej Veľkej cene v Monaku).
Rok 1985 nebol pre Laudu úspešný. Najmä kvôli technickým problémom nedokončil jedenásť zo štrnástich pretekov na ktorých štartoval. Vyhral len jedinú – Veľkú cenu Holandska – ktorá bola jeho 25. a zároveň posledná víťazná. Jeho posledným pretekom bola Veľká cena Austrálie, v ktorej bol na vedúcej pozícii, no kvôli defektu ju nedokončil. Na konci tejto sezóny ukončil svoju kariéru vo Formule 1. Majstrom sveta sa stal jeho tímový kolega Alain Prost. Niki Lauda odmietol ponuku Bernieho Ecclestona na sezónu 1986.
Život po F1.
Po ukončení kariéry sa venoval svojej leteckej spoločnosti Lauda Air, ktorú založil v roku 1979. Niki Lauda bol držiteľom licencie pilota a sám občas pilotoval lietadlá spoločnosti. V roku 1999 odpredal svoj podiel Austrian Airlines. Lauda Air svoju činnosť ukončila v júli 2013. V roku 2003 prebral Lauda insolventnú "Aero Lloyd Austria GmbH", ktorá sa v roku 2004 premenovaná na" flyniki", neskôr na "Niki". Spolupracoval pri tom s Air Berlin, ktorý získal 5. júla 2010 49,9 % na "flyniki" a 8. novembra 2011 previedol Lauda naň všetky akcie, čím sa zároveň stal Non-Executive Director v Air Berlin.
V rokoch 1993 až 1995 bol Lauda poradcom tímu Ferrari, zároveň bol spolukomentátorom pretekov Formuly 1 pre nemeckú televíziu RTL. 
V roku 2005 vydala Rakúska pošta známku s jeho podobizňou.
V roku 2012 bol vymenovaný do dozornej rady tímu Formuly 1 – Mercedes AMG Petronas.
Osobný život a súkromie.
Svoju prvú manželku Marlene Knaus spoznal v roku 1975, zosobášili sa v roku 1976. Rozviedli sa v roku 1991, majú spolu dvoch synov. Starší syn Lukas je manažérom mladšieho Mathiasa, ktorý je pretekárom. Tretieho syna Christopha má z nemanželského zväzku. V roku 2008 sa oženil s Birgit Wetzinger s ktorou sa im v roku 2009 narodili dvojičky – dievča Mia a chlapec Max. Po tom čo mu zlyhala oblička, ktorej donorom bol Laudov brat, mu obličku darovala Birgit.
Film "Rivali/Rush" (2013).
V roku 2013 bol súboj o post majstra sveta F1 z roku 1976 medzi Niki Laudom a Jamesom Huntom prevedený do filmovej podoby v snímke "Rivali" (anglický názov: Rush), kde Laudu stvárnil Daniel Brühl a Jamesa Hunta Chris Hemsworth. 

</doc>
<doc id="161974" url="https://sk.wikipedia.org/wiki?curid=161974" title="Bystrina (prítok Brezovského potoka)">
Bystrina (prítok Brezovského potoka)

Bystrina je potok na myjavských kopaniciach, v južnej časti okresu Myjava. Je to ľavostranný prítok Brezovského potoka, meria a je tokom V. rádu.
Pramení v Myjavskej pahorkatine na južnom úpätí Zadného vŕšku (), na území obce Košariská v nadmorskej výške približne Na hornom toku tečie západným smerom cez miestnu časť Dolné Košariská, podteká cestu II. triedy č. 499 a sleduje hranicu CHKO Malé Karpaty. Postupne sa stáča juhozápadným smerom, napája vodnú nádrž Brezová a z nej vyteká juhojuhozápadným smerom. Následne prerezáva výbežok Malých Karpát, pričom oddeľuje masív Baranca () na pravom brehu od zvyšku pohoria, zľava priberá Baranský potok a oblúkom sa stáča na západ. Napokon preteká intravilánom mesta Brezová pod Bradlom a južne od centra ústi v nadmorskej výške cca do Brezovského potoka.

</doc>
<doc id="161975" url="https://sk.wikipedia.org/wiki?curid=161975" title="Glenn Curtiss">
Glenn Curtiss

Glenn Hammond Curtiss (* 21. máj 1878, Hammondsport, New York, USA – † 23. júl 1930, Buffalo, New York) bol americký priekopník letectva, zakladateľ Curtiss Aeroplane and Motor Company, v súčasnosti časti Curtiss-Wright Corporation.

</doc>
<doc id="161976" url="https://sk.wikipedia.org/wiki?curid=161976" title="Vlajka Južnej Georgie a Južných Sandwichových ostrovov">
Vlajka Južnej Georgie a Južných Sandwichových ostrovov

Vlajka Južnej Georgie a Južných Sandwichových ostrovov – používa sa britská modrá služobná vlajka (Blue Ensign) s vlajkovým emblémom týchto ostrovov (nazývaným po anglicky "badge"), ktorý je umiestnený vo vlajúcej časti.
Vlajka bola schválená v roku 1985, kedy bolo toto teritórium vytvorené. Predtým bolo teritórium súčasťou Falklánd a používala sa tam Falklandská vlajka.
Galéria.
&lt;/div align="center"&gt;

</doc>
<doc id="161978" url="https://sk.wikipedia.org/wiki?curid=161978" title="Baranský potok">
Baranský potok

Baranský potok je krátky potok na myjavských kopaniciach, v južnej časti okresu Myjava. Je to ľavostranný prítok Bystriny, meria 1,8 km a je tokom VI. rádu.
Pramení v Malých Karpatoch, v podcelku Brezovské Karpaty, na severozápadnom svahu Klenovej (585,0 m n. m.) v lokalite Dvoly, v nadmorskej výške približne 315 m n. m. Od prameňa tečie severozápadným smerom, pričom na hornom toku v období bez zrážok vysychá a sprava priberá prítok z oblasti Úvalu, ktorý pramení západne od kóty 536,5 m. V blízkosti samoty Čierne blato sa stáča západným smerom a na okraji mesta Brezová pod Bradlom, na juhovýchodnom svahu Baranca (378,2 m n. m.; podľa neho názov potoka), ústi v nadmorskej výške cca 267 m n. m. do Bystriny.

</doc>
<doc id="161983" url="https://sk.wikipedia.org/wiki?curid=161983" title="Vlajka Francúzskej Guyany">
Vlajka Francúzskej Guyany

Vlajka Francúzskej Guyany – oficiálnou vlajkou na Francúzskej Guyany je vlajka Francúzska.
Používa sa aj vlajka – logo regiónu, ktorá je však neoficiálna – je to vlajka, ktorá má len lokálny a turistický charakter. Na bielom liste vlajky je umiestnené logo, kde je štylizovaný na modro zelenom podklade, žltý čln na červených vlnách s červenou siluetou postavy a v rohu loga je žltá päťramenná hviezda. Nad logom je zelený nápis "GUYANE" a pod ním nápis "LA RÉGION".
Používa sa tam aj vlajka nezávislého hnutia "French Guiana Liberation Movement".

</doc>
<doc id="161990" url="https://sk.wikipedia.org/wiki?curid=161990" title="Urbanova veža">
Urbanova veža

Urbanova veža v Košiciach je zvonica Dómu sv. Alžbety zasvätená sv. Urbanovipatrónovi vinohradníkov. Spolu s Dómom svätej Alžbety a Kaplnkou svätého Michala bola vyhlásená za národnú kultúrnu pamiatku v roku 1970.
Dejiny.
Veža bola postavená v druhej polovici 16. storočia ako zvonica gotického Dómu. V roku 1628 bola manieristicky prestavaná prešovským staviteľom Martinom Lindtnerom. K tejto prestavbe sa viaže mramorová tabuľa nad vstupom do zvonice. Tabuľa je trojdielna s erbom mesta a nápismi nad a pod erbom. Tabuľa nad erbom je čiastočne deštaurovaná, ale časť textu je čitateľná; uvádza sa na nej: 
 Nápis pod erbom uvádza mená vtedajšieho richtára a prísažných: pričom náhrobné tabule Jána Langa a Václava Schwertela sú dodnes na severnej stene kaplnky sv. Michala. 
Pri veľkom požiari mesta v roku 1556, kedy vyhorela veža aj Dóm, sa roztavili aj ich zvony. Z nich bol zliaty v roku 1557 nový obrovský zvon Urban vážiaci 5 ton olomouckým zvonolejárom "Františkom Illenfeldom", ktorý umiestnili do veže.
K ďalšej úprave veže došlo v roku 1775, keď ihlancovú strechu ukončili barokovou cibuľou s dnešným kovovým krížom. Na začiatku 19. storočia bola veža ukončená empírovou strieškou a na prízemí zriadené malé obchodíky. K ich odstráneniu došlo až v rokoch 19111912, kedy ich nahradila reprezentatívna arkáda, chraniaca náhrobné kamene z Dómu a z blízkeho zrušeného stredovekého cintorína vtesnaných do prízemného muriva veže. Arkáda bola dobudovávaná aj vo vojnových rokoch 19431944. 
V roku 1966 došlo k požiaru veže, pričom bol zničený zvon Urban a strecha. V rokoch 19671971 došlo k jej rekonštrukcii do podoby, v akej ju poznáme aj dnes. V rokoch 1977 tu bola nainštalovaná expozícia umeleckého kovolejárstva Východoslovenského múzea. 
V rámci reštitúcie sa veža vrátila v roku 1994 pôvodnemu majiteľovi, cirkvi. Tá budovu prenajíma, najskôr tu bol zriadený bar, od roku 2004 však vo veži sídlilo Múzeum voskových figurín, viažúcich sa prevažne k dejinám mesta, no v súčasnosti je veža prázdna a čaká na nutnú rekonštrukciu.
Pôvodný zvon Urban, poškodený požiarom v roku 1966 bol poskladaný z úlomkov a od roku 1989 je vystavený pred vežou. Funkčnú kópiu zvona odliali ako dar mestu Košice majstri Východoslovenských železiarní v roku 1996, od kedy je zavesený opäť v Urbanovej veži.
Na pôvodnom zvone sú nápisy v dvoch riadkoch hore, nápis v strede a dvoch riadkoch dolu. Niektoré písmená sú zošúchané, takže text možno prepísať nie celý, ale v rozoznateľnej podobe znie:
Nápis v hornej časti zvonu vychádza z Biblie, z knihy proroka Izaiáša (40, 6-8): „"... Omnis caro fenum, et omnis gloria eius quasi flos agri; 7 exsiccatum est fenum, et cecidit flos, quia spiritus Domini sufflavit in eo. Vere fenum est populus. 8 Exsiccatum est fenum, et cecidit flos; verbum autem Dei nostri manet in aeternum."“, teda „"Všetko, čo má telo, je ako tráva a všetka jeho nádhera je sťa poľný kvet. 7 Tráva uschne, kvet zvädne, ak ho ovanie dych Hospodina. Naozaj, ľudia sú ako tráva. 8 Tráva uschne, kvet zvädne, ale slovo nášho Boha pretrvá naveky."“
Rekonštrukcia.
Dlhoočakávaná rekonštrukcia Urbanovej veže sa začne vo februári 2020 a jej predpokladané ukončenie je naplánované na február 2021.
Rekonštrukciu organizuje "Nezisková organizácia Perly Gotickej cesty", ktorá bola založená v roku 2004 mestom Košice a rímskokatolíckou Farnosťou sv. Alžbety na podporu duchovných a kultúrnych hodnôt. Peniaze na obnovu tejto pamiatky pochádzajú z eurofondov a rozpočtu Košického samosprávneho kraja.
Ďalšou rekonštrukciou veža prešla v roku 2020, keď dostala novú, bielu fasádu. Pred obnovou prebehol pamiatkový výskum, ktorý vyvrátil stredoveký pôvod veže.

</doc>
<doc id="161992" url="https://sk.wikipedia.org/wiki?curid=161992" title="Snellov zákon lomu">
Snellov zákon lomu



</doc>
<doc id="161996" url="https://sk.wikipedia.org/wiki?curid=161996" title="Åland">
Åland



</doc>
<doc id="161997" url="https://sk.wikipedia.org/wiki?curid=161997" title="Landskapet Åland">
Landskapet Åland



</doc>
<doc id="161998" url="https://sk.wikipedia.org/wiki?curid=161998" title="Ahvenanmaa">
Ahvenanmaa



</doc>
<doc id="162004" url="https://sk.wikipedia.org/wiki?curid=162004" title="Alberdi (department)">
Alberdi (department)

Department Alberdi leží na severovýchode provincie Santiago del Estero na severozápade Argentíny a je jeden z 27 departmentov provincie.
Na severe hraničí s departmentom Copo, na východe s provinciou Chaco, na juhu s departmentmi Moreno a Figueroa a na západe s departmentmi Jiménez a Pellegrini.
Hlavné mesto departmentu Alberdi je Campo Gallo.

</doc>
<doc id="162005" url="https://sk.wikipedia.org/wiki?curid=162005" title="Atamisqui (department)">
Atamisqui (department)

Department Atamisqui leží približne v strede provincie Santiago del Estero na severozápade Argentíny a je jedným z 27 departmentov provincie.
Na severe hraničí s departmentom San Martín, na východe s departmentmi Avellaneda a Salavina, na juhu s departmentmi Quebrachos a Ojo de Agua a na západe s departmentom Loreto.
Hlavné mesto departmentu je Villa Atamisqui.

</doc>
<doc id="162006" url="https://sk.wikipedia.org/wiki?curid=162006" title="Tsonga">
Tsonga

Tsonga môže byť:

</doc>
<doc id="162007" url="https://sk.wikipedia.org/wiki?curid=162007" title="Pauliho vylučovací princíp">
Pauliho vylučovací princíp

Pauliho vylučovací princíp je kvantovomechanický princíp, podľa ktorého sa dva identické fermióny nemôžu v tom istom fyzikálnom systéme (napríklad dva elektróny v atóme) nachádzať súčasne v tom istom kvantovom stave. Princíp prvýkrát formuloval Wolfgang Pauli v roku 1925.
Prehľad.
Pauliho vylučovací princíp sa vzťahuje na správanie všetkých častíc s poločíselným spinom (formula_1), t.j. na všetky fermióny. V rámci elementárnych častíc sa preto týka napríklad kvarkov, elektrónov či neutrín. Zložené častice ako protón a neutrón majú taktiež poločíselný spin a riadia sa preto Pauliho vylučovacím princípom. Mnohé atómy majú taktiež poločíselný spin. Všeobecne môžeme povedať, že akýkoľvek objekt, či už elementárna častica alebo častica zložená z elementárnejších objektov, s celkovým poločíselným spinom podlieha vždy Pauliho vylučovaciemu princípu. Z tohto dôvodu Pauliho princíp vysvetľuje mnoho zásadných vlastností hmoty ako napríklad stabilitu a chemické vlastnosti atómov.
Naopak, Pauliho princípu sa nepodriaďujú častice s celočíselným spinom formula_2 nazývané bozóny (napríklad fotóny, Cooperove páry známe z teórie supravodivosti, W a Z bozóny).

</doc>
<doc id="162008" url="https://sk.wikipedia.org/wiki?curid=162008" title="Sandra Klöselová">
Sandra Klöselová

Sandra Klöselová (* 22. jún 1979, Baden-Württemberg, Nemecko) je súčasná nemecká profesionálna tenistka.

</doc>
<doc id="162009" url="https://sk.wikipedia.org/wiki?curid=162009" title="Sandra Kloeselová">
Sandra Kloeselová



</doc>
<doc id="162011" url="https://sk.wikipedia.org/wiki?curid=162011" title="Santiago del Estero (mesto)">
Santiago del Estero (mesto)

Santiago del Estero je hlavným mestom rovnomennej argentínskej provincie a súčasne hlavným mestom departmentu Capital. Leží na rieke Dulce vo vzdialenosti približne 1 042 km severozápadne od hlavného mesta Argentíny Buenos Aires. Pri sčítaní ľudu v roku 2010 malo mesto 252 192 obyvateľov. V metropolitnej oblasti Santiago del Estero žije v súčasnosti 393 000 ľudí.
Mesto bolo založené 25. júla 1553. Jedná sa o najstaršie španielskymi kolonistami založené mesto na území Argentíny. Z tohto dôvodu býva nazývané "Madre de Ciudades", teda "Matka miest". V meste a jeho okolí žije aj v súčasnosti približne 100 000 ľudí, ktorí rozprávajú kečuánčinou, čo je najjužnejšia vetva niektorého z jazykov Inkov v Južnej Amerike. Jedná sa zároveň o jeden z posledných zachovaných aktívne používaných indiánskych jazykov v Argentíne. Mesto je správnym, ekonomickým a kultúrnym centrom provincie. Hlavne v posledných desaťročiach zažilo mesto pomerne veľký rast.

</doc>
<doc id="162012" url="https://sk.wikipedia.org/wiki?curid=162012" title="Tatiana Nikolajevna Pučeková">
Tatiana Nikolajevna Pučeková

Tatiana Nikolajevna Pučeková (), (* 9. január 1979, Minsk, Bielorusko) je súčasná bieloruská profesionálna tenistka. Počas svojej kariéry vyhrala 5 turnajov WTA vo štvorhre.

</doc>
<doc id="162013" url="https://sk.wikipedia.org/wiki?curid=162013" title="Karin Knappová">
Karin Knappová

Karin Knappová (* 28. jún 1987, Bruneck, Taliansko) je súčasná talianska profesionálna tenistka.

</doc>
<doc id="162014" url="https://sk.wikipedia.org/wiki?curid=162014" title="Tatiana Puček">
Tatiana Puček



</doc>
<doc id="162015" url="https://sk.wikipedia.org/wiki?curid=162015" title="Karin Knapp">
Karin Knapp



</doc>
<doc id="162018" url="https://sk.wikipedia.org/wiki?curid=162018" title="Vampír">
Vampír



</doc>
<doc id="162020" url="https://sk.wikipedia.org/wiki?curid=162020" title="Gothic rock">
Gothic rock

Gothic rock (tiež známy aj ako gotický rock, goth-rock alebo goth) je štýl rockovej hudby, ktorý sa vyvinul z post-punku na konci 70. rokov 20. storočia a ktorého dominantný prvok predstavuje temná atmosféra, vykreslená hudobne i lyricky. Medzi prvé post-punkové skupiny, ktoré vo svoje tvorbe začali využívať temné prvky s gotickým nádychom, patrili Siouxsie and the Banshees,Joy Division, Bauhaus a The Cure.
Termín gotický rock sa výraznejšie ustálil až v 80. rokoch, aby výstižne pomenoval samostatný žáner charakteristický melancholickými a romantickými textami. Vznikla tiež samostatná gotická subkultúra, ktorej súčasťou boli kluby, móda a publikácie.
Štýl, korene a vplyvy.
Podľa hudobného publicistu Simona Reynoldsa medzi zvyčajné hudobné charakteristiky gothic rocku patria „skresané gitarové šablóny, basové linky vo vysokých tóninách, nezriedka si uzurpujúc melodické črty a rytmy, ktoré sú buď hypnoticky žalmové alebo znejú ako ťažké tóny domorodých bubeníkov.“ Vokálny štýl Reynolds opisuje ako zmes „hlbokej, bzučiacej zliatiny Jima Morrisona a Leonarda Cohena“. Mnohé zoskupenia používali bicie automaty s nevýraznými back beatmi.
Texty v gotickom rocku sa zväčša zapodievajú temnou tematikou, čo sa pretavuje taktiež do celkovej hudobnej atmosféry. Básnická útlocitnosť sa v textoch prejavuje v podobe literárneho romantizmu, morbidity, existencializmu, náboženskej symboliky či nadprirodzeným mysticizmom. Medzi hudobníkov, ktorí pôvodne formovali estetiku a hudobné konvencie goth-rockovej scény, možno zaradiť mená ako Marc Bolan, the Velvet Underground, the Doors, David Bowie, Brian Eno, Iggy Pop a Sex Pistols. Novinár Kurt Loder napísal, že pieseň „All Tomorrow's Parties“ od Velvet Underground je „očarujúce gothic-rockové majstrovské dielo“. Navzdory tomu „za skutočného krstného otca gotiky“ Reynolds považuje Alica Coopera. Toto označenie si od neho vyslúžil „vďaka svojim divadelným prvkom a čiernemu humoru“.
Album nemeckej speváčky Nico z roku 1969 nazvaný "The Marble Index" býva niekedy označovaný za „prvý gotický album“. So svojím strohým zvukom, pochmúrnymi textami a vďaka Nicoovej zámernej zmene v jej vzhľade, sa album stal rozhodujúcim hudobným a vizuálnym prototypom gotického rockového hnutia. Temnú atmosféru v gotickom rocku vytvárajú vplyvy vyvierajúce z experimentálneho minimalistického hudobného prístupu zvaného drone music, ktorý využívali napríklad protopunkeri the Velvet Underground; mnohí gotickí speváci sú taktiež ovplyvnení „hlbokým a dramatickým“ vokálnym prednesom Davida Bowieho, aj keď spieva aj v oveľa nižších tóninách. Na textovú stránku mnohých raných gotických počinov mal tiež zásadný dosah britský spisovateľ science fiction J.G. Ballard; the Birthday Party zase čerpali z Arthura Rimbauda a Charlesa Baudelaira.
V roku 1976 vyšiel román americkej spisovateľky Anny Riceovej nazvaný "Interview s upírom". Hlavný hrdina, i keď temnej povahy, túži po spoločnosti a láske. Ako tvrdí hudobný publicista Dave Thompson, táto kniha vytvorila, postupne a ústnym podaním, subkultúru gotických rockerov. Toho roku uzrel svetlo sveta tiež debut punkrockerov the Damned. Spevák skupiny Dave Vanian bol bývalým hrobárom obliekajúcim sa ako upír. Gitarista skupiny Brian James svojho času poznamenal, že „iné skupiny používali spínacie špendlíky a úzke, obtiahnuté nohavice, ale keď ste sa pozreli na vystúpenie Damned, pod pódiom akoby bola polovica miestneho cintorínu.“
História.
Korene a prvopočiatky.
V októbri 1967 použil kritik John Stickney pojem „gotický rock“, aby v recenzii opísal hudbu skupiny Doors. Stickney napísal, že so skupinou sa spolu s ďalšími novinármi stretol „v pochmúrnej klenutej vínnej pivnici v hoteli Delmonico; tento priestor dokonale vystihoval gotický rock Doors“. Autor poznamenal, že v protiklade s „príjemnými, zábavnými hippies“, v ich hudbe rezonovalo „násilie“ a súčasťou živých vystúpení bola temná atmosféra.
Koncom 70. rokov sa slovo „gothic“ používalo pri opisovaní atmosféry post-punkových kapiel typu Siouxsie and the Banshees, Magazine a Joy Division. V recenzii o koncerte Siouxsie and the Banshees v júli 1978 sa kritik Nick Kent vyjadril, že čo sa týka ich predstavenia, „možno načrtnúť paralely a prirovnania s architektmi gotického rocku ako the Doors a, samozrejme, ranými Velvet Underground". V marci 1979 Kent použil vo svojej recenzii druhého albumu skupiny Magazine nazvaného "Secondhand Daylight", prídavné meno „gotický“. Kent poznamenal, že v ich hudbe možno badať „nový prísny zmysel pre autoritu“ a tiež „mohutný neogotický zvuk“. Neskôr v tom roku muzikant a hudobný producent Martin Hannett opísal Joy Division ako „tanečnú hudbu s gotickými podtónmi“, a v septembri ich manažér Tony Wilson v televíznej relácii "Something Else" opísal ich hudbu ako „gotickú“. V roku 1980 britský týždenník "Melody Maker" napísal, že „Joy Division sú pánmi tejto gotickej zádumčivosti“. Keď o niekoľko mesiacov neskôr, po smrti speváka, vyšlo ich posledné album "Closer", magazín "Sounds" v recenzii poznamenal, že si možno všimnúť „temné nápory gotického rocku“.
Netrvalo dlho a podobné vyhlásenia začali byť vnímané ako „vážna forma urážky“ skupinami typu Bauhaus, ktorá na hudobnú scénu prikvitla roku 1979. V tomto období časopis "NME" vyhlásil, že „Siouxsie and the Banshees, Adam and the Ants a dokonca aj Joy Division“ vytvorili „potenciálne masívny trh“ pre novopríchodzie skupiny ako Bauhaus a Killing Joke: napriek tomu podľa kritika Andyho Gilla skupiny spadajú do dvoch rôznych táborov, poukazujúc na rozdiel medzi „umením a umelkovaním“. 
Druhý album Siouxsie and the Banshees, ktorý vyšiel v roku 1979, bol vo viacerých ohľadoch priekopnícky. Podľa britského novinára Alexis Petridisa píšuceho pre "The Guardian" „na albume "Join Hands" možno počuť množstvo hudobných vychytávok - skosené, efektmi podfarbené gitary, búšiace domorodé bubny“. Za prvú rockovú pieseň sa napriek tomu spätne považuje debutový singel skupiny Bauhaus „Bela Lugosi's Dead”. Podľa hudobníka Petra Murphyho bola táto pieseň napísaná ako kanadský žartík, ale keďže kapela sa pri hraní piesne tvárila „naivne vážne“, obecenstvo to tiež pochopilo vážne. Začiatkom 80. rokov začali post-punkové kapely ako Siouxsie and the Banshees a the Cure do svojej tvorby pridávať viac gotických prvkov. Ako tvrdí Reynolds, na ich štvrtom albume vydanom roku 1981 a nazvanom "Juju", Banshees predstavili viaceré gotické prvky, textovo i hudobne, no na druhej strane, podľa "Guardianu", na "Juju" bolo v niektorých skladbách počuť art rock i pop. Ich vtedajší basgitarista Steven Severin pripisuje spomínané na vrub vplyvu skupiny the Cramps. „Ťaživo depriujúca“ trojica albumov od The Cure, "Seventeen Seconds" (1980), "Faith" (1981) a "Pornography" (1982), zabetónovala pozíciu kapely v rámci scény. Album sa začína slovami „nezáleží na tom, či všetci zomrieme“ („It doesn't matter if we all die”), čím the Cure podľa niektorých názorov vytvorili svoje vrcholné gotické dielo. Neskoršie sa stali komerčne najúspešnejšou kapelou spomedzi spomínaných skupín. Štýl the Cure bol „neprístupný”, čo ostro kontrastovalo s tvorbou ich súčasníkov - ako príklad možno uviesť prvú skupinu Nicka Cavea the Birthday Party, ktorá čerpala z odkazu blues a využívala kŕčovité, násilné turbulencie. Na albume Birthday Party "Junkyard" Nick Cave skombinoval „posvätné a znesväcujúce“ veci, využívajúc predstavy zo Starého zákona ako sú hriechy, kliatby a zatratenie. Predovšetkým ich singel z roku 1981 „Release the Bats” mal na scénu značný vplyv.
Killing Joke boli pôvodne ovplyvnení skupinou Public Image Ltd., čerpajúc z funku, disca, dubu a neskoršie tiež z heavy metalu. Nazývajúc svoj štýl „napätá muzika“, Killing Joke pretvorili tieto prvky na provokatívnu fatamorgánu, a taktiež vytvorili morbídny vizuálny štýl s politickým podtónom. The Damned sa oprostili od svojho pôvodného punkového soundu, keď do svojho albumu z roku 1980's "The Black Album" zakomponovali dramatické poryvy a dudravé vokály. Reynolds považuje Birthday Party a Killing Joke za najdôležitejšie proto-gothic kapely. Napriek svojmu dedičstvu čoby priekopníci gotického rocku, toto označenie im nebolo príliš po srsti. Raná tvorba hudobníka Adama Anta taktiež značne stimulovala gothic-rockovú scénu, ktorej väčšina fanúšikov pochádzala práve z kruhov jeho známych. Medzi ďalšie rané počiny prispievajúce k rozvoju scény možno zaradiť tiež UK Decay a írsku kapelu Virgin Prunes.
Gotický rock nezačal byť považovaný za nesúci „pozitívnu identitu, výkrik kmeňových zhromaždení“, až pokiaľ na scéne nenastal v roku 1982 zvrat. V Londýne bol v júli 1982 otvorený klub Batcave, ktorý gotickej scéne poskytol zázemie. Toho roku použil hudobník zo skupiny Southern Death Cult, Ian Astbury, slovné spojenie „gotickí škriatkovia“, keď sa vyjadroval o fanúšikoch kapely Sex Gang Children. Southern Death Cult sa stali ikonami scény, využívajúc vizuálne prvky čerpajúce z kultúry amerických Indiánov, čo im prinieslo taktiež miesto na titulke časopisu "NME".
Expanzia scény.
Vo februári 1983 sa na obálke časopisu "NME" objavil titulok, ktorý vznikajúcu scénu opisoval ako „pozitívny punk“: novinár Richard North vo svojom článku píše, že Bauhaus, Theatre of Hate a UK Decay sú „bezprostrední predchodcovia dnešnej povodne“ a tvrdí, že „tu to máme: nový pozitívny punk, ktorí neponúka žiadne prázdne sľuby o revolúcii, či už v rokenrolovom slova zmysle alebo v širšom politickom ponímaní. Je tu len šanca na sebapoznanie, na osobnú revolúciu, na farebné vnímanie a galvanizáciu predstavivosti, ktorá ohúri driemajúcu myseľ a telo vytrhne zo záhaľčivosti“. Toho roku sa objavila hŕba ďalších kapiel, menovite Flesh for Lulu, Play Dead, Rubella Ballet, Gene Loves Jezebel, Blood and Roses či Ausgang. Hudobné vydavateľstvo 4AD vydávalo hudbu v štýle tzv. etérickej vlny, ku ktorej patrili skupiny ako Cocteau Twins, Dead Can Dance a Xmal Deutschland. V tomto období sa objavila aj islandská skupina Kukl, členom ktorej bola aj speváčka Björk a ďalší hudobníci, ktorí sa neskôr stali súčasťou skupiny the Sugarcubes.
Reynolds hovorí o prechode od ranej gotiky ku skutočnému gotickému rocku, čomu dopomohla kapela the Sisters of Mercy. Ako uviedla novinárka Jennifer Park, „pôvodná koncepcia gotického rocku sa zásadne zmenila. Charakteristické znaky jeho atmosféry sa už neobmedzovali na skazu a zármutok a i napriek tomu, ako názorne predviedli Sisters, to môže mať gule“. The Sisters of Mercy, ktorí sa podľa vlastných slov nechali ovplyvniť takými interpretmi ako Leonard Cohen, Gary Glitter, Motörhead, the Stooges, the Velvet Underground, the Birthday Party, Suicide či the Fall, vytvorili novú, tvrdšiu formu gotického rocku. Začali tiež využívať bicí automat. Reynolds vyhlásil, že ich singel z roku 1983 „Temple of Love“ je „spoločne so skladbou „Fatman“ od Southern Death Cult, ukážkovou gotickou hymnou roku“. Skupina založila vlastnú nahrávaciu spoločnosť Merciful Release, pod ktorej krídla patrila tiež skupina the March Violets hrajúca v podobnom štýle. Ako tvrdí Reynolds, March Violets „akusticky imitovali Joy Division“. Ďalšiu skupinu, the Danse Society, zase značne ovplyvnili Cure v období okolo albumu "Pornography".
Následný vývoj.
K prvým americkým gothic-rockovým skupinám patrili 45 Grave a Christian Death. Ich štýl bol tvrdší, väčšmi inšpirovaný punkom a začalo sa mu hovoriť deathrock. Takisto sa objavili európske skupiny inšpirované gotickým rockom, ako napr. Clan of Xymox.
Južanská kapela Death Cult sa znovu dala dohromady pod novým názvom the Cult, hrajúc väčšmi konvenčný hard rock. Už od svojho vzniku v polovici 80. rokov si skupina the Mission, ku ktorej sa pridali dvaja bývalí členovia the Sisters of Mercy, užívala komerčný úspech. Podobný úspech dosahovali tiež kapely Fields of the Nephilim a All About Eve. Medzi ďalšie kapely spájané s gotickým rockom možno zaradiť Alien Sex Fiend, All Living Fear, And Also the Trees, Balaam and the Angel, Claytown Troupe, Dream Disciples, Feeding Fingers, Inkubus Sukkubus, Libitina, Nosferatu, Rosetta Stone či Suspiria. V 90. rokoch sa začína obnovovať gotická subkultúra, čo je spôsobené zväčša miesením rôznych scén: industriálnej, elektronickej i metalovej. Gotická kultúra a estetika sa opätovne dostávajú do povedomia stredného prúdu populárnej hudby, následkom čoho vznikajú v mnohých mestách životaschopné gotické scény. Koncom 90. rokov vzniká nový štýl, gotický metal; miesi sa v ňom „pochmúrna, ľadová atmosféra gotického rocku s hlasitými gitarami a agresiou heavy metalu“.
V období po roku 2000 kritici pravidelne badajú vplyv gotiky na nové kapely. Anglická kapela the Horrors zmiešala garážový rock 60. rokov s gotikou 80. rokov. O speváčke Zole Jesus sa redaktori vyjadrujú, že svojím príchodom na scénu predznamenala opätovný návrat gotiky.
Vizuálne prvky.
Čo sa módy týka, gotické skupiny absorbovali vplyvy z gotickej literatúry 19. storočia, taktiež z hororových filmov a v menšej miere tiež z kultúry BDSM. Gotická móda je značne rozmanitá. Môže zahŕňať deathrockový, punkový, androgýnny, viktoriánsky, renesančný i stredoveký štýl obliekania; nezriedka sa vzájomne kombinujú aj viaceré vyššie spomenuté štýly. Čo sa týka oblečenia, líčenia a vlasov, dominuje čierna farba. Často sa nosia doplnky s náboženskou či okultnou symbolikou, medzi najčastejšie patria kríže či pentagram. Objavuje sa aj takzvaný teatrálny satanizmus, avšak „iba mizivá časť predstaviteľov gotickej subkultúry inklinuje k satanizmu“.
Vplyv mimo žánru.
V 90. rokoch interpreti ako PJ Harvey, Marilyn Manson, Manic Street Preachers, a Nine Inch Nails absorbovali do svojej tvorby gotické vplyvy, „aj keď ortodoxná gotická scéna ich za súčasť svojej kultúry nikdy nepovažovala“. Podľa časopisu "Rolling Stone", hudba skupiny PJ Harvey v roku 1993 „lavírovala od bluesu ku gotike a ku grungeu, nezriedka v rámci jednej skladby“, zatiaľ čo americké skupiny ako Marilyn Manson miešali „atmosféru gotiky a diska“ s „industriálnym soundom“. V roku 1997 označil americký hudobný časopis "Spin" druhý album skupiny Portishead ako „gotický“, „smrtiaci“ a „zhúlený“. Kritik Barry Walters poznamenal, že kapela je na tomto albume „temnejšia, zadumanejšia a väčšmi znepokojujúca“ v porovnaní s debutovým album "Dummy".

</doc>
<doc id="162022" url="https://sk.wikipedia.org/wiki?curid=162022" title="Šógun">
Šógun

 "" je "najvyšší generál samurajov". Ide o vojenskú hodnosť aj historický titul v Japonsku. Hodnosť je ekvivalentná "generálovi", vysokému dôstojníkovi v armáde. Ako titul, je to skrátená forma . Vládli v rôznych dobách v histórii Japonska a ich vláda sa ukončila, keď šógun Jošinobu Tokugawa podal abdikáciu jeho výsosti Cisárovi Meidži v roku 1867.
Titul.
Úradovanie šóguna alebo jeho správa je "šógunát" alebo čo po japonsky doslovne znamená "úrad v stane" a poukazuje na "vládu vojakov." Stan symbolizuje rolu armády vo vojnovom poli počas boja a zároveň poukazuje na to, že takýto úrad je dočasný.
Termín "sei-i taišógun" znamená "vojvodca, ktorý bojuje proti východným barbarom." "Východní barbari" je jeden zo starobylých výrazov pre rôzne skupiny, ktoré žili vo východných oblastiach a neboli ešte súčasťou centrálnej vlády. Časť z nich boli domorodí obyvatelia Ainu, ktorí obývali Honšú ako aj Hokkaidó.
Minamoto no Joritomo, prvý šógun Kamakurského šógunátu, vytvoril značnú moc z aristokracie v Kjóte. Stal sa prakticky vládcom Japonska a prijal titul "sei-i taišógun." Následne každý nasledujúci vládca šógunátu prijal rovnaký titul. Toto pokračovalo až do Meidžiskej reštaurácie a šógun bol "de facto" kráľom/cisárom Japonska.
História.
Obdobie Heian (794 – 1185).
Pôvodne titul "Seii Taishogun" bol dávaný vojenskému veliteľovi v ranom období Heian počas vojenského ťaženia proti ľuďom Emiši, ktorí odporovali vláde Cisárskeho dvora, ktorá sídlila v Kjóte. Najznámejší z týchto šógunov bol Sakanoue no Tamuramaro, ktorý zvíťazil nad Emišmi v mene cisára Kammu. Titul bol ešte použitý v neskoršom období Heian pod podrobení ľudí Ainu resp. ich vytlačením na Hokkaidó.
V neskoršom období Heian bol vymenovaný ešte jeden šógun. Minamoto no Jošinaka bol menovaný "sei-i taišógun" počas vojny Genpei, ale bol zabitý krátko po tom Minamotom no Jošicune.
Kamakurský šógunát (1192 – 1333).
Začiatkom 11. storočia, feudálne štáty na čele s daimjómami a ochraňované samurajmi začali dominovať vnútornej politike Japonska Dve z najmocnejších rodín, Taira a Minamoto, bojovali o získanie vlády nad cisárskym dvorom. Klan Taira ho ovládol od roku 1160 do 1185, ale bol porazený klanom Minamoto v námornej bitke medzi ostrovmi Honšú, Šikoku a Kjušú. Minamoto, potvrdil službu a ochranu cisára a vybudoval hlavné centrum vlády v Kamakure a založil Kamakurský šógunát v roku 1192, po tom ako Minamoto no Joritomo prijal od cisára titul šógun.
Vojny medzi rodmi Minamoto a Taira vyvrcholili v 12.storočí porážkou klanu Taira vo vojne Genpei (1185). Minamoto no Joritomo získal vládu od cisára a vytvoril feudálny vládny systém s centrom v Kamakure, ktorého armáda samurajov prevzala politickú moc, kým Japonskí cisári a aristokracia v Kjóte ostali "de jure" iba formálnymi vládcami. V roku 1192, bol Joritomovi cisárom pridelený titul "Sei-i Taishōgun" a politický systém sa začal vyvíjať s dedičnému šógunovi na čele vlády a stal sa známy ako šógunát. Kamakurský šógunát trval skoro 150 rokov, od roku 1192 do 1333.
Kamakurský šógunát prevažne dôveroval klanu Hódžó, vymenovával ich za regentov, ktorí sa stali veľmi vplyvnými v rámci šógunátu.
V roku 1274 a 1281, začala Mongolská ríša inváziu proti Japonsku a cisár Go-Daigo sa v roku 1331 pokúsil neúspešne obnoviť cisársku vládu. Toto všetko významne oslabilo šógunát a viedlo k jeho konečnému pádu.
Reštaurácia Kemmu (1333 – 1336).
Koniec Kamakurského šógunátu prišiel, keď Kamakura padla v roku 1334 a Regentstvo Hodžo bolo zničené. Bakufu si zvyšovala svoj podiel na vláde počas 12. storočia. V tom čase si uplatňovali nárok na cisársky trón dve rodinné línie, Go-Saga staršia línia a Go-Daigo mladšia línia. Problém bol vyriešený zákrokom Kamakurskej Bakufu, ktorá striedala na tróne obe rodové línie. Toto platilo do roku 1331, keď línia Go-Daigo odmietla sa striedať s líniou Go-Saga. Výsledkom bolo, že línia Go-Daigo odišla do exilu. Okolo roku 1334 – 1336 Takaudži Ašikaga pomohol línii Go-Daigo k návratu na trón.
Nový Cisár zistil, že boj proti Bakufu mu priniesol príliš veľa ľudí, ktorí majú na neho požiadavky a ponuka zeme je obmedzená. Takaudži Ašikaga sa obrátil proti Cisárovi, keď nespokojnosť s prideľovaním pôdy rýchlo narástla. V roku 1336 bol cisár opäť poslaný do vyhnanstva v prospech nového cisára.
Počas Reštaurácie Kemmu, po páde Kamakurského šógunátu v roku 1333, bol na krátku dobu menovaný iný šógun. Princovi Morijoši (tiež známemu ako Princ Morinaga). Bol to syn cisára Go-Daigo, ktorému bol udelený titul "Sei-i taišógun" a pridelená starosť o armádu. Ale Princ Moriyoši bol neskoršie uväznený v domácom väzení a v roku 1335 zavraždený Tadajošim Ašikagom.
Ašikagaský šógunát (1336 – 1573).
V roku 1338 Takaudžimu Ašikagovi, tiež potomkovi princov Minamoto ako bol Joritomo, bol pridelený titul "sei-i taišógun" a bol vytvorený Šógunát Ašikaga, ktorý trval až do roku 1573.
Nobunaga Oda a Tojotomi.
Dvaja pozoruhodne silní daimjóvia Sengoku, menovite Nobunaga Oda a Hidejoši Tojotomi, nikdy neboli titulovaní šógun ("sei-i taišógun"), v striktnom význame tohto slova. Hoci títo dvaja vojenskí dobrodruhovia neboli úspešní v založení novej dynastie šógunov, boli pri kľúčových momentoch v Japonskej histórii. Ich úspech vydláždil cestu pre relatívne pokojnú Tokugawskú éru. Nikdy sa však nestali šógunmi.
Nobunagovi bol titul ponúknutý, ale zomrel skôr ako ho mohol prijať. Hidejoši bol vymenovaný za kampaku, čo bola najvyššia hodnosť navrhnutá cisárskou rodinou. Táto hodnosť bola predtým udelená iba členom klanu Fudžiwara alebo ich potomkom.
Tokugawský šógunát (1603 – 1868).
Následne, Iejasu Tokugawa prevzal moc a vytvoril vládu v Ede v roku 1600. Titul "sei-i taišógun" dostal v roku 1603. Tokugawský šógunát zanikol v roku 1868, po rezignácii Jošinobu Tokugawu z hodnosti šógun a podaním abdikácie cisárovi Meidži v roku 1867.
Počas obdobia Edo skutočná moc zostala v rukách Tokugawských šógunov a nie cisára sídliaceho v Kjóte, hoci bol prezentovaný ako vlastník tejto moci. Šógun riadil zahraničnú politiku, armádu a feudálov. Doboví spisovatelia písali o cisárskej dynastii ako o "šókoku" (mŕtvej dynastii). Úloha cisára bola prinajlepšom ceremoniálna, podobná jeho postaveniu v Japonskej monarchii po Druhej svetovej vojne.
Titul "sei-i taišógun" bol zrušený počas Meidžiskej reštaurácie v roku 1868, v ktorej skutočná moc bola "obnovená" u cisára a jeho poverencov. Pozri aj Neskorší Tokugawský šógunát. Je však málo známy fakt, že počas Bošinskej vojny, Jošikuni Date, pán provincie Sendai, dostal titul od Jošihisa Kitaširakawu, cisárskeho princa, ktorý sa vyhlásil za cisára Tóbu (Tóbu-tennó; 東武天皇).
Šógunát.
Termín "bakufu" pôvodne znamenal príbytok a domácnosť šóguna, ale časom sa začal používať pre systém vlády feudálnej vojenskej diktatúry vykonávaný šógunom. V tomto význame bol prevzatý aj do iných jazykov popri termínu „šógunát“. 
Systém "bakufu" bol pôvodne vytvorený Minamotom no Joritomom počas Kamakurského šógunátu. Napriek tomu, že teoreticky bol štát a teda cisár vlastníkom celého Japonska, systém mal niektoré feudálne prvky, keď menší územní páni sa zaväzovali väčším. Samuraji boli odmeňovaní za svoju lojálnosť územiami, tých ktorí boli zradení a ďalej odovzdávané a rozdeľované medzi ich synov. Hierarchia, ktorá držala tento systém vlády bola posilnená úzkou väzbou medzi samurajmi a ich podriadenými. 
Tieto tri šógunáty sú obvykle stotožňované dvomi spôsobmi – buď podľa rodiny alebo klanu, ktorý bol stotožnený so správou "bakufu" alebo podľa oblasti, kde bola centralizovaná vláda nad Japonským súostrovím:

</doc>
<doc id="162024" url="https://sk.wikipedia.org/wiki?curid=162024" title="Pustoveský potok">
Pustoveský potok

Pustoveský potok je potok na Strednom Považí, v severozápadnej časti okresu Piešťany. Je to pravostranný prítok Holešky, meria 2,9 km a je tokom V. rádu.
Prameň.
Pramení na styku Malých Karpát a Myjavskej pahorkatiny, na východnom svahu Malej Klenovej (402,3 m n. m.) v nadmorskej výške približne 295 m n. m. 
Opis toku.
Od prameňa tečie sprvu východným smerom vo výbežku Myjavskej pahorkatiny, preteká popri Dolnej Pustej Vsi na ľavom brehu a oblúkom sa stáča na sever. Následne napája vodnú nádrž Pustá Ves, do ktorej z ľavej strany ústi prítok prameniaci južne od kóty 361,3 m a ďalej tečie severovýchodným smerom na styku Myjavskej pahorkatiny na ľavom a Malých Karpát na pravom brehu. Napokon sa oblúkom stáča znovu na sever a juhozápadne od obce Prašník ústi v nadmorskej výške cca 220 m n. m. do Holešky.

</doc>
<doc id="162029" url="https://sk.wikipedia.org/wiki?curid=162029" title="UIN">
UIN



</doc>
<doc id="162030" url="https://sk.wikipedia.org/wiki?curid=162030" title="Sobonka">
Sobonka

Sobonka je potok v Myjavskej pahorkatine na rozhraní okresov Myjava a Piešťany. Je to ľavostranný prítok Podkylavského potoka, meria 2,6 km a je tokom VI. rádu.
Prameň.
Pramení v Myjavskej pahorkatine na juhozápadnom úpätí Drieňovice (454,3 m n. m.) v nadmorskej výške približne 335 m n. m., na území okresu Myjava. 
Opis toku.
Od prameňa tečie sprvu juhozápadným smerom cez osady Januškovci, následne sa esovito stáča, tečie po hranici medzi okresmi Myjava na pravom a Piešťany na ľavom brehu a pokračuje cez osadu Zbehy. Pod Zbehmi sa stáča severojužným smerom, vstupuje do okresu Piešťany a zľava priberá prítok od osady Grnča. Napokon sa stáča na juhozápad a v osade Boorovci, severozápadne od obce Prašník, ústi v nadmorskej výške cca 212,5 m n. m. do Podkylavského potoka.

</doc>
<doc id="162031" url="https://sk.wikipedia.org/wiki?curid=162031" title="Jill Craybasová">
Jill Craybasová

Jill Craybasová (* 4. júl 1974, Providence, Rhode Island, USA) je bývalá americká tenistka. Počas svojej kariéry vyhrala 1 turnaj WTA v dvojhre a 2 turnaje vo štvorhre.

</doc>
<doc id="162032" url="https://sk.wikipedia.org/wiki?curid=162032" title="Podkylavský potok">
Podkylavský potok

Podkylavský potok je potok na Strednom Považí, preteká územím okresov Myjava a Piešťany. Je to ľavostranný prítok Holešky, má dĺžku 5,4 km a je tokom V. rádu.
Prameň.
Pramení v Myjavskej pahorkatine na východnom svahu Hlaváča (418,6 m n. m.), v rovnomennej osade, v nadmorskej výške približne 350 m n. m. 
Opis toku.
Na hornom toku tečie najprv juhovýchodným smerom, zľava priberá krátky prítok, stáča sa severojužným smerom a preteká ústredím obce Podkylava. Pri obci napája malú vodnú nádrž, preteká popri osade Chvojnica na ľavom brehu, pričom vytvára oblúk ohnutý na západ. Ďalej pokračuje cez osadu Mosnovci, kde sprava priberá Šindelák a pri susednej osade Frndákovci sa stáča juhovýchodným smerom. Potom tečie cez osadu Boorovci, kde sprava priberá Sobonku a sprava prítok z osady Ďurišovci. Napokon sa ostro esovito stáča (206,0 m n. m.), preteká intravilánom obce Prašník a z ľavej strany ešte priberá prítok z lokality Kopanice. Napokon podteká cestu II. triedy č. 499 a na okraji obce ústi v nadmorskej výške cca 196 m n. m. do Holešky.

</doc>
<doc id="162033" url="https://sk.wikipedia.org/wiki?curid=162033" title="Gothic">
Gothic

Gothic môže byť:

</doc>
<doc id="162034" url="https://sk.wikipedia.org/wiki?curid=162034" title="Copo (department)">
Copo (department)

Department Copo leží na severe provincie Santiago del Estero na severozápade Argentíny a je jedným z 27 departmentov provincie.
Na severe hraničí s provinciou Salta, na severovýchode s provinciou Chaco, na juhu s departmentom Alberdi a na západe s departmentom Pellegrini. S rozlohou 12 604 km² alebo 4,7 percenta celkovej rozlohy provincie je tretím najväčším departmentom provincie Santiago del Estero.
Hlavné mesto departmentu Copo je Monte Quemado. Leží na ceste Ruta Nacional 16, vo vzdialenosti 330 km od hlavného mesta provincie Santiago del Estero.
Obyvateľstvo.
Počet obyvateľstva departmentu Copo činí 26 984 osôb (INDEC, 2001), čo je 3,35 percenta z celkového počtu obyvateľstva provincie Santiago del Estero. Monte Quemado, hlavné mesto departmentu Copo, má 11 387 obyvateľov (INDEC, 2001), čo je 42 percent obyvateľstva departmentu.

</doc>
<doc id="162036" url="https://sk.wikipedia.org/wiki?curid=162036" title="Sandra Klösel">
Sandra Klösel



</doc>
<doc id="162037" url="https://sk.wikipedia.org/wiki?curid=162037" title="Sandra Kloesel">
Sandra Kloesel



</doc>
<doc id="162038" url="https://sk.wikipedia.org/wiki?curid=162038" title="Dabrowa Tarnowska">
Dabrowa Tarnowska



</doc>
<doc id="162040" url="https://sk.wikipedia.org/wiki?curid=162040" title="Filozofická fakulta Univerzity Komenského">
Filozofická fakulta Univerzity Komenského



</doc>
<doc id="162043" url="https://sk.wikipedia.org/wiki?curid=162043" title="Virginia Beach">
Virginia Beach

Virginia Beach je najľudnatejšie mesto v americkom štáte Virgínia. Má rozlohu a žije tu okolo 459-tisíc obyvateľov (2020). Je hlavným mestom metropolitnej oblasti Hampton Roads, ktorá má viac ako 1,8 milióna obyvateľov. Je to šieste najľudnatejšie mesto v strednej časti Atlantického pobrežia.
Mesto sa nachádza na pobreží Atlantického oceánu pri ústí zátoky Chesapeake Bay v juhovýchodnej Virgínii.

</doc>
<doc id="162044" url="https://sk.wikipedia.org/wiki?curid=162044" title="Omaha">
Omaha

Omaha je najľudnatejšie mesto v americkom štáte Nebraska. Má rozlohu a žije tu okolo 425-tisíc obyvateľov, v metropolitnej oblasti vyše 813-tisíc.
Sídli tu najväčšia železničná spoločnosť v USA Union Pacific Railroad.

</doc>
<doc id="162045" url="https://sk.wikipedia.org/wiki?curid=162045" title="Colorado Springs">
Colorado Springs

Colorado Springs je druhé najľudnatejšie mesto v americkom štáte Colorado a 49. najľudnatejšie mesto v Spojených štátoch. Je sídlom okresu El Paso County, má rozlohu 482,1 km² a žije tu 370-tisíc obyvateľov, v metropolitnej oblasti 572-tisíc.

</doc>
<doc id="162046" url="https://sk.wikipedia.org/wiki?curid=162046" title="Omaha (Nebraska)">
Omaha (Nebraska)



</doc>
<doc id="162047" url="https://sk.wikipedia.org/wiki?curid=162047" title="Arlington (Texas)">
Arlington (Texas)

Arlington je mesto v americkom štáte Texas v Tarrant County. Je súčasťou aglomerácie Dallas-Fort Worth. Samotné mesto je počtom obyvateľov 50. najväčšie v Spojených štátoch.
Leží približne 19 km na východ Fort Worthu a 32 km na západ od Dallasu. Nachádza sa tu "University of Texas at Arlington", ihrisko Rangers Ballark klubu amerického futbalu Texas Rangers a zábavné parky "Six Flags over Texas" a "Six Flags Hurricane Harbor".
Príchod General Motors v roku 1954 zmenil charakter predtým poľnohospodárskeho mesta. Vďaka automobilovému priemyslu a aerokozmonautike sa stal jedným z najrýchlejšie rastúcich miest v USA. Nárast dokumentujú sčítania obyvateľstva: 7 692 (1950), 90 229 (1970), 261 721 (1990) a 332 969 (2000).

</doc>
<doc id="162051" url="https://sk.wikipedia.org/wiki?curid=162051" title="San Juan (Portoriko)">
San Juan (Portoriko)

San Juan je hlavné a najväčšie mesto Portorika. Má rozlohu a žije tu 434-tisíc obyvateľov, čím je to 42. najväčšie mesto, ktoré patrí pod jurisdikciu Spojených štátov.
História.
Mesto sa radí medzi najstaršie Európanmi založené osady v Amerike. Prvým guvernérom Portorika bol v roku 1508 menovaný Juan Ponce de León, toho istého roku založil prvú osadu Caparra. Tá sa nachádzala približne 2 km vo vnútrozemí. O rok neskôr časť sa španielskych kolonizátorov presťahovala na novú lokalitu bližšie mori – do súčasného historického jadra San Juanu, ktoré sa nachádza na ostrove s rozlohou 7,8 km², ktorý je od hlavného ostrova oddelený zhruba 100 m širokým prielivom. Toto presídlenie z Caparry na blízky menší ostrov skončilo v roku 1521, keď nová osada dostala meno „San Juan Bautista“ na počesť Jána Krstiteľa. Mesto bolo teda oficiálne založené 28 rokov po objavení Ameriky Krištofom Kolumbom.
Počas koloniálneho obdobia bol San Juan jedným zo styčných bodov španielskej prítomnosti v Karibiku. San Juan hral ochrannú úlohu pre španielske lode vo východnej časti Antilského súostrovia. Už v roku 1533 začala výstavba mestského opevnenia. Tunajší prístav vo veľkom využívali lode, ktoré plávali medzi Španielskom a Novým svetom. San Juan bol zastávkou obchodných lodí, ktoré do Európy dopravovali zlato a striebro zo španielskych kolónií. Mesto bolo častým cieľom útokov pirátov a korzárov (napr. v roku 1595 na San Juan zaútočil Francis Drake). Portoriko zostalo španielskou kolóniou až do roku 1898, kedy po španielsko-americkej vojne prešlo pod správu USA.
Svetové dedičstvo UNESCO.
V roku 1983 bola na zoznam svetového dedičstva UNESCO zapísaná skupina historických stavieb v San Juane. Oficiálny názov podľa UNESCO je „La Fortaleza a Národné historické miesto v San Juan na Portoriku“ (anglicky La Fortaleza and San Juan National Historic Site in Puerto Rico). Jedná sa o stavby predovšetkým vojenského charakteru – pevnosti San Felipe del Morro a San Cristóbal, menšia pevnosť El Cañuelo. La Fortaleza dnes slúži ako sídlo portorického guvernéra. Okrem vymenovaných stavieb pod ochranu UNESCO patrí aj časť zachovalých hradieb. Ako celok predstavujú unikátny príklad európskej vojenskej architektúry prispôsobené podmienkam Nového sveta.
Doprava.
San Juan je dopravný uzol celého ostrova. Nachádza sa tu moderný prístav, medzinárodné letisko Luise Munoz Marína a od roku 2005 je tu prevádzkovaný 17,2 km dlhý systém metra so 16 stanicami – Tren Urbano. Z mesta vychádzajú pozemné komunikácie rozbiehajúce sa po celom ostrove.

</doc>
<doc id="162053" url="https://sk.wikipedia.org/wiki?curid=162053" title="Zoznam kódových mien spojeneckých operácií">
Zoznam kódových mien spojeneckých operácií

Kódové mená používané v druhej svetovej vojne spojencami na označenie významných operácii plnili hlavne bezpečnostnú funkciu. Ich cieľom bolo, aby sa počas plánovania, prípravy a samotnej realizácie utajili ciele, termíny a rozsah nasadenia síl pred nepriateľom. Sprievodným cieľom bolo vhodným názvom zdôraziť charakter operácie.
Výber mien.
V USA bolo v prvých štádiách vojny vybraných pod vedením spojených amerických náčelníkov štábov takmer 10 000 vhodných podstatných a prídavných mien. Tieto boli premiešené a bol z nich vytvorený výberový katalóg. Následne boli z tohoto katalógu vyčlenené bloky slov, ktoré boli pridelené každému bojisku a každej vnútornej zóne USA. Na jednotlivých bojiskách miestne veliteľstvá mohli k zoznamu pridať iné kódové mená – nemuseli byť podstatné a prídavné, ktoré sa lepšie hodili k danej operácii.
Politické stretnutia.
Stretnutia sú usporiadané chronologicky.
Uskutočnené bojové operácie.
Západoeurópske a stredomorské bojisko.
Operácie sú usporiadané chronologicky.
Uskutočnené iné operácie.
Operácie sú usporiadané abecedne.
Neuskutočnené operácie.
Operácie sú usporiadané abecedne.

</doc>
<doc id="162058" url="https://sk.wikipedia.org/wiki?curid=162058" title="Alternatívny rock">
Alternatívny rock

Alternatívny rock je žáner rockovej hudby, ktorý vznikol na koniec 70. rokov a masovú popularitu získal v 90. rokoch. Alternatívny rock pozostáva z rôznych subštýlov, ktoré sa objavili na nezávislej hudobnej scéne od začiatku 80. rokov, ako napríklad grunge, britpop, gothic rock a indie rock. Alternatívny rock má korene v punk rocku a ďalších žánroch, ktoré sa z punku vytvorili (post-punk, hardcore punk, new wave).
Zatiaľ čo sa skupinám ako R.E.M. a The Cure podarilo dosiahnuť komerčný úspech a uznanie kritikov, väčšina umelcov vydávala finančne nenáročné nahrávky u nezávislých vydavateľstiev. Zlom nastal na začiatku 90. rokov, keď začala stúpať popularita žánrov ako grunge a britpop. Alternatívny rock sa zaradil do mainstreamu a mnoho alternatívnych kapiel sa stalo komerčne úspešnými.
Terminológia.
Pojem alternatívny rock sa začal využívať až na začiatku 80. rokov. V Spojených štátoch sa najprv používal termín college rock. Označoval hudbu vysokoškolských kapiel, ktoré sa prezentovali najmä v univerzitných rádiách. Vo Veľkej Británii bol od roku 1985 preferovaný výraz „indie rock“, ktorý je do značnej miery synonymom označenia alternatívny rock. Indie rockové kapely zväčša patrili pod nezávislé vydavateľstvá a tvorili hudbu, ktorá sa nesnažila zapáčiť mainstreamovému publiku. Často experimentovali aj s inými hudobnými žánrami.
Charakteristické znaky.
Alternatívny rock v postate zastrešuje undergroundové skupiny, ktoré sú vo svojej tvorbe inšpirované klasickým punk rockom. Jedným z charakteristických znakov alternatívneho rocku je odmietanie komerčnosti a stredného prúdu. Väčšina alternatívnych kapiel počas 80. rokov hrávala v malých kluboch, ktoré patrili nezávislým vydavateľstvám. Neexistuje všeobecná charakteristika pre alternatívny rock. New York Times napísal v roku 1989, že alternatívny rock je druh gitarovej hudby, predovšetkým so silnými gitarovými riffmi a spätnou väzbou. Pre grunge boli typické rozladené gitary, pre britský indie rock zase mäkšie bicie. Texty bývajú často ovplyvnené sociálnymi problémami ako je napríklad užívanie drog či depresie.
História.
Alternatívny rock v 80. rokoch.
V 80. rokoch minulého storočia bol alternatívny rock najmä undergroundovým fenoménom. Niekoľko piesní či albumov získalo uznanie kritikov či dokonca komerčný úspech. Napriek tomu bol alternatívny rok odsunutý na periférie záujmu rozhlasových či televíznych staníc. Kapely vydávali finančne nenáročné nahrávky u nezávislých vydavateľstiev. Hoci v Spojených štátoch nedosahovali alternatívni umelci veľkú popularitu, mali veľký vplyv na ďalšiu generáciu a vytvorili základy pre budúce úspechy alternatívneho rocku.
Naproti tomu, britský alternatívny rock sa odlišoval popovejším zameraním (kládol sa dôraz na vydávanie singlov a albumov, využívali sa prvky tanečnej hudby), takisto sa kládol dôraz na špecifické britské záujmy. V dôsledku toho dosiahlo niekoľko britských kapiel úspech aj v Spojených štátoch. V 80. rokoch sa v Británii alternatívny rock začal hrávať aj v rádiách, najmä vďaka DJ-om ako John Peel (presadzoval alternatívnu hudbu na BBC Radio 1), a Annie Nightingale. Umelci, ktorí dosiahli úspech v USA začali dostávať u britských rádiách či tlači čoraz viac priestoru.
Americký underground.
Prvé americké alternatívno-rockové kapely ako R.E.M., The Feelies a Violent Femmes kombinovali punkové prvky s ľudovou hudbou a mainstreamovými vplyvmi. Ako prvý dosiahli výraznejší úspech R.E.M. a to hneď ich debutovým albumom Murmur z roku 1983, ktorý sa dostal do Top 40. Jedna z mnohých jangle popových scén začiatku 80. rokov Paisley Underground oživila zvuk 60. rokov, zahŕňajúci psychedéliu, folkové vplyvy, silné melódie či punk rock podobne ako Velvet Underground. 
Nezávislé americké vydavateľstvá SST Records, Twin/Tone Records, Touch and Go Records a Dischord Records boli zamerané najmä na hardcore punk, ktorý bol vtedy najpopulárnejším undergroundovým štýlom. Skupiny z Minneapolisu Hüsker Dü a The Replacements začínali ako punkrockové kapely, no neskôr sa stali viac melodickými. Michael Azerrad napísal, že Hüsker Dü spojili agresívny zvuk hardcore punku a melodickejším college rockom. Takisto vraj dokázali, že melódia a punk rock nemusia byť v rozpore. Hüsker Dü sa stali prvou nezávislou kapelou, ktorá podpísala zmluvu s veľkým vydavateľstvom.
Koncom 80. rokov dominovali americkej alternatívnej scéne alternatívny pop (They Might Be Giants a Camper Van Beethoven), noise rock (Sonic Youth, Big Black) a industriálny rock (Ministry, Nine Inch Nails). Do popredia sa dostala aj bostonská kapela Pixies a Jane's Addiction z Los Angeles. Približne v rovnakom čase sa v Seattli objavil grunge. Grunge bol zmesou heavy metalu a punk rocku, charakteristický rozladenými gitarami. Väčšina skupín patrila pod nezávislé vydavateľstvo Sub Pop. Na konci tohto desaťročia podpísalo niekoľko alternatívnych kapiel zmluvu s veľkými vydavateľstvami. Zatiaľ čo Hüsker Dü a The Replacements dosiahli iba malé úspechy, R.E.M. a Jane's Addiction získali za predaj albumov zlaté a platinové platne. Niektoré kapely ako Pixies dosiahli veľký úspech v zahraničí, ale na domácom trhu boli prehliadané.
Britské podštýly a trendy.
Gotický rock sa vyvinul koncom 70. rokov z britského post-punku. Získal si povesť najtemnejšieho a najdepresívnejšieho undregroundového rockového žánru. Gotický rock využíval podobne ako post-punk syntetizátory, často riešil v textoch problémy charakteristické pre literárny romantizmus, náboženské symboliky, mystiku. Debutový singel Bauhaus „Bela Lugosi's Dead“ z roku 1979 začal éru gotického rocku. Neskôr sa objavili skupiny ako Killing Joke, The Only Ones, Subway Sect, Vic Godard, Cabaret Voltaire, The Fall, The Raincoats, The Pop Group, Television Personalities, Young Marble Giants, The Feelies, a Alternative TV, ktoré mali najväčší vplyv na vývoj alternative rock, indie rocku a všeobecne britskej nezávislej scény. Približne v rovnakom čase sa objavili aj The Cure a Siouxsie &amp; the Banshees, pre ktorých bol charakteristický podobný temný zvuk. The Cure vydali v roku 1982 album "Pornography", ktorý je podľa mnohých kritikov najtemnejším albumom v dejinách ľudstva.
Jednou z najzásadnejších alternatívnych skupín v období 80. rokov boli The Smiths z Manchestru. Hudobný žurnalista Simon Reynolds označil The Smiths a New York Dolls za vôbec najvýznamnejšie alternatívne skupiny. Napriek pomerne krátkej kariére ovplyvnili The Smiths väčšinu súčasných britských alternatívnych skupín. The Smiths sú vďaka svojej gitarovej hudbe vnímaní ako signalizácia konca new wave a začiatku britského alternatívneho rocku. 
V 80. rokoch sa objavili skupiny ako The Jesus and Mary Chain a New Order (skupinu založili bývali členovia Joy Division), ktorých tvorba mala korene v post-punku. Experimentovali s technom či house music. The Jesus and Mary Chain spoločne s Trush Can Sinatras, Azteca Camera a Cocteau Twins mali značný vplyv na štýl zvaný shoegazing. Z ich tvorby čerpali najznámejší predstavitelia shoegazingu ako My Bloody Valentine, Slowdive, Ride a Lush. Významné miesto v rámci britskej indie scény 80. rokov majú manchesterské skupiny The Stone Roses a Happy Mondays, predstavitelia tzv. madchestru. Vo svojej tvorbe miešali gitarovú hudbu a acid house.
Popularizácia na začiatku 90. rokov.
Grunge.
Grunge je akousi zmesou punk rocku a heavy metalu. Kolískou grungeu je mesto Seattle v štáte Washington. Za prvú grungeovú kapelu sa považujú Mudhoney. Štyri najvplyvnejšie skupiny, ktoré sa najviac pričinili o šírenie tohto štýlu boli Nirvana, Pearl Jam, Alice in Chains a Soundgarden. Medzi najvýznamnejšie grungeové albumy patrí Nevermind od Nirvany z roku 1992. Tento album predstihol v predajnosti aj album Michaela Jacksona Dangerous. Začiatkom 90. rokov sa Kurt Cobain stal idolom mládeže. Medzi významné albumy patrí aj "Ten" od kapely Pearl Jam, ktorá predstavovala hlavnú konkurenciu Nirvany. Ďalej sem možno zaradiť aj album Dirt od Alice in Chains a Superunknown od Soundgarden.
Britpop.
Keď začala upadať popularita madchestru a shoegazingu, Veľkej Británii dominoval grunge. Viaceré kapely vyhlasovali, že sa chcú zbaviť grungeu a vyhlasovali „vojnu“ Amerike. Britskú nezávislú scénu vtedy reprezentovali Oasis, Blur, Pulp a Suede. Tieto skupiny boli do značnej miery ovplyvnené tradičným britským rockom, od The Beatles až po Rolling Stones. Vznikla veľká rivalita najmä medzi Oasis a Blur. V roku 1995 vydali Oasis album "(What’s the Story) Morning Glory?", ktorý dosiahol obrovský komerčný úspech. Britský nezávislý rock sa tak dostal do mainstreamu a dostal pomenovanie britpop. V Spojených štátoch nedosiahol tento žáner nikdy veľkú popularitu.
Ďalšie trendy.
Alternatívne skupiny, ktoré nepodľahli komercii boli označované termínom indie rock. Dlhé roky bol však synonymom alternatívneho rocku. Zlom nastal po úspechoch Nirvany a Oasis. Vtedy bol indie rock formulovaný ako zamietnutie komercie a prenikania alternatívy do mainstreamu. Na scéne sa objavili skupiny ako Pavement, Superchunk, Fugazi a Sliter-Kinney, ktoré dominovali na americkej nezávislej scéne počas 90. rokov. V tom období sa do popredia dostalo hnutie lo-fi, ktoré vzniklo už v 80. rokoch. Bolo známe predovšetkým zaznamenávaním a distribúciou na nízko kvalitné kazety ("lo"w "fi"delity = nízka vernosť).
V druhej polovici 90. rokov sa objavili skupiny ako Silverchair, Bush či Candelbox, hrajúce tzv. post-grunge. Týmto skupinám chýbali undergroundové korene. Post-grunge je zmesou klasického grungeu a hard rocku s prijateľnejším rádiovým zvukom.
Post-rock zadefinovala skupina Talk Talk albumom "Laughing Stock" a Slint albumom "Spiderland". Oba albumy boli nahrané v roku 1991. Post-rock čerpá z viacerých žánrov ako krautrock, progresívny rock a jazz. Post-rock sa stal dominantou formou experimentálnej rockovej hudby 90. rokov.
Mainstreamový úpadok.
Koncom 90. rokov klesla dovtedy rastúca popularita alternatívneho rocku. Stalo sa tak pod vplyvom viacerých udalostí, ako smrť frontmana skupiny Nirvana Kurta Cobaina či súdny proces medzi Pearl Jam a spoločnosťou Ticketmaster. Prišlo tak k poklesu popularity grungeu ale aj britpopu. Tretí album Oasis nemal príliš dobré recenzie a nezopakoval sa ani úspech v predajnosti v porovnaní s predchádzajúcim albumom. Vrcholom bolo zrušenie festivalu Lollapalooza v roku 1998 po neúspešnom pokuse nájsť headlinera. Časopis Spin vtedy napísal, že festival je v kóme tak ako aj alternatívny rock.
Napriek tomu si niekoľko umelcov udržalo mainstreamovú popularitu. Post-grunge zostal životaschopný aj na začiatku 21. storočia, keď patrili Creed a Matchbox Twenty medzi najpopulárnejšie skupiny v Amerike. Vo Veľkej Británii mal veľký úspech tretí album Radiohead "OK Computer", ktorý bol označený ako kontrast k tradičnému britpopu. Radiohead sa spoločne s post-britpopovými kapely ako Travis a Coldplay zaradili medzi najzásadnejšie britské rockové skupiny v tom období.
Alternatívny rock v 21. storočí.
Na prelome storočí sa objavilo na alternatívnej scéne niekoľko nových trendov. Do popredia sa dostali skupiny ako The Killers, Bloc Party, Editors a Interpol, ktoré hľadajú inšpiráciu v post-punku. Garážovým zvukom sa prezentujú The White Stripes, The Hives, The Strokes a The Vines. Mainstreamovú popularitu si získali najmä britské skupiny ako Muse či Placebo. V roku 2004 napísal magazín Entertainment Weekly, že po desaťročnej nadvláde rap-rocku a nu-metalu je mainstreamový alt-rock opäť dobrý.

</doc>
<doc id="162059" url="https://sk.wikipedia.org/wiki?curid=162059" title="Game Boy Color">
Game Boy Color

Game Boy Color je prenosná herná konzola (handheld) firmy Nintendo, uvedená na trh v roku 1998 ako nástupca Game Boy série konzol. Najväčšou novinkou bol farebný displej, inak sa celkový dizajn oproti predchádzajúcim modelom výrazne nezmenil.
Hardvér.
Game Pak kartridže.
Game Boy Color konzoly sú spätne plne kompatibilné so staršími hrami vydanými pre Game Boy.
Mnohé hry pre Game Boy Color boli vydávané na "Game Pak" kartridžoch, ktoré boli svojím tvarom identické tým pre starší Game Boy, líšili sa však svojou farbou: väčšinou čiernou, zatiaľ čo pôvodné Game Boy kartridže boli sivej farby. Takéto hry sa dali hrať na všetkých starších Game Boy modeloch, avšak iba v čiernobielej farebnej palete.
Niektoré technicky náročnejšie hry boli exkluzívne pre Game Boy Color a na starších modeloch sa nedali hrať vôbec. Takéto hry sa rozlišovali mierne odlišným tvarom kartridžov, ktoré boli vyrobené z priesvitného plastu. Taktiež sa na ich krabicovom balení používal nápis "Only for Game Boy Color" (po anglicky "Iba pre Game Boy Color").
Príslušenstvo.
Game Link Cable.
"Game Link Cable" je kábel slúžiaci na prepojenie dvoch konzol za účelom sieťového hrania, alebo výmeny dát. Predávaný bol samostatne.
Game Boy Printer.
"Game Boy Printer" je prídavná tlačiareň malých rozmerov spolupracujúca s vybranými hrami.
Verzie konzoly.
Narozdiel od Game Boy série, Nintendo nikdy nevyrobilo hardvérovo upravené verzie Game Boy Color konzoly, vyrábané boli iba rôzne farebné edície.

</doc>
<doc id="162063" url="https://sk.wikipedia.org/wiki?curid=162063" title="Wichita">
Wichita

Wichita je najväčšie mesto v americkom štáte Kansas a 49. najväčšie mesto v USA. Má rozlohu a žije tu 355-tisíc obyvateľov.

</doc>
<doc id="162064" url="https://sk.wikipedia.org/wiki?curid=162064" title="Wichita (Kansas)">
Wichita (Kansas)



</doc>
<doc id="162067" url="https://sk.wikipedia.org/wiki?curid=162067" title="St. Louis">
St. Louis

St. Louis je mesto v americkom štáte Missouri na pravom brehu rieky Mississippi, pod jej sútokom s Missouri. Má rozlohu a žije tu 354 tisíc obyvateľov, ale spolu s predmestiami 2 603 000 obyvateľov. 
Pred založením francúzskymi kolonistami v roku 1673, tu bolo významné centrum pôvodných obyvateľov Ameriky – staviteľov mohýl ("moundbuilders"). Odtiaľ tiež pramení prezývka mesta – Mound City. Pomenované bolo po francúzskom kráľovi Louisovi – Svätému Ľudovítovi IX.
Začiatkom 19. storočí bolo St. Louis strediskom expanzie USA na západ. Mesto malo veľký strategický význam aj v rokoch 1861 – 1865 vo vojne Juhu proti Severu.
V súčasnosti je strediskom obchodu (dobytok, vlna, obilie, tabak) a priemyslu atómového, strojárenského, kovospracujúceho, elektrotechnického, chemického, potravinárskeho (pivovary) a odevného.
St. Louis je najväčším železničným uzlom v USA, má od roku 1816 veľký riečny prístav a taktiež letisko.
Dôležité kultúrne a vedecké centrum – dve univerzity (1832 a 1857) – známa opera a múzeá, krásna botanická záhrada, parky (Tower Grove a veľký Forest Park s prírodným divadlom).
Mesto bolo v roku 1904 dejiskom III. letných olympijských hier.

</doc>
<doc id="162075" url="https://sk.wikipedia.org/wiki?curid=162075" title="Filozofická fakulta Karlovej univerzity">
Filozofická fakulta Karlovej univerzity

Filozofická fakulta Karlovej univerzity (skratka FF UK z ) je jedna zo štyroch pôvodných fakúlt Karlovej univerzity z roku 1348 a tesne druhá najväčšia fakulta v Česku. 
Dejiny.
Pôvodne bola fakulta založená ako fakulta slobodných umení (artistická). Pretože v stredoveku bolo zvykom vzdelávať sa najprv v slobodných umeniach, fakulta sa čoskoro stala najpočetnejšou súčasťou univerzity. V roku 1366 venoval cisár Karol IV. majstrom slobodných umení prvé pražské kolégium – Klementinum. K výsadám fakulty patrilo právo udeľovať magisterské a doktorské tituly, ktoré svojho nositeľa oprávňovali vyučovať na ktorejkoľvek európskej univerzite.
Od 17. storočia sa fakulta nazýva filozofickou a až do polovice 19. storočia poskytovala vyššiu prípravu pre budúcich študentov iných fakúlt, takže ju musel absolvovať každý študent Karlovej univerzity.
Od 18. storočia sa na Filozofickej fakulte vyučovali aj estetické náuky, pedagogika, matematika, astronómia, prírodné a inžinierske vedy, ekonómia a história. V 19. storočí sa začali rozvíjať orientalistické (hebrejčina, chetitčina, klinopis) a filologické odbory (český jazyk, taliančina, francúzština, angličtina). Od roku 1897 je štúdium na Filozofickej fakulte otvorené aj pre ženy.
Slovakistika sa na fakulte vyučuje vo väčšom rozsahu od roku 1994, keď bol v rámci Katedry slavistiky založený kabinet slovakistiky. V súčasnosti ju možno študovať v rámci odboru stredoeurópske štúdiá. Kurz slovenského jazyka však bol súčasťou štúdia (odboru českého jazyka a literatúry a fakultatívne slavistiky) aj pred rokom 1994.
Štúdium.
Na fakulte študuje asi 8 000 poslucháčov na približne 150 odboroch. Väčšinu odborov študuje relatívne malý počet poslucháčov (desiatky, niekedy jednotky), pričom výuka niektorých veľmi špecializovaných katedier (napr. Katedry logiky) nemá v Česku obdobu. Niektoré špecializované odbory neprijímajú študentov každoročne.
Medzi najväčšie odbory na fakulte patrí filológické obory - český jazyk a literatúra aj iné, filozofia, pedagogika, psychológia a história.
Externé odkazy.
 

</doc>
<doc id="162077" url="https://sk.wikipedia.org/wiki?curid=162077" title="ICTY">
ICTY



</doc>
<doc id="162078" url="https://sk.wikipedia.org/wiki?curid=162078" title="Matsuko Mawatari">
Matsuko Mawatari



</doc>
<doc id="162079" url="https://sk.wikipedia.org/wiki?curid=162079" title="Vlajka Francúzskej Polynézie">
Vlajka Francúzskej Polynézie

Vlajka Francúzskej Polynézie má tri vodorovné pruhy, červený, biely a červený (1:2:1) a jej list tak odpovedá štítu znaku, ktorý vznikol roku 1939, kedy sa ešte (do roku 1957) toto ostrovné územie nazývalo "Francúzska Oceánia". 
Uprostred vlajkového listu je kruhový emblém. V ňom je na piatich štylizovaných modrých pruhoch morských vĺn vyobrazený červený, hnedo korunovaný a čelne plávajúci domorodý čln s plachtou. Na člne je naprieč položená hnedá plošina a na nej stojí päť štylizovaných hnedých ľudských postáv. Za člnom žiari desať žltých slnečných lúčov.
Červená farba znamená odvahu, biela čistotu ideálov a jasnú budúcnosť.
Vlajku schválil 23. novembra 1984 parlament Francúzskej Polynézie. 

</doc>
<doc id="162080" url="https://sk.wikipedia.org/wiki?curid=162080" title="Arrigo Boito">
Arrigo Boito

Arrigo Boito (* 24. február 1842, Padova – 10. jún 1918, Miláno) bol taliansky spisovateľ, básnik, novinár a hudobný skladateľ. 
Životopis.
Arrigo Boito sa narodil ako syn Silveria Boita, maliara, ktorý putoval po Európe a maľoval na zákazku portréty. Matka bola poľská grófka Giuseppina Radolinská s ktorou sa zoznámil pri práci na zákazkách v Poľsku. Obaja sa pohybovali v umeleckých kruhoch, preto neprekvapuje, že aj Arrigo prejavoval umelecké nadanie, a to hneď v dvoch smeroch: v literatúre a v hudbe. V oboch týchto odboroch bol aj po celý život činný. Keď sa v rodine minuli finančné prostriedky, otec opustil manželku aj syna. 
Vďaka známostiam získala matka pre syna štipendium a Arrigo mohol začať študovať na milánskom konzervatóriu. Absolvoval v roku 1861 a na ďalšie štipendium odišiel na šesť mesiacov do Paríža, kde sa zoznámil s Victorom Hugom, Hectorom Berliozom, Gioacchino Rossinim a s Giuseppe Verdim. Pre Verdiho napísal text Hymny národov, ktorá bola určená pre Svetovú výstavu v Londýne. Vzťahy medzi oboma umelcami však boli zo začiatku veľmi chladné, pretože Verdi bol veľmi podozrievavý a Boita považoval za svojho nepriateľa. Dôvodom mohol byť Boitov článok z roku 1863 "„Óda na talianske umenie“," v ktorom vyzdvihuje hudbu Richarda Wagnera a podrobuje kritike štýl súčasnej talianskej hudby, ktorého vlastenecký ráz považuje za „provinčný“ a žiada, aby sa talianska hudba otvorila svetu. 
V tom čase Boito pracoval ako novinár a hudobný kritik pre niekoľko časopisov (La Perseveranza, Il Giornale della Società del Quartetto, Il Politecnico a písal básne a krátke poviedky. Spoločne s Emiliom Pragom viedol „Figaro“ až do roku 1866, kedy sa ako dobrovoľník prihlásil do vojny o nezávislosť.
Zaujatý večnou legendou o Faustovi skomponoval svoju prvú operu na vlastné libreto "„Mefistofele“." Opera mala premiéru pod autorovou taktovkou v Teatro alla Scala v Miláne roku 1868 a napriek všetkému úsiliu nakladateľa Ricordiho skončila pamätihodným fiaskom. Došlo k tvrdému stretu medzi Boitovými priaznivcami a odporcami, ktorí mu vytýkali, že opera je úbohou napodobeninou Wagnera. Slávny operný dom sa stal svedkom nezvyklých scén. Obecenstvo hvízdalo, bučalo, dupalo a hystericky kričalo. Boito uprostred vravy dirigoval operu až do konca a ešte na záver pridal smerom k obecenstvu posmešné gesto. Nepokoje sa rozšírili aj do susedných ulíc a po druhom predstavení, keď sa všetko opakovalo, prefekt ďalšie uvádzanie opery kvôli rušeniu verejného poriadku zakázal. 
Treba povedať, že pre dvadsaťšesť ročného skladateľa to bol vlastne veľký úspech. Boito sa nevzdal, dielo čiastočne prepracoval a v roku 1875 uviedol novú verziu v Bologni. Prekvapujúco prišiel úspech a nová inscenácia v Miláne roku 1881 sa už obišla bez výtržností a aj tu bola priaznivo prijatá.
Pracoval ešte na dvoch ďalších operách. Operu "„Orestiade“" síce dokončil, ale nikdy nebola realizovaná a k opere "„Ero e Leandro“" napísal len libreto a niekoľko hudobných náčrtkov. Libreto potom zhudobnili dokonca dvaja hudobní skladatelia. V roku 1879 G. Bottesini a v roku 1897 L. Mancinelli.
Na radu svojho nakladateľa Ricordiho sa napokon sústredil na písanie libriet k operám iných skladateľov. Okrem iného tak vzniklo libreto k opere "„La Gioconda“" skladateľa Amilcare Ponchielliho (pod pseudonymom Tobia Gorrio). Svoje vrcholné diela však napísal pre Giuseppe Verdiho, s ktorým sa konečne pomeril. Stalo sa to v čase, kedy Verdi pozmenil svoj kompozičný štýl, ktorý viac zodpovedal Boitovym predstavám, smerom k tesnejšiemu zopätiu hudby a drámy. Spolupráca začala na revízii staršej Verdiho opery "Simon Boccanegra". Ich spoločnou prácou vznikli vrcholné diela celej opernej literatúry, posledné Verdiho opery, Otello a Falstaff.
V roku 1887 začal jeho dlhoročný sentimentálny vzťah k herečke Eleonore Duseovej, ktorá sa krátko predtým rozišla s dramatikom d’Annunziom. Pri inscenácii svojej hry dal prednosť Sarah Bernhardtovej. V rokoch 1889 až 1897 bol riaditeľom konzervatória v Parme.
Spoločne s Piotrom Iľjičom Čajkovskijm, Maxom Bruchom a Saint-Saënsom získal v roku 1893 čestný doktorát University of Cambridge. Pri tejto príležitosti pod Čajkovského vedením bola uvedená Boitova opera "Mefistofele".
V roku 1912 ho zvolili za senátora. Ďalej pokračoval na kompozícii svojej poslednej opery „"Nerone"“, ktorú už však nedokončil. Zomrel 10. júna 1918 v Miláne, pochovali ho na cintoríne "Cimitero Monumentale". Posledné dejstvo opery Nerone doplnili Antonio Smareglia a Vincenzo Tommasini a opera sa hrala v Teatro alla Scala až v roku 1924 pod vedením Artura Toscaniniho.

</doc>
<doc id="162081" url="https://sk.wikipedia.org/wiki?curid=162081" title="Vlajka Niue">
Vlajka Niue

Vlajka Niue – britský "Union Jack" v ľavom hornom rohu žltej vlajky pripomína britský protektorát, ktorý bol nad ostrovom vyhlásený roku 1900.
Žltá farba symbolizuje jasné slnko ostrova a vrelé vzťahy jeho obyvateľov k Novému Zélandu, pod ktorého správu bol Niue prevedený roku 1901. Štyri žlté hviezdy na ramenách sväto-jurského kríža "Union Jacku" naznačujú – aj keď v inej farbe a konštelácii – súhvezdie Južného kríža z novozélandskej vlajky a väčšia žltá hviezda na tmavo modrom kruhu uprostred tohto kríža je symbolom ostrova Niue.
Vlajka bola zavedená roku 1974.

</doc>
<doc id="162084" url="https://sk.wikipedia.org/wiki?curid=162084" title="Bombardovacie lietadlo">
Bombardovacie lietadlo

Bombardovacie lietadlo skrátene bombardér je vojenské lietadlo určené na ničenie pozemných cieľov, čo uskutočňuje najčastejšie zhadzovaním bômb (bombardovaním) alebo odpaľovaním striel vzduch-zem.
Ako prvé strategické bombardéry boli používané nemecké vzducholode, ktoré zasiahli do 1. svetovej vojny. Už v priebehu tejto vojny dosiahli veľký rozmach aj lietadlá ťažšie ako vzduch. Za prvý ťažký bombardér je považovaný ruský Sikorski Iľja Muromec. V medzivojnovom období prekonalo letectvo veľký pokrok a cez 2. svetovú vojnu nasadzovali jednotlivé strany bombardovacie zväzy o veľkosti mnohých stoviek lietadiel, ktoré boli schopné celkom spustošiť veľké územia miest či priemyselných aglomerácií.
Dejiny.
Prvá svetová vojna.
K rozšíreniu používania bombardérov došlo počas 1. svetovej vojny, ale prvý prípad leteckého bombardovania sa odohral v roku 1911 v Líbyi. O rok neskôr bulharský pilot Christo Toprakčiev prišiel s nápadom zhadzovať bomby (čo boli vlastne ručné granáty) na turecké pozície. Kapitán Simeon Petrov túto myšlienku ďalej rozvíjal a prišiel s niekoľkými návrhmi. 16. októbra 1912 posádka lietadla Albatros F.II (pilot Radul Milkov, pozorovateľ Prodan Tarakčiev) zhodila dve bomby na železničnú stanicu v meste Kaaragac.
Po sérii testov nadobudla prvá letecká bomba svoju definitívnu podobu. Vážila šesť kilogramov a po výbuchu vytvorila kráter s priemerom 45 metrov a hĺbkou jeden meter. Z Bulharska bol návrh bomby predaný do Nemecka, kde sa vyrábala do konca 1. svetovej vojny.
Nemecko počas 1. svetovej vojny využívalo na bombardovanie Veľkej Británie vzducholode Zeppelin. Časom boli navrhnuté viacmotorové dvojplošníky schopné letov na väčšie vzdialenosti. Prvý štvormotorový bombardér Iľja Muromec vznikol v roku 1914 v Rusku. V poslednej fáze vojny prebiehali práce na ťažkom bombardéri aj vo Veľkej Británii, ktorá chcela použiť bombardéry na útoky proti industriálnym centrám na nemeckom území.
Druhá svetová vojna.
Počas 2. svetovej vojny sa bombardéry dizajnovo výrazne odlíšili od iných bojových lietadiel. Hlavným dôvodom bol obmedzený výkon motorov, čo vyústilo v ich väčší počet a celkovú zmenu vzhľadu. Bombardéry sa začali členiť do viacerých kategórií. Medzi hlavné patrili:
Bombardéry disponovali aj guľometmi na vlastnú ochranu, no to nestačilo na zmazanie rozdielov medzi stíhacími a bombardovacími lietadlami vo vzdušných súbojoch. Okrem ťažkých bombardérov sa používali aj útočné lietadlá, ktoré sa manévrovacími schopnosťami približovali stíhacím lietadlám, no nedisponovali porovnateľnou výzbrojou na vedenie vzdušného boja.
Studená vojna.
Na počiatku Studenej vojny boli bombardéry jediným prostriedkom schopným dopraviť atómové bomby na územie nepriateľa. Ale nebezpečenstvo zo strany protivzdušnej obrany nepriateľa rýchlo rástlo. Ak chceli nové bombardéry uspieť museli lietať vyššie a rýchlejšie. Najlepším príkladom je britský bombardér Canberra, ktorý v dobe svojho vzniku lietal tak vysoko a rýchlo, že sa ho dalo len ťažko zostreliť. Tento stav bol ale len dočasný, keďže možnosti detekcie ako aj výškový dosah nových prostriedkov PVO sa naďalej zlepšovali. Nasledovala zmena taktiky, podľa ktorej mali útočné bombardéry lietať čo najnižšie aby sa vyhli odhaleniu. Ďalšiu zmenu priniesli riadené strely odpaľované z lietadiel, ktoré mohli lietadlá v bezpečnej vzdialenosti odpáliť a vrátiť sa na základňu.
No v rovnakej dobe museli bombardéry čeliť novej výzve, ktorá sa naplno prejavila po páde železnej opony. V konfliktoch ako bola vojna vo Vietname museli bombardéry, primárne určené na nukleárne útoky opäť používať konvenčné bomby.
V časoch rozšírenia medzikontinentálnych balistických striel vývoj bombardérov ustal. Príkladom je americký projekt XB-70 Valkyrie, ktorý bol zastavený v 60. rokoch. Až o niekoľko rokov neskôr bol spustený vývoj bombardérov B-1B Lancer a B-2 Spirit. Po páde železnej opony sa riziko rozsiahleho nukleárneho konfliktu výrazne zredukovalo, a tak boli počty objednaných nových bombardérov znížené. To malo za následok, že v službe zostali staré bombardéry B-52 (pochádzajúce z polovice 50. rokov). Rovnaký problém musel riešiť aj Sovietsky zväz, resp. neskôr Rusko. Počet moderných bombardérov Tupolev Tu-160 sa zminimalizoval, a dostavba nových kusov prebieha len veľmi pomaly. Preto sú aj na začiatku 21. storočia vo výzbroji ruskej armády bombardéry Tu-95. Iný bol vývoj udalostí v ďalších jadrových mocnostiach – Francúzsku a Veľkej Británii. Obe krajiny sa rozhodli neudržiavať naďalej flotilu strategických bombardérov. Ich úlohu prevzali moderné viacúčelové lietadlá. Poslednou krajinou so strategickými bombardérmi je Čína, ktorá disponuje niekoľkými lietadlami H-6 konštrukčne vychádzajúcich zo sovietskych strojov Tu-16.
Súčasná situácia.
V súčasnej dobe sa krajiny snažia zaopatriť si lietadlá schopné plniť rôzne úlohy, od vybojovania vzdušnej nadvlády po útoky na pozemné ciele v hĺbke nepriateľského územia. Typickými príkladmi takýchto lietadiel sú ruské Su-30, moderné varianty amerických F-15 a F-16, či lietadlá 5. generácie (F-22, Su-57 a i.). To naďalej zužuje priestor pre klasické strategické bombardéry. Americké letectvo plánuje udržať súčasnú techniku v aktívnej službe minimálne do roku 2040. Podľa odhadov by okolo roku 2025 mali byť k dispozícii nové bombardéry B-21, z ktorých plánuje US Air Force objednať minimálne 100 kusov. Projektom, ktorý je zatiaľ len vo fáze plánovania, je tzv. Bombardér 2037. Malo by ísť o nadzvukový strategický stealth bombardér, ktorý má vstúpiť do služby okolo roku 2037. V súvislosti s Bombardérom 2037 sa hovorí už o bezposádkovom lietadle, čo však ešte nie je isté, keďže práce na vývoji neboli zahájené.

</doc>
<doc id="162086" url="https://sk.wikipedia.org/wiki?curid=162086" title="Vlajka Pitcairnovych ostrovov">
Vlajka Pitcairnovych ostrovov

Vlajka Pitcairnovych ostrovov – používa sa britská modrá služobná vlajka ("Blue Ensign") s pitcairnským znakom z roku 1969 vo vlajúcej časti.
Do modrého štítu znaku je zospodu vsunutý zelený klin zo žltým lemovaním. V ňom je biblia v bielej farbe a žltá kotva z lode Bounty, symbolizujúca pôvod miestneho obyvateľstva. Nad štítom je helma, v klenbe je zelený trávnik z pitcairnským fúrikom a vetvičkou jambosy, myrtovitej rastliny, ktorou je ostrov Pitcairn celkom zarastený. 
Vlajka bola zavedená v roku 1984.

</doc>
<doc id="162088" url="https://sk.wikipedia.org/wiki?curid=162088" title="Vlajka Samoy">
Vlajka Samoy

Vlajka Samoy je červená s modrým obdĺžnikom v ľavom hornom rohu, v ktorom je päť bielych nerovnako veľkých päťramenných hviezd, zoradených do tvaru súhvezdia Južného kríža (pripomienka vlajky novozélandskej, pretože Samoa bola v rokoch 1920 – 1962 novozélandským poručníckym územím).
Červená farba znamená statočnosť, biela čistotu, modrá slobodu.
Vlajka bola zavedená už roku 1948, ale do roku 1949 mala v modrom rohu iba štyri hviezdy.

</doc>
<doc id="162089" url="https://sk.wikipedia.org/wiki?curid=162089" title="AK-47S">
AK-47S



</doc>
<doc id="162090" url="https://sk.wikipedia.org/wiki?curid=162090" title="Vlajka Tokelau">
Vlajka Tokelau

Vlajka Tokelau - na tomto nesamosprávnom zámorskom území Nového Zélandu, sa oficiálne používa vlajka Nového Zélandu. 
Obyvateľmi ostrova je tu často používaná alternatívna a neoficiálna vlajka. Je veľmi pravdepodobné že ak Tokelau získa nezávislosť, tak táto nová vlajka bude vlajkou úradnou a oficiálnou. Zatiaľ čo referendum o osamostatnení v roku 2006 neuspelo (bolo podporované, ale nie s dostatočnou väčšinou), ďalšie je naplánované na november 2007.
Tri hviezdy v neoficiálnej vlajke reprezentujú tri atoly ktoré tvoria ostrovy Tokelau.

</doc>
<doc id="162091" url="https://sk.wikipedia.org/wiki?curid=162091" title="Bombardér">
Bombardér



</doc>
<doc id="162093" url="https://sk.wikipedia.org/wiki?curid=162093" title="ReCAPTCHA">
ReCAPTCHA

reCAPTCHA je projekt implementácie systému CAPTCHA pre pomoc pri digitalizácii kníh. V prvom kroku reCAPTCHA vezme slovo zo skupiny naskenovaných slov, ktoré OCR nedokáže rozpoznať. Neskôr ho predloží človeku na rozpoznanie (podobným spôsobom ako CAPTCHA).
Ako to pracuje.
Na overenie toho, či človek rozpoznal slová správne, sa zobrazujú naraz dve slová. Jedno slovo je známe a druhé pochádza zo skupiny nerozpoznaných slov. Ak užívatelia vložia jedno slovo správne, je predpoklad, že aj druhé slovo by malo byť vložené správne. Užívateľovi nie je známe, ktoré z dvoch zobrazených slov je známe a ktoré nie. Napriek tomuto opatreniu je ešte každé slovo overené viackrát, aby sa tým potvrdila jeho správnosť. 
Nevýhody.
Najväčšou nevýhodou je, že kým CAPTCHA testy sa vykonávajú lokálne, reCAPTCHA testy si vyžadujú prenos dát z centrálneho servera projektu reCAPTCHA, ktorý je jediným zdrojom nerozpoznaných slov. Projekt reCAPTCHA poskytuje zásuvné moduly ako voľne dostupnú službu pre registrovaných užívateľov. Výnimkou sú iba veľké organizácie, ktoré vyžadujú prenosy veľkého objemu dát alebo špeciálne služby - tieto musia za službu platiť. 

</doc>
<doc id="162094" url="https://sk.wikipedia.org/wiki?curid=162094" title="Vlajka Wallis a Futuny">
Vlajka Wallis a Futuny

Vlajka Wallis a Futuny - úradnou a oficiálnou vlajkou Wallis a Futuny je vlajka francúzska, pretože tieto ostrovy sú Francúzskym teritóriom.
Neoficiálnou vlajkou na Wallis a Futuna je vlajka s červeným listom na ktorom je vo vlajúcej časti štylizovaný biely kríž, pozostávajúci zo štyroch trojuholníkov (alternatívne, sa používa aj vlajka s väčším realistickejším bielym krížom). V ľavom hornom rohu vlajky je umiestnená menšia vlajka francúzska. 
Pre oficiálne príležitosti sa používa vlajka francúzska.
Galéria.
&lt;/div align="center"&gt; 

</doc>
<doc id="162095" url="https://sk.wikipedia.org/wiki?curid=162095" title="Ičiró Mizuki">
Ičiró Mizuki

Ičiró Mizuki (, vlastným menom Tošio Hajakawa, 早川 俊夫 – "Hajakawa Tošio"; * 7. január 1948 Tokio, Honšú, Japonsko – † 6. december 2022) bol japonský anison spevák, skladateľ, herec, člen skupiny JAM Project, tiež známy ako „Aniki“.
Prvú samostatnú platňu s názvom "Kimi ni sasageru Boku no Uta" vydal v roku 1968. Soundtrack albumy "Mazinger Z", čo bol najpredávanejší album všetkých čias, vydal o tri roky neskôr.
Hral aj v niekoľkých televíznych seriáloch, kritici si ho všimli hlavne v tokusacu Džikuu Senši Spielvan 1986. Úspech prišiel hlavne s tokusacu Voicelugger 1999.
Role.
Anime
Tokusatsu
Video hra

</doc>
<doc id="162096" url="https://sk.wikipedia.org/wiki?curid=162096" title="Zoznam významných väzňov Mauthausen-Gusenu">
Zoznam významných väzňov Mauthausen-Gusenu

Toto je zoznam významných väzňov Mauthausen-Gusenu.

</doc>
<doc id="162100" url="https://sk.wikipedia.org/wiki?curid=162100" title="Bitka o Budapešť">
Bitka o Budapešť

Bitka o Budapešť alebo budapeštianska operácia () bola sovietska útočná vojenská operácia na území Maďarska a južného Slovenska počas druhej svetovej vojny. Jej cieľom bolo obsadenie maďarského hlavného mesta Budapešť, ktoré bolo od 29. decembra 1944 obkľúčené sovietskymi silami. Bitka sa skončila 13. februára 1945, no Nemci už 6. marca 1945 podnikli protiofenzívu pri Balatone a pokúsili sa západ krajiny získať späť.
Situácia v Maďarsku a na fronte.
Po tom čo bola v bitke o Stalingrad stratená maďarská 2. armáda, výrazne v celej krajine pokleslo vojnové nadšenie. Následne v priebehu roku 1943 boli Nemci nútení stiahnuť aj ostatné zostávajúce maďarské jednotky z frontu. Od začiatku roku 1944 vodcovia horthyovského Maďarska začali tajné vyjednávania so Spojencami o prechode na ich stranu. Maďarsko, ktoré dovtedy poskytovalo nacistickému Nemecku vojenskú pomoc na východnom fronte sa tak pomaly snažilo vycúvať z nechcenej vojny. Nacisti však tento proces ticho sledovali a 19. marca 1944 sa rozhodli zakročiť. Začali vtedy v tajnosti pripravovanú operáciu Margarethe, ktorou zabezpečili územie celej krajiny, ktorého strata by pre nich znamenala odrezanie všetkých jednotiek ktoré mali v Juhoslávii a Grécku. Snahy Maďarov prejsť na stranu Spojencov však ďalej pokračovali a tak 16. októbra 1944 zvláštna jednotka pod vedením Otta Skorzenyho zajala syna Maďarského regenta, Miklosa Horthyho a prinútila ho tak k abdikácii. Horthy a jeho vláda boli vystriedaní radikálnou fašistickou Stranou šípových krížov, ktorú viedol Ferenc Szálasi. Nemci si tak zaistili ďalšiu lojalitu Maďarska. Ich situácia však bola aj tak ťažká. Za posledných niekoľko mesiacov sa proti nim obrátili ich bývalí spojenci Rumunsko, Bulharsko aj Fínsko. V tyle ich armád vypuklo Varšavské a Slovenské národné povstanie. Navyše Spojenci pomerne úspešne postupovali nielen na východnom fronte, kde začali ohrozovať Východné Prusko ale aj na západe, kde sa blížili k rieke Rýn.
2. ukrajinský front Rodiona Malinovského, ktorý bol hlavnou silou pripravovanej ofenzívy sa v tej dobe skladal z 5 sovietskych a 2 rumunských vševojskových, 1 tankovej a 1 leteckej armády. Mal dohromady 40 streleckých divízií, 3 tankové, 2 mechanizované, 3 jazdecké zbory a 1 tankovú brigádu. Dohromady asi 470 - 500 000 mužov, 11 000 diel a mínometov, 710 tankov a samohybných diel a 925 lietadiel. Všetky tieto jednotky prešli len nedávno ťažkou debrecínskou operáciou, v ktorej utrpeli veľké straty. Jeho jednotky sa nachádzali na čiare Čop, východný breh rieky Tisy k mestu Beiuș. Vojská 3. ukrajinského frontu Fiodora Tolbuchina, ktoré práve dokončili Belehradskú operáciu iba začali vstupovať na maďarské územie. Cieľom útokov obidvoch frontov bolo čo najskoršie obsadenie Budapešti, čím by bolo Maďarsko vyradené z vojny a následný postup na územie Rakúska a Česko-Slovenska.
Týmto vojskám vzdorovali nemecké sily Skupiny armád Juh, ktorým velil generálplukovník Johannes Frießner. Jeho sily sa skladali z 35 nemeckých divízií, z ktorých bolo 9 tankových prípadne motorizovaných. Väčšina z nich bola podobne ako sovietske jednotky poznamenaná predchádzajúcimi bojmi a nemala plné stavy. Ich sily dopĺňali zvyšky maďarskej armády. Celkovo mali Nemci k dispozícii asi 190 000 mužov, ktorí mali brániť pevnosť Budapešť na Hitlerov príkaz do posledného muža. Obrana mesta sa opierala okrem ohybu Dunaja o tri línie obrany.
Bitka.
Sovietske vojská začali útok 29. októbra 1944. Sovietske sily postupovali do maďarského vnútrozemia v dvoch smeroch, jeden vedený 46. armádou s 2. a 4. gardovým motorizovaným zborom. 7. gardová armáda mala za úlohu viesť pomocný odľahčujúci útok severovýchodne od mesta Szolnok a získať predmostie na druhom brehu Tisy. Ostatné sily frontu mali postupovať na Miskolc a svojim rýchlym postupom nedovoliť Nemcom vybudovať si ďalšiu líniu obrany. 3. ukrajinský front mal zatiaľ sústrediť svoje sily v Banáte a následne preniknúť do vnútrozemia krajiny cez Dunaj.
2. a 4. gardový motorizovaný zbor sa už 2. novembra dostali z juhu do blízkosti Budapešti, no cestu do nej sa im nepodarilo preraziť. Nemci sem totiž z oblasti Miskolca presunuli 3 tankové a jednu divíziu tankových granátnikov. O päť dní neskôr 7. novembra, postupujúce sovietske vojská dosiahli východnú časť Budapešti, vzdialenú od starého mesta. Následne 11. novembra zaútočili aj ostatné sovietske jednotky a vytlačili Nemcov od rieky Tisy až k Dunaju. Obrana Budapešti však bola úporná a sovietskym vojskám sa nepodarilo preniknúť do mesta z chodu. Začiatkom novembra vyrazil aj 3. ukrajinský front, ktorý prekročil Dunaj a po mesiaci bojov dosiahol Balaton a priblížil sa k mestu z juhu. Nemecké jednotky v Budapešti sa ocitli vo výbežku frontu, ktorý zo severu, východu aj juhu ohrozovali sovietske jednotky. Tie boli prebiehajúcimi ťažkými bojmi značne vyčerpané a tak ich bojová činnosť na 10 dní do 19. decembra ustala. Nasledujúceho dňa začali oba fronty útok, ktorý 26. decembra prerušil spojenie Budapešti s Viedňou a spôsobil jej obkľúčené. Asi 80 000 nemeckých a maďarských vojakov spolu s asi 800 000 civilistami tak bolo odrezaných v meste. V tej istej dobe zasiahli ťažké boje aj územie Slovenska. Najvýznamnejšie boje sa neskôr odohrali v medzi Šahami, Levicami a Štúrovom. 
Nemecké protiútoky.
Hitler sa v tej dobe rozhodol vyslať k mestu zo západu IV. tankový zbor SS, ktorého 1. útok (takzvaná operácia Konrad) sa začal 1. januára 1945 útokom smerom od mesta Táta. Pri meste Bicske asi od Budapešti boli nakoniec nemecké útoky zastavené a 12. januára pod tlakom sovietskych protiútokov, boli Nemci nútení ustúpiť. Na inom mieste začali Nemci protiútoky 7. januára. Ich cieľ, ktorým bolo budapeštianske letisko sa však dosiahnuť nepodarilo. Nasledujúci protiútok viedol IV. tankový zbor SS s pomocou III. tankového zboru od 17. januára no ani ten nebol úspešný a nedosiahol zničenie vojsk, ktoré stáli medzi nimi a mestom. Ďalší silný nemecký útok sa začal 20. januára a prenikol do hĺbky sovietskych pozícií a znovu sa dostal do asi vzdialenosti od mesta. Bol však zastavený a nemal už ďalší úspech. 28. januára museli Nemci v dôsledku silného tlaku opäť ustúpiť.
Boje v meste.
29. decembra vyslali sovietske jednotky posádke Budapešti parlamentárov, ktorí mali zjednať kapituláciu mesta. Tých však nacisti zajali a následne popravili. Časť sovietskych a rumunských vojsk následne za intenzívnej leteckej delostreleckej podpory zaútočila na mesto. Spočiatku týmto vojskám velil sovietsky generálporučík Ivan Afonin, po jeho zranení ho nahradil Ivan Managarov. Nemcom začali v meste čoskoro dochádzať zásoby, a tak sa ho pokúšali v zlom počasí zásobovať letecky. Ich situáciu hneď na začiatku bitky sťažila strata letiska Ferihegy, no až do 9. januára boli schopní udržať v prevádzke niekoľko provizórnych pristávacích dráh na hlavných uliciach a v parku blízko budínskeho hradu. Tie však boli v dostrele sovietskeho delostrelectva. Ďalšia zo zásobovacích ciest zanikla po zamrznutí Dunaja. Civilné obyvateľstvo medzitým zostalo prakticky bez zásob potravín. K celkovo ťažkej situácii sa pripojili aj veľmi nízke teploty. 17. januára nariadil Hitler ústup z Pešti, kde sa situácia stávala neudržateľnou a sústredenie sa na obranu Budína. Pri ústupe, ktorý bol uskutočnený nasledujúceho dňa Nemci zničili aj napriek protestom maďarských dôstojníkov 5 historických mostov cez Dunaj. Nemci sa ešte dlho držali na Margitinom ostrove, no i stadiaľ boli po ťažkých pouličných bojoch vytlačení. Na rozdiel od Pešti je Budín postavený v zvlnenej krajine, ktorá bola podstatne vhodnejšia na obranu. Jednou z opôr nemeckej obrany sa tak čoskoro stal Budínsky hrad, ktorý dominoval okoliu. Po získaní južnej železničnej stanice v dvojdennom ťažkom boji, začali Sovieti postup smerom k hradu. Pri útoku naň 10. februára sa vyznamenali príslušníci sovietskej námornej pechoty, ktorí prenikli do nemeckých pozícií a takmer ich rozdelili na dvoje. K sovietskym jednotkám sa v priebehu bojov pridala jednotka budapeštianskych dobrovoľníkov. 11. februára padla obrana vrchu Gellérthegy. V tejto situácii veliteľ posádky mesta SS-Obergruppenführer Karl Pfeffer-Wildenbruch nariadil napriek Hitlerovým rozkazom, prikazujúcim brániť mesto do posledného muža, zvyšným jednotkám pokúsiť sa prebiť z obkľúčenia. Prvý protiútok z mesta sovietske jednotky zaskočil a asi 10 000 ľuďom (z mesta utekalo aj množstvo civilistov) sa preto podarilo z mesta dostať do neďalekých lesov. Brutálne pouličné boje, veľmi pripomínajúce boje o Stalingrad sa skončili 13. februára 1945. Pri pokuse o únik z mesta padol aj známy príslušník Waffen-SS zo Slovenska Gustáv Wendrinský.
Dohra.
Bitka o Budapešť si vyžiadala obrovské obete na obidvoch stranách. Sovieti stratili 80 026 mŕtvych a nezvestných a 240 056 ranených. Prišli tiež o 1766 tankov a samohybných diel. Nemci stratili najmenej 60 000 zajatých a ďalších 150 000 mŕtvych a nezvestných. Bombardovanie, pouličné boje a vyčíňanie sovietskych vojakov navyše spôsobilo ďalšie obete medzi civilistami. Bolo znásilnených asi 50 000 budapeštianskych žien. Boje západne od Budapešti ale pokračovali. Hitler sa totiž rozhodol opäť udrieť na oslabené pozície 3. ukrajinského frontu pri Balatone. Jeho tankové jednotky iba niekoľko dní po tom čo neboli schopné preraziť cez Ardeny boli rýchlo stiahnuté na východný front pre novú pripravovanú ofenzívu - operáciu Frühlingserwachen, ktorá mala byť poslednou veľkou útočnou operáciou, ktorú viedli nemecké jednotky do konca druhej svetovej vojny. Po likvidácii tohto nebezpečenstva pokračoval sovietsky postup na Viedeň, Brno a Graz. Na území Česko-Slovenska s ním bola spojená takzvaná Bratislavsko-brnianska operácia, v dôsledku ktorej bola 4. apríla 1945 oslobodená Bratislava a 26. apríla Brno.

</doc>
<doc id="162101" url="https://sk.wikipedia.org/wiki?curid=162101" title="Amulet">
Amulet

Amulet je predmet, o ktorom sa verí, že nositeľa ochráni svojou magickou silou pred chorobami, nešťastím alebo zlými magickými silami. Boli pripevňované aj na postroje zvierat.
Opis.
Podľa doby a zvykov v danej lokalite sú to pazúry a zuby dravých zvierat, kamene, sklenené koráliky, malé zrkadielka, diamanty a drahé kamene, až po precízne vypracované šperky z drahých kovov v tvare pečatidiel, prsteňov, doštičiek alebo odznakov. Niekedy sa do nich vplietali, vkladali alebo vytepávali modlitby či zaklínadlá. Šperky mohli mať tvar zvierat, ovocia, slnka alebo mesiaca (resp. polmesiaca).
Podobne ako amulet sa nosil aj iný magický predmet - talizman.
Dejiny.
V staroveku sa nosenie talizmanov a amuletov stalo bežným na celom Blízkom východe. Hebrejci však tento zvyk zavrhovali. Pôvodné amulety sa v dnešnej dobe nosia skôr ako módne doplnky, napr. náušnice, prstene a.p.

</doc>
<doc id="162103" url="https://sk.wikipedia.org/wiki?curid=162103" title="Talizman">
Talizman

Talizman (z gréckeho slova "telesma" - rituál; pôvodne zo slova "Telos" - výsledok) je predmet, ktorý mal nositeľovi prinášať šťastie, resp. iné ("magické") výhody. V mágii sa využíva na rôzne rituály. Tvarom, materiálom aj spracovaním sa podobá ďalšiemu magickému predmetu - amuletu.

</doc>
<doc id="162106" url="https://sk.wikipedia.org/wiki?curid=162106" title="Nenad Zimonjič">
Nenad Zimonjič



</doc>
<doc id="162110" url="https://sk.wikipedia.org/wiki?curid=162110" title="Hugenoti">
Hugenoti

Hugenoti bol bežný názov prívržencov kalvinizmu vo Francúzsku od polovice 16. storočia do 90. rokov 18. storočia (teda do konca ich prenasledovania, po ktorom sa začalo pre nich používať vo Francúzsku označenie protestanti). Hugenotské hnutie sa rozšírilo hlavne na juhu a západe Francúzska v prvej polovici 16. storočia. Patrila k nemu aj časť šľachty – Bourbonovci, rod Coligny, vojvodovia z Condé a i. - ktorá využívala názorovú opozíciu hugenotov v boji s kráľovskou mocou.

</doc>
<doc id="162112" url="https://sk.wikipedia.org/wiki?curid=162112" title="Centuriálny snem">
Centuriálny snem

Centuriálny snem alebo stotinový snem (po latinsky "comitia centuriata") bolo ľudové zhromaždenie v antickom Ríme, v ktorom sa ľudia schádzali vojensky organizovaní do stotín podľa veľkosti majetku ("centuriae").
Jeho zriadenie sa pripisuje šiestemu rímskemu kráľovi Serviovi Tulliovi v polovici 6. storočia pred Kr., jeho obdobou bolo zavedenie majetkového cenzu aténskym politikom Solónom v roku 594/593 pred Kr. Týchto stotín bolo 193, z toho 98 stotín tvorili jazdci ("equites") a 1. (majetková) trieda, 95 – ostatní občania. Pretože majetní občania mali nadpolovičnú väčšinu hlasov, zabezpečili si politickú moc a rozhodovanie v štáte.
Na stotinovom sneme sa volili najvyšší rímski úradníci – konzul, prétor a cenzor, prijímali sa zákony, rozhodovalo sa o mieri a o vojne. V súdnictve pôsobilo toto zhromaždenie ako odvolací súd pre rímskych občanov, ktorí mali právo odvolať sa proti rozhodnutiu úradníka najmä pri hrdelných trestoch ("ius provocationis").
Význam stotinového snemu trval prakticky počas celého obdobia rímskej republiky (509 pred Kr. – 1. stor. pred Kr.), jeho význam čiastočne zatlačili rozhodnutia plebejského snemu ("contio plebis").

</doc>
<doc id="162118" url="https://sk.wikipedia.org/wiki?curid=162118" title="Drezúrne jazdenie">
Drezúrne jazdenie

Drezúra alebo drezúrne jazdenie je jazdecké odvetvie. 
Dejiny.
Základy modernej drezúry boli založené v Taliansku v období renesancie, kde v roku 1532 šľachtic "Frederico Grisone" založil "Neapolskú jazdeckú akadémiu". Na túto školu nadväzuje i "španielska vysoká jazdecká škola" vo Viedni a francúzska škola v "Cadre Noir" v Saumure. Všetky základné prvky vysokej školy boli vytvorené v rámci vojenského výcviku, a teda v praxi plnili významnú bojovú funkciu.
Jazdectvo.
Úspech správneho jazdenia, či už len pre potešenie alebo v ktoromkoľvek jazdeckom odvetví, sa skrýva v drezúre, pretože jej cieľom je dosiahnutie absolútneho súladu koňa s jazdcom. Drezúra ako šport je príprava koňa do výnimočne vysokej úrovne. Pri vykonávaní drezúrnych úloh má kôň pôsobiť dojmom, že vlastne všetko, čo sa od neho žiada, robí dobrovoľne a "sám". Jeho chody majú byť pravidelné, uvoľnené a pružné, reagovať má aktívne celým telom na najjemnejšie pomôcky jazdca (ako napr. napnutie či uvoľnenie bedrových svalov v pravom momente, nepatrná zmena ťažiska jazdca apod.). Všetky cviky musia byť dosiahnuté bez zjavnej námahy jazdca.
Súťažné úlohy sa predvádzajú na drezúrnom obdĺžniku s rozmermi 60 x alebo 20 x . Obdĺžnik je rozdelený písmenami, ktoré označujú presné miesto, kde majú byť určené cviky vykonané. Všetci súťažiaci predvádzajú rovnaké predpísané úlohy (s výnimkou súťaží voľnej zostavy), ktoré sú prispôsobené stupňu obťažnosti súťaže. Zbor rozhodcov hodnotí chody, poslušnosť koňa, sed jazdca i správnosť a účinnosť pomôcok. Každý rozhodca udelí jednu známku za každý cvik a známku za celkový dojem (0 – 10), pričom 0 znamená nevykonanú úlohu a 10 je najvyššie hodnotenie – vynikajúce. Konečná známka je priemerom známok všetkých rozhodcov. Dvojica sa najvyššou dosiahnutou známkou vyhráva.

</doc>
<doc id="162120" url="https://sk.wikipedia.org/wiki?curid=162120" title="Hart Memorial Trophy">
Hart Memorial Trophy

Hart Memorial Trophy je každoročné ocenenie pre hráča NHL, ktorý je najcennejším hráčom (tzv. MVP) za základnú časť sezóny. Trofej bola prvá individuálna v histórii NHL, udeľuje sa od roku 1924. Je pomenovaná podľa Davida Harta. Doposiaľ ju vyhralo 51 hráčov. Najviackrát ju získal Wayne Gretzky a to deväťkrát.

</doc>
<doc id="162121" url="https://sk.wikipedia.org/wiki?curid=162121" title="Hart Trophy">
Hart Trophy



</doc>
<doc id="162122" url="https://sk.wikipedia.org/wiki?curid=162122" title="Jaromir Jagr">
Jaromir Jagr



</doc>
<doc id="162123" url="https://sk.wikipedia.org/wiki?curid=162123" title="Enigma (šifrovací stroj)">
Enigma (šifrovací stroj)

Enigma () bola prenosným elektromechanickým šifrovacím strojom pracujúcim na princípe otáčajúcich sa rotorov. Používala sa v niekoľkých modifikovaných verziách najmä nemeckými ozbrojenými silami pred vypuknutím a počas druhej svetovej vojny. Šifra Enigmy bola Nemcami považovaná za neprelomiteľnú a absolútne bezpečnú, no už v roku 1932 ju prelomili poľskí kryptológovia, ktorých poznatky využili po vypuknutí vojny spojenecké vojská. Informácia o prelomení kódu bola jednou z najtajnejších. O prispení Poliakov sa otvorene začalo hovoriť až v roku 1973.
Opis.
Tak ako iné, na rotoroch založené šifrovacie stroje, je Enigma kombináciou elektrického a mechanického systému. Mechanický systém je zložený z klávesnice, súbory rotačných valcov (alebo rotorov, ) zoradených na jednej osi a krokového mechanizmu, ktorý otáča postupne jedným alebo niekoľkými rotormi pri každom stlačení.
Šifrovanie prebieha takto: po stlačení klávesu sa uzavrie elektrický obvod. Prúd preteká rôznymi súčasťami, až sa nakoniec rozsvieti jedna z mnohých žiaroviek na paneli, čím indikuje výsledné zašifrované písmeno.
Napríklad pri šifrovaní správy ANX… operátor najskôr stlačí A, rozsvieti sa napríklad Z, teda Z bude prvým písmenom zašifrovaného textu. Následne operátor stlačí N a rovnakým spôsobom pokračuje.
Pre bližšie vysvetlenie je použitá schéma na ľavom obrázku. Pre zjednodušenie sú zobrazené iba 4 súčasti z každej časti. V skutočnosti je na paneli 26 žiaroviek, klávesov a zdierok. Prúd preteká z batérie (1) cez stlačené dvojcestné tlačidlo (2) k rozvodnej doske (3), ktorá umožňuje preskupiť zapojenie klávesnice, do pevného vstupného kolesa (4), ďalej cez tri (Wehrmacht Enigma) alebo štyri (Kriegsmarine M4) rotory (5). Potom vstupuje do reflektora (6), ktorý inou cestou vracia prúd späť do rotorov (5) a vstupného kolesa (4). Ďalej postupuje cez zástrčku 'S' (7), ktorá je v našom prípade prepojená s káblom (8) do zástrčky 'D', a následne ďalším dvojcestným spínačom ku žiarovke (9).
Neprestajné otáčanie sa rotorov zapríčiňuje neustálu zmenu cesty signálu a kódovanie správy polyalfabetickou šifrou, ktorý vo svojej dobe zabezpečoval veľmi vysokú bezpečnosť prenosu.
Rotory.
Rotory (tiež "bubienky" či "rotačné valce" , ) sú srdcom šifrovacieho stroja. Pripomínajú koleso s priemerom približne , vyrobené z tvrdej gumy alebo bakelitu, s kruhovo uloženými kolíkmi na pružinách z jednej strany a plochými elektrickými kontaktmi zo strany druhej. Uloženie kolíkov a kontaktov je rovnaké ako opis písmen na abecednom krúžku rotora – typicky 26 písmen od A do Z. Ak sú rotory uložené vedľa seba, kolíky jedného z nich sa dotýkajú s plochými elektrickými kontaktmi susedného, uzatvárajúc elektrický obvod. Vnútri rotora sa nachádza 26 prevodov spájajúcich zhodne so zvolenou kombináciou kolíky z jednej strany s kontaktmi z druhej. Spôsob káblového prepojenia je iný pre každý typ rotora.
Jednotlivý rotor zabezpečuje iba jednoduché substitučné šifrovanie. Napríklad kolík zodpovedajúci písmenu E môže byť spojený s kontaktom písmena T na druhej strane. Zložitosť systému šifrovania závisí na použití viacerých, navzájom prepojených rotorov – prevažne troch či štyroch – a zároveň ich pravidelného otáčania, čo zabezpečuje ešte vyšší stupeň komplikácie šifrovania.
Po vložení rotora do šifrovacieho stroja mohol byť nastavený do jednej z 26 pozícií. Otáčanie bubienka umožňoval do neho pripevnený vlnovkový krúžok, presahujúci cez vrchný kryt stroja po jeho zatvorení. Aby operátor stroja mohol nastaviť rotor do odpovedajúcej pozície, bol do neho pripevnený abecedný krúžok s 26 písmenami alebo číslami, ktorých zodpovedajúca pozícia bola viditeľná v špeciálnom okienku v kryte stroja. V raných modeloch stroja bol abecedný krúžok pripevnený k rotoru, ale neskôr sa kvôli zvýšeniu komplikácie šifrovania zaviedli rotory s meniacim sa nastavením abecedného krúžku. Toto nastavenie bolo nazvané termínom "Ringstellung" (nastavenie rotora).
Enigmy Heeru (pozemných vojsk) a Luftwaffe (letectva) boli vybavené niekoľkými typmi rotorov, no v čase zavedenia ich mali iba tri. 12. decembra 1938 bola súprava rotorov rozšírená na 5, z ktorých sa do použitia v stroji vyberali tri. Kvôli odlíšeniu boli rotory označené rímskymi číslicami I, II, III, IV a V. Každý z nich mal jeden zárez umiestnený v rôznych miestach abecedného krúžku, slúžiaci na jeho otáčanie, vďaka čomu značne narastala zložitosť šifry. Viera konštruktérov stroja, že zavedenie zárezu prakticky znemožní dekódovanie správ sa ukázala mylná, pretože vďaka zavedeniu poľskej „hodinovej metódy“ Jerzyho Różyckiho a neskôr britskej metódy nazvanej „banburismus“ bola nakoniec šifra Enigmy prelomená.
Enigmy Kriegsmarine (námorníctva), na rozdiel od strojov Heeru a Luftwaffe, boli vybavené väčším počtom rotorov. Na počiatku ich bolo 6, neskôr 7 a nakoniec 8. Dodatočné rotory označené ako VI, VII a VIII boli okáblované rôznym spôsobom a mali po dvoch zárezoch vo výške písmen 'N' a 'A', ktoré umožňovali ich častejšie otáčanie.
Enigma M4, ktorú využívalo Kriegsmarine, obsahovala štvrtý rotor, no jeho využitie nevyžadovalo prebudovanie štandardnej trojrotorovej verzie. Dodatočné miesto bolo získané vďaka použitiu nového tenšieho otáčajúceho bubienka a špeciálneho štvrtého rotora, ktorý sa síce neobracal, ale mohol byť nastavený ručne v jednej z 26 pozícií. Štvrtý rotor bol vyrábaný v dvoch verziách označených ako "Beta" a "Gama".
Krokový mechanizmus.
V snahe väčšieho skomplikovania kódu sa niektoré rotory neotáčali pri každom stlačení klávesu. Taká činnosť zabezpečuje meniace sa kódovanie znaku v každej pozícii rotorov ako aj stvorenie efektu veľmi komplikovaného mnohoznakového substitučného šifrovania.
Otáčanie rotorov bolo zabezpečené mechanizmom západky a rohatky. Na každý rotor boli pripevnené rohatky s 26 zubami spolupracujúcimi so západkami. Každé stlačenie klávesu stroja zároveň spôsobuje potlačenie západiek, ktoré v prípade zapadnutia do zárezu rohatky spôsobia jeho pootočenie.
V Enigme používanej pozemnými silami a letectvom bol na rotory vložený dodatkový krúžok so zárezom. Päť základných rotorov (IV) mali po jednom záreze, no dodatkové rotory strojov Kriegsmarine (VIVIII) po dva. V istých prípadoch sa zárez nastavil do takej pozície, že západka susedného rotora umožnila pootočenie dvoch rotorov naraz. V inom prípade sa západka kĺzala po povrchu krúžku so zárezom nespôsobujúc jeho dodatočné pootočenie. Pre rotory s jedným zárezom nastupuje dodatočné pootočenie každých 26 pootočení prvého rotora a podobne pootočenie tretieho, každých 26 pootočení druhého. Druhý rotor sa otáča takým istým spôsobom ako tretí, preto v istej chvíli preskočí o dva zúbky pri jednom stlačení klávesu, skracujúc svoju dobu obrátky (podvojný krok).
Fakt činiteľa "podvojného kroku" v Enigme odlišuje spôsob obracania sa rotorov napríklad od automobilového počítadla kilometrov. "Podvojný krok" sa vyskytne ak prvý rotor postupuje o krok a v okamihu trafenia sa západky do zárezu v druhom rotore, nastáva jeho pootočenie o jeden krok dopredu. Takisto sa to deje s tretím rotorom, ale v okamihu trafenia západky do zárezu je pootočený o jeden krok naraz s druhým rotorom. V nasledujúcom cykle západka posúva druhý rotor ďalší raz (druhý v rade).
V trojrotorovej Enigme obsahujúcej iba po jednom záreze na prvom a druhom rotore nastáva opakovanie kombinácie kódu každých 16 900 cyklov. 26 × 25 × 26 = 16 900 (pozor, nie je to 26 × 26 × 26 vzhľadom na podvojný krok druhého z rotorov, aj keď všetky rotory majú po 26 stykov). Vzhľadom na dĺžku predávaných správ, ohraničujúcich sa do niekoľko sto znakov, bola pravdepodobnosť opakovania sekvencie prakticky nulová.
Aby sa získalo miesto na štvrtý kódovací rotor "Beta" či "Gama" v Enigme Kriegsmarine, ktorá sa začala používať v roku 1942, bol uplatnený tenší otáčajúci rotor a stenčený bol aj štvrtý rotor. Žiadne iné mechanizmy stroja nepodliehali zmene. Rovnako nebola pridaná západka na dodatočný rotor, čiže mohol byť nastavený iba ručne v jednej z 26 pozícií.
Pri stlačení klávesu na klávesnici Enigmy nastáva najprv otočenie rotorov a až neskôr dochádza k uzavretiu elektrického obvodu.
Vstupný valec.
Vstupný valec (), alebo stojan, je spojený s rozvodnou doskou (ak je prítomná), alebo bezprostredne s klávesnicou a svetielkami a z druhej strany so sústavou rotorov. Aj keď sám spôsob spojenia klávesnice s valcom nemá väčší význam pre bezpečnosť kódovania, dopomohol na počiatku snáh Mariana Rejewskiho pracujúceho nad objasnením spôsobu káblového prepojenia rotorov. Komerčný stroj mal klávesy spojené v súlade s rozložením klávesnice: Qformula_1A, Wformula_1B, Eformula_1C, a tak ďalej, no vo vojenskej verzii bola prepojená abecedne: Aformula_1A, Bformula_1B, Cformula_1C, a tak ďalej. Odkrytie toho faktu Rejewskim mu umožnilo vypracovanie ďalších rovníc dovoľujúcich konečné prelomenie tajomstva Enigmy.
Reflektor.
S výnimkou prvých dvoch modelov Enigmy, označených písmenami A a B, obsahovali všetky neskoršie stroje reflektor (nemecky "Umkehrwalze"). Bolo to patentné riešenie, ktoré odlišovalo Enigmu od iných súdobých šifrovacích strojov na podobnom princípe. Úlohou reflektora bolo spojenie elektrických kontaktov do párov a spätné presmerovanie signálu cez sústavu rotorov, ale inou cestou.
Reflektor Enigmy je symetrický, čo značí, že zašifrovaná informácia je rozkódovávaná po jej vyslaní tou istou cestou (akoby znovu zakódovaná). Reflektor dáva Enigme ešte jednu vlastnosť, menovite, nikdy nijaké písmeno pred zašifrovaním nemôže mať tú istú hodnotu ako po zašifrovaní (čiže A nikdy nebude po zašifrovaní vystupovať ako A). Vyplýva to z konštrukcie reflektora, ktorý vždy zamieňa znaky pármi. Táto vlastnosť, aj keď mala byť výhodou, je v skutočnosti kryptografickou chybou a bola využitá na prelomenie kódu Enigmy.
V komerčnej verzii typu C mohol byť reflektor osadený v jednej z dvoch pozícií, no v novšej verzii D v jednej z 26 pozícií, ale počas šifrovania sa nepohyboval. Vo verzii pre tajnú spravodajskú službu Abwehr sa reflektor otáčal rovnako ako ostatné rotory.
Enigmy využívané v Heer a Luftwaffe takisto obsahovali nepohyblivé reflektory, ktoré boli produkované v štyroch verziách. Prvá z nich bola označená ako "Umkehrwalze A" a bola nahradená 1. novembra 1937 typom "Umkehrwalze B". Tretia verzia "Umkehrwalze C" zavedená v roku 1940 bola užívaná veľmi krátko, pravdepodobne kvôli chybe. Verzia Enigmy s touto verziou reflektora bola rozkódovaná sekciou "Hut 6" kryptologického strediska v Bletchley Park. Štvrtá verzia valca bola po prvý raz použitá okolo 2. decembra 1944. Na rozdiel od predchádzajúcich, "Umkehrwalze D" obsahoval zmenené vinutie, ktoré mohlo byť nastavené operátorom do jednej z preddefinovaných pozícií.
Rozvodná doska.
Rozvodná doska () umožňovala rôznorodé okáblovanie, ktoré mohlo byť menené operátorom. Prvý raz bola rozvodná doska zavedená v roku 1930 do strojov Heeru, Luftwaffe a onedlho aj v Kriegsmarine. Zmena okáblovania rozvodnej dosky napriek svojej jednoduchosti značne zvyšovala komplikáciu šifry Enigmy, dokonca viac než dodatočný rotor. Enigma bez rozvodnej dosky mohla byť rozkódovaná relatívne jednoduchým spôsobom, dokonca aj ručne, ale zmena písmen pomocou nej prinútila dešifrantov k použitiu špeciálnych dekódovacích strojov.
Prevody dosky dovoľovali zameniť miesta niektorých párov písmen, napríklad E a Q. Výsledkom toho bola zámena písmen rovnako pred, ako i po prejdení signálu cez kódovacie rotory. Napríklad ak operátor stlačil kláves E bol signál smerovaný do Q a následne do rotorov. V tom istom čase je možné zameniť až 13 párov písmen, čiže celú abecedu.
Elektrický signál prebieha z klávesnice cez rozvodnú dosku do vstupného valca (). Každé písmeno na doske obsahuje dve zástrčky na banánové konektory, do ktorých sa vkladá zásuvka. Po vložení zásuviek nastáva odpojenie horných kontaktov od klávesnice a dolných od vstupného valca. Elektrický signál prebieha zamieňajúc miesta prepojení dvoch písmen.
Príslušenstvo.
Veľmi užitočným príslušenstvom Enigmy M bol "Schreibmax", malá tlačiareň, ktorá mohla tlačiť celú sústavu 26 znakov na úzkej papierovej páske. Použitie tohto prístroja umožnilo zjednodušenie práce, takže nebol potrebný druhý operátor, ktorého úlohou bolo odčítavanie zo svetielok a zapisovanie dekódovanej správy. Schreibmax bol inštalovaný na hornom kryte stroja namiesto panelu so svetielkami, ktorý bol v čase práce tlačiarne demontovaný. Okrem očividnej výhody pre užívateľa, zavedenie Schreibmaxu zvyšovalo taktiež bezpečnosť prenosu. Aby sa zapisovateľovi šifrogramu znemožnilo čítanie dekódovanej správy, stačilo tlačiareň vzdialiť alebo inštalovať za prekážku.
Iným užitočným príslušenstvom bol dodatočný "diaľkový svetelný panel", ktorý tak ako v prípade Schreibmaxu umožňoval odčítavanie správy v druhej miestnosti, alebo mimo dosahu zraku operátora. Verzie Enigmy obsahujúce dodatočný svetelný panel mali objemnejšiu skrinku dovoľujúcu jeho uskladnenie v zodpovedajúcej priehradke.
V roku 1944 Luftwaffe zaviedla dodatočný rozvod rozvodnej dosky nazývaný "Uhr" (). Vyzeral ako malá škatuľka so 40-pozičným otočným prepínačom zastupujúcim doterajšie zásuvky. Po pripojení zariadenia do Enigmy zhodne s aktuálnym denným kľúčom, mohol operátor vybrať pomocou otočenia prepínača jednu zo 40 pozícií, z ktorej každá zodpovedala inej kombinácii okáblovania.
Matematický opis.
Šifrovací stroj Enigma kóduje písmená takým spôsobom, že každé z nich môže byť opísané matematicky ako výsledok permutácie. Na príklade trojrotorovej Enigmy používanej nemeckými pozemnými a leteckými silami to bude vyzerať následne: ak formula_7 označuje zmeny na rozvodnej doske, formula_8 označuje reflektor a formula_9 označujú zmeny na troch ďalších rotoroch. Matematický zápis šifrovania formula_10 môžeme zapísať takto:
 formula_11
Po každom stlačení klávesu sa rotory otáčajú, meniac spôsob šifrovania. Napríklad, ak prvý rotor z pravej strany formula_12 sa otočí o formula_13 pozícií, spôsob šifrovania bude vyjadrený ako formula_14, kde formula_15 je cyklickou permutáciou zrkadliacou A na B, B na C a tak ďalej. Podobne pohyby stredného a posledného rotora môžu byť predstavené ako otočenia formula_16 a formula_17 rotorov formula_18 a formula_19. Funkcia šifrovania potom bude vyzerať takto:
 formula_20
Procedúry používania Enigmy.
Nemecká vojenská komunikácia bola rozdelená na mnoho rôznych sietí, z ktorých každá používala iné nastavenia pre ňou používané stroje Enigma. Každá zo sietí mala v Bletchley Park názvy kľúčov () a boli im pripísané dodatočné kódové kryptonymy ako napríklad "Red", "Chaffinch" a "Shark". Každá z jednotiek pracujúcich v danej sieti dostávala v istých termínoch listy nastavení Enigmy. V záujme úspešného doručenia správy museli byť odosielajúci aj prijímajúci stroj nastavené identicky, zahŕňajúc do toho tú istú sústavu rotorov nastavených v tých istých štartovacích polohách ako aj identicky nastavenú rozvodnú dosku. Všetky informácie o nastaveniach strojov boli ustálené dopredu a tlačené vo forme kódových kníh.
Počiatočné nastavenie Enigmy, jej kľúč obsahoval nasledujúce údaje:
Enigma bola projektovaná takým spôsobom, aby transmisia bola bezpečná tiež v prípade, že spôsob okáblovania rotorov je známy odpočúvajúcemu. V praxi boli ale informácie o spôsobe okáblovania tajné. Pri použití rotora s neznámym spôsobom okáblovania bol približný počet všetkých nastavení okolo 10114 (okolo 380 bitov), ale v prípade rotorov so známym spôsobom okáblovania ako aj znalosťou nastavenia bol počet do okolo 1023 (76 bitov). Užívatelia Enigmy si boli istí, že bezpečnosť správ je úplná, vzhľadom na obrovský počet možných kombinácií nastavení stroja, a jedinou metódou dekódovania správy je metóda útoku hrubou silou ().
Procedúry.
Väčšina kľúčov platila iba v ohraničenom čase, prevažne jeden deň. Do šifrovania každej správy boli navyše rotory nastavované individuálne. Postupovalo sa tak preto, že veľký počet správ zašifrovaných rovnakým alebo podobným spôsobom by bol dokonalým materiálom pre kryptológov na štatistickú analýzu a ľahšie prelomenie kódu. Spojené to bolo tiež s tým, že typická vojenská správa na začiatku obsahuje identifikátor (obyčajne kryptonym) odosielateľa. A napokon, v prípade odosielateľov posielajúcich veľké množstvo správ (napríklad štáby vysokého velenia), boli vysielané veľké počty správ s identickým začiatkom (zašifrovaný identifikátor odosielateľa, ktorý špionáž nepriateľa obvykle poznala), čo mohlo zjednodušiť kryptologický útok. Aby sa tomu zabránilo bolo pre každú správu zavedené individuálne nastavenie, podobne ako sa v súčasnej kryptografii používa štartovací vektor. Zašifrovaná správna poloha rotorov bola vysielaná tesne pred hlavným šifrogramom. Táto procedúra, nazvaná vstupnou procedúrou, napriek tomu že mala zvýšiť bezpečnosť, dopomohla vďaka chybám nemeckých šifrovačov prelomiť prvé verzie Enigmy.
Jedna z prvých vstupných procedúr bola využitá poľskými kryptológmi na prvé prelomenie šifry Enigmy. Spočívala na nastavení rotorov zhodne s denným kľúčom zapísaným v knihe kódov. Počiatočné nastavenie rotorov () mohlo mať podobu AOH a takú kombináciu nastavoval operátor. Následne bola vyberaná náhodná kombinácia nastavení rotorov, napríklad EIN, ktoré sa stali individuálnym kľúčom správy. Kľúč správy bol vpísaný dvojnásobne (aby sa predišlo chybe) ako EINEIN a po zašifrovaní mohol mať podobu XHTLOA, ktorá bola vysielaná na začiatku šifrovanej správy. Po vyslaní kľúča operátor nastavil rotory stroja v pozícii EIN a začínal vpisovať správu určenú na zašifrovanie.
Procedúra preberania bola opačnou operáciou. Najprv sa do stroja nastaveného podľa denného kľúča vpísala prvá prijatá sekvencia znakov XHTLOA, ktorá po rozkódovaní dávala individuálny kľúč šifrogramu EINEIN. Následne operátor nastavil rotory Enigmy do pozícií EIN a pristúpil k dekódovaniu samotnej správy.
Prvou chybou vstupnej procedúry v počiatkoch používania Enigmy bolo vysielanie individuálneho kľúča správy otvoreným textom. Druhou chybou bolo tvorenie kľúča správy z troch znakov opakovaných dvojnásobne, čo dovoľovalo odkrytie vzťahov medzi prvým a štvrtým znakom, druhým a piatym, tretím a šiestym. Obe nedostatočné zabezpečenia transmisie dovolili pracovníkom poľskej Kancelárie šifier odkrytie spôsobu práce Enigmy a dekódovanie správ posielaných pri použití predvojnových šifrovacích strojov. V roku 1940 bola vstupná procedúra zmenená, zvyšujúc bezpečnosť šifier. Iné chyby nemeckých šifrovačov zviazané s touto procedúrou boli:
Počas druhej svetovej vojny kódové knihy Enigmy obsahovali iba údaje na tému sústavy rotorov a ich vzájomného uloženia, bez denných kľúčov. Pre každú správu operátor vyberal náhodné počiatočné nastavenie rotorov, napríklad WZA, a náhodný kľúč správy, napríklad SXT. Po nastavení rotorov Enigmy v pozíciách WZA vpisoval kľúč správy SXT obdržiac napríklad sled znakov UHL. Následne nastavil rotory stroja do polôh SXT a kódoval zvyšok informácií. Vysielaný rozkaz sa začínal sledom znakov hovoriacich o počiatočnom nastavení WZA, následne zakódovaného kľúča správy UHL a následne samotného obsahu šifrogramu. Operátor prijímajúci správu vykonával operáciu opačne. Najprv nastavil rotory do pozícií WZA a dekódoval zo sledu UHL kľúč správy SXT. Následne nastavil stroj v súlade s kľúčom SXT a dešifroval správu. Táto vstupná procedúra bola oveľa bezpečnejšia než predvojnové, pretože neobsahovala dvojnásobné sekvencie znakov.
Vyššie uvedená procedúra bola využívaná iba silami Heer a Luftwaffe. Kriegsmarine mala vlastné, oveľa zložitejšie procedúry. Správa určená na zakódovanie Enigmou musela byť vstupne zakódovaná na základe Kurzsignalheft, knihy kódových skratiek, obsahujúcej tabuľky zamieňajúce celé vety a frázy na štvorpísmenné skupiny znakov. Zohľadnené boli všetky možné vyjadrenia a témy správy a situácie na mori. Svoje kódy obsahovali operácie tankovania a zásobovania na mori, názvy zálivov, krajín, zbraní, počasia, pozícií nepriateľských jednotiek, času, polohy atď. Cieľom prijatia takéhoto rozviazania nebolo iba sťaženie prelomenia šifry, ale tiež umožnenie posielania čo najobsiahlejšej informácie v čo najkratšej správe. Vyplývalo to z potreby čo najkratšieho vysielania aby sa zmenšila možnosť rádiového zamerania polohy lode. Druhá kniha kódov obsahovala "Kenngruppen" a "Spruchschlüssel", čiže identifikačné kľúče a kľúče správ.
Skratky a inštrukcie.
Enigma používaná vojskom používala iba 26-písmennú abecedu. Interpunkčné znamienka boli zastúpené ojedinele vystupujúcimi sekvenciami písmen. Medzera bola zvyčajne nevpisovaná alebo zastupovaná písmenom X, ktoré tiež bolo používané ako bodka (či desatinná čiarka). Niektoré znaky boli rôznymi ozbrojenými zložkami používané rôzne. Heer a Luftwaffe používali namiesto čiarky ZZ a namiesto otáznika frázu FRAGE či FRAQ. Kriegsmarine zase namiesto čiarky používalo Y a namiesto otáznika UD. Písmeno CH, ako vo výrazoch "Acht" () alebo "Richtung" () bolo zastúpené písmenom Q (AQT, RIQTUNG). Dve, tri alebo štyri nuly boli zastúpené cez zodpovedajúce: CENTA, MILLE a MYRIA.
Heer a Luftwaffe posielali správy v tvare päťznakových skupín. Kriegsmarine používala iné, štvorrotorové stroje, a tiež posielali správy iným spôsobom, v tvare štvorznakových skupín. Najčastejšie používané slová v záujme ich zamaskovania boli písané rôznymi spôsobmi. Napríklad slovo "Minensuchboot" () bolo písané ako MINENSUCHBOOT, MINBOOT, MMMBOOT či MMM354. Aby sa dodatočne sťažila práca kryptológov bola zavedená ohraničená dĺžka rozkazov do 250 znakov. Dlhšie správy boli rozdeľované na časti, z ktorých každá mala svoj vlastný kľúč správy.
Dejiny a vývoj.
V 7.10.1919 obyvateľ holandského Haagu Hugo Alexander Koch si v Amsterdame nechal patentovať šifrovací stroj, založený na pohyblivých kotúčoch (rotoroch). Patent dostal číslo 10700 a bol zaregistrovaný v roku 1920 aj v USA. Koch ho chcel začať vyrábať vo veľkom ako pomôcku pre banky a obchodníkov. Žiaden stroj však nevyrobil a špekuluje sa, že nápad pochádzal od jeho brata, ktorý mal prístup k strojom firmy RPC Spengler, ktoré boli založené na patente námorného poručíka Thea A. van Hengela z roku 1915. Kochov patent kúpil nemecký strojný inžinier Arthur Scherbins pravdepodobne preto, že sám mal podobný nemecký patent už z roku 1918. Tomu sa podarilo vyrobiť a zdokonaliť prvý fungujúci prototyp, ktorý nazval Enigma. Výroba prebiehala vo firme "Scherbius &amp; Ritter", založenej z iniciatívy Scherbiusa a nemeckého inžiniera Richarda Rittera v roku 1918. Predaj bol minimálny. O stroj v roku 1934 prejavil záujem Wehrmacht. Po úspešných testoch ho zaradil do svojho výstroja ako hlavný kódovací prístroj. Enigma zohrala veľkú úlohu počas 2. svetovej vojny, kedy sa k nej okrem nemeckých šifrovačov dostali aj šifrovači z Veľkej Británie, Poľska, USA.
23. februára 1918 si Artur Scherbius patentoval šifrovací stroj, no nebol prvý, kto skonštruoval stroj na princípe rotorov. Okrem neho a Huga Kocha sa zaoberali prácou nad podobnými strojmi tiež Edward Hebern (USA, 1917) a Arvid Gerhard Damm (Švédsko, 1919), ale iba Scherbius so svojou Enigmou dosiahol úspech jej uvedením na civilný trh a neskôr do štátnych inštitúcií.
Prvý raz sa šifrované správy zakódované pomocou Enigmy podarilo rozšifrovať poľským kryptológom v roku 1932. Práce, na ktorých sa podieľali najmä Marian Rejewski, Jerzy Różycki a Henryk Zygalski, dovoľovali ďalšiu prácu nad dekódovaním šifier neustále sa zdokonaľujúcich strojov Enigma najprv v Poľsku a po vypuknutí vojny vo Francúzsku a Veľkej Británii.
Najčastejšie boli dešifrované správy zašifrované Enigmou vo verzii Wehrmachtu ("Wehrmacht Enigma"). Britská vojenská výzvedná služba označila Enigmu kryptonymom "ULTRA". Názov vznikol vzhľadom na najvyšší stupeň utajenia faktu prelomenia šifry Enigmy, vyššieho než "najtajnejší" (), čiže "„Ultra“ tajný".
Civilná enigma.
Scherbius a Ritter ponúkali svoj stroj nemeckému námorníctvu a ministerstvu zahraničia, ale nikto o stroj neprejavil záujem. Patent teda predali firme "Gewerkschaft Securitas", ktorá založila akciovú spoločnosť "Chiffriermaschinen AG", v ktorej Scherbius i Ritter zostali členmi riadenia.
V rokoch 1923 a 1924 "Chiffriermaschinen AG" vystavila stroj Enigma model A na kongrese "Svetovej poštovej únie". Stroj bol veľmi objemný a ťažký a navyše obsahoval písací stroj. Jeho rozmery boli 65×45× a vážil okolo . Podobnú konštrukciu mal aj model B. Oba modely sa líšili od nasledujúcich nielen veľkosťou, ale aj kryptograficky, pretože neobsahovali reflektor.
Model C z roku 1926 bol menší a neobsahoval písací stroj. Miesto neho sa objavili písmená podsvetlené žiarovkami, ktoré čítal operátor. Obsahoval tiež reflektor, vymyslený Scherbiusovým spolupracovníkom Willim Kornom, ktorý sa stal kľúčovou súčasťou strojov. Na odlíšenie od prvých modelov A a B bola občas nazývaná "svietiacou Enigmou". Model C čoskoro (1927) vystriedal model D, ktorý sa hojne používal a ktorého vzorky sa posielali do zahraničia (Švédska, Holandska, Veľkej Británie, Japonska, Talianska, Španielska, USA a Poľska).
Armádna Enigma.
Prvú vojenskú verziu dostalo nemecké námorníctvo. "Funkschlüssel C", ako bola táto nová verzia pomenovaná, vošla do výroby v roku 1925 a nasledujúcom roku bola uvedená do služby. Mala klávesnicu s 29 znakmi (AZ a Ä, Ö, Ü), ktoré boli usporiadané abecedne. Rotory mali 28 kontaktov (písmeno X obchádzalo šifrovací mechanizmus a zostávalo nezakódované). Stroj používal 3 rotory, ktoré sa vyberali zo súboru 5. Reflektor mohol byť vsadený v 4 možných pozíciách.
15. júna 1928 predstavila nemecká armáda svoju vlastnú verziu "Enigmy G", ktorá bola revidovaná v roku 1930 na "Enigmu I.", ktorá je známa tiež ako verzia Wehrmachtu. Táto verzia bola užívaná nielen armádou, ale aj ďalšími vládnymi organizáciami, a to nielen pred, ale aj v priebehu 2. svetovej vojny. Hlavným rozdielom oproti komerčnej verzii bolo pridanie ďalšej rozvodnej dosky, ktorá umožňovala prehodenie písmen na klávesnici, čo zosilnilo kryptografickú silu stroja. Ďalej obsahovala pevný reflektor, a krokujúce valčeky na rotoroch boli presunuté na nastaviteľné krúžky. V roku 1934 sa nová Enigma, označená ako "Funkschlüssel M" alebo "M3", dostala k námorníctvu. Pre väčšiu bezpečnosť bola vybavená sadou 5 rotorov, z ktorých sa vyberali ľubovoľné 3.
V decembri 1938 armáda pridala 2 rotory do súboru, takže bolo možné vyberať celkovo z 5. V priebehu roku 1938 námorníctvo pridalo do súboru ďalšie 2 rotory a ďalší v roku 1939. Na výber malo námorníctvo teda celkovo 8 rotorov. V auguste 1935 začalo Enigmu používať aj letectvo. 1. februára 1942 bola do ponorkového námorníctva zavedená nová verzia so 4 rotormi. Táto verzia bola označovaná ako "M4". Reflektor bol zúžený a do vzniknutého priestoru mohol byť umiestnený štvrtý úzky rotor.
Pre komunikáciu na vyššej úrovni sa používala tiež "Enigma II" s 8 rotormi. V službe ale nezotrvala dlho, pretože bola nespoľahlivá a často sa zasekávala.
Nemecká tajná služba Abwehr mala model "Enigma G". Tento variant bol vybavený 4 rotormi s niekoľkými zárezmi na každom z nich. Okrem toho mala počítadlo, ktoré sa zvyšovalo s každým stlačením klávesu. Tento stroj mal prezývku „počítadlo“ ().
Enigma nebola dokonalá. Zvlášť po tom, čo sa jej zmocnili západní Spojenci, im umožnila dešifrovať nemecké správy. To sa ukázalo veľmi výhodné predovšetkým v bitke o Atlantik, pretože nemecké ponorky komunikovali pomocou Enigmy a vlastne tak priamo predávali britskému rádiovému odpočúvaniu kľúčové informácie, slúžiace na ich dolapenie.
Okrem Nemecka bola Enigma využívaná aj iných krajinách. Talianske vojnové námorníctvo prispôsobilo na vojenské ciele civilnú verziu stroja, nazývaného "Kóder námorníctva D". Španielsko využívalo Enigmu počas občianskej vojny. Vo švajčiarskej armáde a diplomacii sa používali stroje pod označením "model K" alebo "Swiss K", ktoré boli veľmi podobné civilnej verzii Enigma D. Táto verzia stroja bola rozšifrovaná mnohými skupinami kryptológov z Poľska, Francúzska, Veľkej Británie a Spojených štátov (neskorší kódový názov bol INDIGO). "Enigma T", označená kódovým názvom Tirpitz, bola vyrobená špeciálne pre Japonsko.
Počet vyrobených strojov sa odhaduje na 100 000. Po skončení druhej svetovej vojny spojenci stále tajili, že sú schopní kódy Enigmy bez problémov dekódovať, preto ukoristené stroje predali najmä do rozvojových krajín. Tieto boli presvedčené, že šifra je stále bezpečná, a Enigmu používali ešte v 50. rokoch, ako pôvodnú tak aj jej modifikácie. To však poskytlo západnej (najmä britskej) špionáži veľké výhody.
Poľský vklad rozlúštenia kódu.
Prvé pokusy prelomenia šifry Enigmy vykonávali Francúzi, Angličania a Poliaci už koncom dvadsiatych rokov, ale bez úspechu. Hlavným problémom rozšifrovania bolo na svoje časy prevratné uplatnenie polyalfabetických šifier, v ktorých každé písmeno viditeľného textu je zašifrované pomocou inej permutácie abecedy, čo dovoľuje ukryť jazykové vlastnosti šifrogramu.
V lámaní šifier hrali hlavnú úlohu lingvisti, ktorí v procese kryptoanalýzy vychytávali charakteristické znaky jazyka, napríklad frekvencia opakovania sa písmen, dĺžka výrazov a podobne. V prípade použitia Enigmy však lingvistická analýza neprinášala žiadne výsledky. Vedenie Kancelárie šifier () druhého oddelenia generálneho štábu poľského vojska bolo preto donútené zamestnať profesionálnych matematikov.
V januári 1929 bol zorganizovaný na Poznaňskej univerzite kurz kryptológie, určený najmä pre študentov matematiky, ktorí poznali nemčinu. Výber poznaňskej školy nebol náhodný, pretože vzhľadom na polohu mesta bola znalosť nemčiny všeobecná. Na kurz, ktorého prednášateľmi boli, z Varšavy dochádzajúci major Franciszek Pokorny, kapitán Maksymilian Ciężki a inžinier Antoni Palluth, boli vyslaní traja najšikovnejší študenti profesora Zdzisława Krygowskeho – Marian Rejewski, Jerzy Różycki a Henryk Zygalski.
Na jeseň 1930 bola v Poznani vytvorená pobočka Kancelárie šifier, v ktorej boli zamestnaní ôsmi najúspešnejší absolventi kurzu kryptológie. Medzi nimi sa nachádzal aj Marian Rejewski. O dva roky neskôr bola pobočka zrušená a Marian Rejewski, Jerzy Różycki a Henryk Zygalski sa stali 1. septembra 1932 pracovníkmi varšavskej Kancelárie šifier generálneho štábu. Od septembra začal Rejewski pracovať nad Enigmou. Západné mocnosti tak veľmi pochybovali v úspešnosť prelomenia šifrujúceho algoritmu Enigmy, že v podstate ukončili akékoľvek pokusy. Preto, medzi inými, francúzska špionáž poskytla konštrukčné plány strojov Enigma získané okolo roku 1931 cez francúzskeho agenta Hansa-Thilo Schmidta (pseudonym Asché) Poliakom, považujúc tie informácie za bezcenné.
V decembri 1932 sa Rajewskemu podarilo rozviazať šifru Enigmy a vo februári 1933 bola vo firme "Wytwórnia Radiotechniczna AVA" objednaná kópia nemeckého šifrovacieho stroja. Od tej chvíle mohli Poliaci čítať nemeckú korešpondenciu, no nebolo to jednoduché, pretože Nemci zdokonaľovali nielen samotný stroj, ale aj spôsoby šifrovania.
Poliaci vypracovali neobvykle efektívne metódy dešifrovania Enigmy, využívajúc prevratným spôsobom jestvujúcu kombinatorickú teóriu cyklov a transpozíciu. Do opísania permutácií cyklov rotorov Enigmy boli využité Rejewského cyklometer a karty charakteristík, ktoré ale prestali byť využívané 15. septembra 1938 vzhľadom na zmenu kódovania. Do tej chvíle zaberalo ustálenie denného kódu pomocou vyššie uvedeného zariadenia približne 15 minút.
Okolo októbra 1938 vypracoval Rejewski ďalšie elektromechanické zariadenie nazvané "kryptologická bomba". Jeho zadaním bolo automatické lámanie šifry Enigmy, opierajúce sa o vypracovanú teóriu cyklov. Kryptologická bomba sa skladala zo šiestich poľských kópií Enigmy poháňaných elektromotorom. V polovici novembra toho istého roku bolo vyrobených šesť takých bômb, využívaných výlučne na rozšifrovanie podvojne šifrovaných denných kľúčov, nikdy nie na dešifrovanie samotných šifrogramov. Tie boli dekódované pomocou perforovaných šablón Zygalskiho, vypracovaných s cieľom nájsť správne uloženie rotorov Enigmy. Jedna kryptologická bomba dovoľovala odkódovanie denného kódu v priebehu približne dvoch hodín a zastupovala prácu okolo sto ľudí.
V roku 1939 Nemci znovu zmenili spôsob šifrovania, čo si vynútilo bezpodmienečnú výrobu 60 kryptologických bômb a vypracovanie 60 kompletov veľmi namáhavo vyrábaných Zygalskiho plachiet (komplet šablóna zahŕňa 26 hárkov).
Táto investícia značne prekračovala finančné možnosti poľskej špionáže, preto padlo rozhodnutie venovať po jednom exemplári Enigmy spolu s dokumentáciou výzvedným službám Veľkej Británie a Francúzska. Odovzdanie sa odohralo 25. júla 1939 v obci Pyry (od 1951 časť Varšavy).
Mimo skromných prostriedkov skupina poľských kryptológov pokračovala v práci na Enigme, zdokonaľujúc metódy dešifrovania a stále dešifrujúcich nemeckú korešpondenciu. Onedlho potom sa pod vedením Alana Turinga v stredisku dešifrovania v britskom Bletchley Parku začali práce nad rozšifrovávaním Enigmy na základe poľských materiálov pomocou rozšírených a prispôsobených kryptologických bômb.
Po vypuknutí vojny pracovníci Kancelárie šifier vycestovali cez Rumunsko do Francúzska, kde v "Château de Vignolles" v obci Gretz-Armainvilliers pri Paríži ďalej viedli kryptologické práce v rámci strediska "Bruno". 10. júna 1940 vzhľadom na blízkosť frontu bola vykonaná evakuácia strediska "Bruno" a 24. júna boli prevezení letecky z Toulouse do Alžíru.
Po kapitulácii Francúzska, na formálnom území Francúzskeho štátu spravovanom z Vichy, bolo vo vile "Domaine les Fouzes" v obci Uzès pomaly vybudované kryptologycké stredisko nazvané "Cadix". V Alžíre zostala jeho pobočka, ktorej velil major Maksymilian Ciężki. Vždy po niekoľkých mesiacoch nastávala výmena kryptológov z oboch stredísk. Pri jednej z takých výmen, ktoré prebiehali lodnou cestou z Francúzska do Alžírska, v katastrofe lode "Lamoriciere" zahynuli traja poľskí pracovníci a francúzsky dôstojník strediska "Cadix". Medzi nimi sa nachádzal aj Jerzy Różycki.
Po vpáde Nemecka do južného Francúzska 9. novembra 1942 nastala nutnosť evakuácie strediska "Cadix" z obce Uzès.
Rejewski a Zygalski 29. januára 1943 sa dostali cez francúzsko-španielsku hranicu, kde boli takmer okamžite zatknutí španielskou políciou. Najprv ich uväznili v Seo de Urgel a 24. marca boli premiestnení do väzenia v Lleide. Napokon boli obaja kryptológovia na príhovor poľského Červeného kríža 4. mája uvoľnení a poslaní do Madridu. Následne sa Rejewski a Zygalski dostali do Portugalska odkiaľ na palube HMS Scottish preplávali do Gibraltáru, a odtiaľ lietadlom Douglas DC-3 do Spojeného kráľovstva, kam dorazili 3. augusta 1943. 16. augusta obaja začali pracovať v rádiovej jednotke generálneho štábu veliteľa poľských ozbrojených síl v Stanmore-Boxmoor pri Londýne, kde pracovali do konca vojny.
Ostatní členovia predvojnovej Kancelárie šifier, plukovník Gwidon Langer a major Maksymilian Ciężki, boli zatknutí Nemcami a poslaní do zajateckého tábora v zámku Jiřetín (v osade Jezeří, ktorá je miestnou časťou mesta Horní Jiřetín, nem. Schloss-Eisenberg). Inžinieri Antoni Palluth a Edward Fokczyński sa dostali do koncentračného tábora Sachsenhausen, kde obaja zahynuli. Palluth počas spojeneckého náletu a Fokczyński od vyčerpania.
Nielen vďaka práci poľských a neskôr britských kryptológov z Blechley Parku, ale aj medzičasom ukoristeným exemplárom Enigmy, bola prakticky celá korešpondencia, šifrovaná Enigmami, už koncom vojny čítaná spojencami. Na dešifrovanie nemeckého rozkazu bol potrebný jeden až dva dni.
Zachované Enigmy.
Informácie o rozlúštení kódu Enigmy boli utajené do 70. rokov 20. storočia. Neskôr stroje prestali byť využívané a mnoho exemplárov skončilo v muzeálnych zbierkach v Európe a Spojených štátoch. Zachované Enigmy sa nachádzajú v múzeách: Múzeum techniky vo Varšave (verzia M4 dar z Bletchley Parku), Muzeum Wojska Polskiego vo Varšave (civilná aj vojenská trojrotorová verzia), „Muzeum Wojska“ v Białystoku, „Muzeum Oręża Polskiego“ v Kołobrzegu, „Deutsches Museum“ v Mníchove (dva exempláre s 3 i 4 rotormi), Poštové múzeum v Berlíne (trojrotorová verzia), National „Cryptologic Museum NSA“ vo Fort Meade v štáte Maryland (funkčný exemplár na ktorom môžu návštevníci šifrovať a dešifrovať text), „Computer History Museum“ v Spojených štátoch, Bletchley Parku vo Veľkej Británii a „Australian War Memorial“ v Canberre v Austrálii. Množstvo strojov sa nachádza v zbierkach súkromných zberateľov .
Sporadicky sa objavujúce Enigmy v aukčných sieňach dosahujú ceny rádovo 20 tisíc dolárov. Rovnako je možné zakúpiť pracujúce repliky strojov vo verzii M4 Kriegsmarine, ako aj elektronické simulátory (tzv. Enigma-E) či program napodobňujúci jej prácu.
Iné stroje na základe Enigmy.
Enigma značne ovplyvnila konštrukciu mnohých šifrovacích strojov pracujúcich prevažne na princípe rotorov. Britský šifrovací stroj "Typex" bol inšpirovaný patentami Enigmy, rovnako tými, ktoré neboli použité vo vojenskej verzii. Britská vláda v snahe zachovania tajomstva nezverejnila informácie o využívaných riešeniach, a v súvislosti s tým neplatila tantiémy autorom projektu. Japonci využívali svoj šifrovací stroj, ktorý bol americkými kryptológmi nazvaný kryptonymom "GREEN". Obsahoval 4 rotory, ale nainštalované vertikálne na sebe. Japonský stroj však nenašiel také široké uplatnenie ako nemecký. Americký kryptológ William Friedman vyrobil svoj vlastný stroj, označený ako "M-325". Mal inú konštrukciu ale podobný spôsob kódovania ako Enigma.
V roku 2002 bol vyrobený v Holandsku unikátny stroj , ktorého konštrukcia sa opiera o myšlienku Enigmy, ale obsahuje 4 rotory so sústavou 40 znakov na rotor, čo umožnilo použitie čísel a interpunkčných znamienok. Každý z rotorov sa skladá z 509 častí .

</doc>
<doc id="162124" url="https://sk.wikipedia.org/wiki?curid=162124" title="Raleigh (Severná Karolína)">
Raleigh (Severná Karolína)

Raleigh je hlavné mesto amerického federálneho štátu Severná Karolína a sídlo okresu Wake County. Je známe ako mesto dubov. 
Je to druhé najväčšie mesto v Severnej Karolíne, po meste Charlotte. V metropolitnej oblasti mesta žije vyše 914-tisíc obyvateľov. Raleigh patrí medzi najrýchlejšie rastúce mestá Spojených štátov. Bolo pomenované po Walterovi Raleighovi.

</doc>
<doc id="162130" url="https://sk.wikipedia.org/wiki?curid=162130" title="Pasadena">
Pasadena

Pasadena môže byť:

</doc>
<doc id="162131" url="https://sk.wikipedia.org/wiki?curid=162131" title="Kolónia (osada)">
Kolónia (osada)

Kolónia alebo zastarano osada je územie obývané istým národom v cudzom etnickom prostredí. Zvyčajne býva založené na mieste s geografickým alebo hospodárskym významom.
Dejiny.
Prvé kolónie začali zakladať Gréci približne okolo 8. storočia pred Kr. ako príčinu narastajúceho nedostatku potravín (hlavne obilia) v hustejšie zaľudnených "materských" osadách. V neskoršom období sa osady osamostatnili a stali sa štátnymi útvarmi s vlastnou ústavou.
Existovalo viacero druhov kolónií: 

</doc>
<doc id="162132" url="https://sk.wikipedia.org/wiki?curid=162132" title="Kaguya (sonda)">
Kaguya (sonda)

Kaguya (po japonsky かぐや, predtým známa ako SELENE) bola dlho pripravovaná mesačná sonda japonskej agentúry JAXA. Bola vypustená v roku 2007, pričom v tom čase išlo o najkomplexnejšiu misiu na prieskum prirodzeného satelitu Zeme od čias projektu Apollo. Primárna misia pôvodne plánovaná na jeden rok bola predĺžená až do júna 2009 a počas tohto obdobia sonda veľmi presne zmapovala povrch Mesiaca, získala podrobné topografické a gravitačné merania a preštudovala podpovrchovú štruktúru ako aj tenkú atmosféru nášho satelitu.
Pomenovanie sondy.
Sonda bola až do júna 2007 oficiálne označovaná ako "SELENE" (skratka z angl. "SELenological and ENgeneering Explorer", "Lunárny a inžiniersky prieskumník") teda menom gréckej bohyne mesiaca. Spolu s presným určením dátumu štartu však bola premenovaná na Kaguya, čo je meno japonskej rozprávkovej princeznej, ktorá prišla na Zem z Mesiaca.
Prístroje na palube.
Sonda má na svojej palube aj dva subsatelity – Okina a Ouna, ktoré sa oddelujú na obežnej dráhe Mesiaca a ktoré majú zabezpečiť spojenie Zeme so sondou Kaguja aj vtedy, keď je na odvrátenej strane Mesiaca. Oba subsatelity zároveň doplňujú niektoré vedecké merania z Kaguje.
Priebeh letu.
Kaguja odštartovala 14. septembra 2007 z kozmodrómu Tanegašima pomocou nosnej rakety H-2A. Spočiatku bola navedená na vysoko eliptickú obežnú dráhu Zeme, po korekciách dráhy úspešne prešla 3. októbra na selenocentrickú obežnú dráhu. 9. októbra sa od Kaguje oddelil subsatelit Okina a 12. októbra ho nasledoval subsatelit Ouna. Po ukončení skúšok všetkých systémov sondy začala Kaguja 21. decembra pravidelné vedecké merania. Kaguja zanikla 10. júna 2009, pričom narazila na mesačný povrch na mieste o súradniciach 65.5° j.š. a 80.4° v.d.
Subsatelit Okina zanikol nárazom o mesačný povrch už 12. februára 2009, Ouna by mala byť stále na orbite.

</doc>
<doc id="162136" url="https://sk.wikipedia.org/wiki?curid=162136" title="Kondotiér">
Kondotiér

Kondotiér (z tal. "condotierre") bol vodca profesionálnych vojakov ("žoldnierov") v 14. až 16. storočí v talianskych mestských štátoch.Väčšina kondotiérov bola urodzeného pôvodu, hoci existovali výnimky. K najznámejším kondotiérskym rodom v Taliansku patrili Sforza, Baglioni, Orsini, Colonna, Vitelli, Sanseverino, Manfredi, Malatesta, Este, Gonzaga, Montefeltro, Gonzaga a Bentivoglio. S kondotiérmi je spájaný typický spôsob vedenia vojen označovaný ako kondotiérske vojny. Ide o spôsob charakteristický pre talianske mestské štáty v 15. storočí.
V širšom zmysle sa takto označovali aj žoldnieri, z ktorých pozostávali tieto jednotky.
Právny vzťah.
Základom kondotiérskeho systému bola zmluva (z tal. "condotta") stanovujúca podmienky služby pre veliteľa a jeho oddiel. Zmluvy bola vyžadovaná zamestnávateľom, nie zamestnancom a už v 14. storočí existovali v Taliansku predlohy, podľa ktorých boli vytvárané. Za formálnym znením zmluvy mohla byť diskrétna súkromná dohoda, ktorá modifikovala stanovené podmienky. Účelom zmluvy bolo špecifikovať očakávané služby, mzdu, veľkosť, výzbroj a výstroj vojenského oddielu vedeného kondotiérom. Zaväzovala k systému vyplácania a prípadným odmenám či príplatkom. Napriek tomu nebol zmluvný systém dokonalý a často sa dohodnuté podmienky porušovali alebo inak obchádzali. Takéto zlyhanie umožňovalo kondotiérom značnú mieru slobody a rozhodovania.
Napriek tomu existovali prípady, kedy medzi kondotiérom a jeho zamestnávateľom vládla nedôvera, pričom niekedy práve chlebodarca predstavoval najväčšiu hrozbu. V prípade priveľkých úspechov a následného získania moci kondotiérom, mohol byť vydaný rozkaz na jeho odstránenie (napríklad odstránenie Roberta Malatestu potom, čo vybojoval víťazstvo pre pápeža Sixta IV. v roku 1482) alebo sa mohli stať predmetom pomsty zo strany porazených. Do právneho vzťahu medzi kondotiérom a jeho zamestnávateľom boli často vťahovaní aj rodinný príslušníci kondotiéra - manželka alebo deti sa stávali rukojemníkmi a tým aj garanciou, že sa veliteľ vojska nevzbúri.
Dĺžka zmluvy bola v 14. storočí pevne stanovená podľa aktuálnej vojenskej situácie. Zvyčajne išlo o dobu 1 – 6 mesiacov. Po uplynutí lehoty boli kondotiéri opäť zmluvne voľní. V 15. storočí už bolo možné zmluvy predlžovať (na zimu, prípadne natrvalo), čo sa prejavilo v zmene zmluvných podmienok. Charakteristická bola zmluva začínajúca lehotou najmenej jedného roka. Následné obnovenie sa stalo formálnou záležitosťou a zmluvy boli menej reštriktívne. Kondotiéri boli využívaní v období mieru aj počas vojny, na základe čoho sa upravovali ich mzdové podmienky. Zmena právneho vzťahu im umožnila získať stabilitu trvalého zamestnania.
Kondotiéri v renesancii.
Pôsobenie kondotiérov je spájané najmä s renesanciou (14. – 15. storočie), ale podmienky, ktoré prispeli k ich rozvoju sa formovali už v 13. storočí. Žoldnieri sa začali vo výraznejšom počte objavovať vo feudálnom vojsku. Stupňujúca sa ekonomická aj politická rivalita medzi mestskými štátmi podmienila rýchlejší rozvoj nájomného vojska. Na konci 14. storočia zase pod vplyvom morovej epidémie klesla výnosnosť pozemkov, znížili sa počty pracovných síl a dôsledkom rozdeľovania majetku medzi viacerých dedičov strácala šľachta v strednom a severnom Taliansku zdroje živobytia. Existenčné podmienky podnietili niektorých členov šľachtických rodov k životu kondotiérov. Boli to väčšinou muži, ktorí mali prirodzenú podporu na svojich panstvách slúžiacich zároveň ako základňa v čase zimy. Mali prostriedky k vytvoreniu a zaisteniu vojenského oddielu. Existujúce oddiely sa následne mohli dediť. Medzi jednotlivými kondotiérmi často existovali rodové väzby či už príbuzenské, alebo v dôsledku sobášov, čím sa zvyšovala ich vzájomná lojalita.
Vlastníctvo rodového panstvo predstavovalo pre kondotiéra výhodu aj v podobe úkrytu alebo skladu pre materiál a zásoby. V prípade získania panstva ako odmeny vznikala možnosť zakladať kondotiérske kniežatstvá, prípadne rozširovať už existujúci majetok (príkladom je milánske vojvodstvo).
Vojenská kariéra poskytovala kondotiérom okrem slávy aj možnosť obohatiť sa, získať majetok, pozemky alebo spoločenské postavenie nad rámec spoločenskej triedy, z ktorej pochádzali. Forma odmeny bola rôzna – panstvo, léno, šľachtický titul, štátny pohreb. Systém odmeňovania bol samozrejme doplnený aj súbežným fungovaním systému trestov. Najvyšším trestom bola poprava, zvyčajne ako sankcia za dezerciu alebo ako prostriedok, ktorý mal vo forme vyhrážky dezercii zabrániť. Poprava však predstavovala krajné a relatívne ojedinelé riešenie problémov medzi kondotiérmi a ich zmluvnými pánmi. Častejšími boli pokuty, pozastavenie platu alebo prepustenie. Podstatnou súčasťou stability kondotiérskeho systému boli samotné vojenské oddiely. Tie predstavovali základný majetok kondotiéra a od nich záviselo jeho dobré meno aj nádej na získanie dlhodobého a výnosného zamestnania ("condotty"). Značná časť jeho žoldu vyplývajúceho so zmluvy bola použitá na zaplatenie jedla, oblečenia, zbraní, výstroja a podobne. 
Mzdové podmienky zmlúv.
Poprední kondotiéri zarábali na základe uzavretých zmlúv značné finančné čiastky, často smerujúce až k vyčerpaniu pokladníc šľachticov alebo mestských štátov, ktoré si ich najali. V polovici 15. storočia sa podpisovali zmluvy dosahujúce výšku 100 000 florénov ročne, pričom len menšia časť sumy smerovala k uhradeniu proviantu a ďalších potrieb vojenského oddielu. Väčšina ostala v rukách kondotiéra. Bežným postupom bolo, že kondotiéri trvali na vyplácaní vysokých peňažných čiastok ešte skôr, než začali bojovať. K zmluvne zaviazanému platu sa prirátavali aj ďalšie odmeny, výkupné a vojenská korisť získaná počas výpravy.
Finančná stabilita, ktorú zabezpečovali tieto príjmy viedla k výnimočným predpokladom na rozvoj mecenášstva. Do služieb kondotiérov vstupovali umelci aj humanisti. Príkladmi vojenských veliteľov, ktorý rozvíjali podporu umenia, literatúry a kultúry na svojich panstvách boli napríklad rody Gonzaga v Mantove, d´Este vo Ferrare alebo Malatesta a Montefeltro v Urbine. 
Kondotiéri a fenomén mecenášstva.
S obdobím renesancie je v neodmysliteľnej miere spájaný pojem mecenášstva, ktorý sa viaže aj s kondotiérmi a ich postavením v spoločnosti. V renesančnom Taliansku predstavovala vojenská tematika dôležitú súčasť umenia, kultúry, architektúry. Portréty kondotiérov možno nájsť v pohrebnom umení, ich zmluvy boli vytvárané súdobými humanistami v ktorých okolí sa pohybovali, zlatníci a kovotepci s zaoberali umeleckým zdobením ich výstroje a výzbroje. 
Snaha o presadenie v oblasti mecenášstva je zároveň vnímaná ako spôsob o zaradenie sa do určitého typu spoločnosti. Špecifickým faktorom bol postoj k cirkevnej oblasti v tejto otázke. Životný štýl kondotiérov bol neustále spojený s vidinou smrti a násilím, čo ich ovplyvnilo aj ich potrebu mecenášstva. Veľký počet kaplniek, ktoré v talianskych chrámoch založili práve oni svedčí o potrebe, ktorú títo muži pociťovali nielen pre rozjímanie v chráme, ale aj pre božie odpustenie. Príkladom môže byť či už chrám Sigismonda Malatesty v Rimini, alebo tradičný dar Antonia da Marsciano dvadsiatim piatim umbrijskym kostolom v jeho závete. Je len málo kondotiérov, u ktorých by neexistovali záznamy o donáciách pre cirkev. Týmto spôsobom prejavovali svoju užitočnosť cirkvi a zároveň dokázali uchovať svoje mená v portáloch kostolov naveky. Poskytovanie donácií rôznym kostolom alebo kláštorom bolo typickým prejavom mecenášstva kondotiérov najmä na prelome 14. a 15. storočia, kedy ešte boli svojimi vlastnými pánmi. S vytváraním stabilných dlhodobých zmlúv sa situácia zmenila aj v tejto oblasti. Kondotiéri získavali panstvá a budovali dlhodobé základne na svojich pozemkoch. So zmenou postavenia došlo aj k zmenám v donáciách a ich mecenášstvo sa už veľmi neodlišovalo od mecenášstva šľachty.
Reflexia kondotiérov.
V diele Niccolu Machiavelliho
Machiavelli vo svojich filozoficko-politických úvahách venoval pozornosť aj otázke kondotiérov. Vnímal ich ako negatívny fenomén, ktorý mal pre krajinu zničujúce dôsledky. Odsudzujúci postoj zaujal napríklad v diele História Florencie. Pozitívne vyzdvihoval skôr využitie národnej armády, kde by bojovali domáci obyvatelia mestského štátu, nie najatí vojaci. Reálnym riešením však nebola domobrana, ale profesionálna armáda kontrolovaná štátom. 
Paradoxne v diele "Umenie vojny" vysoko chválil kondotiéra Giovanniho delle Bande Nere, veliteľa florentskej armády, za jeho odvahu, nebojácnosť a smelosť. Bola to však Machiavelliho všeobecná nedôvera v kondotiérov a žoldnierske armády, rovnako ako jeho presvedčenie o neefektívnosti delostrelectva v modernej armáde, ktorá ho viedla k závažným strategickým chybám a ignorácii vo vývoji súdobého vojenského umenia. Táto nechuť a nedôvera vyplývala primárne z jeho humanistického zamerania.
V diele "Vladár" predostiera Machiavelli nelichotivý obraz námezdného vojska, ku ktorému sa radí kondotiérska armáda. Štát vytvorený alebo získaný s pomocou tohto typu vojska považuje za nestabilný, vojsko samotné za nejednotné, náročné, nespôsobilé a zradné. Úpadok Itálie vnímal ako dôsledok dlhodobého spoliehania sa na nájomné vojská, ktoré síce mohli pomôcť jednotlivým vladárom, ale zároveň bojovali aj sami medzi sebou. Veliteľov vojsk - kondotiérov - klasifikoval podľa kompetentnosti na dve skupiny, pričom vladára varoval pred obidvomi: "Velitelia žoldnierov buď sú, alebo nie sú vynikajúci bojovníci. Ak sú, nesmieš im dôverovať, pretože vždy zatúžia získať vlastnú moc buď tým, že si podmania teba, ktorý si ich pánom, alebo niekoho iného bez ohľadu na tvoje priania. Pokiaľ nie sú dobrými vojvodcami, zničia ťa svojou neschopnosťou." V prípade, že vladár dosiahne úspech s pomocou kondotiérskeho vojska a nie je pritom podvedený, hovorí Machiavelli výlučne o šťastí. Vojsko tohto typu považuje za zlo, ktorého dôsledkom bol vpád cudzích panovníkov (Francúzi, Španieli, Švajčiari) na polostrov. Vytýka kondotiérom ich zľahčovanie významu pechoty, preceňovanie jazdy aj snahu vyhnúť sa väčšej námahe. Uvádza, že vo vzájomných vojenských stretoch sa nezabíjali, vzdávali sa nepriateľovi bez výkupného a vymieňali si medzi sebou zajatcov. V noci neútočili na mestá, nepodnikali výpady, okolo vlastných táborov nestavali obranné palisády, čím sa vystavovali riziku napadnutia.
Ďalšia literatúra.
 

</doc>
<doc id="162137" url="https://sk.wikipedia.org/wiki?curid=162137" title="Drum’n’bass">
Drum’n’bass



</doc>
<doc id="162141" url="https://sk.wikipedia.org/wiki?curid=162141" title="Kolónia">
Kolónia

Kolónia môže byť:

</doc>
<doc id="162142" url="https://sk.wikipedia.org/wiki?curid=162142" title="Copo">
Copo



</doc>
<doc id="162143" url="https://sk.wikipedia.org/wiki?curid=162143" title="Drezúra">
Drezúra

Drezúra môže byť:

</doc>
<doc id="162144" url="https://sk.wikipedia.org/wiki?curid=162144" title="Vladimir Lenin">
Vladimir Lenin



</doc>
<doc id="162145" url="https://sk.wikipedia.org/wiki?curid=162145" title="Vladimir Iľjič Uľjanov">
Vladimir Iľjič Uľjanov



</doc>
<doc id="162146" url="https://sk.wikipedia.org/wiki?curid=162146" title="Vladimir Uľjanov">
Vladimir Uľjanov



</doc>
<doc id="162148" url="https://sk.wikipedia.org/wiki?curid=162148" title="Jozef Gašpar Tiso">
Jozef Gašpar Tiso



</doc>
<doc id="162150" url="https://sk.wikipedia.org/wiki?curid=162150" title="Malá Bytča">
Malá Bytča

Malá Bytča je mestská časť Bytče.
Polohopis.
Mestská časť je od centra mesta vzdialená necelé 2 km v smere na Považskú Bystricu. Do roku 1947 bola samostatnou obcou. S najväčšou mestskou časťou (čiže "Veľkou Bytčou") ju spája Malobytčianska cesta. Cez Malú Bytču preteká rieka Váh.
Dejiny.
Prvá historická zmienka o obci je z roku 1250, podľa ktorej ju uhorský kráľ Belo IV. spolu s Hvozdnicou daroval po ničivom vpáde Mongolov bánovi Filipovi a potom jeho synom. Samotný názov Malá Bytča sa prvý raz spomína v listine, ktorú vydal považskobystrický dedičný richtár Blažej v roku 1409. 

</doc>
<doc id="162151" url="https://sk.wikipedia.org/wiki?curid=162151" title="Tatársky vpád do Uhorska">
Tatársky vpád do Uhorska



</doc>
<doc id="162153" url="https://sk.wikipedia.org/wiki?curid=162153" title="Necyklopédia">
Necyklopédia



</doc>
<doc id="162158" url="https://sk.wikipedia.org/wiki?curid=162158" title="Requiem za sen">
Requiem za sen

Requiem za sen je americký film z roku 2000 o snoch a nádejách štyroch drogovo závislých ľudí. Film je adaptáciou novely napísanej spisovateľom Herbertom Selbym Juniorom.
Príbeh.
Sara Goldfarb je osamelá vdova posadnutá sledovaním televízie. Jej jedinou životnou útechou sú sladkosti a televízia. Keď sa dozvie, že bola vybraná aby sa zúčastnila živého nakrúcania v televíznej show, jej život naberie nový zmysel. Rozhodne sa schudnúť pomocou diétnych piluliek, aby sa vošla do svojich červených šiat. Časom pilulky prestanú účinkovať z dôvodu navyknutia jej organizmu na ne. Sara začne nekontrolovane zvyšovať dávkovanie, čím si vybuduje závislosť na diétnych pilulkách a začne mať halucinácie. Pod vplyvom drog sa rozhodne odísť priamo do televízie. Po incidente v budove televízie je Sara hospitalizovaná v nemocnici, kde je liečená neefektívnou liečbou elektrickými šokmi, až sa z nej stane vyziabnutá troska.
Sarin syn Harry so svojou priateľkou Marion sú závislí na heroíne, rovnako ako Harryho najlepší priateľ Tyrone, ktorý sa živí predajom drog. Tyrone zoženie neriedené drogy a obaja začnú predávať zriedené drogy, aby získali peniaze na nákup potrebných dávok. Spočiatku sa im darí, ale neskôr je Tyrone zatknutý a zarobené peniaze použije Harry na to, aby ho dostal z väzenia. V meste sa už viac nedajú zohnať neriedené drogy a tak Harry a Tyrone vycestujú pre drogy na Floridu. Marion netrpezlivo čaká na ich príchod a zároveň bojuje s abstinenčnými príznakmi. Harryho ruka dostane infekciu a Tyrone ho odvezie do nemocnice. Ošetrujúci lekár však rozpozná Harryho drogovú závislosť. Upozorní políciu a obaja muži skončia vo väzení. Harryho infekcia ruky sa stále zhoršuje, až mu ju nakoniec v nemocnici amputujú.
Marion nedokáže bez drog vydržať, preto začne navštevovať pasáka, ktorý má zásoby drog. Ten ich však zásadne nepredáva, ale daruje výhradne za sexuálne služby.
Soundtrack.
Soundtrack k filmu zložil Clint Mansell a nahralo ho zoskupenie Kronos Quartet zo San Franciska. Tento soundtrack získal vysoké uznanie a neskôr bol použitý v rôznych formách aj vo filmoch "Da Vinciho kód, Píla, Sunshine, Lost" a po znovunahraní aj vo filme "".
Ocenenia.
Film získal 19 ocenení a 31 nominácii. Z toho veľká časť bola filmu udelená za výkon herečky Ellen Burstynovej a tiež za réžiu režiséra Darrena Aronofského.

</doc>
<doc id="162163" url="https://sk.wikipedia.org/wiki?curid=162163" title="+ 44">
+ 44



</doc>
<doc id="162167" url="https://sk.wikipedia.org/wiki?curid=162167" title="Connecticut Open">
Connecticut Open

Pilot Pen Tennis (v rokoch 1990 až 1998 hraný ako Volvo International) je tenisový turnaj profesionálnych hráčov, ktorý sa hrá v New Haven od roku 1990. Turnaj sa hrá tesne pred štvrtým a posledným grandslamovým turnajom v sezóne US Open na rovnakom povrchu DecoTurf.
V rokoch 1998 až 2004 sa nehrala mužská časť turnaja. V roku 2005 sa muži do New Heaven vrátili a hrajú súčasne so ženami.
Turnaj Pilot Pen je tiež súčasťou US Open Series, šesťtýždňovej letnej tenisovej sezóny 10 významných severoamerických turnajov, ktoré vyúsťujú do US Open. Turnaj sa hrá každý rok v polovici augusta. 

</doc>
<doc id="162169" url="https://sk.wikipedia.org/wiki?curid=162169" title="Jur pri Bratislave">
Jur pri Bratislave



</doc>
<doc id="162176" url="https://sk.wikipedia.org/wiki?curid=162176" title="Podolský potok">
Podolský potok

Podolský potok môže byť:

</doc>
<doc id="162177" url="https://sk.wikipedia.org/wiki?curid=162177" title="Emilio Sanchez">
Emilio Sanchez



</doc>
<doc id="162180" url="https://sk.wikipedia.org/wiki?curid=162180" title="Podolský potok (prítok Horného Dudváhu)">
Podolský potok (prítok Horného Dudváhu)

Podolský potok je potok na Strednom Považí, v juhozápadnej časti okresu Nové Mesto nad Váhom. Je to ľavostranný prítok Horného Dudváhu, meria 4 km a je tokom IV. rádu.
Prameň.
Pramení na styku Malých Karpát a Podunajskej pahorkatiny, v podcelku Trnavská pahorkatina, v časti Podmalokarpatská pahorkatina, na juhovýchodnom úpätí Veľkého Plešivca (483,8 m n. m.) v nadmorskej výške približne 270 m n. m. 
Opis toku.
Od prameňa tečie sprvu východojuhovýchodným smerom, postupne sa stáča na juhovýchod a následne na krátkom úseku na juh. Z pravej strany potom priberá prítok (198,0 m n. m.) z lokality Pod hájikmi a odtiaľ už pokračuje juhovýchodným smerom. Napokon podteká cestu II. triedy č. 504, preteká intravilánom obce Podolie, pričom zároveň vstupuje do podcelku Dolnovážska niva, do časti Dudvážska mokraď. Na východnom okraji obce ústi v nadmorskej výške cca 176 m n. m. do Horného Dudváhu.

</doc>
<doc id="162183" url="https://sk.wikipedia.org/wiki?curid=162183" title="Obuchovský potok">
Obuchovský potok

Obuchovský potok je potok na Strednom Považí, v juhozápadnej časti okresu Nové Mesto nad Váhom. Je to pravostranný prítok Horného Dudváhu, meria 5,3 km a je tokom IV. rádu.
Prameň.
Pramení v Malých Karpatoch, v podcelku Čachtické Karpaty, v časti Plešivec, na východnom úpätí Drieňovice (454,3 m n. m.) a východne od osady Ošmek, v nadmorskej výške približne 260 m n. m. 
Opis toku.
Najprv tečie na východ, potom sa oblúkom stáča na juhojuhovýchod, pričom vstupuje do Podunajskej pahorkatiny, do podcelku Trnavská pahorkatina, do jej časti Podmalokarpatská pahorkatina a preteká osadou Podolské kopanice. Následne priberá pravostranný prítok od osady Korytnianske kopanice, stáča sa juhovýchodným smerom a preteká osadou Obuchovci. Napokon vstupuje na Dolnovážsku nivu, do časti Dudvážska niva, oblúkom sa stáča najprv na východoseverovýchod, podteká cestu II. triedy č. 504 a preteká intravilánom obce Podolie. Južne od centra obce sa stáča a k ústiu pokračuje juhovýchodným smerom. Do Horného Dudváhu sa vlieva juhojuhovýchodne od obce v nadmorskej výške cca 170 m n. m.

</doc>
<doc id="162186" url="https://sk.wikipedia.org/wiki?curid=162186" title="Šindelák">
Šindelák

Šindelák je potok na Strednom Považí, v južnej časti okresu Myjava. Je to pravostranný prítok Podkylavského potoka, meria 6,8 km a je tokom VI. rádu.
Pramení v Myjavskej pahorkatine na juhozápadnom svahu Rovienok (Lipovca; 498,7 m n. m.), v zalesnenom území v lokalite Dlhý vŕšok, v nadmorskej výške približne 432 m n. m. Najprv tečie severojužným smerom, opúšťa zalesnené územie, stáča sa juhovýchodným smerom a preteká osadou Podminárová. Ďalej priberá pravostranný prítok z osady Trvajová a tiež dlhší ľavostranný prítok (2,8 km) z oblasti Krajnianskej hory na východnom svahu Rovienok. Severojužným smerom následne preteká osadou Šindelovci, sprava priberá prítok (2,1 km) z východojuhovýchodného svahu Zadného vŕšku (475,5 m n. m.) a stáča sa viac-menej na východ. Nasleduje pravostranný prítok z osady Mosnákovci, potok sa stáča najprv na severoseverovýchod, pri osade Beňovci ďalej na východ, pričom zľava priberá prítok z lokality Bočina. Následne sa na krátkom úseku rozvetvuje na dve ramená, sprava priberá prítok od osady Jancovské, opätovne sa vetví na dve ramená, tečie popri osade Bendovci a stáča sa juhovýchodným smerom. Tečie ešte popri osadách Uhríkovci a Pagáčovci a pri osade Mosnovci, na území obce Podkylava, sa v nadmorskej výške cca 218 m n. m. vlieva do Podkylavského potoka.

</doc>
<doc id="162187" url="https://sk.wikipedia.org/wiki?curid=162187" title="Bukovinský potok (prítok Chtelničky)">
Bukovinský potok (prítok Chtelničky)

Bukovinský potok je potok na Strednom Považí, v západnej časti okresu Piešťany. Je to ľavostranný prítok Chtelničky, meria 2,7 km a je tokom V. rádu.
Prameň.
Pramení v Malých Karpatoch, v geomorfologickom podcelku Brezovské Karpaty, južne od kóty 411,8 m v nadmorskej výške približne 335 m n. m. 
Opis toku.
Najprv tečie juhojuhovýchodným smerom, v lokalite Pavlíková priberá krátky ľavostranný prítok, stáča sa na juhozápad a sprava priberá prítok prameniaci východne od kóty 371,0 m. Následne sa esovito stáča, zľava priberá krátky prítok vznikajúci severne od samoty Cerník a stáča sa severojužným smerom. Napokon sa severoseverozápadne od obce Chtelnica vlieva v nadmorskej výške cca 229,5 m n. m. do vodnej nádrže Chtelnica.

</doc>
<doc id="162188" url="https://sk.wikipedia.org/wiki?curid=162188" title="Tchan S’-tchung">
Tchan S’-tchung



</doc>
<doc id="162190" url="https://sk.wikipedia.org/wiki?curid=162190" title="Ču-Si">
Ču-Si



</doc>
<doc id="162198" url="https://sk.wikipedia.org/wiki?curid=162198" title="Lin-ťi">
Lin-ťi



</doc>
<doc id="162199" url="https://sk.wikipedia.org/wiki?curid=162199" title="Hugenot">
Hugenot



</doc>
<doc id="162200" url="https://sk.wikipedia.org/wiki?curid=162200" title="Južný Málosmadulu">
Južný Málosmadulu

Južný Málosmadulu () je zemepisný názov atola administratívne spadajúceho pod atol Bá na Maldivách. Patrí medzi menšie atoly. Nachádza sa 5 km južne od Severného Málosmadulu a 12 km severne od atolu Goidú. Pozostáva z 10 obývaných (Kudarikilu, Kamadú, Kendú, Kihádú, Donfanu, Daravandú, Málos, Édafusi, Hitádú, Tuládú) dvoch ostrovov využívaných na priemyselné účely (Kunfunadú, Dunikolu) a 54 neobývaných ostrovov. Atol je dlhý 45 km (severovýchod - juhozápad) a široký 30 km.
Externé odkazy.
Stránka Oceandots + obrázok atola z vesmíru - anglicky

</doc>
<doc id="162204" url="https://sk.wikipedia.org/wiki?curid=162204" title="Letné olympijské hry 2000">
Letné olympijské hry 2000

XXVII. letné olympijské hry sa konali od 15. septembra do 1. októbra 2000 v austrálskom Sydney.
Sydney získalo právo usporiadať olympiádu v roku 1993, keď v poslednom kole získalo o 2 hlasy viac ako čínsky Peking.
Medzi hranými športami bolo po prvýkrát taekwondo, triatlon či skoky na trampolíne.
Slovenská výprava.
Slovenská výprava tvorila 112 športovcov. Krajina získala päť medailí: 1 zlatú, 3 strieborné a 1 bronzovú.

</doc>
<doc id="162211" url="https://sk.wikipedia.org/wiki?curid=162211" title="Karol Horák">
Karol Horák

Karol Horák (* 13. september 1943, Katarínska Huta (Cinobaňa)) je slovenský spisovateľ, dramatik a literárny a divadelný vedec.
Životopis.
Študoval na Filozofickej fakulte UPJŠ v Prešove (1960 – 1965), kde dodnes učí (aj) dejiny divadla. Vedie študentské divadlo. Žije v Košiciach.

</doc>
<doc id="162212" url="https://sk.wikipedia.org/wiki?curid=162212" title="Game Boy Advance">
Game Boy Advance

Game Boy Advance (často označovaná akronymom GBA) je prenosná herná konzola vyrobená firmou Nintendo, uvedená na trh v roku 2001 ako nástupca konzoly Game Boy Color.
Hardvér.
Game Boy Advance je spätne kompatibilný s hrami pre Game Boy a Game Boy Color, vďaka vstavanému Zilog Z80 procesoru (rovnaký procesor, ktorý bol použitý v Game Boy Color).
Verzie.
Oficiálna podpora konzoly trvala od roku 2001 do roku 2008. Počas tohto životného cyklu spoločnosť Nintendo vydala dve upravené verzie.
Každý model sa dočkal viacerých špeciálnych a limitovaných verzií: rôzne farebné prevedenia a grafické prvky na tele konzoly.
Game Boy Advance SP.
Game Boy Advance SP sa začal predávať v roku 2003 a predstavoval radikálnu zmenu konzoly. Namiesto pôvodného horizontálneho dizajnu bola táto konzola vyklápacia, namiesto AA článkov používala dobíjateľnú lítiovo-iónovú batériu a displej bol plne podsvietený. Vďaka týmto úpravám sa medzi kritikmi často považuje za najlepší model tejto série konzol.
Game Boy Micro.
Druhým upraveným modelom bol Game Boy Micro. Ten sa vyznačoval svojím miniatúrnym, ultra prenosným dizajnom, avšak nedočkal sa finančného úspechu, čo bolo zapríčinené tým, že nebol spätne kompatibilný so starými Game Boy hrami, ale najmä tým, že bol na trh vydaný v roku 2005: rok po vydaní novšej konzoly Nintendo DS.
Dizajnovo bol tento model špecifický aj tým, že obsahoval vymeniteľné kryty.
Konkurencia.
Konkurencia na túto konzolu bola: Neo Geo Pocket Color, Bandai SwanCrystal, Game Park 32, Tapwave Zodiac a Nokia N-Gage.

</doc>
<doc id="162214" url="https://sk.wikipedia.org/wiki?curid=162214" title="Yellowcard">
Yellowcard

Yellowcard je americká rocková/pop punková skupina, založená v roku 1997 v Jacksonville v štáte Florida v USA.
Skupina oficiálne debutovala v roku 1997 albumom Midget Tossing, no skutočnú popularitu si získala v roku 2003, čiže po vydaní albumu Ocean Avenue. Rovnako sa nazýva aj skladba na tomto albume.
V roku 2022 po 5 rokoch od posledného albumu a "rozpadu" kapely, oznámili reunion, budú hrať na RIOT FEST v Septembri 2022.

</doc>
<doc id="162216" url="https://sk.wikipedia.org/wiki?curid=162216" title="Thajské písmo">
Thajské písmo

Thajské písmo je abugida (alfasylabické písmo), ktorá sa používa na zápis thajčiny a niektorých menšinových jazykov v Thajsku.
Má 44 spoluhláskových grafém, 15 samohláskových symbolov, ktoré sa združujú do 28 samohláskových foriem a 4 tonálne znamienka.

</doc>
<doc id="162220" url="https://sk.wikipedia.org/wiki?curid=162220" title="Billy Talent">
Billy Talent

Billy Talent je kanadská punková skupina, založená v roku 1993 v Mississauga, v Ontáriu v Kanade. Zo začiatku mala názov "Pezz". Pod týmto názvom nahrali svoj prvý album s názvom Watoosh!. Neskôr si zmenili názov na "Billy Talent". Za 10 rokov svojej existencie si vytvorili svojský hudobný štýl. Inšpirovali sa skupinami ako The Clash, Rage Against the Machine či Jane's Addiction.
Ich album Billy Talent z roku 2003 získal v Kanade dve platinové platne a album Billy Talent II z roku 2006 3 platinové platne.
V januári 2016 musel bubeník Aaron Solowniuk, ktorý trpí roztrúsenou sklerózou a pocítil zhoršenie svojho stavu, prerušiť svoje pôsobenie v kapele na neurčito. V súčasnosti za neho zaskakuje Jordan Hastings z kapely Alexisonfire, ktorý tiež bubnoval na novom albume, Afraid of Heights.

</doc>
<doc id="162223" url="https://sk.wikipedia.org/wiki?curid=162223" title="Romanizácia">
Romanizácia

Romanizácia môže byť:

</doc>
<doc id="162225" url="https://sk.wikipedia.org/wiki?curid=162225" title="Systém zápisu">
Systém zápisu



</doc>
<doc id="162229" url="https://sk.wikipedia.org/wiki?curid=162229" title="Atellanská fraška">
Atellanská fraška

Atellanská fraška alebo atellana (lat. mn. č. "fabulae Atellanae, ludi Atellani, ludi Osci"; podľa mesta Atella v Kampánii, ktoré malo povesť mesta hlupákov) je stará juhotalianska jednoaktová improvizovaná ľudová fraška so stálymi typmi (táravý hlupák Bucco, hrbatý šarlatán Dossenus a podobne). Atellanské frašky sú pôvodný zdroj rímskeho divadla. Považujú sa za predchodkyne comedie del´arte. Je to výsostné improvizované divadlo - využíva žargón a nárečia s nenáročnou ale drsnou komikou, ktorá mala za úlohu rozjasať publikum. Vyvinula sa z prvotných predstavení etruských hercov divadelných scén.

</doc>
<doc id="162230" url="https://sk.wikipedia.org/wiki?curid=162230" title="Tromen">
Tromen

Tromen je neaktívny stratovulkán, nachádzajúci sa v argentínskej provincii Neuquén. Vrchol sopky je tvorený dvoma kalderami s rozmermi 3,5 km. Masív je tvorený prevažne andezitmi a dacitmi, jeho vek sa odhaduje na koniec pleistocénu až začiatok holocénu. Erupcia z roku 1822 nebola potvrdená, tak vek poslednej aktivity ostáva bližšie neurčený.

</doc>
<doc id="162231" url="https://sk.wikipedia.org/wiki?curid=162231" title="GeForce FX">
GeForce FX

GeForce FX je súhrnné označenie grafických čipov spoločnosti nVidia. Je to v poradí piata generácia GeForce. Čipy GeForce FX už nie sú delené do dvoch tried Ti a MX ako v prípade starších čipov triedy Geforce 2, Geforce 3 a Geforce 4. Odlahčené tzv. low-end verzie sa označujú ako XT.

</doc>
<doc id="162232" url="https://sk.wikipedia.org/wiki?curid=162232" title="Puesto Cortaderas">
Puesto Cortaderas

Puesto Cortaderas je troskový kužeľ, nachádzajúci sa v Argentíne. Leží pomerne izolovaný od hlavnej andskej reťaze, na východnom úpätí Ánd. Je tvorený prevažne bazaltami.

</doc>
<doc id="162234" url="https://sk.wikipedia.org/wiki?curid=162234" title="Trocon">
Trocon

Trocon je názov komplexu lávových dómov, nachádzajúcich sa v argentínskej provincii Neuquén. Komplex je tvorené prevažne dacitmi a andezitmi, jeho vrchol tvoria dva krátery a pyroklastický kužeľ, ktorý je pôvodcom lávového prúdu, nachádzajúceho sa na východnej strane. Vek komplexu je odhadovaný na holocén.

</doc>
<doc id="162241" url="https://sk.wikipedia.org/wiki?curid=162241" title="Atellanské frašky">
Atellanské frašky



</doc>
<doc id="162242" url="https://sk.wikipedia.org/wiki?curid=162242" title="Ichiro Mizuki">
Ichiro Mizuki



</doc>
<doc id="162243" url="https://sk.wikipedia.org/wiki?curid=162243" title="Atellana">
Atellana



</doc>
<doc id="162245" url="https://sk.wikipedia.org/wiki?curid=162245" title="Chasing Cars">
Chasing Cars

„Chasing Cars“ je v poradí tretí singel od skupiny Snow Patrol, pochádzajúci z ich štvrtého albumu "Eyes Open". Singel vyšiel 24. júla 2006 vo Spojenom kráľovstve. Tento singel dosiahol veľké úspechy aj v USA najmä potom, čo odznel v americkom seriáli "Klinika Grace". Singel „Chasing Cars“ sa radí medzi najúspešnejšie piesne z roku 2006, čo dokazuje aj fakt, že v Spojenom kráľovstve obsadil vo výročnej hitparáde 2006 14. miesto. Singel „Chasing Cars“ bodoval aj na Slovensku, najvyššie sa prebojoval na 59. miesto.
História.
Snow Patrol odprezentovali singel „Chasing Cars“ už v roku 2005 počas turné k albumu "Final Straw". Keďže mal singel na turné veľký úspech, členovia skupiny sa rozhodli, že skladbu zaradia na ďalší album. Od tej doby prešiel singel „Chasing Cars“ viacerými úpravami, najväčší zásach sa týkal textovej stránky piesne. 
Gary Lightbody, frontman skupiny Snow Patrol, považuje singel „Chasing Cars“ za najúprimnejšíu a najmilostnejšiu skladbu, akú kedy zložil. 
Singel „Chasing Cars“ sa objavil v mnohých televíznych seriáloch. Za spomenutie stojí seriál "One Tree Hill" alebo "Klinika Grace" (skladba zaznela v poslednom dieli II. série).

</doc>
<doc id="162247" url="https://sk.wikipedia.org/wiki?curid=162247" title="Alfred Russel Wallace">
Alfred Russel Wallace

Alfred Russel Wallace (* 8. január 1823 - † 7. november 1913) bol britský biológ, antropológ a geograf. Svoju teóriu evolúcie vypracoval nezávisle od Charlesa Darwina, s ktorým neskôr aj napriek názorovým nezhodám spolupracoval.

</doc>
<doc id="162249" url="https://sk.wikipedia.org/wiki?curid=162249" title="Sociálnodemokratická alternatíva (združenie)">
Sociálnodemokratická alternatíva (združenie)

Sociálnodemokratická alternatíva je občianske združenie na Slovensku angažujúce sa v oblasti filozofie a politiky.

</doc>
<doc id="162251" url="https://sk.wikipedia.org/wiki?curid=162251" title="Vlajka Guamu">
Vlajka Guamu

Vlajka Guamu – na tmavo modrom červene lemovanom liste je uprostred segment v tvare sférického dvojuholníka, taktiež červene lemovaný, nesúci obraz guamskej pečate: na nej je obraz ústia rieky Agana, plachetnicová loďka a kokosová palma, všetko v prirodzených farbách. Cez stred obrazu je horizontálny červený nápis "GUAM".
Kanoe pripomína odvahu starých Čamorrov, ktorý tieto malé plavidlá obratne používali k prekonaniu Tichého oceánu. Kokosová palma, vyrastajúca z neúrodného piesku, symbolizuje snahu o lepšiu budúcnosť.
Vlajka bola zavedená roku 1917, guamský kongres ju prijal roku 1948, červený okraj bol pridaný roku 1960. Môže sa vztyčovať iba vedľa vlajky USA.

</doc>
<doc id="162253" url="https://sk.wikipedia.org/wiki?curid=162253" title="Jaseňový potok">
Jaseňový potok

Jaseňový potok je potok na Dolnom Považí, v severnej časti okresu Trnava. Je to ľavostranný prítok Hornej Blavy, meria 4,6 km a je tokom V. rádu.
Prameň.
Pramení v Malých Karpatoch, v podcelku Brezovské Karpaty, v časti Dobrovodská kotlina, v priestore Dobrovodského krasu na juhojuhozápadnom úpätí Vrátna (576,1 m n. m.) v nadmorskej výške približne 305 m n. m. 
Opis toku.
Na hornom toku tečie viac-menej juhovýchodným smerom, následne vytvára oblúk prehnutý na východ a stáča sa na juhozápad, pričom ďalej už tečie na styku kotliny s Malými Karpatmi. Z pravej strany potom priberá prítok prameniaci južne od kóty 383,4 m, prechodne tečie severojužným smerom a zľava priberá prítok (249,9 m n. m.) z juhovýchodného svahu Jaseňového vrchu (342,4 m n. m.). Od tohto sútoku tečie takmer až k ústiu po hranici medzi okresmi Trnava na pravom a Piešťany na ľavom brehu (cca 1,3 km) juhojuhozápadným smerom. Napokon sa stáča na západ a juhojuhovýchodne od obce Dobrá Voda ústi v nadmorskej výške cca 224 m n. m. do Hornej Blavy.

</doc>
<doc id="162254" url="https://sk.wikipedia.org/wiki?curid=162254" title="Dubnícky potok (prítok Hornej Blavy)">
Dubnícky potok (prítok Hornej Blavy)

Dubnícky potok je potok na Dolnom Považí, na rozhraní okresov Piešťany a Trnava. Je to ľavostranný prítok Hornej Blavy, meria 2,2 km a je tokom V. rádu. Potok tečie na území CHKO Malé Karpaty.
Prameň.
Pramení v Malých Karpatoch, v geomorfologickom podcelku Brezovské Karpaty, na juhojuhovýchodnom svahu Dubníka (332,5 m n. m.) v nadmorskej výške približne 300 m n. m. 
Opis toku.
Od prameňa tečie najprv na krátkych úsekoch na západ a juhozápad, potom sa oblúkom stáča na západ, pričom sprava priberá krátky prítok z juhozápadného svahu Dubníka a zároveň až k ústiu vytvára hranicu medzi okresmi Piešťany na ľavom a Trnava na pravom brehu (cca 1,2 km). Na dolnom toku mení smer toku na juhozápad a v blízkosti osady Dolná Skalová, severoseverozápadne od obce Dechtice, ústi v nadmorskej výške cca 214 m n. m. do Hornej Blavy.

</doc>
<doc id="162255" url="https://sk.wikipedia.org/wiki?curid=162255" title="Nostradamus">
Nostradamus

Nostradamus, vlastným menom Michel de Nostredame (* 14. alebo 21. december 1503, Saint-Rémy-de-Provence, Francúzsko – † 1. alebo 2. júl 1566, Salon-de-Provence) bol francúzsky astrológ, lekárnik, lekár a údajný jasnovidec, ktorý už za svojho života bol známy svojimi predpoveďami budúcnosti.
Životopis.
Najprv si získal slávu vynachádzavým používaním liekov a uplatňovaním nových liečebných postupov počas morových epidémií v Aix a Lyone v rokoch 1546 až 1547. Predstavivosť svojich súčasníkov potom zaujal zbierkou rýmovaných veštieb výrazne apokalyptického ladenia, nazvanou "Proroctvá". Zbierku vydal roku 1555. Jeho sláva mu získala kráľovskú priazeň. Druhé, rozšírené vydanie zbierky z roku 1558 venoval práve francúzskemu kráľovi Henrichovi II. Po nástupe Karola IX. na trón v roku 1560 bol Nostradamus vymenovaný za kráľovského lekára. Jeho proroctvá aj naďalej vyvolávali špekulácie a spory. V roku 1781 ich rímskokatolícka cirkev odsúdila.
Predpovede.
Prvé proroctvo, ktoré je známe, urobil Nostradamus v roku 1538, keď stretol mnícha so stádom svíň a oslovil ho "vaša svätosť". Mních Pereti Felice, ktorého Nostradamus oslovil, sa o pol storočia neskôr stal pápežom, známym pod menom Sixtus V. 
Rovnako sa splnilo aj proroctvo v ktorom Nostradamus predpovedal smrť kráľa Henricha II.: ""Mladý lev premôže starého na bojovom poli v osobnom súboji: Prepichne oči v zlatej klietke, dve zranenia v jednom, potom zomrie krutou smrťou"." Po smrti kráľa bolo toto štvorveršie považované za veľmi výstižné a zrozumiteľné. Henrich II., ktorý mal symbol leva vo svojom osobnom erbe, sa totiž zúčastnil rytierskeho zápasu s veliteľom gardy na turnaji usporiadanom na počesť svadby jeho dcéry s Filipom II. Španielskym. Montgomeryho kopija sa pri súboji zlomila, jej úlomok kráľa poranil na krku, ale väčšia časť kopije mu prenikla pozlátenou mriežkou brnenia do oka a prenikla až do mozgu. Utrpenie kráľa nakoniec po desiatich dňoch ukončila smrť. 

</doc>
<doc id="162256" url="https://sk.wikipedia.org/wiki?curid=162256" title="Planinka">
Planinka

Planinka je potok na Dolnom Považí, v severnej časti okresu Trnava. Je to pravostranný prítok Hornej Blavy, meria 2,6 km a je tokom V. rádu.
Prameň.
Pramení v Malých Karpatoch, v podcelku Brezovské Karpaty, v lokalite Obora, východne od kóty 405,5 m v nadmorskej výške približne 310 m n. m. 
Opis toku.
Od prameňa tečie sprvu na krátkom úseku na východ, potom sa stáča juhovýchodným smerom, preteká popri osade Planinka na pravom brehu, stáča na severovýchod a sprava priberá krátky prítok z juhozápadného svahu Lažtekov (334,0 m n. m.). Napokon sa esovito stáča, k ústiu pokračuje severovýchodným smerom a severozápadne od osady Dolná Skalová (na území obce Dechtice, severoseverozápadne od nej) sa v nadmorskej výške cca 216 m n. m. vlieva do Hornej Blavy.

</doc>
<doc id="162257" url="https://sk.wikipedia.org/wiki?curid=162257" title="Vlajka Norfolku">
Vlajka Norfolku

Vlajka Norfolku má tri zvislé pruhy: zelený, biely a zelený (7:9:7); uprostred bieleho pruhu je vyobrazenie stožiarovitého, pravidelne vetveného stromu "araukária" (Araucaria heterophylla) v zelenej farbe. Tento strom, rozšírený záhradníkmi po celom svete, dosahuje vo svojej vlasti výšku 60 m a je tak monumentálnym symbolom Norfolku.
Vlajka bola zavedená roku 1980.

</doc>
<doc id="162258" url="https://sk.wikipedia.org/wiki?curid=162258" title="Hlavina">
Hlavina

Hlavina môže byť:

</doc>
<doc id="162259" url="https://sk.wikipedia.org/wiki?curid=162259" title="Hlavina (prítok Hornej Blavy)">
Hlavina (prítok Hornej Blavy)

Hlavina je potok na Dolnom Považí, v severnej časti okresu Trnava. Je to pravostranný prítok Hornej Blavy, meria 2,8 km a je tokom V. rádu.
Prameň.
Pramení v Malých Karpatoch, v podcelku Brezovské Karpaty, severne od kóty 471,8 m v lokalite Ľahký kameň, v nadmorskej výške približne 300 m n. m. 
Opis toku.
Potok tečie prevažne východným smerom, v pramennej oblasti okrajom chráneného územia Ľahký kameň. Potom priberá pravostranný prítok prameniaci severne od kóty 405,5 m v lokalite Na Piešti a následne tečie na styku Dobrovodskej kotliny na ľavom a Malých Karpát na pravom brehu. Napokon sa stáča na severovýchod a juhovýchodne od obce Dobrá Voda (pri miestnej výrobnej prevádzke) ústi v nadmorskej výške cca 233 m n. m. do Hornej Blavy.

</doc>
<doc id="162260" url="https://sk.wikipedia.org/wiki?curid=162260" title="Ľahký kameň">
Ľahký kameň

Ľahký kameň je prírodná pamiatka v Malých Karpatoch, v podcelku Brezovské Karpaty.
Nachádza sa na katastrálnom území obce Dobrá Voda v okrese Trnava v rovnomennej lokalite. Leží juhozápadne od obce v pramennej oblasti potoka Hlavina. Je územnou súčasťou CHKO Malé Karpaty. Prírodná pamiatka bola vyhlásená v roku 1996 na ploche . Ochranné pásmo nebolo určené. Na území pamiatky platí 5. stupeň ochrany.
Predmetom ochrany sú: "Jedinečné krasové výtvory z penovcov a travertínov v Malých Karpatoch."

</doc>
<doc id="162263" url="https://sk.wikipedia.org/wiki?curid=162263" title="Vlajka Vanuatu">
Vlajka Vanuatu

Vlajka Vanuatu má dva vodorovné pruhy, červený a zelený, a pri žrdi čierny trojuholníkový klin, ktorého ramená sú žlto a čierne lemované. Toto lemovanie prechádza do vodorovných prúžkov, ktoré idú stredom vlajky, oddeľujú od seba obidva široké pruhy a vytvárajú ležiace Y. V čiernom trojuholníku je umiestnený emblém zo štátneho znaku – žltý zatočený kančí zub a dve skrížené žlté ratolesti paprade. 
Červený pruh symbolizuje – v zhode s miestnou tradíciou – krv obetných diviakov, ale aj ľudskú krv spojujúcu všetkých obyvateľov štátu. Zelený pruh pripomína vanuatské ostrovy, čierna farba klinu ich úrodnú pôdu a melanézske obyvateľstvo. Žltý pruh v podobe písmena Y symbolizuje mier v súostroví, ktoré má tvar tejto litery. Žltý kančí zub, obľúbená ozdoba miestnych obyvateľov, predstavuje moc a bohatstvo. Dve skrížené ratolesti paprade bývajú symbolom domorodých náčelníkov a aj dnes predstavujú nový štát a jeho ústavu; jej 39 lístkov odpovedá počtu členov poslaneckej snemovne.
Vlajka bola zavedená v roku 1980 a prevzala farby (nie však podobu) vedúcej politickej strany "Vanuaaku".

</doc>
<doc id="162264" url="https://sk.wikipedia.org/wiki?curid=162264" title="Vlajka Kokosových ostrovov">
Vlajka Kokosových ostrovov

Vlajka Kokosových ostrovov – Oficiálnou vlajkou týchto ostrovov je vlajka Austrálie.
Neoficiálna vlajka má zelený list a nachádza sa na nej súhvezdie Južného kríža ako na vlajke Austrálie, ale väčšiu bielu hviezdu nahradzuje žltý mesiac a "Union Jack" v ľavom hornom rohu bol nahradený kokosovou palmou.
Neoficiálna vlajka bola vytvorená roku 2003.

</doc>
<doc id="162265" url="https://sk.wikipedia.org/wiki?curid=162265" title="Vrbovec (prítok Hornej Blavy)">
Vrbovec (prítok Hornej Blavy)

Vrbovec je potok na Dolnom Považí, v severnej časti okresu Trnava. Je to pravostranný prítok Hornej Blavy, meria 5,4 km a je tokom V. rádu.
Prameň.
Pramení na styku Malých Karpát (podcelok Brezovské Karpaty) s Trnavskou pahorkatinou (časť Podmalokarpatská pahorkatina), juhojuhovýchodne od kóty 372,5 m v lokalite Nové hory, v nadmorskej výške približne 282 m n. m.
Opis toku.
Na hornom toku tečie juhovýchodným smerom v priestore medzi obcami Naháč a Dechtice, pričom podteká cestu II. triedy č. 502. Na dolnom toku sa stáča sprvu na severovýchod, potom prechodne na sever a južne od Dechtíc už pokračuje východojuhovýchodným smerom. Napokon podteká cestu II. triedy 560 a severne od obce Kátlovce v nadmorskej výške cca 176 m n. m. sa vlieva do Hornej Blavy. Preteká intenzívne využívanou a prevažne odlesnenou poľnohospodárskou krajinou, pričom nepriberá žiadne prítoky.

</doc>
<doc id="162266" url="https://sk.wikipedia.org/wiki?curid=162266" title="Vlajka Vianočného ostrova">
Vlajka Vianočného ostrova

Vlajka Vianočného ostrova - vlajka je uhlopriečkou rozdelená na dve časti. V spodnej modrej sú umiestnené hviezdy zo súhvezdia Južného kríža, prevzaté z vlajky Austrálie, čo pripomína zväzky s týmto štátom. Modrá farba predstavuje Indický oceán, a zelená tropické lesy. V zelenej časti vlajky je umiestnená žltá silueta vtáka (Phaeton lepturus). V strede vlajky v žltom kruhu sa nachádza zelená mapa Vianočného ostrova.
Vlajka bola navrhnutá v roku 1986. Oficiálne bola prijatá v roku 2002.

</doc>
<doc id="162268" url="https://sk.wikipedia.org/wiki?curid=162268" title="Kostol svätého Jána Krstiteľa (Rimavská Sobota)">
Kostol svätého Jána Krstiteľa (Rimavská Sobota)

Rímskokatolícky kostol svätého Jána Krstiteľa je klasicistický kostol postavený v rokoch 1774 - 1790 na mieste starého gotického kostola. Je dominantou Hlavného námestia v Rimavskej Sobote.

</doc>
<doc id="162269" url="https://sk.wikipedia.org/wiki?curid=162269" title="Chtelnička">
Chtelnička

Chtelnička je potok na Dolnom Považí, preteká juhozápadnou časťou okresu Piešťany. Je to významný pravostranný prítok Horného Dudváhu, má dĺžku 19,7 km a je tokom IV. rádu. Niekedy sa označuje aj neštandardizovaným názvom Výtok. Na hornom toku napája dve vodné nádrže; Výtok a Chtelnica. Nad obcou Chtelnica sa rozvetvuje na dve ramená, ktorými preteká celou obcou, v obci bol ešte v miestnom parku vybudovaný na potoku malý rybník.
Prameň.
Chtelnička pramení v Malých Karpatoch, vyteká z vyvieračky Výtok v Dobrovodskom krase na východoseverovýchodnom svahu Hrubých skaliek (343,5 m n. m.), v nadmorskej výške približne 295 m n. m. 
Opis toku.
Od prameňa tečie sprvu na východ, vzápätí sa oblúkom stáča severojužným smerom a preteká Chtelnickou dolinou. V strednej časti doliny sa stáča na východojuhovýchod, napája vodnú nádrž Chtelnica, z ktorej potom pokračuje juhovýchodným smerom. Za obcou Nižná najprv mení smer toku na východ, následne sa esovito stáča a po pribratí Lopašovského potoka opäť tečie juhovýchodným smerom. V obci Veľké Kostoľany sa stáča najprv na východojuhovýchod a potom k ústiu na severovýchod. Tesne pred ústím, po pribratí Lančárskeho potoka, sa prudko stáča a smeruje na krátkom úseku na juhovýchod.
Ústie.
Do Horného Dudváhu sa vlieva na Dolnovážskej nive, východne od obce Veľké Kostoľany v nadmorskej výške 148,7 m n. m.

</doc>
<doc id="162270" url="https://sk.wikipedia.org/wiki?curid=162270" title="Lopašovský potok">
Lopašovský potok

Lopašovský potok je potok na Dolnom Považí, v juhozápadnej časti okresu Piešťany. Je to ľavostranný prítok Chtelničky, meria 7,9 km a je tokom V. rádu.
Prameň.
Pramení na styku Malých Karpát (podcelok Brezovské Karpaty) a Trnavskej pahorkatiny (časť Podmalokarpatská pahorkatina), juhozápadne od Dubníka (297,7 m n. m.) v nadmorskej výške približne 242 m n. m. Pramenná oblasť leží v oblasti kameňolomu na pieskovec. 
Opis toku.
Najprv tečie severojužným smerom, následne sa stáča juhovýchodným smerom a preteká celým intravilánom obce Dolný Lopašov. Za obcou priberá z pravej strany kanál vznikajúci západne od obce. Na dolnom toku už tečie juhojuhovýchodným smerom, esovito sa stáča a napokon pokračuje k ústiu na krátkom úseku opäť juhovýchodným smerom. Východne od obce Nižná sa v nadmorskej výške cca 164 m n. m. vlieva do Chtelničky. Nepriberá žiadne stále prirodzené prítoky. Za obcou Dolný Lopašov preteká oblasťou chmeľníc na ľavom brehu, na dolnom toku tečie úrodnou a poľnohospodársky intenzívne využívanou Trnavskou tabuľou.

</doc>
<doc id="162271" url="https://sk.wikipedia.org/wiki?curid=162271" title="Burrard (polostrov)">
Burrard (polostrov)

Polostrov Burrard leží na juhovýchode kanadskej provincie Britská Kolumbia, v oblasti Lower Mainland. Na severe je ohraničený fjordom Burrard Inlet, na juhu riekou Fraser, na západe úžinou Strait of Georgia a na východe riekou Pitt. Väčšinu jeho západnej časti zaberá mesto Vancouver.
Indiánske obyvateľstvo z kmeňa Squamish nazývalo oblasť od West Point Grey po park Central Park v meste Burnaby Ulksen, alebo Ulxen. Obyvatelia polostrova nazývajú túto oblasť polostrovom Burrard len zriedka, volajú ju buď Lower Mainland, alebo podľa miest, ktoré ležia na polostrove.
Rozloha.
Polostrov je pripojený k pevnine svojou severozápadnou časťou, cez ktorú vedie trasa Kanadskej pacifickej železnice (CPR). Smeruje z Port Moody do východnej časti zátoky Burrard cez mestá Coquitlam a Port Coquitlam, juhovýchodne od rieky Pitt. Od miesta, kde sa trasa železnice stretáva s riekou Pitt sa polostrov tiahne 40 kilometrov smerom na západ, do Point Grey, kde vyčnieva do vôd úžiny Strait of Georgia. Polostrov dosahuje po väčšinu jeho dĺžky šírku šiestich až ôsmich kilometrov.
Mestá a osady na polostrove.
Medzi mestá na polostrove Burrard patria podľa poradia od západu na východ Vancouver, Burnaby, New Westminster, Port Moody, Coquitlam a Port Coquitlam. Oblasť patriaca univerzite - University Endowment Lands (sídlo hlavného kampusu Univerzity Britskej Kolumbie), ležiaca na západe polostrova v Point Grey je súčasťou nazačleneného územia v regionálnom okrese Metro Vancouver. Smerom na sever od úžiny, ktorá oddeľuje polostrov od pevniny sú osady Belcarra a Anmore, ktoré síce neležia na polostrove, no dá sa do nich dostať iba cestami, vedúcimi z polostrova Burrard.
Charakter terénu.
Polostrov Burrard sa skladá najmä z kopcovitej plošiny, ktorá dosahuje výšky 100 až 150 metrov nad morom. Plošina je rozdelená nízkou priekopou, ktorá smeruje zo severozápadu na juhovýchod, pričom pozostáva v smere zo západu na východ:
Z plošiny sa vo Vancouveri dvíha vrch Little Mountain, ktorý je súčasťou parku Queen Elizabeth Park (spiaca sopka dosahujúca výšky 170 metrov nad morom) a v meste Burnaby vrch "Capitol Hill" (výška približne ) a vrch Burnaby Mountain (sídlo hlavného kampusu Simon Fraser University, vysoký približne 380 metrov). Plošina je na východe ohraničená riekou Coquitlam, ktorá tečie smerom na juh, z jazera Coquitlam. Jej ústie sa nachádza proti prúdu rieky Brunette. Oblasť ležiaca na východ od rieky Coquitlam je takmer celá plochá a leží v malej nadmorskej výške, výnimkou je osamotený vrch Mary Hill, ktorý dosahuje výšky asi 70 metrov nad morom a leží v meste Port Coquitlam.
Využitie polostrova.
Polostrov Burrard je husto zastavané územie, má najväčšiu hustotu obyvateľstva v regionálnom okrese Metro Vancouver a v celej provincii Britská Kolumbia. Pôvodne sa na jeho území nachádzali husté lesy, no od polovice 19. storočia sa začal meniť na veľkomesto. Najväčšie zalesnené plochy sú v parku Pacific Spirit Regional Park v Point Grey, v Stanley Parku v Downtowne vo Vancouveri, v oblastiach na okolí vrchu Burnaby Mountain, jazier Deer Lake a Burnaby Lake v meste Burnaby a parku Mundy Park a rieky Coquitlam v rovnomennom meste.

</doc>
<doc id="162273" url="https://sk.wikipedia.org/wiki?curid=162273" title="Autobiografia">
Autobiografia

Autobiografia (z , , ) alebo vlastný životopis je životopis, v ktorom autor opisuje vlastný život alebo nejakú jeho časť či úsek. Môže ísť o text vecného štýlu (vlastný životopis ako príloha žiadosti o zamestnanie a podobne) alebo o umelecký text alebo o prechod medzi vecným a umeleckým textom.
Autobiografické literárne diela.
Autobiografické literárne diela môžu mať rôzne formy, napríklad:

</doc>
<doc id="162276" url="https://sk.wikipedia.org/wiki?curid=162276" title="Vlastný životopis">
Vlastný životopis



</doc>
<doc id="162277" url="https://sk.wikipedia.org/wiki?curid=162277" title="Lančársky potok">
Lančársky potok

Lančársky potok je potok na Dolnom Považí, v západnej časti okresu Piešťany. Je to významný ľavostranný prítok Chtelničky, meria 13 km a je tokom V. rádu. 
Prameň.
Pramení v Trnavskej pahorkatine, pod výbežkom Malých Karpát (podcelok Brezovské Karpaty), na východoseverovýchodnom úpätí Dubníka (297,7 m n. m.), na okraji obce Lančár v nadmorskej výške cca 221 m n. m. 
Opis toku.
Na svojom hornom toku tečie juhovýchodným smerom najprv cez Podmalokarpatskú pahorkatinu, potom územím úrodnej Trnavskej tabule, pričom v lokalite Prostredná tabla priberá krátky pravostranný prítok vznikajúci juhovýchodne od obce Dolný Lopašov. Na strednom toku pokračuje východojuhovýchodným smerom, zľava priberá Kočínsky potok a výraznejšie rozšíreným korytom tečie znovu juhovýchodným smerom. Ďalej tečie v blízkosti obce Veselé na ľavom brehu, následne podteká cestu II. triedy 504 a oddeľuje Ťapkové na ľavom a Dubovany na pravom brehu. Tu sa prechodne stáča na východ, zľava priberá Veselský kanál, potom tečie na juhojuhozápad okrajom obce Dubovany už v geomorfologickej časti Dudvážska mokraď. V blízkosti obce priberá sprava krátky prítok pritekajúci z obce a zľava Borovský kanál. Napokon sa stáča juhojuhovýchodným smerom a východne od obce Veľké Kostoľany ústi v nadmorskej výške približne 149 m n. m. do Chtelničky.

</doc>
<doc id="162281" url="https://sk.wikipedia.org/wiki?curid=162281" title="Pamäti">
Pamäti



</doc>
<doc id="162282" url="https://sk.wikipedia.org/wiki?curid=162282" title="Cestopis">
Cestopis

Cestopis je literárne dielo opisujúce dojmy a príbehy z ciest, ktoré môžu byť skutočné alebo aj vymyslené. Cestopis môže mať charakter umeleckej, publicistickej a dokumentárnej literatúry. Je to žáner, v ktorom autor spravidla opisuje svoje zážitky, stvárňuje svoj pohľad na cudzie krajiny a na osobitosti, ktoré chce vyzdvihnúť.
Cestopisná literatúra tak významne poúča čitateľa a ponúka mu aj také poznanie, ktoré sám pri svojich cestách nepostrehne alebo nevníma.

</doc>
<doc id="162283" url="https://sk.wikipedia.org/wiki?curid=162283" title="Kočínsky potok">
Kočínsky potok

Kočínsky potok je potok na Dolnom Považí, v západnej časti okresu Piešťany. Je to ľavostranný prítok Lančárskeho potoka, má dĺžku 7,7 km a je tokom VI. rádu.
Prameň.
Pramení v Trnavskej pahorkatine, v časti Podmalokarpatská pahorkatina, v ústí Krivej doliny, západne od kóty 259,6 m v nadmorskej výške približne 235 m n. m., severne od obce Kočín. 
Opis toku.
Od prameňa tečie na krátkom úseku na juh, na okraji Kočína sa stáča a pokračuje juhovýchodným smerom. Potom podteká cestu II. triedy č. 502, južne od obce Šterusy tečie popri chmeľnici na ľavom brehu a následne aj popri osade Rakovický háj na opačnom brehu, kde sprava priberá krátky kanál. Na dolnom toku tečie územím Trnavskej tabule a západne od obce Veselé ústi v nadmorskej výške cca 162 m n. m. do Lančárskeho potoka.

</doc>
<doc id="162284" url="https://sk.wikipedia.org/wiki?curid=162284" title="Belles lettres">
Belles lettres



</doc>
<doc id="162285" url="https://sk.wikipedia.org/wiki?curid=162285" title="Belles-lettres">
Belles-lettres



</doc>
<doc id="162286" url="https://sk.wikipedia.org/wiki?curid=162286" title="Krásna literatúra">
Krásna literatúra

Krásna literatúra môže byť:

</doc>
<doc id="162288" url="https://sk.wikipedia.org/wiki?curid=162288" title="Burrard">
Burrard

Burrard môže byť:

</doc>
<doc id="162289" url="https://sk.wikipedia.org/wiki?curid=162289" title="Giulio Ricordi">
Giulio Ricordi

Giulio Ricordi (* 19. december 1840, Miláno, Taliansko - † 6. jún 1912, Miláno) bol taliansky vydavateľ, hudobný publicista, maliar a hudobný skladateľ.
Životopis.
Giulio Ricordi bol najvýznamnejší člen vydavateľskej rodiny Ricordiovcov. V roku 1808 založil jeho dedo Giovanni Ricordi (1785-1853) v Miláne hudobné vydavateľstvo, ktoré sa onedlho stalo jednou z najznámejších hudobných inštitúcií v krajine. Jeho zásluhou sa o vyšli operné diela skladateľov ako boli Gioacchino Rossini, Vincenzo Bellini, Gaetano Donizetti či mladý Giuseppe Verdi. 
Giuliovi sa podarilo doviesť firmu na obchodný a umelecký vrchol. Bol to muž všestranných záujmov. Pôsobil ako novinár ("Gazzetta musicale di Milano"), maliar, návrhár, hudobník a pod pseudonymom Jules Burgmein aj ako hudobný skladateľ. V roku 1879 založil "Società Orchestrale di La Scala". Ako hudobný vedec výrazne prispieval do prestížnych publikácií rodinného nakladateľstva ("La biblioteca del pianista, l'Opera Omnia di Frédéric Chopin, L'arte musicale in Italia, Le Sonate di Domenico Scarlatti").
Jeho najväčšia zásluha však tkvie v bezkonkurenčnej hudobnej predvídavosti a podpore začínajúcich hudobných skladateľov, ktorým pomáhal k svetovému úspechu. Patrí medzi nich Amilcare Ponchielli, Alfredo Catalani, Umberto Giordano aj Giacomo Puccini. Pre posledného menovaného napísal libreto k opere Manon Lescaut a úzke spolupracoval na vzniku opery La bohème. Zrejme bol aj rozhodujúcim podnetom, ktorý vrátil starnúceho Verdiho k opernej kompozícii a umožnil tak vznik skvostov opernej literatúry: Otella a Falstaffa. 
S jeho smrťou pomaly končí aj éra podnikateľov v umení, pre ktorých umenie nepredstavovalo len tovarom, ale trvalú životnú náplní.

</doc>
<doc id="162290" url="https://sk.wikipedia.org/wiki?curid=162290" title="Fejtón">
Fejtón

Fejtón je novinársky článok, v ktorom sa zosmiešňujú nezdravé javy spoločenského života. Fejtón dnes prerástol do publicisticko-umeleckej tvorby zábavnej formy na aktuálnu politickú, kultúrnu a spoločenskú tému.
Podľa stupňa kritiky rozlišujeme fejtón:
1. Humoristický
2. Ironický
3. Satirický
4. Sarkastický
Fejtón vznikol vo Francúzsku ako vtipne napísané kritické články, často aj veršované, o literárnych a divadelných dianiach.

</doc>
<doc id="162291" url="https://sk.wikipedia.org/wiki?curid=162291" title="Preambula">
Preambula

Preambula je úvodná, spravidla slávnostná, časť nejakého písomného dokumentu (listiny, predpisu, smernice, nariadenia, stanov, zákonov, ústavy), ktorá dnes spravidla stanovuje úmysel, zámer, význam či zmysel textu nasledujúceho za preambulou. 
Napríklad v preambule ústavy štátu sú uvedené základné ciele činnosti občanov a inštitúcií národov a národností tvoriacich štát, hovorí o objektívnom duchu tejto činnosti, o súhrnnom duchu občanov štátu.

</doc>
<doc id="162293" url="https://sk.wikipedia.org/wiki?curid=162293" title="Pasadena (Kalifornia)">
Pasadena (Kalifornia)

Pasadena je mesto v americkom štáte Kalifornia. Podľa amerického sčítania 2010 v nej žilo 137 122 obyvateľov, čím sa Pasadena zaradila na 180. miesto v rebríčku najväčších miest USA. Je to deviate najväčšie mesto v okrese Los Angeles County.
Významné udalosti v meste.
Na štadióne Rose Bowl v Pasadene sa uskutočnilo osem zápasov Majstrovstiev sveta vo futbale 1994 vrátane finále.

</doc>
<doc id="162294" url="https://sk.wikipedia.org/wiki?curid=162294" title="Pasadena (Texas)">
Pasadena (Texas)

Pasadena je mesto v americkom štáte Texas juhozápadne od mesta Houston v Harris County. Je súčasťou metropolitnej oblasti Houston–Sugar Land–Baytown. 
Mesto má rozlohu a podľa sčítania obyvateľstva v roku 2020 151 950 obyvateľov.

</doc>
<doc id="162295" url="https://sk.wikipedia.org/wiki?curid=162295" title="Pasadena (Maryland)">
Pasadena (Maryland)

Pasadena v americkom štáte Maryland je mesto alebo presnejšie miesto vytvorené na štatistické účely na účel sčítania ľudu. Má rozlohu a žije tu vyše 12-tisíc obyvateľov. 

</doc>
<doc id="162296" url="https://sk.wikipedia.org/wiki?curid=162296" title="Sugar Land">
Sugar Land

Sugar Land je mesto v americkom štáte Texas a súčasť metropolitnej oblasti Greater Houston, kam patrí aj mesto Baytown. Má rozlohu a 79-tisíc obyvateľov (2005). Je to najrýchlejšie rastúce mesto v Texase, narástlo o viac ako 158 percent za posledné desaťročie. 
Pôvodne bolo založené ako cukrová plantáž začiatkom 19. storočia, začlenené bolo v roku 1959. Je to najväčšie mesto a ekonomické centrum okresu Fort Bend County. Je to tretie najväčšie mesto podľa počtu obyvateľov a druhé najväčšie v ekonomickej aktivite v aglomerácii Veľkého Houstonu.

</doc>
<doc id="162297" url="https://sk.wikipedia.org/wiki?curid=162297" title="Baytown">
Baytown

Baytown je mesto v americkom štáte Texas v metropolitnej oblasti Houston–Sugar Land–Baytown. Nachádza sa prevažne v Harris County s malou časťou v Chambers County, pozdĺž ciest State Highway 146 a Interstate 10. Má rozlohu 85,9 km² a v roku 2000 tu žilo 66 430 obyvateľov, v roku 2010 71 802. Je to štvrté najväčšie mesto v metropolitnej oblasti.

</doc>
<doc id="162298" url="https://sk.wikipedia.org/wiki?curid=162298" title="Antuco">
Antuco

Antuco môže byť:

</doc>
<doc id="162299" url="https://sk.wikipedia.org/wiki?curid=162299" title="Greater Houston">
Greater Houston

Greater Houston (doslova "Veľký Houston") je metropolitná oblasť v americkom štáte Texas, ktorá sa rozkladá na 10 okresoch. Je to šiesta najväčšia metropolitná oblasť v Spojených štátoch, má rozlohu a žije tu 5,5 milióna obyvateľov podľa odhadu z roku 2006. Nachádza sa západne od oblasti známej ako Golden Triangle. Základom oblasti sú mestá Houston, Sugar Land a Baytown.

</doc>
<doc id="162300" url="https://sk.wikipedia.org/wiki?curid=162300" title="Houston–Sugar Land–Baytown">
Houston–Sugar Land–Baytown



</doc>
<doc id="162307" url="https://sk.wikipedia.org/wiki?curid=162307" title="Antuco (sopka)">
Antuco (sopka)

Antuco je v súčasnosti neaktívny stratovulkán, nachádzajúci sa v centrálnej časti Čile, na juhozápadnom brehu jazera Laguna de la Laja. Sopka má pomerne komplikovaný vývoj. Jej história siaha až do konca pliocénu, keď bol vytvorené prvotné stratovulkány "Sierra Veluda" a "Cerro Condor" bazaltovo andezitového zloženia. Samotný vulkán Antuco sa začal formovať neskôr, po deštrukcii starších foriem a vytvorení kaldery s priemerom 5 km. Počas 18. a 19. storočia bolo zaznamenaných niekoľko erupcií, posledná v roku 1869.
Sopka Antuco je spomínaná aj v literatúre, vo verneovke "Deti kapitána Granta".

</doc>
<doc id="162308" url="https://sk.wikipedia.org/wiki?curid=162308" title="Krásna próza">
Krásna próza



</doc>
<doc id="162310" url="https://sk.wikipedia.org/wiki?curid=162310" title="Fabula">
Fabula

Fabula môže byť:

</doc>
<doc id="162320" url="https://sk.wikipedia.org/wiki?curid=162320" title="José Luis Rodríguez Zapatero">
José Luis Rodríguez Zapatero

José Luis Rodríguez Zapatero (* 4. august 1960, Valladolid, Španielsko) je španielsky politik, generálny tajomník strany PSOE (Socialistická robotnícka strana Španielska). Od roku 2004, 5. demokraticky zvolený predseda vlády od prechodu k demokracii po smrti diktátora Francisca Franca.
Najznámejšie opatrenia jeho vlády boli: Stiahnutie španielskeho vojska z Iraku, legalizácia imigrantov už prítomných v Španielsku, (nakoniec neúspešné) mierové vyjednávania s teroristickou organizáciou ETA, legalizácia homosexuálneho manželstva.

</doc>
<doc id="162322" url="https://sk.wikipedia.org/wiki?curid=162322" title="Leonid Brežnev">
Leonid Brežnev



</doc>
<doc id="162326" url="https://sk.wikipedia.org/wiki?curid=162326" title="Panic! at the Disco">
Panic! at the Disco

Panic! at the Disco (známa tiež ako Panic, alebo P!ATD) je americká rocková skupina, ktorej názov bol inšpirovaný podľa pesničky skupiny The Smiths Panic.
Kapela bola založená v roku 2004 v Las Vegas (Nevade, USA). Sučasným členom kapely je Brendon Urie. Skupina debutovala albumom" A Fever You Can't Sweat Out", z ktorého sa predalo 974 000 exemplárov a ocitol sa aj v rebríčku známeho hudobného časopisu Billboard Billboard 200. Ovplyvnení 1960 rockovými kapelami (The Beatles, The Zombies a The Beach Boys) uviedli hit, "Nine in the Afternoon" a skupina vydala druhý štúdiový album," Pretty. Odd." (2008), ktorý znamenal výrazný odklon od zvuku debutového albumu kapely, a nakoniec viedol k odchodu gitaristu a skladateľa Ryana Rossa a basgitaristu Jona Walkera, ktorí spolu vytvorili rockovú kapelu The Young Veins. Brendon Urie a Spencer Smith ako ostavajúci členovia vydali singel "New Perspective" a prijali Dallona Weekesa (basgitara), ktorý tiež hral pre svoju vlastnú kapelu The Brobecks a Iana Crawforda (gitara). V roku 2011 vydali album "Vices &amp; Virtues "a o dva roky neskôr vydali album "Too Weird to Live, Too Rare to Die ("2013")."
Členovia skupiny vystúpili spoločne so skupinou The Dresden Dolls v amatérskom videoklipe k skladbe "Backstabber". Videoklip bol zverejnený na internetovej stránke YouTube.com. Urie a Ross sa objavili vo videoklipe skupiny Fall Out Boy k piesni ""A Little Less Sixteen Candles, A Little More "Touch Me"", Brendon aj v ďalšom videoklipe k skladbe "7 Minutes in Heaven".
História.
Skupina Panic! at the Disco bola založená na predmestí Summerlinu v Nevade dvoma kamarátmi z detstva - Ryanom Rossom a Spencerom Smithom. Chlapci hrali covery piesní kapely Blink-182. Keď mali trinásť rokov, pridal sa k nim Brent Wilson a Brendon Urie. Hlavným spevákom bol spočiatku Ross, ale neskôr sa kapela rozhodla že spievať bude Brendon Urie. 
17. januára 2006 bol vydaný videoklip k skladbe "I Write Sins Not Tragedies". Pesnička sa umiestnila na desiatom mieste rebríčka "Total Request Live".
Druhým videoklipom skupiny bol k skladbe "But It's Better If You Do", ktorý bol vydaný 1. mája 2006. V tom istom mesiaci mala skupina viacero úplne vypredaných koncertov po Európe.
V júli Panic! at the Disco vydali svoj tretí videoklip, konkrétne k skladbe "Lying Is the Most Fun a Girl Can Have Without Taking Her Clothes Off".
Skupina koncom roka 2006 rozbehla šnúru koncertov. Odohrala koncerty v Austrálii, na Novom Zélande a v Európe.
Začiatkom roka 2007 vydali svoj štvrtý videoklip. Je to videoklip k skladbe "Build God When We'll Talk".
6. Júla 2009 prostredníctvom stránky kapely a jej myspace oznámili fanúšikom odchod gitaristu a vokalistu Ryan Ross a basgitaristu Jon Walker z kapely. Špekulácie, že Ryan Ross odišiel z kapely kvôli tomu, že užíva kokaín, sa objavili 8. Júla 2009 po tom, čo sa na internete objavila jeho fotka s priateľkami a kokaínom. Toto podozrenie však zatiaľ nebolo potvrdené.

</doc>
<doc id="162327" url="https://sk.wikipedia.org/wiki?curid=162327" title="Effendi">
Effendi



</doc>
<doc id="162332" url="https://sk.wikipedia.org/wiki?curid=162332" title="Yehoshua Lakner">
Yehoshua Lakner

Yehoshua Lakner (* 24. apríl 1924, Bratislava – † 5. december 2003, Zürich, Švajčiarsko) bol izraelsko-švajčiarsky hudobný skladateľ s koreňmi na Slovensku.
Život.
Narodil sa a vyrástol v Bratislave. V roku 1941 emigroval do Palestíny. V rokoch 19431948 študoval okrem iných u Ödöna Pártosa a Alexandra Boskoviča. V roku 1952 študoval v USA na hudobnej škole "Tanglewood" u Aarona Coplanda. V rokoch 19501963 pôsobil ako učiteľ na Rubinovej hudobnej akadémii v Tel Avive. Od roku 1959 pracoval v nemeckom "Studio für elektronische Musik" pri Nordwestdeutscher Rundfunk v Kolíne nad Rýnom s Mauriciom Kagelom a Karlheinzom Stockhausenom.
V roku 1963 sa kvôli doliečovaniu svojho syna z detskej obrny presťahoval do Švajčiarska. Tam pracoval ako skladateľ scénickej hudby pre rôzne divadelné predstavenia, v rokoch 19741987 pôsobil ako učiteľ hudobnej teórie na konzervatóriu v Zürichu.
Dielo.
Z Laknerovho raného obdobia pochádzajú kompozície, ktoré sa slobodne pohybujú medzi neoklasicizmom a serializmom. Jeho "Toccata pre orchester (1958)" získala Engelovu cenu mesta Tel Aviv.
Pre avantgardné predstavenia zürišského divadla "Theater an der Winkelwiese" v 60. rokoch vytvoril Lakner z montáží magnetofónových nahrávok abstraktnú scénickú hudbu v štýle musique concrète. V 80. rokoch došlo v jeho tvorbe k obrate, ktorý súvisel so získaním počítača Commodore 64. Začal experimentovať s algoritmami, ktoré vytvárali zvuky a zároveň grafické efekty na obrazovke. Svoje životné dielo skomponoval Lakner práve pre tento „hudobný nástroj“ v programovacom jazyku BASIC. Niekedy je priebeh programov presne určený, inokedy je generovaný náhodne alebo ho možno ovládať pomocou klávesnice.
S týmito graficko-hudobnými kompozíciami, ktoré nazýval skratkou AVZG (nem. Audio-Visuelle Zeit-Gestalten, dosl. "audiovizuálne formy v čase"), vystupoval na koncertoch a výstavách (Londýn 1991, Tel Aviv 1993, Bazilej 1994, Zürich 1996). V rokoch 19961999 pracoval na projekte o švajčiarskom maliarovi Giovannim Segantinim („Segante-Projekt“), ktorý uviedol v roku 1999 v Zürichu a Miláne a v roku 2000 v Bratislave.

</doc>
<doc id="162345" url="https://sk.wikipedia.org/wiki?curid=162345" title="Šteruský potok">
Šteruský potok

Šteruský potok je potok na Dolnom Považí, v západnej časti okresu Piešťany. Je to pravostranný prítok Borovského kanála, meria 12 km a je tokom VI. rádu.
Pramení v Trnavskej pahorkatine, v časti Podmalokarpatská pahorkatina, na severovýchodnom svahu Kamenice (326,4 m n. m.) v nadmorskej výške približne 285 m n. m. Od prameňa tečie sprvu juhovýchodným smerom, následne sa oblúkom stáča severojužným smerom, ďalej sa stáča na juhozápad a preteká intravilánom obce Šterusy. V obci priberá krátky pravostranný prítok, mení smer toku na juhovýchod, potom na východojuhovýchod a preteká Trnavskou tabuľou. V blízkosti Dvora Mária sa opäť stáča na juhovýchod, na dolnom toku podteká cestu II. triedy č. 504, zároveň oddeľuje obec Rakovice na ľavom a obec Veselé na pravom brehu. Následne sa stáča severojužným smerom, z východu obteká Veselé, z pravej strany sa potom oddeľuje Veselý kanál a potok sa stáča na východ. Tesne pred ústím sa ešte stáča na juhovýchod a východne od veselskej miestnej časti Ťapkové sa v nadmorskej výške 150,5 m n. m. vlieva do Borovského kanála.

</doc>
<doc id="162353" url="https://sk.wikipedia.org/wiki?curid=162353" title="Giovanni Paisiello">
Giovanni Paisiello

Giovanni Paisiello (* 9. máj 1740, Taranto Taliansko – † 5. jún 1816, Neapol) bol taliansky operný skladateľ, príslušník neapolskej opernej školy.
Život.
Paisiello sa narodil 9. mája 1740 v Tarante v južnom Taliansku. Hudobné základy získal počas štúdií na jezuitskom gymnáziu. Medzi povinnosti študentov patrilo aj spievanie pri bohoslužbách. Tam si ho všimol rytier Carducci, ktorý zaňho zaplatil školné, a tak v roku 1754 nastúpil štrnásťročný Paisiello na konzervatórium sv. Onofria v Neapole, ktorý vtedy bol uznávaným centrom hudobného vzdelávania v južnom Taliansku. Riaditeľom konzervatória bol v tom čase dodnes uznávaný majster duchovnej hudby Francesco Durante. Už počas štúdií vzbudzoval Paisiello pozornosť spolužiakov a učiteľov pohotovosťou v skladbe a darom lyrickej melodiky. Z jeho vtedajších kompozícií, prevažne duchovných skladieb a jedného komického intermezza, sa však mnoho nezachovalo.
V roku 1763, teda rok pred dokončením riadneho štúdia, dostal Paisiello ponuku bolonského šľachtica Giuseppe Caraffu, aby sa stal kapelníkom jeho divadla. Ponuku bez váhania prijal. 
Svoje prvé opery uviedol na scénach severného Talianska, v Bologni, Modene a od roku 1765 aj v Benátkach. Ich úspech bol tak veľký, že čoskoro dostal pozvanie na návrat do Neapola odkiaľ dostal zákazky od najväčších neapolských scén Teatro Nuovo a Teatro San Carlo.
Na návrat do Neapola sa Paisiello starostlivo pripravil. Prvou operou, ktorú uviedol v Teatro Nuovo bola „La vedova di bel genio“, opera v štýle „commedia per musica“, čo bol typicky neapolský žáner. Text týchto komédií bol napísaný v neapolskom dialekte a často reagoval na súčasné spoločenské udalosti.
Opernú scénu v Neapole vtedy ovládal Niccolò Piccinni a nasledujúce roky boli v znamení snahy presadiť sa vedľa tohto operného velikána. Prelom priniesla na jar roku 1767 opera „L'idolo cinese“ na text G. B. Lorenziho. Paisiello na nej ukázal svoje charakterizačné schopnosti, zvlášť zmysel pre humor a paródiu a podarilo sa mu celkom si získať neapolské publikum. Uvádza sa, že táto opera bola najobľúbenejšou operou Lady Hamiltonovej.
Dielo sa zapáčilo aj neapolskému kráľovi Ferdinandovi IV., ktorý si ešte ten istý rok u Paisiella objednal operu „Lucio Papirio dittatore“ pre kráľovské divadlo San Carlo.
Sľubnú spoluprácu s kráľovským dvorom však narušila tragikomická príhoda. Paisiello bol zasnúbený s Ceciliou Pallini. Dozvedel sa však, že snúbenica o sebe uviedla nepravdivé informácie, najmä čo sa týka výšky svojho vena a chcel preto zasnúbenie zrušiť. Svadobná zmluva však už bola podpísaná a za jej porušenie sa Paisiello dostal do väzenia a vo vezení ho aj oženili. Manželstvo napokon bolo šťastné a spokojné a jediným následkom tejto príhody bolo, že ďalšiu zákazku pre Kráľovské divadlo obdržal až o desať rokov neskôr.
Paisiello bol síce neúspešný na kráľovskom dvore, zato mal mimoriadny úspech vo svete. Počas necelých desiatich rokov zložil cez 35 opier uvádzaných v celej Európe, okrem iného aj v Prahe. Najväčší úspech dosiahli opery „La frascatana“ (1774), „Le due contesse“ (1776) a „Socrate immaginario“ (1775). Posledná z nich možno ani nie tak vďaka svojej kvalite, ako skôr kvôli škandálu ktorý sa s ňou spájal. Istý neapolský šľachtic, Saverio Mattei, sa cítil byť postavou Sokrata zosmiešnený. Dosiahol zákaz verejného uvádzania opery, čím sa pri jej novom uvedení významne zvýšila návštevnosť.
V roku 1776 obdržal Paisiello ponuku od Kataríny Veľkej na miesto dvorného kapelníka v Petrohrade. Finančná odmena bola tak vysoká, že zrušil prestížnu objednávku pre Kráľovské divadlo a aj so ženou odcestoval do Petrohradu. Pokračoval tak v rade talianskych operných skladateľov, ktorí pôsobili na cárskom dvore, medzi ktorých patria také mená ako Francesco Onofrio Manfredini, Baldassare Galuppi, Tommaso Traetta, Giuseppe Sarti a Domenico Cimarosa. Jednako len sama cárovná si držala operný súbor skôr z prestížnych dôvodov a na hudbe samotnej jej zas až tak veľmi nezáležalo. Vydala napríklad nariadenie, podľa ktorého nesmie operné predstavenie trvať dlhšie než hodinu a pol. Okrem toho bol taliansky operný súbor, ktorý zamestnávala, malý a tak bol aj obmedzený počet postav.
V Petrohrade sa Paisiello vo zvýšenej miere venoval inštrumentálnej hudbe a vytvoril aj celý rad skladieb pre čembalo, ktoré boli určené žiakom zo šľachtických kruhov. Odtrhnutie od talianskeho kultúrneho života viedlo k tomu, že zhudobňoval staršie texty, medzi inými aj intermezzo „La serva padrona“, ktoré preslávil G. B. Pergolesi.
Najväčší úspech mu však prinieslo zhudobnenie Baumarchaisovej drámy Barbier zo Sevilly (Il Barbiere di Siviglia). Libreto, ktoré napísal Giuseppe Petrosellini síce značne otupilo pôvodný text, ale Paisiellovi sa podarilo napísať tak znamenitú hudbu, že opera sa dodnes hrá popri omnoho známejšom spracovaní Gioacchino Rossiniho.
Napriek všetkým obmedzeniam a aj nepriazni cárskej administratívy zotrval Paisiello v Petrohrade osem rokov. V roku 1784 mu Katarína II. udelila ročnú dovolenku, čo využil na to, aby sa do Petrohradu už nikdy nevrátil.
Cestou z Petrohradu sa zastavil vo Viedni na dvore cisára Jozefa II., ktorý si Paisiella veľmi vážil a zahrnul ho uznaním a zákazkami. Vo Viedni vytvoril okrem iného 12 symfónií, ktoré sa však nezachovali. Obrovský úspech však dosiahol operou „Re Teodoro in Venezia“ na libreto vtedy známeho osvietenského básnika a kňaza G. B. Castiho. Príbeh samozvaného sicílskeho kráľa vybral na zhudobnenie sám Jozef II. Uvádza sa, že operou bol nadšený aj Wolfgang Amadeus Mozart a spolu s petrohradským Figarom mala významný vplyv na vznik Mozartovej Figarovej svadby.
V roku 1785 ho vymenovali za dvorného skladateľa neapolského kráľa Ferdinanda IV., vrátil sa teda do Neapola. O päť rokov neskôr utrpel zrejme slabšiu mozgovú príhodu a najmä od roku 1796, keď bol menovaný za kapelníka neapolského dómu, sa venoval viac duchovnej hudbe.
V januári 1799 obsadili Neapol Napoleonove vojská, bola vyhlásená tzv. Parthenopská republika a kráľ Ferdinanda IV. opustil s celým dvorom Neapol. Povinnosťou dvorného skladateľa bolo nasledovať kráľa. Aj keď Paisiello nebol žiadny liberál rozhodol sa zostať, dokonca prijal funkciu kapelníka národného orchestra a zúčastňoval sa slávností republikánskej vlády. Republika však po pol roku skončila, kráľ sa vrátil a začal tvrdé represie. Na popravisku skončili mnohí šľachtici a umelci tých čias. Paisiello si život síce zachránil, ale prišiel o všetky príjmy a výsady a zostala mu len funkcia dvorného kapelníka.
V roku 1801 dostal Paisiello ponuku od Napoleona, aby prišiel do Paríža. Veľký reformátor Európy chcel reformovať aj francúzsku hudbu a Paisiello mu mal k tomu dopomôcť.
Napoleon poskytol Paisiellovi viaceré funkcie, výsady, právomoci a financie, žiadal, aby skladateľ prevzal všetky hlavné parížske hudobné inštitúcie – dvornú kapelu, operu a konzervatórium. Z toho všetkého Paisiello prijal iba dvornú kapelu a významne sa zaslúžil o jej umelecký vzostup.
V Paríži skomponoval len jedinú operu (tragédiu Proserpine). Väčšina jeho parížskej tvorby patrí duchovnej hudbe. K Napoleonovej cisárskej korunovácii v roku 1804 zložil Paisiello slávnostnú omšu a potom mal povolený návrat do Neapola.
V roku 1806 sa Neapolské kráľovstvo dostalo celkom do područia Francúzska s napoleonskou vládou, takže Paisiello sa dostal opäť na spoločenský vrchol. Stal sa okrem iného jedným z troch riaditeľov spojených neapolských konzervatórií a v roku 1808 ho povýšili do šľachtického stavu.
Po Napoleonovej porážke pri Waterloo sa na trón vrátil znova Ferdinand IV. Vyhlásil síce amnestiu, zachoval Paisiellovi jeho postavenie dvorného kapelníka, ale k osobnému zmiereniu medzi nimi nedošlo. To už však skladateľovi zostával len posledný rok života.
Zomrel v Neapole 5. júna 1816. Pohreb sa stal slávnosťou celého mesta. Večer sa uvádzala v divadle San Carlo Paisiellova opera Nina za prítomnosti celej kráľovskej rodiny. Skladateľovi tak preukázali nielen poctu, ale konečne sa aj zmierili.
Dielo.
Paisiello nebol reformátor ani revolucionár. Hoci v niektorých jeho operách sa dajú pozorovať známky modernejšieho poňatia, ktoré sa v tom čase už presadzovalo v krajinách severne od Alp (napr. už spomínaná viedenská opera „Re Teodoro in Venezia“, či iné vážne opery ako „Pirro“ nebo „Elfrida“), pre Paisiella bol rozhodujúci úspech neapolského publika, a jeho vkusu sa rád podriadil. Jeho silnou stránkou bola vynikajúca hudobná charakteristika postáv, výstavba dramatických scén, humor, vtip a najmä kúzelné lyrické melódie, ktoré rozochvievali srdcia najmä ženskej časti publika. Za všetky menujme aspoň opery „L'amor contrastato“, známejšia pod názvom „La Molinara (1788)“ a najmä „Nina, ossia La pazza per amore“ (1789), ktorá sa hrala aj v deň jeho pohrebu. K charakteristike jeho opier patrí aj to, že postupne opúšťa čisto hovorené recitatívy a v hojnej miere používa aj v recitatíve vokálny štýl.

</doc>
<doc id="162358" url="https://sk.wikipedia.org/wiki?curid=162358" title="Maria Camerin">
Maria Camerin



</doc>
<doc id="162359" url="https://sk.wikipedia.org/wiki?curid=162359" title="Maria Camerinová">
Maria Camerinová



</doc>
<doc id="162360" url="https://sk.wikipedia.org/wiki?curid=162360" title="DFS Classic 2007">
DFS Classic 2007

DFS Classic 2007 bol tenisový turnaj okruhu WTA, ktorý sa konal v anglickom Birminghame od 11. júna do 17. júna 2007. Vyhrala ho Jelena Jankovićová, ktorá vo finále porazila najvyššie nasadenú Mariu Šarapovovú 4-6, 6-3, 7-5, . Bol to jej piaty titul na okruhu WTA.
Dvojhry.
Nasadenie.
V zozname sú nasadené hráčky. V zátvorkách je kolo, v ktorom vypadli.
Štvorhry.
Nasadenie.
V zozname sú nasadené páry. V zátvorkách je kolo, v ktorom vypadli.
Kvalifikácia dvojhry.
Osem hráčok, ktoré postúpili z kvalifikácie:

</doc>
<doc id="162362" url="https://sk.wikipedia.org/wiki?curid=162362" title="Auckland Grammar School">
Auckland Grammar School

Auckland Grammar School je chlapčenská štátna škola v Aucklande na Novom Zélande. Navštevujú ju študenti vo veku 9 až 13 rokov. Na škole študuje niekoľko študentov, ktorí bývajú na internáte, ten je súčasťou školy. Je to jedna z najväčších škôl na Novom Zélande.
História.
Škola bola oficiálne vytvorená zákonom "Auckland Grammar Appropriation Act" z roku 1868, avšak podľa záznamov školy už v roku 1850 získala škola pozemok zmluvou podpísanou guvernérom Sirom Georgeom Greyom.
"Grammar Boys" je názov 60-minútového dokumentárneho film o škole, ktorý bol odvysielaný v novozélandskej televízii.
Auckland Grammar School je zároveň lokalita, na ktorej stoja dve historické pamiatky I. kategórie. Sú chránené na základe dohody "The Historic Places Act" z roku 1993, jej súčasťou je hlavná budova školy a vojnový pamätník. Obelisk stojaci pred budovou školy je spomienkou na bývalých absolventov školy, ktorí sa neskôr zúčastnili bojov vo vojnách na rôznych miestach. Hlavná budova školy, postavená v roku 1916 v španielskom koloniálnom štýle, zahŕňa miestnosť pre zasadnutia školy, učebne a kabinety, v centrálnej časti budovy sa nachádza oblúkovitý strop.
Škola zároveň vlastní aj zariadenie, nazývané "VentureLodge", ležiace na okraji mestskej komunity Ohakune v centrálnej časti Severného ostrova. Slúži na rôzne školské akcie, najmä tábory.
Motto školy znie: "Per Angusta ad Augusta" ("Cez strmé rokliny do úctivých výšin") a bolo osvojené aj inými jazykovými školami v Aucklande. V súčasnosti používa Auckland Grammar School prispôsobenú verziu "Through difficulties to greatness".
Školská politika.
Zápis študentov.
Požiadavky na štúdium v minulosti prekračovali kapacitu školy, preto boli prijímaní len vybraní študenti. Zápis na školu v súčasnosti sa odvíja od všeobecných pravidiel uplatňovaných vo vzdelávacom systéme Nového Zélandu. Škola argumentuje tým, že zonácia zvyšuje cenu pozemkov v oblasti, čo znemožňuje štúdium aj pre študentov z nižších sociálnych skupín.
Škola prijíma aj študentov zo zámoria za predpokladu, že vlastnia legálne študentské víza a uhradia ročné zápisné v hodnote približne 20 000 NZD. V roku 2007 študovalo na škole cca 60 zahraničných študentov, medzi nimi Kórejci, Japonci, Taiwanci a študenti z Nemecka.
Aféry a incidenty.
Aféra NCEA.
Súčasný riaditeľ školy, John Morris, je odporcom štátom podporovaného hodnotenia študentov na základe tzv. NCEA. Odpoveďou na nedostatočne flexibilný systém hodnotenia vytvoreného NCEA bol fakt, že škola zaviedla v roku 2002 systém tzv. Cambridge International Examinations, pričom talentovaným študentom ponúkla certifikáty v úrovniach IGCSE, AS a A2. Pre ostatných študentov ponechala hodnotiaci systém NCEA. Študenti, ktorí sú zahrnutí do hodnotiaceho systému IGCSE/AS/A2, si môžu zvoliť aj systém NCEA, čo im však škola neodporúča.
Ozbrojený učiteľ.
V roku 2006 bol prepustený jeden z učiteľov po tom, ako sa viacerým členom rugbyového klubu vyhrážal so zbraňou v ruke. Incident sa odohral v noci, keď sa hráči vracali z tréningu, a učiteľ, bývajúci v areáli ich pokladal za vandalov.
Útok na zamestnanca.
3. októbra 2006 bol v areáli školy viacnásobne dobodaný zamestnanec školy, ktorého okamžite hospitalizovali. Útočníci sa snažili ukradnúť jeho peňaženku.
Ozbrojený incident.
18. marca 2005 sa v škole odohrala dráma, keď muž preoblečený za vojaka vbehol na školský pozemok a kričal na okoloidúcich študentov, pričom na nich mieril imitáciou zbrane. Muž bol neskôr zadržaný.

</doc>
<doc id="162368" url="https://sk.wikipedia.org/wiki?curid=162368" title="Spojenecké kódové mená operácií">
Spojenecké kódové mená operácií



</doc>
<doc id="162370" url="https://sk.wikipedia.org/wiki?curid=162370" title="Stratégia (žáner počítačových hier)">
Stratégia (žáner počítačových hier)

Strategická hra alebo stratégia je žáner počítačových hier. Základ úspechu je logické myslenie a zmysel predvídavosti.
Hlavné typy stratégií sú:
"Turn-Based" alebo ťahové stratégie majú podobu šachovej partie, kde nezáleží na tom, ako dlho hráč rozmýšľa, ale na správnosti rozhodnutí. Delia sa na jednotlivé kolá, ktoré väčšinou ukončuje hráč.
"Napríklad: Heroes of Might &amp; Magic, Civilization, Total War"
"Real-time" alebo stratégie odohrávajúce sa v reálnom čase (často označované aj skratkou "RTS") sú väčšinou oveľa zložitejšie než ťahové. Keďže hra prebieha neustále, tento typ stratégií je najakčnejší zo všetkých. Poväčšine hráč stavia základňu, vyrába v nej bojové či stavebné jednotky, odráža útoky a plní ciele misie.
"Napríklad: Warcraft, Age of Empires, Command &amp; Conquer, Caesar, Blitzkrieg"
Záchranárske stratégie prebiehajú v reálnom čase. Úlohou hráča je veliť záchranárskym jednotkám (hasiči, policajti, zdravotníci a i.) a riešiť tak vzniknuté krízové situácie (živelné pohromy, požiare, havárie, teroristické útoky a pod.). Úspešnosť hráča sa určuje podľa počtu zachránených životov, počtu zatknutých zločincov, príp. hodnoty ochráneného majetku. Tieto hry zaznamenali prudký vývoj najmä v súčasnosti a pomerne rýchlo si získali obľubu hráčov.
"Napríklad: Emergency 3, Emergency 4, Fire Department"
Obchodné a budovateľské stratégie sa zväčša odohrávajú v reálnom čase. Za úlohu má hráč budovať mesto a budovy, alebo obchodom rozširovať svoj majetok. Nepriateľom sa stáva čas, nedostatok peňazí či občasné pohromy, ktoré môžu zničiť hráčov majetok.
"Napríklad: Tycoon, Sim City"

</doc>
<doc id="162371" url="https://sk.wikipedia.org/wiki?curid=162371" title="Brekcia">
Brekcia

Brekcia (z lat. "breccia" - sutina) je agregát hornín skladajúci sa z izolovaných úlomkov väčších ako 2 mm (prípadne 1 mm či 5 mm podľa rôznych klasifikácií) zväčša ostrohranného tvaru, spevnených tmelom. Označenie brekcia je pre svoju nepresnosť mnohými odborníkmi nepoužívané, prípadne sú ním označované špecifické kategórie sedimentov. Označenie brekcia je viac vhodné pre pomenovanie hruboklastických hornín, ktoré však nemajú sedimentárny pôvod. Sedimentárne brekcie možno považovať za špecifický prípad zlepencov alebo štrku.
Termín "brekcia" zaviedol v roku 1776 švédsky mineralóg Johan Jacob Ferber.
Vznik a genetické rozdelenie.
Proces vzniku brekcií je rôznorodý a medzi odborníkmi ani nepanuje jednotný názor pre ich odlíšenie od zlepencov, ktorých klasty sú rovnako veľké, no sú viac oblé. Všeobecne sa rozlišujú sedimentárne brekcie, tiež nazývané intraformačné zlepence, ktoré je lepšie označovať ako ostrohranné zlepence. Tieto vznikajú mechanickým rozrušovaním podobne ako klastické usadené horniny. Niektorí uvádzajú, že brekcie majú aspoň polovicu klastov so sféricitou 0,2.
Sedimentárne brekcie.
Brekcie, ktoré vznikli na súši sú často rýchlo erodované a ich fosílny záznam sa tak nezachováva veľmi často. Označenie tohto druhu hornín ako brekcie sa používa preto iba vtedy, ak nebol materiál ďalej transportovaný ako iné bežné druhy sedimentov.
Výskyt.
V Západných Karpatoch sa vyskytujú spolu so zlepencami v Spišsko-gemerskom rudohorí, vo flyšovom pásme, v jadrových pohoriach aj z okraja Viedenskej panvy. 

</doc>
<doc id="162373" url="https://sk.wikipedia.org/wiki?curid=162373" title="AEGON Classic">
AEGON Classic

AEGON Classic je Tier III tenisový turnaj na okruhu WTA, ktorý sa koná v anglickom Birminghame. Hrá sa od roku 1982 vonku na tráve.
Rekord v počte výhier v dvojhre drží Pam Shriverová so 4 titulmi.

</doc>
<doc id="162374" url="https://sk.wikipedia.org/wiki?curid=162374" title="Sogdianos">
Sogdianos

Sogdianos (po staroperzsky "Sogdyána") bol perzský veľkokráľ z rodu Achajmenovcov panujúci roku 423 pred Kr. Jeho otcom bol kráľ Artaxerxes I., matkou konkubína Alogyné.
Sogdianos sa na trón dostal štátnym prevratom: zosnoval vraždu legitimného kráľa a svojho nevlastného brata Xerxa II. (asi v januári 423). Vládol s podporou dvorskej kamarily len niekoľko týždňov, potom ho prinútil iný nevlastný brat – Óchos – k rezignácii. Hoci mu prisľúbili život, nechal ho Óchos (ako kráľ Dareios II.) onedlho zavraždiť.

</doc>
<doc id="162375" url="https://sk.wikipedia.org/wiki?curid=162375" title="Striedavý elektrický prúd">
Striedavý elektrický prúd



</doc>
<doc id="162382" url="https://sk.wikipedia.org/wiki?curid=162382" title="Sarmiento (department, Santiago del Estero)">
Sarmiento (department, Santiago del Estero)

Department Sarmiento leží v centre provincie Santiago del Estero na severozápade Argentíny a je jeden z 27 departmentov provincie.
Na severe hraničí s departementom Figueroa, na východe s departmentom Juan Felipe Ibarra, na juhu s departmentom Avellaneda a na západe s departmentmi San Martín a Robles.
Hlavné mesto departmentu je Garza. Má 2295 obyvateľov (2001, INDEC), čo je 49 percent obyvateľstva celého departmentu. Leží vo vzdialenosti 97 km od hlavného mesta provincie Santiago del Estero.

</doc>
<doc id="162385" url="https://sk.wikipedia.org/wiki?curid=162385" title="Mladí ľavičiari">
Mladí ľavičiari

Mladí ľavičiari je občianske združenie ľavicovej orientácie, angažujúce sa v oblasti občianskych, politických a sociálnych práv občanov. Predtým vystupovalo pod názvom Sociálnodemokratická alternatíva – Mladí sociálni demokrati, skratka SDA (iný používaný názov Sociálnodemokratická alternatíva).
Mladí ľavičiari (ešte ako Sociálnodemokratická alternatíva) spustili dňa 18. júna 2007 petíciu za vypísanie referenda o predčasných voľbách potom, čo premiér Slovenskej republiky Robert Fico nereagoval na výzvu združenia rozviazať koaličnú zmluvu s ĽS-HZDS a SNS. 

</doc>
<doc id="162390" url="https://sk.wikipedia.org/wiki?curid=162390" title="Sociálnodemokratická alternatíva">
Sociálnodemokratická alternatíva

Sociálnodemokratická alternatíva môže byť:

</doc>
<doc id="162397" url="https://sk.wikipedia.org/wiki?curid=162397" title="Syntetizátor (hudba)">
Syntetizátor (hudba)

Syntetizátor alebo syntezátor (nesprávne: "syntetizér", slangovo "synťák, klávesy") je elektronický hudobný nástroj, ktorý tvorí výsledný zvuk syntézou. 
Teleharmónium.
Označenie syntéza použil prvýkrát Thaddeus Cahill pri opise svojho vynálezu na vytváranie zvukov kombináciou harmonických zložiek v svojom patente na teleharmónium, nazvanom „Umenie a zariadenie na elektrické vytváranie a šírenie hudby“ ("Art of and Apparatus for Generating and Distributing Music Electrically"), ktorý podal v roku 1896 a dostal v roku 1898 pod číslom 580035. 

</doc>
<doc id="162401" url="https://sk.wikipedia.org/wiki?curid=162401" title="Synťák">
Synťák



</doc>
<doc id="162408" url="https://sk.wikipedia.org/wiki?curid=162408" title="Piano">
Piano

Piano môže byť:

</doc>
<doc id="162423" url="https://sk.wikipedia.org/wiki?curid=162423" title="Sujet">
Sujet

"V bežnej komunikácii (aj vo francúzštine) sujet znamená aj všeobecne námet alebo dej. "
Sujet [vyslov: süže alebo süžet] (z fr. sujet [süže] = podliehajúci/subjekt, motivácia) je konštrukcia epickej alebo dramatickej fabuly; zjednodušene povedané - umelecky realizovaná fabula (fabula v zmysle prirodzený sled udalostí založený na časovej postupnosti). 
Základom sujetu je konflikt medzi postavami diela, ktorý má motiváciu, rozvíja sa, vyvrchoľuje a rieši sa. Preto aj sujetová výstavba (=sujetová osnova, sujetová konštrukcia) má fázy:

</doc>
<doc id="162424" url="https://sk.wikipedia.org/wiki?curid=162424" title="Groteska">
Groteska

Groteska je umelecký žáner, kde v literárnom, divadelnom a filmovom zobrazení človeka a situácií zo života ľudí sa v neúmernej, zveličenej podobe, maximálne zosmiešňujúcej a prehnane strašidelnej forme prepletá skutočné s fantastickým. Je to spájanie rôznorodých prvkov pre satirické zobrazenie života. Situačné zvraty, prekvapujúce, humoristické a karikaturistické prvky sú základom grotesknosti.
Groteska môže byť súčasťou väčšieho umeleckého útvaru, napríklad veselohry.

</doc>
<doc id="162427" url="https://sk.wikipedia.org/wiki?curid=162427" title="Humoreska">
Humoreska

Humoreska je humorná poviedka, novela alebo veršami písané neveľké literárne dielo, v ktorom sa autor dobromyseľne posmieva nie závažným javom v spoločenskom alebo súkromnom živote. Vyberá smiešne stránky ľudského charakteru či v poviedke, novele, či veršovanke dominuje nejaký veselý príbeh, dobrosrdečnosť a žartovnosť. Vtip, veselosť a dobrý rozmar sú podstatou malých humoristických scénok či poviedok.

</doc>
<doc id="162429" url="https://sk.wikipedia.org/wiki?curid=162429" title="Lichtenštajnské kniežatstvo">
Lichtenštajnské kniežatstvo



</doc>
<doc id="162431" url="https://sk.wikipedia.org/wiki?curid=162431" title="Thomas Buffel">
Thomas Buffel

Thomas Buffel (*19. február 1981) je belgický futbalista, v súčasnosti hráč klubu RC Genk. Hrá na pozícií útočného stredopoliara, no v niektorých zápasoch nastupuje v pozícií útočníka.
S futbalovou kariérou začínal v belgických kluboch SV Ruddervoorde a Cercle Brugge, kde pôsobil až do roku 2000. Potom nasledoval prestup do Holandska. V januári 2005 podpísal 4,5 ročný kontrakt so škótskym klubom Glasgow Rangers. 1. júla 2008 prestúpil z Rangers do belgického Cercle Bruggy.
V drese Belgickej reprezentácie debutoval v zápase proti Andorre. V drese Belgicka odohral 32 zápasov v ktorých strelil 7 gólov.

</doc>
<doc id="162432" url="https://sk.wikipedia.org/wiki?curid=162432" title="Rozprávač">
Rozprávač

Rozprávač je autor, ktorý pútavo a nepriamo podáva nejaký príbeh, alebo osoba, ktorá príbeh rozpráva a zaujímavo či vzrušujúco rozpovedá.
Rozprávač v svojom rozprávaní využíva rečové zvraty a väzby tak, aby jeho vyrozprávanie deja bolo príťažlivé.

</doc>
<doc id="162437" url="https://sk.wikipedia.org/wiki?curid=162437" title="Jelena Tošićová">
Jelena Tošićová



</doc>
<doc id="162438" url="https://sk.wikipedia.org/wiki?curid=162438" title="Hellyeah">
Hellyeah

Hellyeah je heavy metalová superskupina pozostávajúca z členov skupín: Pantera, Damageplan, Mudvayne a Nothingface. Bubeník Vinnie Paul pôvodom z Pantery a Damageplan a súčasný basgitarista Bob Zilla z Damageplan, spevák Chad Gray a gitarista Greg Tribbett z Mudvayne, gitarista Tom Maxwell a ex-basgitarista Jerry Montano z Nothingface.
História.
Hellyeah vznikla na začiatku roku 2006 a skoro celé leto boli členovia zavretý v štúdiu a robili nový album. Prvá skladba nazvaná „Hellyeah“, sa objavila v rádiách a na internete už začiatko roka 2007. Kapela skončila nahrávanie CD v januári 2007 a v tom čase sa v USA objavila aj hlavná skladba k CD, „You Wouldn't Know“. Album nazvaný "Hellyeah" bol vydaný 10. apríla 2007 a debutoval na deviatom mieste Billboard 200 s predanými kópiami niečo málo pod 45 000. A ešte v ten deň na oslavnej párty v klube sa Jerry Montano opil a udrel Maxwella do tváre. Vyhadzovači ho vyhodili a potom ho nepustili dovnútra, keď mal v ruke zbraň. Kvôli tomu ho zo skupiny vyhodili. Vinnie Paul teda navrhol svojmu kamarátovi z Damageplan Bobovi Zillovi aby nahradil Jerryho.
Prvé turné "Fire It Up" bude hneď nasledované Family Values Tour 20.júla spolu s kapelami ako Evanescence a Korn. Podľa neoficiálnych informácií sa má kapela na konci roku 2007 zase zavrieť do štúdia a nahrať ďalšie CD.

</doc>
<doc id="162439" url="https://sk.wikipedia.org/wiki?curid=162439" title="Ján Lehotský">
Ján Lehotský

Ján „Janko“ Lehotský (* 16. apríl 1947, Bratislava) je slovenský spevák a skladateľ, niekdajší líder skupiny Modus. Jeho mama Ella Fuchsová-Lehotská bola primabalerínou, choreografkou a pedagogičkou. Jeho brat Juraj Lehotský bol známy trubkár. Syn Juraj je režisér.
Kariéra.
Absolvoval štúdium tanca a hry na klavíri na konzervatóriu v Bratislave a štúdium hry na husliach na ĽŠU. Od skončenia štúdia pôsobí ako hudobník v slobodnom povolaní. Patrí k najúspešnejším skladateľom slovenskej modernej populárnej hudby. Začínal v skupinách Ľubo Belák sextet, "Blues Five / New Blues Five" a Gentlemeni. 
Skupina Modus.
V roku 1972 nastúpil do skupiny Modus, v r. 1974 sa stal po personálnych zmenách a znovuobjavení skupiny jej lídrom. Prostredníctvom tejto skupiny, najmä jej činnosti v rokoch 1976 - 1980, široko uplatnil svoj výrazný kompozičný talent a podieľal sa na formovaní i širokom spoločenskom presadení rockového modelu slovenskej populárnej hudby. V 2. pol. 70. rokov patril k najväčším hitmakerom v ČSSR a jeho piesne si získali v jednote so zachovaním základných umeleckých hodnôt celoštátnu popularitu. V skupine Modus sa uplatnil aj ako spevák; vo svojom prejave vychádzal z rozvinutého bluesového a soulového cítenia a v spojení so zastretým, mierne chrapľavým hlasom vytvoril na slovenskej scéne osobitý farebno-výrazový register.
Diskografia.
Albumy.
Štúdiové:
Výberové:
Hudobná spolupráca.
Popri skupine Modus a jeho sólistoch (Gombitová, Žbirka, Novotná, Paulíny, Stankovský, Vyskočányi, Greksa a i.) spolupracoval ako skladateľ aj s Bezinkami, H. Blehárovou, K. Duchoňom, P. Hammelom, J. Kociánovou, M. Laiferovou, P. Lipom, M. Rottrovou, V. Špinarovou, H. Vondráčkovou a inými.

</doc>
<doc id="162442" url="https://sk.wikipedia.org/wiki?curid=162442" title="Whistler (Britská Kolumbia)">
Whistler (Britská Kolumbia)

Whistler je mesto a súčasť lyžiarskeho strediska Whistler Blackcomb v kanadskej provincii Britská Kolumbia. Má 9 248 obyvateľov. Mesto a lyžiarske stredisko navštívi ročne 2 milióny návštevníkov. Whistler sa nachádza pri diaľnici Highway 99, približne 44 kilometrov na sever od mesta Squamish.
Mesto Whistler vyhralo niekoľko designérskych ocenení za svoju architektúru a bolo označené viacerými lyžiarskymi časopismi ako jedna z najlepších oblastí pre lyžovačku v Severnej Amerike za posledných 15 rokov.
Dejiny mesta.
Údolie Whistler Valley bolo tradičnou obchodnou cestou Indiánov z kmeňa Squamish už dávno pred príchodom Európanov. Prvý prieskum, ktorý uskutočnila britská Royal Navy sa datuje do obdobia 60. rokov 19. storočia. Pomenovali túto oblasť ako London Mountain, no neoficiálne sa začala nazývať Whistler, kvôli hvízdaniu miestneho druhu svišťa. Koncom 19. storočia bola skrz údolie presekaná cesta, ktorá spojila Lillooet skrz Pemberton s fjordom Burrard Inlet skrz priesmyk zo Squamishu ku rieke Seymour. Cesta bola dokončená v roku 1877, no kvôli jej náročnému terénu bola len raz využitá pre účel, pre ktorý bola postavená – ako cesta pre hnanie dobytka. Okolie Whistleru začalo priťahovať lovcov kožušín a prospektorov (ako napríklad Johna Millara a Henryho Horstmana), ktorí na počiatku 20. storočia v oblasti založili malé tábory. S príchodom Myrtle a Alexa Philipovcov, ktorí v roku 1914 kúpili 4 hektáre pôdy pri jazere Alta Lake a postavili chatu Rainbow Lodge, sa oblasť v okolí Whistleru stala známejšou. Philipovci sa presťahovali z amerického štátu Maine do Vancouveru v roku 1910 a počuli zvesti o prírodnej kráse tejto oblasti od Johna Millara. Po prieskumnej ceste sa sem rozhodli presťahovať.
Dokončenie výstavby železnice Pacific Great Eastern Railway (ako sa pred rokom 1972 nazývala BC Rail) v tom istom roku skrátilo cestovnú dobu z vtedajších troch dní a ponúklo jednoduchší prístup do oblasti z Vancouveru. Rainbow Lodge získala reputáciu najpopulárnejšej dovolenkovej destinácie na západ od Skalnatých vrchov. Chata slúžila hlavne v lete, kedy člnkovanie, rybolov a turistika patrili medzi najčastejšie dovolenkové aktivity. Čoskoro boli postavené ďalšie chaty a to nielen pri jazere Alta Lake, ale aj pri ďalších jazerách v údolí. Turistika nebola jedinou činnosťou, ktorá zaznamenala prudký rozvoj, v údolí sa tiež výrazne zvýšila ťažba dreva a počas prvej polovice 20. storočia bola väčšina nižších svahov okolitých hôr bez pôvodného lesného porastu. V hornej časti údolia, na okolí jazera Green Lake boli štyri píly. Prebiehali tu aj pokusy o hľadanie zlata a chytanie zvierat do pascí, no z týchto aktivít nevyplynul žiaden veľký zisk.
Až do konca 60. rokov bola táto tichá oblasť bez základnej infraštruktúry, nebola tu žiadna kanalizácia, voda, či elektrina a žiadna cesta zo Squamishu, či Vancouveru. V roku 1962 preskúmali túto oblasť štyria obchodníci z Vancouveru, ktorí mali záujem o vybudovanie lyžiarskeho strediska a športovísk pre zimnú olympiádu v roku 1968. Bola založená spoločnosť Garibaldi Lift Company, ktorej akcie sa predali na burze a v roku 1966 sa lyžiarske stredisko na Whistler Mountain otvorilo verejnosti.
Príprava na Olympijské hry v roku 2010.
Mesto sa spolupodieľalo na príprave športovísk pre zimné olympijské a paraolympijské hry, ktoré sa konali v roku 2010 vo Vancouveri a vo Whistleri. Whistler hostil súťaže v alpskom rýchlostnom a technickom lyžovaní a v zjazdoch v neďalekom údolí Callaghan Valley a všetky paraolympijské súťaže, s výnimkou otváracieho ceremoniálu, hokeja na saniach a hraniu curlingu v kolieskovom kresle. Olympijská a paraolympijská dedina vo Whistleri sa nachádza v údolí Cheakamus Valley, vzdialenom 20 minút od všetkých športovísk vo Whistleri. Hostila vyše 2 400 atlétov, trénerov a zamestnancov olympijského výboru. Po skončení olympijských hier bude prerobená na novú obytnú štvrť.

</doc>
<doc id="162443" url="https://sk.wikipedia.org/wiki?curid=162443" title="Obrázky z výstavy">
Obrázky z výstavy

Obrázky z výstavy () je dielo ruského skladateľa Modesta Petroviča Musorgského. Ide o pôvodne klavírne dielo, ktoré však neskôr zorchestrovali mnohí skladatelia. Dnes sú Obrázky z výstavy známe predovšetkým v orchestrálnej úprave Maurica Ravela, ktorý dielu vynikajúcou inštrumentáciou vdýchol nový rozmer. 
Vznik.
V roku 1873 zomrel architekt Viktor Hartmann. Musorgskij sa s Hartmannom spoznal prostredníctvom Vladimira Stasova okolo roku 1870, keď ho uviedol do zoskupenia okolo Balakireva. Hartmann študoval v Petrohrade a najprv vynikal ilustráciami kníh. Potom pracoval ako architekt a zhotovil okrem iného v roku 1862 v Novograde pomník zasvätený tisícemu výročiu Ruska. V roku 1864 odišiel na 4 roky do zahraničia. V tomto období vznikla väčšina jeho akvarelov a žánrových skíc. Pri poslednom stretnutí s Musorgským utrpel Hartmann záchvat slabosti, keď sa rozprávali o novom ruskom stavebnom štýle. O niečo neskôr Hartmann zomrel. Musorgskij napísal krátky nekrológ do Petrohradských novín. Keď sa Stasov, ktorý sa v čase Hartmannovej smrti zdržiaval v zahraničí, vrátil do Petrohradu, zorganizoval vo februári a marci 1874 na pamiatku svojho priateľa výstavu s jeho dielami. Výstavný katalóg obsahoval okolo 400 diel, medzi tým rané ilustrácie kníh, cestovné náčrty, architektonické a kostýmové návrhy. Celý rad diel sa ešte počas výstavy pridával. Táto výstava podnietila Musorgského k tomu, aby svojmu zosnulému priateľovi napísal aj hudobnú pamiatku. V jednom enormnom tvorivom ošiali skomponoval suitu "Obrázky z výstavy", ktorú 22. júna 1874 dokončil.
Časti.
Klavírna verzia.
Podľa Musorgského rukopisu, v ktorom promenády nie sú číslované.
Ravelova orchestrácia.
Je tu vynechaná posledná promenáda v B dur.
Analýza.
Táto suita je postavená na rondovej forme, v ktorej sa medzi jednotlivými obrazmi päťkrát opakuje Promenáda, počas ktorej sa pozorovateľ pohybuje od jedného obrazu k druhému. Počas prechádzky výstavou na neho silne pôsobia jednotlivé obrazy. Ostáva pri nich stáť, aby ich mohol lepšie pozorovať. Každý z týchto obrazov predstavuje jednu časť tejto skladby a nasledovne je separátne rozanalyzovaná. K poradiu jednotlivých častí treba povedať, že pri nepárnych obrazoch 1,3,5,7 a 9 ide o prevažne odľahčené skladby so scherzovým charakterom, pričom obrazy s párnymi čísalmi 2,4,6,8 a 10 sú v pomalšom tempe a idú od melancholického až po majestátno-monumentálne. Sú to tie dva druhy pocitov, ktoré Musorgského napĺňali pri spomienkach na zosnulého priateľa. Na jednej strane smútok z jeho smrti, na druhej strane šťastné chvíle, ktoré ich spájali.
"Promenády".
Promenády jasne predstavujú Stasova a Musorgského, ako sa prechádzajú od obrazu k obrazu. Píše doslovne: "Skladateľ sa sám zobrazil ako chodí sem a tam, občas zastane, potom sa ponáhľa ďalej, aby pristúpil bližšie k určitému obrazu. Občas jeho cesta viazne - Musorgskij, plný smútku, myslí na svojho mŕtveho priateľa." Sám Musorgskij piše Stasovovi list, ktorý mu poslal počas práce na tejto suite v júni 1874 a v ktorom píše, že v medzihrách sa zjavuje jeho duševný obraz a že si myslí, že sa mu tie medzihry vydarili. Téma Promenád odzrkadľuje v mnohých ohľadoch zvláštnosti ruského jazyka a hudby. Jej charakter je vždy ovplyvnený predchádzajúcim obrazom. Tým pádom znie variácia Promenády - Con morturis in lingua mortua - v smutnom h mole, kým Promenáda po obraze dvoch Židov prichádza skutočne hrdo a v povšimnutiahodnej dĺžke.
Promenáda 1 (B dur)
Prvá Promenáda je úvodom k dielu. Hlavný motív je nasledovný (klavírna verzia):
Na začiatku sa objavuje striedanie "predspevujúcich" a "zboru", čo je typickým znakom ruskej ľudovej hudby. Tento nápev je stále ten istý, niekedy ako variácia, niekedy transponovaný. Úvodná Promenáda je založená na druhu štruktúry "a,b,a" (a:T1-8, b:T9-21, a:T21-24). Zvlášť to vystupuje do popredia v Ravelovej orchestrálnej úprave pri striedaní dychov a sláčikov.
Promenáda 2 (As dur)
Téma sa nachádza v ľavej ruke v piáne. Pri opakovaní je vždy sprevádzaná zborom v pravej ruke. Pri treťom nástupe témy v deviatom takte je už sústavne doprevádzaná. Kým sa už téma Promenády stráca v ritardande a diminuende, nastupuje attacca ďalšia časť - Starý hrad.
Promenáda 3 (H dur) 
Hlavná téma je v paralelných oktávach rozdelená na vysoký a nízky zbor, ktorý sa navzájom napodobňuje. Je to metóda ruskej polyfónie v protiklade k západnej fúgovej technike. Posledné dva takty sa ukončujú tlmením melódie cez návrat k unizónu a cez diminuendo a ritardando, ktoré sú v notách vypísané.
Promenáda 4 (d mol)
Téma Promenády začína v strede vo veľkej výške v piáne. Molová tonika pripomína predchádzajúci obraz, ktorý v pozorovateľovi ešte doznieva. Každé dva takty zaznieva o oktávu nižšie a je sprevádzaná neustálym crescendom. Na vrchole v šiestom takte pokračuje téma v pravej ruke podľa prvotnej imitácie, na čo nadväzujú v deviatom takte štyri šestnástiny, ktoré naznačujú nasledujúci obraz - Balet nevyliahnutých kuriatok. Ešte raz zaznie posledná spomienka na Promenádu, prv než sa pozorovateľ úplne odovzdá obrazu kuriatok.
Promenáda 5 (B dur)
Piata Promenáda je v celom rozsahu opakovaním prvej. Rozdeľuje dielo na dve časti. Kto ju hľadá v Ravelovej orchestrálnej úprave, nenájde ju, on ju vynechal. Pár malých úprav ovplyvňuje zhutnenie témy - na začiatku sú oktávy a neskôr v sprievode zamieňa napríklad jednu štvrťku za dve osminy.
V zvyšnej časti nasledujú ešte dve variácie Promenády. Je to medzičasť Con morturis in lingua mortua a majestátny záver - Veľká brána Kyjevská.
Con morturis in lingua mortua (h mol)
Musorgskij sám napísal na okraj svojho rukopisu nasledujúcu poznámku: "Latinský text znie: s mŕtvymi jazykom mŕtvych. Čo vyjadruje tento latinský text? - Tvorivý duch zomrelého Hartmanna ma vedie k lebkám a vyvoláva ich; lebky sa jemne rozsvietia." Po myšlienkovom spracovaní Hartmannovho obrazu "Katakomby" sa Musorgskij cíti ešte raz vtiahnutý k mŕtvemu priateľovi. V tejto pomalej časti plnej citu myslí ešte raz na neho a zotrváva v tichosti predtým, ako sa ďalej prechádza výstavou. Táto časť je rozdelená na dve podčasti, každá z nich obsahuje desať taktov. Prvých desať taktov začína s oktávovým tremolom na fis, ktoré po chromatickom poklese ostáva znovu na fis. V ľavej ruke zaznieva molová variácia témy Promenády ako druh smútočného pochodu. Melódia druhých desiatich taktov je prekrývaná tremolom, ktoré konštantne zotrváva na fis.
"Obrazy".
1. Škriatok (es mol)
 "Tento obraz predstavuje malého škriatka, ktorý sa na svojich krivých nožičkách ťarbavo, ťažkopádne pohybuje." - Stasov
Z tohto, tu Stasovovom opísaného škriatka, sa neskôr v Ravelovej orchestrálnej úprave stáva nešikovný, na pozorovateľa hnevlivo pozerajúci škriatok, ktorý chodí neustále dookola, až skoro spadne. Tomuto dookola chodiacemu škriatkovi je, ako aj väčšine obrazov, základom schéma a,b,a. Časť a obsahuje dva motívy - jeden rýchly osminový a jeden synkopový. Začína sa osminovým motívom v taktoch 1-10. V nasledujúcich taktoch (T11-18) nasleduje opakovanie, na čo je prvý motív vymenený synkopovým. Nasleduje úľak v taktoch 19-28. Potom nasleduje splývanie obidvoch motívov (T29-37), na čo nakoniec v takte 38 nasleduje časť b. Časť b je označená ako Poco meno mosso a pripomína abstraktnú verziu Promenády. Toto sa opakuje a je vždy na koniec (T45-46 a T58-59) prerušené rýchlym osminovým motívom prvej časti. Na to naväzuje v taktoch 60-65 pokračovanie tejto abstraktnej Promenády so zostupujúcimi polovými notami v sprievode, tentoraz ale bez rýchleho osminového motívu. Toto pokračovanie sa v ďalších šiestich taktoch opakuje, pričom sa hlasy po druhýkrát vymenia. Potom nasleduje druhýkrát časť a, tentoraz s variáciou synkopového motívu v taktoch 72-93. Skladbička končí groteskným osminovým behom, ktorému je predpísané "velocissimo" a "con tutta forza".
2. Starý hrad (gis mol)
 "Stredoveký hrad, pred ktorým stojí trubadúr, spievajúci svoju pieseň." - Stasov
Táto časť predstavuje pieseň, ktorú spieva trubadúr a doprevádza ju svojím nástrojom. Čo sa týka spevádzajúceho nástroja, ide o starodávny nástroj, u ktorého pri hraní, tak ako napríklad u gájd, jednostaj znie aj základný tón. V tomto prípade sa pod pojmom základný tón myslí jedno gis, ktoré znie počas celej skladby. Jednotlivé strofy spevu a sprievodu končia stále tým istým obratom. Po prvých dvoch strofách, ktoré predstavujú istý druh expozície, nasleduje 5 ďalších, ktoré sa zo začiatku stále zinzenzívňujú, aby sa potom po následnom uviaznutí v taktoch 86-95 stratili. Aj keď je táto skladba po celý čas označená pp, dosiahnu prostredné strofy hlasitostný vrchol, ktorý prispieva v týchto častiach k zhusteniu. Ravel píše vo svojej orchestrálnej verzii v strednej časti f, aby sa ku koncu mohol znovu vrátiť do pp. Melódia je pôvabná, typická pre ruskú ľudovú hudbu. Tercie na začiatku, ako aj synkopické kvinty a početné kvarty (napr. vždy na začiatku strofy) sú elementy, ktoré sa v ruskej ľudovej hudbe často vyskytujú. Tiež improvizačný princíp použitý v strofách, ktorý má vždy rovnakú konečnú frázu po improvizácii v melódii, je v Rusku veľmi používaný. Na tiché doznievanie tejto skladby nasleduje tretia Promenáda, ktorá prechádza do tretej skladby - Tuileries.
3. Hrajúce sa deti (H dur)
 "Aleja záhrad Tuileries, na ktorej je plno detí s opatrovateľkami." -Stasov
Aj tejto skladbe je základom forma a,b,a. Odľahčené šestnástinové behy a akordový H dur - gis mol motív na začiatku predstavujú Stasovom opísané deti, ktoré sa v záhradách Tuileries hrajú a skáču sem a tam. Motív sa zintenzívňuje od siedmeho taktu (dobre to počuť hlavne na harmóniách, ktoré sú stále tvrdšie), aby ho potom od štrnásteho taktu preklenul pokojnejší b motív. Od taktu 22 sa téma zosilnene vracia. Na konci sa nachádza šestnástinový beh v harmonickom dis mol, ktorý by sa dal v dnešnej dobe najlepšie opísať rýchlo sa vzďaľujúcou kamerou. Týmto behom sa prechádza k nasledujúcemu obrazu.
4. Bydło (gis mol)
 "Poľský voz s mocnými kolesami tiahnutý volmi." -Stasov
Počas monotónneho gis mol - H dur basového sprievodu sa v hornom hlase vyvíja melódia. Tak ako pri Starom hrade, aj tu ide o druh piesne s troma strofami vo variáciách, ktorá sa v druhej strofe zintenzívňuje, aby sa potom na konci tretej strofy mohla stratiť v nekonečnosti výstavnej sály. Konkrétne to znamená, že pieseň sa jednohlasne začína vo fortissime (u Ravela v pianissime), v strede sa rozvije až do štvorhlasu a na konci zaniká v jednohlasnom pianissime. Každá strofa sa skladá z dvoch častí, ktoré síce rovnako začínajú, no rôzne sa ďalej vyvíjajú. Pokiaľ ide o melódiu, tak sú prvá a tretia strofa v taktoch 2-20, respektíve 39-57 prakticky identické. Prostredná strofa je tvorená variáciou témy. Tak ako v druhom obraze, aj tu sa nachádza mnoho znakov ruskej ľudovej hudby. Sú to predovšetkým časté kvartové a kvintové kroky, ostinátová figúra v base a stúpajúca kvinta, ktorá sa na začiatku melódie stále vracia. V jednom liste pre Stasova Musorgskij napísal k tomuto nadpisu: "Číslo 4: jednoducho - Sandomirzsko Bydło, samozrejme to takto nebude napísané a ostane to len medzi nami." No neostalo to len medzi nimi, a preto vieme dnes aj my, že tento voz s volským záprahom, zobrazený na tomto obraze, pochádza zo Sandomierza, teda z mesta, v ktorom strávil Hartmann veľkú časť svojho života a z ktorého pochádzajú aj dvaja Židia z obrazu číslo 6. Nasledujúca Promenáda 4 preberá smutnejší charakter tohto obrazu, aby potom s náhle odľahčeným záverom prešla na ďalší obraz - Balet nevyliahnutých kuriatok.
5. Balet nevyliahnutých kuriatok (F dur)
 "Hartmannov obraz ako kostýmový návrh pre balet Trilby." -Stasov
Ako už bolo na začiatku spomenuté, nepárne obrazy majú scherzový charakter. Balet nevyliahnutých kuriatok je z nich jediný, ktorý je skutočné Scherzino so strednou časťou - Trio. V prvej, opakujúcej sa časti počuť skackajúce a pískajúce kuriatka, ktoré tancujú balet. Nápadné pri tejto téme je, že pri vrchnom hlase ide väčšinou o paralelnú kvintu k basu. Po ďalších šiestich taktoch sa táto časť zopakuje, a potom nasleduje trio. Trio pozostáva z dvoch osemtaktových častí, ktoré sa opakujú a sú označené ppp. Prvý diel pozostáva z ostináta v base a nad tým pohybujúcich sa trilkov, ktoré tvoria čipkovitú melódiu. Druhý diel Tria vedie so svojími osminami znovu k prvotnému motívu, ktorý končí Codou.
6. Samuel Goldenberg a Schmuyle (b mol)
 "Dvaja poľskí Židia, jeden bohatý, druhý chudobný." -Stasov
Dve témy použité v tejto časti predstavujú týchto dvoch Židov. Prvý vystupuje mocne a rozhodne, druhý ticho, nervózne až trochu nechutne. V prvom ide o toho bohatého, ktorý vystupuje jasne a sebavedomo v taktoch 1-8. V ďalších ôsmich taktoch nasleduje druhý, ten chudobný, ktorý sa nervózne krúti dookola, sťažuje sa, prípadne ukradne peniaze niektorému okoloidúcemu, ktovie. V taktoch 17 a 18 sa obaja stretnú, na čo nasleduje v taktoch 19-25 ich debata, v ktorej ľavou rukou rozpráva bohatý a pravou rukou chudobný Žid. Nato už rozpráva len bohatý Žid a v posledných dvoch taktoch môžeme nadobudnúť dojem, že chudobný sa v energických slovách bohatého (ff) už úplne stratil. V jednom liste svojej dlhodobej známej - Ludmile Schestakovej, sestre Glinku, píše Musorgskij už v roku 1868, že sa snaží vložiť do svojej hudby ľudské hlasy. Presne to robí Musorgskij v tejto skladbičke. Po prvých ôsmich taktoch pomalého, rozvážneho rozprávania bohatého Žida nasleduje osem taktov chudobného Žida. Ten rozpráva rýchlo, s neustálymi opakovaniami na huhňajúcom tóne. Potom sa obidvaja rozprávajú, bohatý Žid v base a chudobný o niečo hlasnejšie (paralelné oktávy) v pravej ruke. Bohatý má ale posledné slovo a donúti chudobného mlčať. Tónina, ktorá spolu s uvoľnenými "e" a "a" tvorí určitý druh cigánskej stupnice, poukazuje na židovský pôvod obidvoch osôb. V origináli nasleduje po tejto časti opakovanie prvej Promenády, ktorá celé dielo delí na dve časti. V orchestrálnej Ravelovej verzii, ako aj v mnohých iných úpravách sa táto Promenáda vypúšťa a nasleduje rovno scéna z trhu v Limoges.
7. Trh v Limoges (Es dur)
 "Francúzske ženy vášnivo hádajúce sa na trhu." -Stasov
Musorgskij mal prvotne v úmysle zapojiť tu reálnu ženskú hádku, no nakoniec ostal len pri hudobnej hádke. Ako v predchádzajúcom obraze, aj tu je predstavená ľudská reč. V protiklade k predchádzajúcemu obrazu použil tu namiesto cigánskej stupnice obyčajný Es dur, keďže hádajúcich sa ľudí nepredstavujú Židia orientálneho pôvodu, ale francúzske ženy. Neustále šestnástiny vyjadrujú obrovský vír zvukov a horlivý trhový zhon. Do tohoto zvukového víru sa zamiešavajú aj nadávky a sčasti aj bitky, napríklad v taktoch 4-8, ale hlavne v ôsmom takte, keď sa veľmi rýchlo mení medzi vysokými a nízkymi tónmi. Hádky sú stále mocnejšie (jasne to vidieť na dynamike, disonanciách a veľkých skokoch) a v takte 25 sa vracia k úvodnému motívu, ktorý však teraz zaznie o veľkú terciu vyššie. Ešte raz sa hádka zosilní, aby potom attacca viedla rýchlymi dvaatridsatinami k nasledujúcej časti - Katakomby.
8. Catacombae Sepulcrum romanum (h mol)
 "V tomto obraze Hartmann zobrazil sám seba, ako si pri svetle lampáša pozerá parížske katakomby." -Stasov
Táto časť - Sepulcrum romanum - nesie pečať hrozivých zvukov, pri ktorých až tuhne krv v žilách. Obraz podľa Stasova predstavuje samého Hartmanna, ako si spolu so strážnikom, držiacim lampáš, a s architektom pozerá parížske katakomby. Nahromaďujú sa lebky na lebky - smrť je všadeprítomná. Čo by sa z výstavy obrazov hodilo viac ako rekviem na Hartmannovu počesť, než obraz, ktorý Hartmann sám ukazuje ako konfrontáciu so smrťou? Táto skladba pozostáva z takmer úplne nemelodických, za sebou idúcich akordov. Každú chvíľu sa z tmy v piáne mihnú vo svetle lampáša nové hrozivé obrazy vo fortissime. Od taktu 3 až po takt 11 idú akordy po takmer chromatickej basovej línii d, cis, c, h, b, a, g, fis.
9. Baba Jaga, alebo Domček na stračej nôžke (C dur)
 "Hartmannov obraz ukazuje hodiny v tvare domčeka Baby Jagy, ktorý stojí na stračej nôžke. Musorgskij k tomu ešte pridal let Baby Jagy na mažiari." -Stasov
Baba Jaga lieta chladnými ruskými nocami, ako je typické pre ruských zástupcov tohto druhu, na mažiari, a nie na obyčajnej metle. Jej dom stojí na stračej nôžke, a to z úplne jednoduchého dôvodu. Keďže dom sa krúti, môže sa k svojím obetiam vždy natočiť a otvoriť im vchodové dvere do zaručenej skazy. Ježibaba totiž veľmi rada žerie ľudí, predovšetkým ich kosti. To, ako sa chatrč k poslucháčovi obracia zlovestným skokom (veľká septima smerom hore) môžeme počuť už v prvých akordoch. Aj tento obraz je založený na štruktúre a,b,a. Po prvom dieli (Allegro con brio, feroce) nasleduje pomalší stredný diel, označený ako Andante mosso. Po repríze prvého motívu, tentoraz označeného ako Allegro molto, nasledujú razantné šestnástiny, ktoré vedú attacca na ďalší obraz. Čo sa týka prvého motívu - zdá sa, ako keby jednostaj krúžil okolo tónu G. Rýchly, chromaticky stúpajúci osminkový motív, ktorý tiež začína na G, tvorí v taktoch 17-32 prechod v ôsmich pasážach. Posledných štyrikrát sa mu v pravej ruke pridáva motív so sekundovými prvými údermi. Na to sa napája trochu heroicky znejúci motív. Je to možno Baba Jaga, ktorá práve lieta hore-dole na svojom mažiari. Čím dlhšie, tým viac sa do tohto heroického motívu pridávajú rýchle osminové pohyby a agresívne disonancie. V takte 57 preberajú kormidlo osminy už definitívne a od taktu 67 prichádza do hry aj hrozivá, chromaticky zostupujúca basová línia, ktorá nakoniec ústi do rýchleho šestnástinového behu. Po spomalení tohto motívu a po štvrťkách na tom istom tóne (G) po celé dva takty, nasleduje časť b. Časť b nesie pečať dlhých sextolových pohybov, ktoré na konci zruší tremolo. V base sú tieto sextoly sprevádzané istou variáciou prvého motívu. Nato nasledujúca (T123) repríza úvodného motívu je trochu skrátená. Pre šestnástinový beh v takte 187 je teraz viac miesta. Namiesto toho, aby na konci spomalil, tak po dosiahnutí najnižšieho bodu znovu stúpa a vedie nás ku nikdy nepostavenej Veľkej bráne Kyjevskej.
10. Veľká brána Kyjevská (Es dur)
 "Hartmannov obraz predstavuje architektonický návrh mestskej brány pre Kyjev v masívnom starosruskom štýle s kupolou vo forme slovanskej helmy." -Stasov
Veľká brána Kyjevská je plán mestskej brány Kyjeva, ktorá mala pripomínať nešťastný atentát na cára Alexandra II. Brána mala pôvodne obsahovať aj veľkú zvonicu s kostolom. V Musorgského "Obrázkoch z výstavy" predstavuje bombastické finále Suity. Táto časť pozostáva takpovediac z troch stavebných kameňov - variácia témy Promenády, chorál a zvonkohra zvonice nachádzajúcej sa v bráne. V prvých ôsmich taktoch je predstavená variácia Promenády. Nato sa v nasledujúcich trinástich taktoch opakuje a vedie ďalej, na čo nasleduje opakovanie originálnej formy, no tentoraz hlasnejšie a je podfarbená organovým Es. Tento prvotný nálet gigantizmu je v tridsiatom takte prerušený chorálom, znejúcim z kostola brány vo frýgickej As dur, ktorý je navyše ešte aj označený "senza expresione". Podľa Stasova je tomuto chorálu základom "Choral Elicy vo Christa krestistesja" z ruskej liturgie. Tento chorál je v takte 47 prerušený prvou témou, ktorá je ale tentoraz sprevádzaná stúpajúcou a klesajúcou stupnicou Es dur v osminách. Tieto osminové pohyby sa najprv nachádzajú v pravej ruke a pri výmene hlasov v takte 55 prejdú do ľavej, kde potom ostanú. Opäť nasleduje chorál (T64), teraz o kvintu vyššie. Tentoraz však zaznie v plnej sile vo fortissime. Po diminuende v takte 76 nasleduje od taktu 31 zvonkohra znejúca zo zvonice. Pomaly začína znieť, najprv veľké ťažké zvony, ktorých kmity notujú celý takt. O niečo menšie zvony, ktoré nastupujú v takte 85, majú tri kmity na takt a tie ešte menšie sa zmiešavajú s predchádzajúcimi, napísanými v osminách. Od taktu 97 sa do zvonkohry skryto zamiešava aj pôvodná téma Promenády. Po ôsmich taktoch nasleduje prechod, ktorý kladie nápor na celú klaviatúru. Za nasledovnými triolami (T144) sa znovu ukrýva téma Promenády, ktorá po prechodnej časti v taktoch 140-161 naposledy vedie k hlavnej téme tejto skladby a majestátnemu záveru celého diela.

</doc>
<doc id="162445" url="https://sk.wikipedia.org/wiki?curid=162445" title="Janko Lehotský">
Janko Lehotský



</doc>
<doc id="162446" url="https://sk.wikipedia.org/wiki?curid=162446" title="Výpustka">
Výpustka



</doc>
<doc id="162447" url="https://sk.wikipedia.org/wiki?curid=162447" title="Brockton Point">
Brockton Point

Brockton Point leží v prístave Port of Vancouver, na východnom konci Stanley Parku v meste Vancouver v Kanade. Je pomenovaný podľa Francisa Brocktona. Nachádza sa tu maják Brockton Point Lighthouse s automatickým osvetlením.

</doc>
<doc id="162449" url="https://sk.wikipedia.org/wiki?curid=162449" title="Miroslav Hrianka">
Miroslav Hrianka

Miroslav Hrianka (* 1947 - † 23. jún 2018) bol slovenský elektrotechnik, ktorý sa zaoberal analýzou digitálneho obrazu.
Vysokoškolské štúdium ukončil v roku 1971 na Vysokej škole dopravnej v Žiline. Na tej istej škole obhájil v roku 1984 vedecký stupeň CSc. a od roku 1987 sa stal docentom.
Vyučoval rádioelektroniku, technickú diagnostiku, elektroniku, problematiku logických obvodov a spracovania obrazu.

</doc>
<doc id="162451" url="https://sk.wikipedia.org/wiki?curid=162451" title="Detroit Vipers">
Detroit Vipers

Detroit Vipers bol hokejový klub, ktorý pôsobil v rokoch 1994 až 2001 v International Hockey League. Vipers boli pôvodne Salt Lake Golden Eagles. V roku 1994 kúpili Palace Sports and Entertainment licenciu a v roku 1994 premiestnili klub do Detroitu. Sponzorské dohody s Chrysler Corporation viedli k názvu klubu Vipers, ktorý pochádza od názvu automobilu Dodge Viper.
V roku 1997 tu odohral 1 zápas Gordie Howe, čím sa stal jediný profesionálny hokejista NHL, ktorý nastúpil počas šiestich dekád.

</doc>
<doc id="162452" url="https://sk.wikipedia.org/wiki?curid=162452" title="Francis Brockton">
Francis Brockton

Francis Brockton bol inžinier na palube britskej lode HMS Plumper pod velením kapitána "Georga Henryho Richardsa", keď v roku 1859 objavil uhoľnú žilu v oblasti dnešného mesta Vancouver. Po tomto objave, ktorý kapitán Richards nahlásil guvernérovi "Jamesovi Douglasovi", Richards pomenoval miesto nálezu Coal Harbour – Uhoľný prístav a pomenoval Brockton Point, východnú časť dnešného Stanley Parku vo Vancouveri podľa Francisa Brocktona.

</doc>
<doc id="162453" url="https://sk.wikipedia.org/wiki?curid=162453" title="Bangalore Open 2007">
Bangalore Open 2007

Bangalore Open 2007 bol tenisový turnaj okruhu WTA, ktorý sa konal v indickom Bangalúre od 12. februára do 18. februára 2007. Vyhrala ho 19-ročná Jaroslava Švedovová, ktorá vo finále porazila najvyššie nasadenú a víťazku z roku 2006 Maru Santangelovú 6-4, 6-4. Bol to jej prvý titul na okruhu WTA.
Dvojhry.
Nasadenie.
V zozname sú nasadené hráčky. V zátvorkách je kolo, v ktorom vypadli.
Štvorhry.
Nasadenie.
V zozname sú nasadené páry. V zátvorkách je kolo, v ktorom vypadli.
Kvalifikácia dvojhry.
Nasledujúce hráčky sa kvalifikovali do hlavného turnaja:
Nasadenie.
V zozname sú nasadené hráčky. V zátvorkách je kolo, v ktorom vypadli. Hrubo vyznačené hračky postúpili do hlavnej súťaže.

</doc>
<doc id="162454" url="https://sk.wikipedia.org/wiki?curid=162454" title="Évreux">
Évreux

Évreux je mesto vo francúzskom departmente Eure v regióne Normandia. Cez mesto preteká rieka Iton.
Poloha.
Obec má rozlohu . Najvyšší bod je položený a najnižší bod 
Obyvateľstvo.
Počet obyvateľov obce je ().
Nasledujúci graf zobrazuje vývoj počtu obyvateľov v obci.

</doc>
<doc id="162455" url="https://sk.wikipedia.org/wiki?curid=162455" title="Johannes Blaskowitz">
Johannes Blaskowitz

Johannes Blaskowitz (* 10. júl 1883, Würzburg, Nemecko – † 5. február 1948, Norimberg, Nemecko) bol nemecký generál počas druhej svetovej vojny.
Život.
Narodil sa v meste Paterswalde vo Východnom Prusku ako syn luteránskeho pastora. V roku 1894 začal navštevovať vojenskú kadetskú školu. Bojoval v prvej svetovej vojne na východnom i západnom fronte, najprv ako veliteľ roty a práporu, neskôr ako štábny dôstojník. Po skončení vojny počas Weimarskej republiky zostal príslušníkom Reichswehru. Velil ďalej práporu, neskôr pluku. Následne zastával funkcie náčelníka štábu pešej divízie, bol inšpektorom vojenského školstva až do apríla 1935. Necelý rok potom pôsobil ako veliteľ pešej divízie a následne bol preložený do funkcie veliteľa II. armádneho zboru. 
V predvečer druhej svetovej vojny v auguste 1939 sa stal veliteľom 8. armády Skupiny armád Juh, ktorá sa zúčastnila útoku na Poľsko, kde jeho jednotky zničili počas bojov na Bzure poľské armády Poznaň a Pomoransko. 20. októbra bol poverený vedením okupačnej armády v Poľsku v rámci Hlavného veliteľstva Východ. V tejto úlohe protestoval proti správaniu jednotiek Waffen-SS a Einsatzgruppen na Poľskom území, za čo znášal kritiku Hansa Franka ako aj „obvinenia“ z prílišnej jemnosti. 14. mája 1940 bol z tejto funkcie odvolaný a preložený k 9. armáde, ktorá bojovala vo Francúzsku. Od júna bol vojenským guvernátorom severného Francúzska. Od októbra 1940 potom až do 2. mája 1944 velil 1. armáde dislokovanej celú dobu v Francúzsku. Následne bol menovaný za veliteľa Skupiny armád G, ktorá sa nachádzala v južnom Francúzsku. Koncom januára 1945 bol poverený vedením Skupiny armád H, avšak už v apríli bol poverený velením nemeckých vojsk v Holandsku tam medzi 5. a 6. májom 1945 v hoteli de Wereld odovzdal kapituláciu nemeckých síl v krajine do rúk generála Charlesa Foulkesa. 
Po vojne bol súdený za vojnové zločiny na súde v Norimbergu. Pred vynesením rozsudku spáchal 5. februára 1948 samovraždu skokom z okna svojej cely.

</doc>
<doc id="162459" url="https://sk.wikipedia.org/wiki?curid=162459" title="Neúplná výpoveď">
Neúplná výpoveď



</doc>
<doc id="162460" url="https://sk.wikipedia.org/wiki?curid=162460" title="Whistler">
Whistler

Whistler môže byť:

</doc>
<doc id="162461" url="https://sk.wikipedia.org/wiki?curid=162461" title="Game Boy Advance SP">
Game Boy Advance SP

Game Boy Advance SP je vylepšená verzia prenosnej hernej konzoly Game Boy Advance firmy Nintendo, uvedená na trh začiatkom roka 2003.

</doc>
<doc id="162462" url="https://sk.wikipedia.org/wiki?curid=162462" title="Cengelka">
Cengelka

Cengelka je potok na Kopaniciach, v centrálnej časti okresu Myjava. Je to ľavostranný prítok Myjavy, meria 2,9 km a je tokom IV. rádu.
Prameň.
Pramení v Myjavskej pahorkatine, na juhovýchodnom svahu Baranca (431,8 m n. m.) v nadmorskej výške približne 400 m n. m.
Opis toku.
Od prameňa tečie sprvu na krátkom úseku na juhovýchod, potom na juh a zľava priberá prítok (370,3 m n. m.) z osady Vlčkovci. Ďalej sa stáča juhozápadným smerom, sprava priberá prítok z juhojuhovýchodného svahu Baranca, zľava prítok prameniaci severne od kóty 439,1 m a pokračuje západným smerom. Napokon preteká intravilánom mesta Myjava, kde v blízkosti centra ústi v nadmorskej výške cca 328 m n. m. do Myjavy.

</doc>
<doc id="162463" url="https://sk.wikipedia.org/wiki?curid=162463" title="William Cornelius Van Horne">
William Cornelius Van Horne

Sir William Cornelius Van Horne (* 3. február 1843, Chelsea, Illinois, USA – † 11. september 1915, Montreal, Quebec, Kanada) bol pionier vo vedení severoamerických železničných spoločností.
Životopis.
Narodil sa v meste Chelsea v USA. Keď mal osem rokov sa s rodinou presťahoval do neďalekého mesta Joliet.
Na železnici začal pracovať v roku 1857, až do roku 1867 pracoval na rôznych pracovných postoch v Michigan Central Railway, neskôr pracoval pre Chicago and Alton Railway, pre ktorých v rokoch 1878 až 1879 pôsobil vo funkcii stavbyvedúceho. V roku 1882 bol vymenovaný za generálneho manažéra Kanadskej pacifickej železnice (CPR) a v roku 1884 sa stal jej viceprezidentom.Za prezidenta CPR bol vymenovaný v roku 1888, najviac sa preslávil dozorom nad výstavbou trate prvej kanadskej transkontinentálnej železnice.
Van Horne si železnicu predstavoval ako integrovaný komunikačný a dopravný systém a presvedčil riaditeľov a spoluvlastníkov k vytvoreniu telegrafnej služby a expresnej zásielkovej prepravnej služby ako súčasti železnice.
Bol z veľkej miery samouk, známy svojou veľkou intelektuálnou výstrednosťou a dynamikou. Mal dobré povedomie o fungovaní každej časti železničného priemyslu, vrátane riadenia lokomotívy. Ako bohatý človek sa neskôr stal spoluvlastníkom Cuba Railroad Company, železničnej spoločnosti na Kube.
Zodpovedal tiež za spustenie námornej prepravy Kanadskej pacifickej železnice, keď uviedol do prevádzky pravidelné spojenie medzi Vancouverom a Hongkongom v roku 1891 na oslavovaných luxusných parníkoch "Empress". Viedol expanziu CPR pri obchode a rozširovaní siete luxusných hotelov a spolupodieľal sa na tvorbe architektonického dizajnu dvoch najslávnejších hotelov v reťazci CPR, Château Frontenac v Quebec City v Quebecu a Château Lake Louise v Alberte.
Medzi rokmi 1895 až 1915 bol guvernérom McGillovej univerzity a bol jedným z prvých ľudí v Kanade, ktorí získali umelecké diela od členov francúzskeho impresionistického hnutia.
Na ostrove Minister's Island postavil veľké letné sídlo, ktoré nazval "Covenhoven" a rozšíril rekreačné stredisko CPR v meste St. Andrews v kanadskej provincii New Brunswick.
Po jeho smrti v Montreale v roku 1915 bol vypravený špeciálny vlak, ktorý previezol jeho pozostatky do mesta Joliet v americkom štáte Illinois, kde bol pochovaný na cintoríne Oakwood Cemetery.

</doc>
<doc id="162464" url="https://sk.wikipedia.org/wiki?curid=162464" title="Svacenický jarok">
Svacenický jarok

Svacenický jarok je potok na Myjavských kopaniciach, v centrálnej časti okresu Myjava. Je to pravostranný prítok Myjavy, meria 5,4 km a je tokom IV. rádu.
Pramení v Bielych Karpatoch východne od kóty 507,9 m a severne od osady Zimovci, v nadmorskej výške približne 460 m n. m. Od prameňa tečie na krátkom úseku najprv na juhovýchod, zľava priberá krátky prítok z osady Páleníkovci a ďalej pokračuje juhojuhovýchodným smerom už v geomorfologickom celku Myjavská pahorkatina. Následne preteká osadami Škanderovci, Majtánovci, Vachulovci a Kožíkovci, pri posledne menovanej napája dve malé vodné nádrže. Západne od mesta Myjava priberá zľava najprv prítok prameniaci východne od osady Kožíkovci, potom z tej istej strany prítok vznikajúci západne od osady Devánovci a na krátkom úseku tečie severojužným smerom cez novovybudovaný polder. Napokon sa stáča juhozápadným smerom, podteká cestu II. triedy č. 581 a v blízkosti Turej Lúky ústi v nadmorskej výške cca 308 m n. m. do Myjavy.

</doc>
<doc id="162465" url="https://sk.wikipedia.org/wiki?curid=162465" title="Xingu (rieka)">
Xingu (rieka)

Xingu (po portugalsky [ʃĩˈɡu]) je rieka v Brazílii, ktorá sa nachádza v Amazonskej nížine v povodí rieky Amazonka a zároveň patrí k jej najväčším južným prítokom. Rieka preteká spolkovými štátmi Mato Grosso a Pará. Meria 1 815 km. 
Geografia.
Horný tok rieky Xingu.
Rieka Xingu pramení v spolkovom štáte Mato Grosso severne od Brazílskej vysočiny v oblasti s nadmorskou výškou približne 600 m, kde sa stretávajú pohoria Roncador a Formosa. Zdroj vody rieke dodáva sútok troch hlavných zdrojníc. Prvou z nich je rieka Ferro (Atelchu) dlhá 400 km (spolu s jej prítokmi Steinen, Ronuró a Jabota), ktorá tečie zo západnej strany, pričom do nej steká voda z východných svahov pohoria Formosa. Druhú zdrojnicu tvorí rieka Tamitatoala (Betavil), ktorá meria 330 km a priteká z južnej strany. Tretiu, najdôležitejšiu a najvodnatejšiu zdrojnicu predstavuje rieka Culuene, ktorá meria asi 600 km a steká do nej voda zo severozápadných svahov pohoria Roncador. Do Culuene pritekajú mnohé rieky, napríklad Auiita, Culiseu, Tanguro, Sete de Setembro a Conto de Magalhanaes. Rieka Xingu pramení v rovnakej oblasti ako ďalšie dôležité brazílske rieky, ako napríklad Teles Pires či Guaporé, ktoré sa vlievajú do Amazonky. Na rovnakom území vyviera aj prameň rieky Cuiabá, ktorá tečie až do ústia Río de la Plata vzdialeného viac ako 4 000 km.
Oblasť horného toku Xingu sa nachádza v Domorodom národnom parku Xingu, ktorý v roku 1961 vyhlásili za vôbec prvý domorodý park v Brazílii, keďže predstavuje hlavný zdroj vody a potravy pre populáciu približne 4 500 domorodcov, ktorí žijú na jeho území. Na hornom toku tečie Xingu smerom na juh a ešte počas svojej cesty spomínaným veľkým parkom v úseku s rozlohou asi 150 km priberá viaceré prítoky, napríklad rieky Manissauá-Miçu, Arraias y Suiá-Miçu (450 km). Len čo Xingu opustí uvedený park, priteká do Domorodej rezervácie Jarina, kde sa do nej vlievajú rieky Huaiá-Miçu, Aiuiá-Miçu a Jarina. V tejto časti, približne 40 km na západ od oblasti São José do Xingu (5 267 obyvateľov v roku 2010), sa rieka stretáva s radiálou, diaľnicou BR-80, a pretína sa s ňou v jej predĺženom úseku, ktorý tvorí spojenie s hlavným mestom Brazília.
Stredný tok rieky Xingu.
Rieka následne prechádza hranicou spolkového štátu Pará, kde preteká takmer výlučne samosprávnou oblasťou Altamira (s výmerou 159 696 km², vďaka ktorej ide o územnú samosprávnu s najväčšou rozlohou v Brazílii i na svete). Následne do Xingu pritekajú jej pravostranné prítoky, rieky Liberdade (450 km), Paz a Pepita (rieka Porto Alegre). V oblasti stredného toku v úseku dlhšom ako 100 km tvorí rieka západnú hranicu domorodého územia Kapayó, ktoré napokon pretína v jednom z jeho koncov. V Kapayó sa rieka vyznačuje veľmi prudkým tokom, následkom čoho vznikol v oblasti vodopád Ananá a kaskáda Porto Seguro. Tok zostáva mohutný aj keď rieka opustí spomínané domorodé územie a tvorí vodopády Mucura a Gorgulho do S. Antonio. Rieka následne priteká do úseku, v ktorom sa na jej brehoch rozprestiera prvá dôležitá oblasť São Felix do Xingu, kde sa do nej sprava vlieva jeden z jej hlavných prítokov, rieka Fresco (560 km). Xingu ďalej preteká takmer neobývanou oblasťou, pričom sa neustále rozširuje a jej tok sa dostáva do časti, kde sa nachádzajú početné ostrovy, piesočné nánosy a vodopády. Ide o úsek, v ktorom sa do nej vlievajú viaceré prítoky, napríklad rieky Triunfo, Pombal, São José a Pardo. Dané územie zároveň tvorí začiatok novej domorodej oblasti s názvom Araweté/Igarapé-Ipuxina, ktorú rieka opäť ohraničuje svojím západným brehom v časti dlhej takmer 200 km. Na hranici s uvedenou domorodou oblasťou, rieka preteká krátkym úsekom medzi dvoma novými menšími domorodými územiami Koatinemo (na východnej strane) a Cararaô (na západnej strane). O trochu ďalej sa do rieky z ľavej strany vlieva jej hlavný prítok, rieka Iriri, ktorá meria viac než 1 100 km.
Dolný tok rieky Xingu.
V tomto bode prechádza rieka do svojho dolného toku, kde sa vyznačuje veľmi širokým korytom, v ktorom sa nachádza množstvo ostrovov. Na brehu rieky už nájdeme i niekoľko oblastí, z ktorých sú niektoré pomerne významné, napríklad Novo Acordo, Altamira (96 842 obyvateľov v roku 2008), Paquicama, Belo Monte do Pontal, Vitória do Xingu (13 480 obyvateľov.), Aricaria a Senador Jose Porfirio. 
Ide o úsek, v ktorom sa do Xingu z pravej strany vlieva rieka Bacajá a kde rieku v oblasti služieb lodnej dopravy na priehrade Belo Monte pretína Transamazonská diaľnica. Diaľnica sa k rieke približuje aj na druhom brehu v blízkosti Altamiry.
Od oblasti Aricaria prechádza rieka Xingu do obrovského jazera alebo ústia s dĺžkou asi 120 km a šírkou približne 8 – 15 km. Nakoniec sa rieka vlieva do Amazonky, prostredníctvom siete ramien (prírodných kanálov), ktoré meandrujú všetkými možnými smermi cez lesnaté súostrovie. V rámci neho vyniká svojou veľkosťou ostrov Urucuri dlhý asi 40 km (niektoré ostrovy sa využívajú na poľnohospodársku činnosť a chov dobytka). Na pravom brehu nájdeme oblasti Senador José Porfírio (12 998 obyvateľov), Porto de Moz (33 951 ha) a Vilarinho do Monte, ktorá už leží v časti, kde sa rieka vlieva do Amazonky. Takmer v samotnom ústi sa do Xingu zľava vlieva jej posledný prítok, rieka Jarauçu.
Na celom konci dolného toku rieky si môžeme všimnúť vplyv prílivu a odlivu, napriek tomu, že v bode, kde Xingu ústi do Amazonky, dosahuje šírku len 7 km.
Povodie.
Povodie rieky Xingu zaberá povrch s rozlohou , čo je väčší povrch ako samotné Španielsko. Ide o 54. najväčšie povodie na svete. Má predĺžený tvar, vyznačuje sa dĺžkou 1 450 km a priemernou šírkou asi 350 km. V povodí Xingu žije približne 450 000 obyvateľov.
Povodie rieky prechádza dvoma veľkými brazílskymi biómani, savanou Cerrado a Amazonským dažďovým pralesom.
V súčasnosti prebieha výskum, ktorý sa zaoberá vybudovaním veľkých vodných elektrární s predpokladaným výkonom 6 a 11 000 MW na rieke Xingu v oblastiach Babaquara (Altamira) a Kararaô (Belo Monte). 
Prítoky.
Rieka Xingu vzniká sútokom troch zdrojníc (prameňov):
Nasledujúce rieky tvoria hlavné prítoky rieky Xingu v smere jej toku.
Splavnosť.
Rieka Xingu tvorí vodnú cestu, ktorá má kľúčový význam pre rozvoj regiónu, pretože podporuje obchod so spolkovým štátom Pará. Rieka síce meria viac ako 1 800 km, no splavovať ju možno len na dolnom toku, čo je úsek, ktorý sa rozkladá medzi ústím a oblasťou Belo Monte (298 km). Je vhodný na splavovanie, pretože sa vyznačuje veľmi miernym spádom a širokým korytom. V Belo Monte sa nachádzajú prístavné zariadenia s hrádzou a močariskami, ktoré sa vedia prispôsobiť zmenám riečnej hladiny. Od decembra do mája dosahuje rieka v spomínanom úseku hĺbku viac ako 6 m, no v časti, ktorá sa začína oblasťou Senador José Porfirio klesne jej hladina v období sucha aj na 2,30 m.
Počas suchých období sa v splavnom úseku rieky vyskytujú isté ťažkosti so splavovaním, ktoré spôsobujú piesočné plytčiny Xingu-Açu (155 km), Mouro (163 km) alebo Juncal (170 km), piesočnatý násyp Vermelha (192 km) a niektoré skaly ako Canazedo y Rendenção v blízkosti Vitoria do Xingu.
Horný tok môžu splavovať malé lode v pomerne dlhých úsekoch, ktoré však od zvyšku rieky delia kaskády a piesočné plytčiny.
Dolný tok Xingu splavujú hlavne plavidlá, ktoré prevážajú pohonné hmoty a bežný náklad. Nad oblasťou Altamira sa rieka nevyužíva na účely komerčného splavovania, aj keď sa už nájdu priekopníci, ktorý daný úsek splavujú pre miestne potreby.
Priehrada Belo Monte.
Brazílska vláda plánuje na rieke Xingu vybudovať obrovskú priehradu Belo Monte ako súčasť svojho programu na podporu hospodárskeho rastu. Ak by ju postavila, išlo by o tretiu najväčšiu priehradu na svete. Jej vodná nádrž by zaplavila stovky kilometrov štvorcových dažďového pralesa, ktorý tvorí súčasť domorodých osád regiónu. Organizácie, ktoré chránia práva domorodcov, ako napríklad Survival International a iné environmentálne organizácie označili stavbu priehrady za zločin proti životnému prostrediu a ľudským právam. Dotknuté domorodé osady niekoľkokrát prejavili svoj nesúhlas s projektmi, ktorých cieľom je postaviť veľké priehrady v Amazonskej nížine.

</doc>
<doc id="162466" url="https://sk.wikipedia.org/wiki?curid=162466" title="Xingu">
Xingu

Xingu môže byť:

</doc>
<doc id="162467" url="https://sk.wikipedia.org/wiki?curid=162467" title="Smíchov (prítok Myjavy)">
Smíchov (prítok Myjavy)

Smíchov je potok na Kopaniciach, v centrálnej časti okresu Myjava. Je to pravostranný prítok Myjavy, meria 4,9 km a je tokom IV. rádu.
Pramení v Bielych Karpatoch, juhojuhozápadne od kóty 507,9 m a západne od osady Zimovci, v nadmorskej výške približne 460 m n. m. Najprv tečie juhojuhovýchodným smerom, na hornom toku priberá pravostranný prítok vznikajúci juhozápadne od kóty 507,9 m, vstupuje do Myjavskej pahorkatiny a postupne preteká osadami Valúchovci, Klvačovci, Vankovci a Zríniovci. Následne priberá významný pravostranný prítok (2,1 km) od osady Krčkovci a na krátkych úsekoch tečie najprv severojužným, potom opäť juhojuhovýchodným smerom. Tesne pred ústím sa stáča na juh, podteká cestu II. triedy č. 581 a na západnom okraji Turej Lúky ústi v nadmorskej výške cca 298 m n. m. do Myjavy.

</doc>
<doc id="162470" url="https://sk.wikipedia.org/wiki?curid=162470" title="Malejovský potok">
Malejovský potok

Malejovský potok je potok na Kopaniciach, v západnej časti okresu Myjava. Je to pravostranný prítok Myjavy, meria 3,6 km a je tokom IV. rádu. Na hornom toku tečie vo výbežku CHKO Biele Karpaty.
Pramení v Bielych Karpatoch východne od kóty 503,8 m pri osade Blaškovci, v nadmorskej výške približne 460 m n. m. Najprv tečie severojužným smerom, tečie popri hornej časti osady Malejov na pravom brehu a následne aj popri rovnomennej prírodnej pamiatke, pričom sprava priberá krátky prítok prameniaci južne od kóty 427,3 m. Ďalej sa stáča, pokračuje východojuhovýchodným smerom, z ľavej strany priberá významný prítok (2,4 km) od osady Štefkovci a opätovne tečie juhojuhovýchodným smerom. Na dolnom toku preteká dolnou časťou osady Malejov, podteká cestu II. triedy č. 581 a pri osade sa v nadmorskej výške cca 280 m n. m. vlieva do Myjavy.

</doc>
<doc id="162471" url="https://sk.wikipedia.org/wiki?curid=162471" title="Bangalore Open">
Bangalore Open

Bangalore Open (spozorské meno: Sony Ericsson International) je tenisový turnaj, ktorý sa koná v Bangalúre v Indii. Od roku 2006 sa tento turnaj okruhu WTA stal turnajom typu Tier III a hrá sa pod holým nebom na tvrdom povrchu. Turnaj v roku 2007 vyhrala 19-ročná Jaroslava Švedovová, ktorá vo finále porazila obhajujúcu šampiónku z roku 2006 Maru Santangelovú 6-4, 6-4. Bol to jej prvý titul na okruhu WTA.

</doc>
<doc id="162472" url="https://sk.wikipedia.org/wiki?curid=162472" title="Malejov">
Malejov

Malejov môže byť:

</doc>
<doc id="162473" url="https://sk.wikipedia.org/wiki?curid=162473" title="Sony Ericsson International">
Sony Ericsson International



</doc>
<doc id="162474" url="https://sk.wikipedia.org/wiki?curid=162474" title="Dreamcast">
Dreamcast

Sega Dreamcast (označovaná počas vývoja ako "White Belt", "Black Belt", "Dural", "Dricas", "Vortex", "Katana", "Shark", a "Guppy") je stolná herná konzola vyrobená firmou Sega, ako nástupca konzoly Sega Saturn. Jej hlavným cieľom bolo znovuzískanie hráčskeho trhu obsadeného hernými konzolami Sony Playstation a Nintendo 64. Vydaním v roku 1998, 16 mesiacov pred Playstation 2 a 3 roky pred vydaním Nintendo GameCube a XBox sa radí medzi šiestu generáciu konzol. Predbehla svoju dobu výkonom a dodnes je považovaná za prvú, ktorá zaviedla pojem online hranie na konzolách. I napriek slušnému výkonu prehrala boj proti konzole Playstation 2 a čoraz menší záujem hráčov viedol k ukončeniu výroby v marci 2001. Firma Sega úplne opustila trh s hernými konzolami. Napriek tomu predaj konzoly v Japonsku trval až do roku 2006 (skladové zásoby) a nové hry boli licencované i v roku 2008. Na rok 2009 sú ohlásené ďalšie hry ako "Dux", "Rush Rush Rally Racing", "Age of the Beast" a "Little Ninja".
História.
V roku 1988 vydala spoločnosť Sega konzolu Genesis (vo väčšine krajín mimo Severnej Ameriky známu ako Mega Drive), ktorá patrila do štvrtej generácie herných konzol a stala sa najúspešnejšou konzolou Sega v histórii s počtom 30,75 milióna predaných kusov[2].Jej nástupca, Saturn, bol vydaný v Japonsku v roku 1994. [3] Saturn je založený na CD-ROM a má 2D a 3D grafiku, ale jeho zložitá architektúra s dvoma CPU bola náročnejšia na programovanie ako u jeho hlavného konkurenta, Sony PlayStation. 4] Hoci Saturn debutoval pred PlayStation v Japonsku a Spojených štátoch,[5][6] jeho prekvapivé uvedenie na trh v USA, o štyri mesiace skôr, ako bolo plánované,[7][8][9] distribúcia bola obmedzená na štyroch predajcov kvôli nedostatku dodávok, čo „zhoršilo“ ostatných predajcov. Vývojári tiež zistili, že pre Playstation sa ľahšie programuje, čo spôsobilo stratu podpory zo strany týchto herných vývojárov[10].[11] Straty na Saturne[12] prispeli k finančným problémom spoločnosti Sega, ktorej príjmy v rokoch 1992 až 1995 klesli v rámci spomalenia celého odvetvia[5][12][13]. 

</doc>
<doc id="162475" url="https://sk.wikipedia.org/wiki?curid=162475" title="Meidži išin">
Meidži išin

Meidži išin (jap. 明治維新 - "Meidži-išin", doslova "reštaurácia Meidži"), iné názvy: Meidži, Revolúcia Meidži, Reformy Meidži, Obnova Meidži, staršie Reštaurácia Meidži, je:
Reformy sú bezprostredne zodpovedné za otvorenie Japonska pre Čierne lode Matthewa Perryho. Tieto reformy urobili z cisárskeho Japonska veľmoc.
Aliancie a vernosť.
V roku 1866 vznikla Aliancia Sacuma-Čóšú medzi Takamorim Saigóm, vládcom oblasti Sacuma a Takajoši Kidom, vládcom oblasti Čóšú a vybudovali sa základy pre Meidži išin. Títo dvaja vodcovia podporovali cisára Kómeia (otca cisára Meidži) a s prispením Rjoma Sakamotu uzavreli dohodu s cieľom zvrhnúť vládu Tokugawského šógunátu ("bakufu") a obnoviť moc cisára. Začiatkom roku 1867, po smrti Cisára Kōmei, nastúpil na trón cisár Meidži, teda Mucuhito.
Meidži išin v užšom zmysle.
Tokugawský šógunát sa oficiálne skončil 9. novembra 1867, keď 15. tokugawský šógun Jošinobu Tokugawa "dal cisárovi k dispozícii svoje výsady" a následne o 10 dní neskôr rezignoval na svoju funkciu. Toto bol výsledok "reformy" ("Taisei Hókan") cisárskej vlády, aj keď si Jošinobu udržal významnú moc.
Krátko nato, v januári 1868, začala Bošinská vojna (Vojna roku draka) bitkou pri Toba-Fušimi, v ktorej armáda podporovaná silami z Čóšú a Sacumy porazili armádu bývalého šóguna a podporili cisára Meidži v prevzatí úplnej vlády od Jošinobu. Časť šógunových síl utiekla na Hokkaidó, kde sa pokúsili o odtrhnutie a vytvorenie Republiky Ezo, ale to sa rýchlo skončilo v máji 1869 obliehaním Hakodate na ostrove Hokkaidó. Porážka armád bývalého šóguna (vedených Tošizom Hidžikatom) predstavuje koniec Meidži išin v užšom zmysle a koniec úpadku cisára a jeho vlády.
Príčiny.
Vodcovia Reforiem Meidži, ako je táto revolúcia známa, konali v mene znovunastolenia cisárskej vlády. Napriek tomu sa politická moc presunula jednoducho z rúk Tokugawského šógunátu do rúk oligarchie pochádzajúcej prevažne z provincie Sacuma (Tošimiči Okubo a Takamori Saigó) a provincie Čóšú (Hirobumi Ito, Aritomo Jamagata a Koin Kido.) Bolo to hlavne preto, že ich idea cisárskej vlády vychádzala zo starodávnej tradície, keď cisár vykonával svoju vysoko duchovnú funkciu, zatiaľ čo jeho ministri vládli národu v jeho mene.
Dôsledky.
Reformy Meidži boli katalyzátorom industrializácie v Japonsku, ktorá viedla po roku 1905 k rastu ostrovného národa ako vojenskej sily so sloganom "Obohacovať krajinu, posilniť armádu" (fukoku kjohei, 富国強兵).
Oligarchia Meidži, ktorá sformovala vládny kabinet pod vládou Cisára ako prvé predstavila opatrenia na konsolidáciu svojej moci proti zvyškom vlády z obdobia Edo, šógunátu, daimjóm a samurajskej triede.
V roku 1868 boli všetky Tokugawské krajiny skonfiškované a prevzaté pod "cisársku správu" tak, že nad nimi získala absolútnu kontrolu nová meidžiská štátna moc. V roku 1869, daimjóvia z provincií Tosa, Hizen, Sacuma a Čóšú, ktorí najzúrivejšie bojovali proti šógunátu, boli presvedčení vrátiť svoje provincie Cisárovi. Ostatní daimjóvia boli presvedčení urobiť to isté, čím si, preukázateľne prvýkrát, centrálna vláda v Japonsku uplatnila priamu moc nad celou 'ríšou' (天下).
V roku 1871 boli daimjóvia predvolaní pred Cisára, kde im bolo oznámené, že všetky oblasti boli vrátené Cisárovi. Zhruba 300 oblastí (lén) bolo zmenených na prefektúry, každá pod kontrolou štátom menovaného guvernéra. Do roku 1888 bolo niekoľko prefektúr spojených v niekoľkých krokoch a ich počet bol zredukovaný na 75. Daimjóm bol prisľúbený osobný príjem vo výške 1/10 ich lénneho príjmu. Okrem toho ich dlhy a výplata pravidelného dôchodku samurajov boli prevedené na štát.
Oligarchia sa tiež snažila ukončiť rozdelenie spoločnosti na štyri spoločenské triedy.
V Japonsku v tom čase bolo 1,9 milióna samurajov (na porovnanie, prevyšovali viac ako 10-krát počet príslušníkov francúzskej privilegovanej triedy pred rokom 1789 v čase Francúzskej revolúcie; hoci samuraji v Japonsku neboli iba pánmi, ale aj vysokopostavenými služobníkmi, teda ľuďmi, ktorí skutočne pracovali). S výplatou pravidelného dôchodku pre každého samuraja, nastala strašná finančná záťaž, ktorá prinútila oligarchiu k činu. Nech bol ich skutočný zámer akýkoľvek, oligarchia spustila pomalý a uvážený proces skoncovania s triedou samurajov. Najprv v roku 1873 to bolo oznámenie, že príjmy samurajov budú zdanené. Neskoršie, v roku 1874, bola daná samurajom možnosť zameniť ich dôchodok za vládne cenné papiere. Konečne, v roku 1876, sa stala táto zámena povinná. 
V rámci reformy armády, vláda ustanovila v roku 1873 celonárodnú brannú povinnosť, pre každého muža po dovŕšení 21 roku, odslúžiť v armáde 4 roky a nasledujúce 3 roky v zálohe. Jeden zo základných rozdielov medzi samurajmi a poddanými bolo právo nosiť erb; starodávne privilégium bolo teraz náhle rozšírené na každého muža. 
Nie je prekvapením, že toto viedlo k sérii povstaní v radoch nespokojných samurajov. Jedno z najväčších povstaní vedené Takamorim Saigóm, Sacumské povstanie, ktoré napokon vyústilo do občianskej vojny. Toto povstanie však bolo okamžite potlačené novovytvorenou Cisárskou japonskou armádou, vycvičenou v používaní v západnej taktiky a zbraní napriek tomu, že jadro novej armády tvorili tokijské policajné sily, ktoré boli sformované z veľkej časti z bývalých samurajov. Toto bola významná správa zaslaná nespokojným samurajom, že ich čas sa už skončil. Bolo ešte niekoľko málo ďalších samurajským povstaní, ale názov samuraj sa začlenil do novej spoločnosti. Ideál samurajského vojska žil v romantizovanej forme a bol často zneužitý propagandou začiatkom 20. storočia vo vojnách Cisárskeho Japonska.
Hoci je pravda, že väčšina samurajov stratila svoj status, veľa z nich sa zamestnalo vo vládnych úradoch, čo sa rovnalo zaradeniu k elitnej triede s vlastnými právami. Samuraji, vzdelanejší ako väčšina ostatného obyvateľstva, sa stávali učiteľmi, vládnymi úradníkmi alebo vojenskými dôstojníkmi. Kým formálny titul samuraj bol zrušený, elitársky duch, ktorý charakterizoval samurajskú triedu ostal žiť aj po roku 1870.
Oligarchia sa pustila aj do série pozemkových reforiem. Predovšetkým legitimizovali nájomný systém, ktorý bol už počas Tokugawského obdobia. Napriek úsiliu bakufu zmraziť rozdelenie spoločnosti na štyri triedy, už počas jej vlády si začali prenajímať vidiečania pôdu od ostatných farmárov a bohatli. Toto významne narušilo jasne definovaný systém tried, ktorý sa pokúšala bakufu zachrániť a čo čiastočne viedlo k jej výslednému pádu.
Obnova (reštaurácia)/revolúcia.
V japonskom názve a staršie aj na Slovensku sa používa pojem "obnova/reštaurácia" Meidži. V prospech termínu "obnova" hovorí fakt, že v tomto prevrate v skutočnosti nastala zmena režimu, ktorá neviedla k rozsiahlej občianskej vojne, bol to boj medzi elitou a bol vnímaný ako národný cieľ a hodnota triedy. Tento termín poukazuje skôr len na politických vodcov – nie na používateľov štátnych pozemkov a tiež nereprezentuje ideologický zápas ani predpoklady následných radikálnych zmien. Udalosti roku 1868 boli tiež označené ako obnova, pretože opozícia požadovala od Tokugawského šógunátu moc uzurpovanú cisárovi. Táto požiadavka, ako aj proticudzinecké nálady toho času, sú presným vyjadrením udalosti a to niekoľkými spôsobmi. Slovo "obnova" poukazuje na zámer ideologických debát a nie na regionálne a náboženské napätie tohto obdobia. Tiež pridáva hodnotu strategickým prirodzeným reformným požiadavkám a no dáva nesprávny dojem jednotnosti medzi vzbúrenými tábormi. Najškodlivejší dôsledok tohto pojmu je ten, že neponúka konkrétne vysvetlenie ako skutočne dospeli k prijatiu legitimity priamej cisárskej vlády.
V prospech termínu "revolúcia" hovorí fakt, že išlo o priamu zmena legitímnosti Tokugawského režimu v roku 1868. Tento termín tiež predpokladá ďalšie radikálne zmeny a predpokladá, že režim padol na základe kombinácie cieľov a akcií rozdielnych skupín. 

</doc>
<doc id="162477" url="https://sk.wikipedia.org/wiki?curid=162477" title="Meidži">
Meidži

Meidži (jap. "osvietená vláda") môže byť:

</doc>
<doc id="162478" url="https://sk.wikipedia.org/wiki?curid=162478" title="Brestovský potok (prítok Myjavy)">
Brestovský potok (prítok Myjavy)

Brestovský potok je potok na Kopaniciach, v severnej časti okresu Myjavy. Je to pravostranný prítok Myjavy, meria 5,4 km a je tokom IV. rádu. Na hornom toku preteká územím CHKO Biele Karpaty.
Prameň.
Pramení v Bielych Karpatoch, v podcelku Javorinská hornatina, na severovýchodnom svahu Vysokého vŕšku (595,5 m n. m.) v nadmorskej výške približne 570 m n. m., v blízkosti česko-slovenskej štátnej hranice, v lokalite Babirátka.
Opis toku.
Od prameňa tečie najprv juhojuhovýchodným smerom, esovito sa stáča, zľava priberá prítok zo západného svahu Novej hory (645,6 m n. m.) a ďalej už pokračuje výlučne severojužným smerom. Následne vstupuje do Myjavskej pahorkatiny, preteká osadami Vdoviakovci a Majtánovci, potom aj ústredím obce Brestovec. V obci priberá sprava prítok (2,2 km) z juhojuhovýchodného svahu Kobylieho vŕšku (628,6 m n. m.) a pri osade Kržle z tej istej strany prítok (2,2 km) od osady Smolíkovci. Napokon sa severne od mesta Myjava vlieva v nadmorskej výške cca 344 m n. m. do Myjavy.

</doc>
<doc id="162482" url="https://sk.wikipedia.org/wiki?curid=162482" title="Reformy Meidži">
Reformy Meidži



</doc>
<doc id="162483" url="https://sk.wikipedia.org/wiki?curid=162483" title="Edson Arantes do Nascimento">
Edson Arantes do Nascimento



</doc>
<doc id="162484" url="https://sk.wikipedia.org/wiki?curid=162484" title="Carmen Farkašová">
Carmen Farkašová



</doc>
<doc id="162490" url="https://sk.wikipedia.org/wiki?curid=162490" title="Return to Castle Wolfenstein">
Return to Castle Wolfenstein

Return to Castle of Wolfenstein je akčná počítačová hra z pohľadu prvej osoby voľne nadväzujúca na svojho predchodcu Wolfenstein 3D. Hra je poháňaná grafickým engine Quake III: Arena, ktorý bol obohatený o niektoré prvky z vývojovej verzie hry Doom 3.
Titul obsahuje lineárnu príbehovú kampaň pre jedného hráča a multiplayer s tromi hernými módmi. Kampaň je rozdelená na sedem na seba navzájom nadväzujúcich častí.
Hrateľnosť.
Titul kombinuje prvky žánru FPS a prvky Stealth v minoritnom zastúpení. Väčšina misií obsiahnutých v hre môže byť splnená cestou čistej akcie, typickej pre hry žánru FPS, spôsobom Stealth alebo kombináciou oboch spôsobov, pričom dve misie sú navrhnuté tak, aby pri hráčovom rozhodovaní bol uprednostnený spôsob Stealth pred akciou, s osobitým prístupom ku každému nepriateľovi, brániacemu hráčovi v postupe hrou.
Výzbroj.
Väčšina zbraní vyskytujúcich sa v hre je vytvorená podľa reálnej predlohy, výnimkou minimálne dvoch: guľometu s označením Venom a experimentálnou energetickou zbraňou Tesla. Zbraňový arzenál je rozdelený do desiatich skupín podľa typu. Určité zbrane ako napríklad pištoľ Luger P08 je možné doplniť o tlmič, alebo ostreľovaciu pušku Mauser 98k o puškohľad. Samopal Sten a guľomet Venom sa po neustálej streľbe prehrejú a nie je možné z nich po určitú dobu strieľať. Nosnosť hráčovej postavy nie je limitovaná podľa typu zbraní, keďže môže niesť všetky zbrane naraz. Limitovaný je počet kusov nesenej munície, pričom niektoré zbrane spotrebovavájú rovnakú muníciu.

</doc>
<doc id="162492" url="https://sk.wikipedia.org/wiki?curid=162492" title="Zoznam šógunov Tokugawa">
Zoznam šógunov Tokugawa

Zoznam šógunov počas Togukawského šógunátu

</doc>
<doc id="162493" url="https://sk.wikipedia.org/wiki?curid=162493" title="Tokugawský šógunát">
Tokugawský šógunát



</doc>
<doc id="162497" url="https://sk.wikipedia.org/wiki?curid=162497" title="Konferencia Arcadia">
Konferencia Arcadia

Konferencia Arcadia (známa podľa jej kódového mena), sa konala vo Washingtone od 22. decembra 1941 do 14. januára 1942. Išlo o strategické stretnutie vládných predstaviteľov Spojeného kráľovstva a USA. Delegácie viedli Winston Churchill a Franklin Delano Roosevelt.
Napriek nedávnemu útoku na Pearl Harbor USA súhlasili s tým, že pre víťazstvo vo vojne je primárnym cieľom poraziť nacistické Nemecko a až potom Japonsko. Táto stratégia sa v anglických zdrojoch označuje názvom "Europe first strategy". Zároveň došlo k dohode sústrediť vojenské sily oboch krajín pod spoločným velením.
Ďalším výstupom konferencie bola Deklarácia Spojených národov z 1. januára 1942 ktorá položila základ pre neskorší vznik Organizácie spojených národov.

</doc>
<doc id="162498" url="https://sk.wikipedia.org/wiki?curid=162498" title="Obdobie Tokugawa">
Obdobie Tokugawa



</doc>
<doc id="162499" url="https://sk.wikipedia.org/wiki?curid=162499" title="Šógunát Tokugawa">
Šógunát Tokugawa



</doc>
<doc id="162500" url="https://sk.wikipedia.org/wiki?curid=162500" title="Bakufu Tokugawa">
Bakufu Tokugawa



</doc>
<doc id="162501" url="https://sk.wikipedia.org/wiki?curid=162501" title="Bakufu Edo">
Bakufu Edo



</doc>
<doc id="162502" url="https://sk.wikipedia.org/wiki?curid=162502" title="Revolúcia Meidži">
Revolúcia Meidži



</doc>
<doc id="162503" url="https://sk.wikipedia.org/wiki?curid=162503" title="Obnova Meidži">
Obnova Meidži



</doc>
<doc id="162504" url="https://sk.wikipedia.org/wiki?curid=162504" title="Reštaurácia Meidži">
Reštaurácia Meidži



</doc>
<doc id="162505" url="https://sk.wikipedia.org/wiki?curid=162505" title="Copahue">
Copahue

Copahue je stratovulkán, nachádzajúci sa v čilskom regióne Araucanía, neďaleko hraníc s Argentínou. Sopka leží na staršej, 6,5 × širokej kaldere, ktorá sa vyformovala pred 0,6 až 0,4 mil. rokmi. Vrchol Copahue je tvorený deviatimi krátermi zoradenými v severovýchodno-juhozápadnej línii. Vo východnom kráteri sa nachádza kyslé jazero "El Agrio" a taktiež aj aktívne fumaroly. Od 18. storočia bolo zaznamenaných viacero stredne silných explozívnych erupcií, posledná v roku 2000.

</doc>
<doc id="162506" url="https://sk.wikipedia.org/wiki?curid=162506" title="Callaqui">
Callaqui

Callaqui je masívny, 3 164 m vysoký stratovulkán, nachádzajúci sa v centrálnej časti Čile. Sopka vznikla koncom pleistocénu, je vybudovaná na erodovaných pozostatkoch staršieho dáta. Sopečný masívn je zložený z bazaltov a andezitov, vrchol je trvalo zaľadnený. Na južných svahoch prebieha intenzívna solfatárová aktivita. V októbri roku 1980 bola zaznamenaná menšia freatická erupcia, spojená s emisiou sopečného popola.

</doc>
<doc id="162507" url="https://sk.wikipedia.org/wiki?curid=162507" title="Hodinový impulz">
Hodinový impulz



</doc>
<doc id="162508" url="https://sk.wikipedia.org/wiki?curid=162508" title="Laguna Mariñaqui">
Laguna Mariñaqui

Laguna Mariñaqui je menšie vulkanické pole, nachádzajúce sa v centrálnej časti Čile v regióne Araucanía, neďaleko hraníc s Argentínou. Pole pozostáva z troskového kužeľa "Cerro Chapulul", dvoch kráterov, pyroklastických depozitov a andezitových lávových prúdov. Vek poslednej erupcie nie je známy, ale odhaduje sa na holocén.

</doc>
<doc id="162510" url="https://sk.wikipedia.org/wiki?curid=162510" title="Tolguaca">
Tolguaca

Tolguaca je v súčasnosti neaktívny stratovulkán, nachádzajúci sa v severnej časti čilského regiónu Araucanía. Vrchol sopky je zaľadnený a čiastočne erodovaný. Nachádzajúc sa tam viaceré mlado vyzerajúce krátery, ďalšia skupina kráterov sa nachádza na juhovýchodnom svahu, kde sledujú tektonickú zlomovú líniu smerom k nedaľekému stratovulkánu Lonquimay. Viaceré správy o erupciách v rokoch 1876 a 1933 sa nepotvrdili, tak jediným dôkazom o tom, že sopka nie je úplne vyhasnutá sú aktívne fumaroly.

</doc>
<doc id="162525" url="https://sk.wikipedia.org/wiki?curid=162525" title="Rovníková sústava súradníc">
Rovníková sústava súradníc

Pod pojmom rovníková sústava súradníc rozumieme sústavu súradníc používaných v astronómii, kde základnou kružnicou je svetový rovník a základnou rovinou je preto rovina svetového rovníka. Každá kružnica na nebeskej sfére rovnobežná so svetovým rovníkom sa nazýva "paralela" (niekedy "deklinačná rovnobežka"). Každá hlavná kružnica prechádzajúca pólmi sa nazýva "poludník" alebo "deklinačná kružnica". Podľa vzťažného bodu rozoznávame rovníkové súradnice prvého a druhého druhu, pričom pre hviezdne mapy sú dôležitejšie súradnice II. druhu.
Rovníkové súradnice 1. druhu.
Základnými rovinami sú rovina svetového rovníka a rovina miestneho poludníka, meridiánu. Meridián je poludník prechádzajúci južným bodom horizontu, zenitom, severným svetovým pólom, severným bodom horizontu, nadirom a južným svetovým pólom. Je osobitný pre každého pozorovateľa. Súradnicami sú deklinácia a hodinový uhol. 
Rovníkové súradnice 2. druhu.
Vzťažným bodom je jarný bod. Základnými rovinami sú rovina svetového rovníka a rovina poludníka prechádzajúceho jarným bodom. Keďže poloha jarného bodu sa s časom takmer nemení, aj súradnice sú nemenné v čase, bývajú najčastejšie používané v hviezdnych mapách. Súradnice sú rektascenzia a deklinácia.
Jarný bod však vďaka precesii zemskej osi vykonáva pomalý pohyb. Tým sa pohybuje aj celá sústava súradníc. Každá hviezdna mapa by preto mala obsahovať ekvinokcium, dátum, ku ktorému sa súradnice vzťahujú. V súčasnosti sa používajú hviezdne mapy s ekvinokciom 2000,0. 
"Poznámka: V knihe" Josip Kleczek: Velká encyklopedie vesmíru" sa hodinový uhol a deklinácia udávajú ako súradnice 1. druhu a rektascenzia s deklináciou ako súradnice 2. druhu. V ostatných literatúrach sa tieto názvy udávajú opačne."

</doc>
<doc id="162526" url="https://sk.wikipedia.org/wiki?curid=162526" title="Bojnická zoologická záhrada">
Bojnická zoologická záhrada



</doc>
<doc id="162530" url="https://sk.wikipedia.org/wiki?curid=162530" title="Kate (textový editor)">
Kate (textový editor)

Kate je textový editor pre KDE. Názov je akronym pre KDE advanced text editor (Pokročilý textový editor pre KDE).
Od verzie KDE 2.2, vydanej 15. augusta 2002, je súčásťou KDE. Kate a jeho komponenty boli spojené s KPart ako štandardné editovacie nástroje použitelné v celom KDE. Napríklad Quanta alebo Krusader využívajú základ Kate.
Vlastnosti Kate:

</doc>
<doc id="162531" url="https://sk.wikipedia.org/wiki?curid=162531" title="Podhorský potok">
Podhorský potok

Podhorský potok môže byť:

</doc>
<doc id="162532" url="https://sk.wikipedia.org/wiki?curid=162532" title="Podhorský potok (prítok Myjavy)">
Podhorský potok (prítok Myjavy)

Podhorský potok je potok na Záhorí, vo východnej časti okresu Senica. Je to ľavostranný prítok Myjavy, meria 2,1 km a je tokom IV. rádu.
Pramení v Myjavskej pahorkatine na juhozápadnom svahu Hrabín (419,3 m n. m.) v nadmorskej výške približne 350 m n. m., priamo v osade Podhorie. Od prameňa tečie osadou juhozápadným smerom, potom sa postupne stáča na západ a na okraji osady priberá sprava prítok vznikajúci na západnom svahu Hrabín. Následne pokračuje opäť juhozápadným smerom, v lokalite Podhorie mení smer toku na juh a napokon tesne pred ústím na západ. Severoseverozápadne od obce Prietrž sa v nadmorskej výške cca 234 m n. m. vlieva do Myjavy.

</doc>
<doc id="162534" url="https://sk.wikipedia.org/wiki?curid=162534" title="Biogénny sediment">
Biogénny sediment

Biogénny sediment alebo biolit je názov pre sediment, na ktorého vzniku sa podieľajú v prevažnej miere biologické, alebo biochemické procesy. Sú to horniny, na zložení ktorých sa podieľajú odumreté telá rastlín a živočíchov, prípadne ich schránky, alebo vznikajú vyzrážaním z vodných roztokov. Medzi biogénne sedimenty patria rôzne druhy hornín, hlavne väčšina vápencov, fosfority a tzv. kaustobiolity (uhlie a ropa).

</doc>
<doc id="162535" url="https://sk.wikipedia.org/wiki?curid=162535" title="Chemický sediment">
Chemický sediment

Chemický sediment je sediment, na ktorého vzniku majú primárny podiel chemické reakcie (zrážanie, redoxné reakcie), prípadne fyzikálno-chemické procesy (vyparovanie).
Medzi najčastejšie chemické sedimenty patria evapority, tvorené sadrovcom, anhydridom či barytom. Sú to väčšinou soli, ktoré sa usádzali v plytkých vysychajúcich lagúnach alebo jazerách. Medzi ďalšie chemické sedimenty sú zaraďované rôzne silicity, ktoré vznikajú vyluhovaním a opätovným vyzrážaním oxidu kremičitého v iných sedimentoch. Patria sem i niektoré typy karbonátov (vápencov a dolomitov), z nich hlavne travertíny, a potom karbonáty, ktoré asociovali s evaporitmi.

</doc>
<doc id="162536" url="https://sk.wikipedia.org/wiki?curid=162536" title="Evaporit">
Evaporit

Evapority sú skupina usadených hornín, ktoré vznikli odparením (evaporáciou) vody z roztokov, v prevažnej miere z morských vôd alebo slaných jazier. Niektoré definície dodávajú, že evapority precipitujú nielen v povrchových podmienkach aj tesne pod povrchom zo soľaniek hlavne vďaka slnečnej evaporácii. Počet minerálov, tvoriacich evaporitové horniny je asi 70, no väčšina z nich netvorí významnejšie akumulácie. Medzi hlavné minerály patria anhydrit, halit a sadrovec.
Termín zaviedol C. Berkey v roku 1922.
Zloženie.
Chemické a minerálne zloženie evaporitov je závislé od chemického zloženia vodných roztokov, z ktorých sa vyzrážavajú. V morskej vode sú najčastejšie anióny chloridy a sírany, v sladkej vode prevládajú skôr uhličitany a sírany. Z ostatných aniónov majú väčší význam boritany.
Ako katióny sú najčastejšie prítomné sodné, draselné, vápenaté a horečnaté. Uvedené zložky vytvárajú približne 70 minerálov (halit, sadrovec, anhydrit, sylvit, carnallit, kieserit, kainit, kalcit, magnezit, dolomit, epsomit, mirabilit, blödit, bórax, kernit, colemanit, atď...). Postupnosť kryštalizácie je nasledovná (nie je však pevná, závisí od chemického zloženia roztokov):
Vznik.
Evapority sú výsledkom vyparovania soľaniek. Bežná morská voda má salinitu okolo 35 ‰, teda v jednom litri (kg) vody sa nachádza okolo 35 g minerálnych látok. Vyzrážavanie minerálov je výrazne závislé od ich koncentrácie, teploty ale aj celkového zloženia roztoku, pretože niektoré ióny môžu slúžiť ako katalyzátory – podporujú vyzrážavanie iných.
Mechanizmus vzniku evaporitckých minerálov je nasledovný: ako prvé zvyčajne vypadávajú z roztoku karbonáty (vápence a dolomity), ktoré sú zároveň najmenej rozpustné. Keď postupne vyparovanie zníži objem vody na 19 % pôvodného stavu, začína sa vyzrážavať aj sadrovec a anhydrit. Pri tom sa minie podstatná časť Ca a SO42-. Po tom keď soľanka zníži svoj objem na 9,5% pôvodného stavu, začína sa vyzrážavať halit. Nakoniec po tom, čo zostanú posledné 4% pôvodného roztoku dochádza k ukladaniu horečnatých (carnallit, kieserit, kainit) a draselných minerálov (sylvit). Posledným v celom rade zvykne byť bischoffit.
Bežne potom možno pozorovať sedimentárne sledy s celou suitou týchto minerálov v oddelených vrstvách, ktoré reprezentujú jednotlivé štádiá vyzrážavania, pričom môžu byť aj rytmické. Keďže ako posledné sedimentujú soli, ktoré sú najľahšie rozpustné, tieto vo väčšine prípadov nebývajú vždy zachované.
Spôsob vzniku rozsiahlych vysychajúcich panví sa v minulosti zvykol vysvetľovať tzv. hrádzovou teóriou. Keď hrádza oddelila od mora záliv alebo lagúnu, ktoré postupne vyschli. Týmto spôsobom však nemožno objasniť výskyt karbonátov v napr. v hlbokých častiach Stredozemného mora, či iných hlbokovodných paniev. Preto bol zavedený model vzniku tzv. evaporitovej morskej panvy, ktoré sú občasne zásobované morskou vodou, ktorá neskôr vysychá.
Evapority môžu vznikať i v slaných jazerách - vnútrozemských sebchách a jazerách typu playa.
Metamorfózou evaporitov vznikajú skapolit-plagioklasové ruly.
Textúry evaporitov.
Základný a najbežnejší textúrny znak evaporitov je laminácia. Typické je striedanie tenkých vrstiev (do 2 mm) sadrovca a kalcitu. Ak je laminácia neprerušená na väčšej ploche, považuje sa to za dôkaz sedimentácie v pokojnej vode. Inak sa objavujú rôzne čeriny, šikmé a gradačné zvrstvenie.
Ďalšou známou textúrou je hľuznatá, alebo tzv. "chicken-wire textúra". Je tvorená oválnymi telesami anhydritu, obkolesenými tenkými lemami jemnozrnného sedimentu (obvykle anhydrit, alebo karbonát premiešaný s ílom). Ku vzniku takýchto textúr dochádza v púštnych podmienkach, keď docháda k dehydratácii sadrovca – vznik anhydritu a strate až 38 % pôvodého objemu horniny.
Výskyt.
Evapority vznikali v celej histórii Zeme, len ich objem sa menil v závislosti od klimatických podmienok. Najväčšie zastúpenie majú v permských útvaroch, keď dochádzalo ku vzniku veľkých pohorí, ktoré ohraničovali oblasti so suchými klimatickými podmienkami. Ako sprievodné horniny sa vyskytujú vápence, dolomity, prípadne jemnozrnné úlomky. Evapority sa nachádzajú asi na 1/4 zemskej kôry.
V súčasnosti evapority vznikajú v polárnych oblastiach (v plytkých jazerných vodách, alebo vyzrážaním z podzemných vôd), v kontinentálnych jazerách (ak prevláda vyparovanie nad prítokom čerstvej vody) a v pobrežných morských zálivoch a lagúnach.
Na Slovensku sa väčšie akumulácie sadrovca nachádzajú vo vrchnom perme Slovenského rudohoria (Spišská Nová Ves – Novoveská Huta, kde sa aj priemyselne ťažil sadrovec, Markušovce) a Slovenského krasu (Bohúňovo), ako aj miocénne ložiská kamenej soli v Solivare a Zbudzi. Ložisko v Solivare je najdôležitejším zdrojom kamennej soli na Slovensku, sadrovcové ložiská sa v súčasnosti neťažia.
Sedimentačné prostredia evaporitov.
Pri vyzrážaní je pre proces dôležitá existencia bariéry, ktorá bráni trvalému prínosu čerstvej vody, čím je umožnené vyparovanie, zahusťovanie a kryštalizácia minerálov. Zároveň je v pravidelných intervaloch (napr. prílivom) dodávaná nová dávka vody. Takto vzniká charakteristická vrstevnatá textúra, kde sa najskôr uloží klastický materiál donesený vodou a po odparení vykryštalizuje vrstva evaporitov. Hrúbky jednotlivých vrstiev závisia od nasýtenia roztoku, ako aj množstva prinesených úlomkov. Takýmto spôsobom vznikajú ložiská kamennej soli, draselných a horečnatých minerálov a kryštalizáciou z jazerných vôd aj ložiská boritanov. Sadrovce a anhydrity vznikajú prevažne v suchozemskom prostredí, v prípade anhydritu je dôležitá podmienka aj vysoká teplota (priemer nad 22 °C). V extrémne suchých a teplých podmienkach dochádza aj ku vzniku dusičnanov.
Ekonomický význam.
Evapority majú značný význam ako surovina pre stavebný, potravinársky a chemický priemysel. Soľné diapíry, tvorené niektorými evaporitovými minerálmi, hlavne halitom, môžu vytvárať nepriepustnú zátku, tzv. cap rock, čím zabraňujú úniku uhľovodíkov. V podloží takýchto pascí sa môžu hromadiť ropa alebo plyn až do formy ložiskových akumulácií. Evaportiy majú nízku porozitu a zvyknú sa plasticky deformovať, čo na rozdiel od krehko sa správajúcich okolitých hornín, v ktorých pri deformácii vznikajú pukliny, zabraňuje úniku ropy.

</doc>
<doc id="162537" url="https://sk.wikipedia.org/wiki?curid=162537" title="Bedernícky potok">
Bedernícky potok

Bedernícky potok je potok na Záhorí, vo východnej časti okresu Senica. Je to ľavostranný prítok Myjavy, meria 2,4 km a je tokom IV. rádu.
Prameň.
Pramení v Myjavskej pahorkatine, na juhojuhozápadnom svahu Varákovej (441,6 m n. m.) v nadmorskej výške približne 305 m n. m. 
Opis toku.
Najprv tečie západojuhozápadným smerom, potom sa stáča na juhozápad a napája vodnú nádrž Osuské. Z nádrže vyteká juhozápadným smerom, vytvára oblúk ohnutý na juh a k ústiu pokračuje na severozápad. Severne od obce Osuské sa v nadmorskej výške 212,2 m n. m. vlieva do Myjavy. Nepriberá žiadne prítoky. Na hornom toku, v lokalite Močariny na ľavom brehu, sú evidentné prejavy erózie zrážkovej vody v podobe výmoľov.

</doc>
<doc id="162538" url="https://sk.wikipedia.org/wiki?curid=162538" title="Haluzníkov potok">
Haluzníkov potok

Haluzníkov potok je potok na Kopaniciach, v severozápadnej časti okresu Myjava. Je to pravostranný prítok Teplice, meria 3,9 km a je tokom V. rádu.
Pramení v Bielych Karpatoch, v podcelku Žalostinská vrchovina, na severovýchodnom svahu Troch kopcov (584,4 m n. m.) v lokalite Bukovina, v nadmorskej výške približne 470 m n. m. Od prameňa tečie najprv na východ popri osade Križanovci na ľavom brehu a ďalej sa stáča juhovýchodným smerom. Pri osade Rovienky priberá najprv ľavostranný prítok spod sedla Tri kamene (459,6 m n. m.), potom pravostranný prítok z južného svahu Troch kopcov a na krátkom úseku tečie severojužným smerom. Na dolnom toku opäť tečie juhovýchodným smerom a nepriberá už ďalšie prítoky. Severovýchodne od obce Vrbovce sa v nadmorskej výške cca 323 m n. m. vlieva do Teplice.

</doc>
<doc id="162551" url="https://sk.wikipedia.org/wiki?curid=162551" title="Hastings Mill">
Hastings Mill

Hastings Mill bola prvá píla na južnom pobreží fjordu Burrard Inlet. Bola prvou firmou na mieste, na ktorom neskôr vzniklo mesto Vancouver.
V júni roku 1867 začal kapitán Edward Stamp stavať pílu "Stamps Mill" na začiatku dnešnej ulice Dunlevy Street. Potom, čo sa nedohodol s anglickými investormi stratil Stamp svoje vlastníctvo a mlyn bol premenovaný. V počiatkoch osídľovania tejto oblasti mesto patrilo prakticky jedinej firme, ľudia nakupovali v "Hasting's Mill Store" a posielali svoje deti do školy "Hastings Mill School". To sa zmenilo po tom, čo Kanadská pacifická železnica si zvolila Vancouver za svoju konečnú stanicu pre stavbu jej transkontinentálnej železnice. No drevospracujúci priemysel ostal hlavným pilierom ekonomiky mladého mesta a Hastings Mill sa stal bodom, okolo ktorého sa Vancouver rozrastal v 80. rokoch 19. storočia. Až do svojho uzatvorenia v 20. rokoch 20. storočia bol dôležitou súčasťou miestnej ekonomiky.
Budova v ktorej sídlil obchod Hastings Mill Store bola prepravená nákladným člnom k začiatku ulice Almin Street, kde sa z nej stalo múzeum "Old Hastings Mill Store Museum". Bola to tiež jediná stavba v meste, ktorá prežila veľký požiar v roku 1886, po ňom sa z nej stala improvizovaná nemocnica a márnica pre obete požiaru.

</doc>
<doc id="162553" url="https://sk.wikipedia.org/wiki?curid=162553" title="Lonquimay">
Lonquimay

Lonquimay môže byť:

</doc>
<doc id="162559" url="https://sk.wikipedia.org/wiki?curid=162559" title="Lonquimay (sopka)">
Lonquimay (sopka)

Lonquimay je stratovulkán, nachádzajúci sa v centrálnej časti Čile, asi 10 km juhovýchodne od stratovulkánu Tolguaca. Vrchol sopky je pokrytý ľadom, na stavbe sa podieľajú v prevažnej miere andezity, no častý je aj výskyt dacitov a bazaltov. Vek sopky sa odhaduje na koniec pleistocénu až začiatok holocénu. Od roku 1853 boli zaznamenané štyri stredne veľké explozívne erupcie, posledná v roku 1990. Ako pozostatky týchto erupcií sa na severovýchodnom svahu nachádzajú 10 km dlhé lávové prúdy.

</doc>
<doc id="162561" url="https://sk.wikipedia.org/wiki?curid=162561" title="Priečny potok (prítok Teplice)">
Priečny potok (prítok Teplice)

Priečny potok je potok na Záhorí, vo východnej časti okresu Senica. Je to ľavostranný prítok Teplice, meria 3,3 km a je tokom V. rádu.
Pramení v západnej časti Myjavskej pahorkatiny, severozápadne od kóty 337,4 m a západne od obce Prietrž, v nadmorskej výške približne 310 m n. m. V pramennej oblasti preteká územím husto rozbrázdeným výmoľami, ďalej tečie severozápadným smerom. Následne preteká osadou Brestové, stáča sa západným smerom a vstupuje do Chvojnickej pahorkatiny, do podcelku Senická pahorkatina. V lokalite Diely sa potom stáča na severozápad a východne od mesta Senica sa v nadmorskej výške cca 205 m n. m. vlieva do Teplice.

</doc>
<doc id="162566" url="https://sk.wikipedia.org/wiki?curid=162566" title="María Salerniová">
María Salerniová



</doc>
<doc id="162567" url="https://sk.wikipedia.org/wiki?curid=162567" title="Kratnov">
Kratnov

Kratnov je potok na Záhorí, vo východnej časti okresu Senica. Je to ľavostranný prítok Teplice, meria 3,6 km a je tokom V. rádu.
Pramení v západnej časti Myjavskej pahorkatine, na severozápadnom svahu Vinohrádkov (340,2 m n. m.) a severovýchodne od obce Hlboké, v nadmorskej výške približne 285 m n. m. V pramennej oblasti preteká územím s výraznými prejavmi činnosti dažďovej vody vo forme výmoľov a sprvu tečie západným smerom cez lokalitu Kratnov. Na hornom toku zľava priberá krátky prítok taktiež zo severozápadného svahu Vinohrádkov a tečie severne od obce Hlboké. Následne sa postupne stáča na severozápad až sever a preteká východným okrajom mesta Senica. Východne od centra mesta ústi v nadmorskej výške cca 204,5 m n. m. do Teplice.
Referencie.
Hlboké
Senica

</doc>
<doc id="162577" url="https://sk.wikipedia.org/wiki?curid=162577" title="Barcelona KIA 2007">
Barcelona KIA 2007

Barcelona KIA 2007 bol tenisový turnaj okruhu WTA, ktorý sa konal v španielskej Barcelone od 11. júna do 16. júna 2007. Vyhrala ho Meghann Shaughnessyová, ktorá vo finále porazila nenasadenú Edinu Gallovitsovú 6-3, 6-2. Bol to jej šiesty titul na okruhu WTA.
Dvojhry.
Nasadenie.
V zozname sú nasadené hráčky. V zátvorkách je kolo, ktorom vypadli.
Štvorhry.
Nasadenie.
V zozname sú nasadené páry. V zátvorkách je kolo, ktorom vypadli.
Kvalifikácia dvojhry.
Štyri hráčky, ktoré sa kvalifikovali:
Nasadenie.
V zozname sú nasadené hráčky. V zátvorkách je kolo, ktorom vypadli.

</doc>
<doc id="162578" url="https://sk.wikipedia.org/wiki?curid=162578" title="Barcelona Ladies Open">
Barcelona Ladies Open

Barcelona Ladies Open je ženský tenisový turnaj, ktorý sa koná v španielskej Barcelone. Je to turnaj typu Tier IV na okruhu WTA s celkovou dotáciou 145 000 $ a hrá sa na červenej antuke. V Barcelone sa antukový turnaj sa hral do roku 1995. Až po dvanástich rokoch sa turnaj hral opäť. Organizátorkou turnaja v roku 2007 bola bývalá španielska hráčka Arantxa Sánchezová Vicariová.

</doc>
<doc id="162580" url="https://sk.wikipedia.org/wiki?curid=162580" title="Vanguard TV3">
Vanguard TV3

Vanguard TV3 bol prvý americký pokus vyslať satelit na obežnú dráhu okolo Zeme. Bol to malý satelit na testovanie 3-stupňovej rakety Vanguard a štúdium vplyvu prostredia na satelit a jeho systémy na obežnej dráhe okolo Zeme. Taktiež bol určený na získanie geodetických údajov.
Jeho pokus o štart 6. decembra 1957 bol neúspešný. Motor sa zapálil a raketa začala stúpať, ale 2 sekundy po vzlietnutí vo výške asi 1,2 metra raketa stratila ťah a spadla späť na štartovaciu rampu. Tým sa palivové nádrže roztrhali, palivo sa vznietilo a vybuchlo. Raketa bola zničená a štartovacia rampa sa poškodila. Družica Vanguard 1A bola vymrštená do vzduchu a pristála neďaleko. Jej vysielače stále vysielali signál o polohe, avšak družica bola neopraviteľne poškodená a nedala sa znovu použiť. Je vystavená v National Air and Space Museum.
Presná príčina havárie sa nikdy nezistila. S najväčšou pravdepodobnosťou bolo príčinou zlé tesnenie medzi palivovou nádržou a raketovým motorom. Ďalej mohlo ísť o prerušenie palivového prívodu, alebo nízky tlak, ktorý dovolil horiacemu palivu vrátiť sa spať do palivovej nádrže.
Technické parametre družice.
Hmotnosť užitočného zaťaženia rakety bola 1,36 kg. Družica mala podobu hliníkovej gule s priemerom 152 mm. Obsahovala vysielač s výkonom 10 mW, ktorý vysielal na frekvencii 108 MHz a napájala ho ortuťová batéria; ako aj vysielač s výkonom 5 mW, ktorý vysielal na frekvencii 108,03 MHz a napájalo ho šesť solárnych panelov pripevnených na tele družice.
Vysielače boli primárne určené na určovanie pozície a získavanie inžinierskych dát, ale slúžili aj na meranie hustoty elektrónov medzi družicou a pozemnou stanicou. Vanguard tiež niesol dva termistory na zisťovanie vnútorných teplôt v družici kvôli ďalšiemu zlepšeniu efektívnosti termálnej ochrany.

</doc>
<doc id="162582" url="https://sk.wikipedia.org/wiki?curid=162582" title="Llaima">
Llaima

Llaima je aktívny stratovulkán, nachádzajúci sa v čilskom regióne La Araucanía. Je to jeden z najaktívnejších vulkánov v Čile. Od druhej polovice 18. storočia bolo zaznamenaných približne 50 menších, alebo stredne silných explozívnych erupcií, posledná na jar roku 2003.
Sopka leží na staršej, širokej kaldere, ktorá sa sformovala pred 13 200 rokmi a jej vznik sprevádzala erupcia vulkanického materiálu, známeho ako súvrstvie "Curacutínske ignimbrity". Masív vysokej sopky je tvorený prevažne bazaltami a andezitmi. Na svahoch sa nachádzajú početné troskové kužele.

</doc>
<doc id="162585" url="https://sk.wikipedia.org/wiki?curid=162585" title="Slizovky v širšom zmysle">
Slizovky v širšom zmysle

Slizovky (lat. Myxomycota s.l.) je súhrnné označenie (v starších systémoch taxón, spravidla oddelenie) istých jednoduchých parazitických alebo saprofytických hubovitých organizmov, ktorých telo je tvorené špeciálnym druhom stielky, nahou amébovito sa pohybujúcou plazmatickou hmotou nazývanou plazmódium. Spôsobujú nádorové ochorenia rastlín, pred ktorými ich možno chrániť postrekom modrou skalicou.
Delenie a zaradenie.
Systematicky sa spravidla delili na tri alebo štyri triedy (nádorovky sa niekedy neuvádzali):
Pôvodne sa slizovky v širšom zmysle považovali za oddelenie (resp. viacero taxónov) húb alebo za sesterský taxón húb pod rastlinami; pravé slizovky sa považovali alternatívne za meňavky, teda vyslovene živočíchy. V súčasnosti sa slizovky v širšom zmysle (rozdelené na jednotlivé hlavné zoskupenia, nie ako celok) zaraďujú pod prvoky (a to akrázie, pravé slizovky a nádorovky) a pod Chromista (a to vodné slizovky) resp. v úplne najnovších systémoch (Adl et al. 2005 a podobne) do taxónov Amoebozoa (a to pravé slizovky), Excavata (a to akrázie), Rhizaria (a to nádorovky) a Chromalveolata – Labyrinthulomycota (a to vodné slizovky). Aj dnes sa však neformálne považujú aj za "hubovité organizmy" (huby v širšom zmysle). Pozri aj Systém živých organizmov.

</doc>
<doc id="162586" url="https://sk.wikipedia.org/wiki?curid=162586" title="Vlastné huby">
Vlastné huby



</doc>
<doc id="162589" url="https://sk.wikipedia.org/wiki?curid=162589" title="Nadežda Petrovová">
Nadežda Petrovová



</doc>
<doc id="162590" url="https://sk.wikipedia.org/wiki?curid=162590" title="Papraďorasty (vrátane plavúňorastov)">
Papraďorasty (vrátane plavúňorastov)

Papraďorasty (lat. "Pteridophyta" alebo "Pteridophytina") alebo výtrusné cievnaté rastliny [v užšom zmysle] je súhrnné označenie (resp. v starších systémoch taxón) niekoľkých taxónov (oddelení alebo po staršom tried) výtrusných rastlín. Telo papraďorastov je už rozlíšené (diferencované) na dve základné časti - koreň a výhonok. Patria teda medzi vyššie rastliny ("Cormobionta") a cievnaté rastliny.
Charakteristika.
Sú to nekvitnúce rastliny, ktoré sa rozmnožujú haploidnými výtrusmi (spórami). Tie dozrievajú v sporangiách - výtrusniciach. Podľa typu výtrusníc možno rozdeliť papraďorasty na
Z výtrusov vyrastá stielkatý prvorast – protálium. Ten je, tak ako aj výtrus, haploidný (má iba 1 chromozómovú sadu) a predstavuje teda gametofyt. Na gametofyte sa vytvoria pohlavné orgány – samčie plemennícke (anterídiá) a samičie zárodočné (archegóniá). V nich vznikajú pohlavné bunky, samčie sprematozoidy a samičia oosféra . Po oplodnení vzniká embryo, z ktorého vyrastá vlastná rastlina papradorastov s výtrusnicami. Táto predstavuje nepohlavnú generáciu – sporofyt. Sporofyt je dominantný nad gametofytom, hoci v niektorých prípadoch je schopný samostatného života nezávislého od gametofytu. Dominanciou sporofytu a pravými vodivými pletivami sa papraďorasty odlišujú od machorastov. 
Papraďorasty sú veľmi starou skupinou. Ich najstaršie fosílie pochádzajú zo silúru. Najväčšie rozšírenie dosiahli v karbóne a perme, kedy existovali aj ich stromovité formy (v súčasnosti už vyhynuté). Z ich zvyškov vznikli fosílne palivá ako je uhlie, ropa či zemný plyn.
Systematika.
papraďorasty/výtrusné cievnaté rastliny:
V súčasnosti je rozšírený fylogenetický systém PPG I. V ňom sa zvyknú papraďorasty v slovenčine nazývať aj papraďovité rastliny a z vyššie uvedených taxónov nezahŕňajú plavúňorasty - pozri PPG I a papraďovité rastliny (opak plavúňovitých rastlín).

</doc>
<doc id="162591" url="https://sk.wikipedia.org/wiki?curid=162591" title="Open Gaz de France 2007">
Open Gaz de France 2007

Open Gaz de France 2007 bol tenisový turnaj okruhu WTA, ktorý sa konal vo francúzskom Paríži od 5. februára do 11. februára 2007. Vyhrala ho Nadežda Petrovová, ktorá vo finále porazila nenasadenú Luciu Šafářovú 4-6, 6-1, 6-4. Bol to jej siedmy titul na okruhu WTA.
Dvojhry.
Nasadenie.
V zozname sú nasadené hráčky. V zátvorkách je kolo, ktorom vypadli.
Štvorhry.
Nasadenie.
V zozname sú nasadené páry. V zátvorkách je kolo, ktorom vypadli.
Kvalifikácia dvojhry.
Štyri víťazky kvalifikácie:
Nasadenie.
V zozname sú nasadené hráčky. V zátvorkách je kolo, ktorom vypadli.

</doc>
<doc id="162592" url="https://sk.wikipedia.org/wiki?curid=162592" title="West New York">
West New York

West New York je mesto v okrese Hudson County v štáte New Jersey v USA. Podľa sčítania v roku 2000 tu žilo 52 912 obyvateľov.

</doc>
<doc id="162594" url="https://sk.wikipedia.org/wiki?curid=162594" title="Montgomery">
Montgomery

Montgomery môže byť:
priezvisko:

</doc>
<doc id="162596" url="https://sk.wikipedia.org/wiki?curid=162596" title="Pteridophytina">
Pteridophytina



</doc>
<doc id="162597" url="https://sk.wikipedia.org/wiki?curid=162597" title="Montgomery (Alabama)">
Montgomery (Alabama)

Montgomery je hlavné a druhé najväčšie mesto v americkom štáte Alabama a sídlo okresu Montgomery County. Je zaujímavé spojitosťou s občianskou vojnou, pretože to bolo prvé hlavné mesto konfederácie a prvé miesto hnutia za občianske práva. Má rozlohu a žije tu vyše 200-tisíc obyvateľov (2005), v metropolitnej oblasti okolo 470-tisíc.

</doc>
<doc id="162602" url="https://sk.wikipedia.org/wiki?curid=162602" title="Open GDF Suez">
Open GDF Suez

Open GDF Suez, predtým Open Gaz de France je tenisový turnaj typu Tier II na okruhu WTA, ktorý sa koná v Paríži vo Francúzsku. Koná sa od roku 1993 a hrá sa v hale na tvrdom koberci.
Rekord v počte získaných titulov držia Martina Navrátilová, Serena Williamsová a Amélie Mauresmová, ktoré získali po dva tituly.

</doc>
<doc id="162606" url="https://sk.wikipedia.org/wiki?curid=162606" title="Šiltron">
Šiltron

Šiltron je skupina vojakov, ozbrojená kopijami a ďalšími drevcovými zbraňami (halapartne, oštepy), pomocou ktorých odvracajú útok nepriateľskej jazdy. Šiltron neznamená žiadne špeciálne zoskupenie alebo tvar vojenskej formácie. Sú dva zaznamenané prípady škótskych kruhových šiltronov: armáda Williama Wallacea pri Falkirku a jednotky Thomasa Randolpha počas prvého dňa bitky pri Bannockburne. Ale je mnoho prípadov lineárnych šiltronov: Glentrool, hlavná bitka pri Bannockburne, Mytone, Dupplin Muire, Culbleane, Halidon Hille, Neville's Crosse a Otterburne.
Hoci je šiltron považovaný hlavne za obrannú formáciu, nebolo to obranné použitie. Rozhodlo bitku Bannockburne. Robert Bruce cvičil svojich vojakov ako používať kopiju v útoku, čo vyžadovalo veľkú disciplínu, a zatlačil anglickú armádu na nevýhodný terén. Tento akt sa podobal útoku kopijí, ktorý priniesol víťazstvo pri Stirlingskom moste. Brusova nová taktika bola reakcia na zdrvujúcu porážku Škótov pri Falkirku (1298), kedy tradičné použitie šiltronu zlyhalo proti anglickým lukostrelcom.
Takticky je šiltron podobný terciom (španielska zmiešaná pechota, 3000 kopijníkov a mušketierov, hlavne počas talianskych vojen) a napoleonovým pechotným útvarom, ktoré oba slúžili na obranu proti jazde.

</doc>
<doc id="162608" url="https://sk.wikipedia.org/wiki?curid=162608" title="Tallahassee">
Tallahassee

Tallahassee je hlavné mesto amerického štátu Florida a sídlo okresu Leon County. Hlavným mestom Floridy sa stalo v roku 1824. Má rozlohu a v roku 2010 tu žilo vyše 181-tisíc obyvateľov, zatiaľ čo v metropolitnej oblasti okolo 367-tisíc.

</doc>
<doc id="162610" url="https://sk.wikipedia.org/wiki?curid=162610" title="ATP Masters Series 2007">
ATP Masters Series 2007

ATP Masters Series je časť okruhu tenisových turnajov organizovaných ATP, zvaného ATP Tour. 
V tabuľka nižšie sú zobrazené turnaje ATP Masters Series v roku 2007. 
Turnaje ATP Masters Series sú určené pre najlepších profesionálnych hráčov. Na týchto podujatiach hráči môžu získať viac bodov do rebríčka ATP ako na turnajoch International Series, ale menej ako na grandslamových turnajoch.
Detaily turnajov.
Indian Wells.
Dvojhra.
"Poznámky:"
Štvorhra.
"Poznámky"

</doc>
<doc id="162611" url="https://sk.wikipedia.org/wiki?curid=162611" title="Tucson (Arizona)">
Tucson (Arizona)



</doc>
<doc id="162612" url="https://sk.wikipedia.org/wiki?curid=162612" title="Little Rock">
Little Rock

Little Rock je hlavné a najľudnatejšie mesto amerického štátu Arkansas. Je to tiež sídlo okresu Pulaski County, má rozlohu . Metropolitná oblasť má okolo 700-tisíc obyvateľov.
Demografia.
Obyvatelia hispánskeho pôvodu, bez ohľadu na rasu, tvoria 2,5% populácie.

</doc>
<doc id="162613" url="https://sk.wikipedia.org/wiki?curid=162613" title="Little Rock (Arkansas)">
Little Rock (Arkansas)



</doc>
<doc id="162614" url="https://sk.wikipedia.org/wiki?curid=162614" title="Chełm">
Chełm

Chełm je poľské mesto v Lubelskom vojvodstve. Má 68 160 obyvateľov (2006).

</doc>
<doc id="162617" url="https://sk.wikipedia.org/wiki?curid=162617" title="Valúchovský potok">
Valúchovský potok

Valúchovský potok je potok na Kopaniciach, v severozápadnej časti okresu Myjava. Je to pravostranný prítok Teplice, meria 2,6 km a je tokom V. rádu.
Pramení v Bielych Karpatoch, v podcelku Žalostinská vrchovina, na juhojuhovýchodnom úpätí Žalostinej (621,4 m n. m.) v nadmorskej výške cca 475 m n. m. Od prameňa tečie sprvu juhojuhovýchodným smerom, preteká lokalitou Valúchová a z pravej strany priberá prítok od osady Bohušovci. Ďalej už pokračuje juhovýchodným smerom cez osadu Valúchovci a sprava ešte priberá prítok prameniaci východne od kóty 479 m. Napokon podteká cestu II. triedy č. 500 a pri samote Žurkov mlyn, juhozápadne od obce Vrbovce, ústi v nadmorskej výške 299,7 m n. m. do Teplice.

</doc>
<doc id="162618" url="https://sk.wikipedia.org/wiki?curid=162618" title="Liešťanský potok">
Liešťanský potok

Liešťanský potok je potok na Záhorí, v severnej časti okresu Myjava. Je to ľavostranný prítok Teplice, meria 3,9 km a je tokom V. rádu.
Pramení v Bielych Karpatoch, v podcelku Žalostinská vrchovina, na severoseverozápadnom svahu Kobylieho vŕšku (628,6 m n. m.) v lokalite Košiare, v blízkosti štátnej hranice s Českom, v nadmorskej výške približne 560 m n. m. Od prameňa tečie na krátkom úseku najprv na západ, potom sa stáča na juhojuhozápad a zľava priberá prítok (393,5 m n. m.) z juhozápadného svahu Kobylieho vŕšku. Následne sa stáča západným smerom, opúšťa územie CHKO Biele Karpaty (ktorým od prameňa tiekol), podteká cestu II. triedy č. 499 i železničnú trať Nové Mesto nad Váhom – Veselí nad Moravou a zľava priberá prítok prameniaci východne od osady Omastovci. Potom tečie západoseverozápadným smerom do osady Lieštie, kde priberá ľavostranný prítok (2,3 km) z juhovýchodného svahu Ostrého vrchu (601,5 m n. m.), pričom sa tento prítok vetví na dve ramená. Napokon už tečie smerom na severozápad, z pravej strany priberá prítok spod Machovej (578,9 m n. m.) v Česku, podteká cestu II. triedy č. 500 a pri osade Miechnovci, severovýchodne od obce Vrbovce, ústi v nadmorskej výške cca 337 m n. m. do Teplice.

</doc>
<doc id="162619" url="https://sk.wikipedia.org/wiki?curid=162619" title="Okres (Afganistan)">
Okres (Afganistan)

Okres ("woleswali") je v Afganistane jednotka druhej úrovne administratívného rozdelenia po provinciách.
Počet okresov v Afganistane sa v priebehu rokov menil, vytvárali sa nové okresy rozdelením už existujúcich. Pred rokom 1979, bolo 325 okresov. neskôr počet narástol na 329, a v roku 2004 pri významnejšej reorganizácií viedlo k zvýšeniu až na 397. Od júna 2005, afganský minister vnútra stanovil 398 okresov, rozdelených medzi 34 provincií. 
Rozdelenie okresov (všetky mená okresov sú uvedené v anglickom, nie slovenskom, prepise):

</doc>
<doc id="162620" url="https://sk.wikipedia.org/wiki?curid=162620" title="Denver (Colorado)">
Denver (Colorado)



</doc>
<doc id="162621" url="https://sk.wikipedia.org/wiki?curid=162621" title="Tallahassee (Florida)">
Tallahassee (Florida)



</doc>
<doc id="162622" url="https://sk.wikipedia.org/wiki?curid=162622" title="Cheyenne">
Cheyenne

Cheyenne je hlavné mesto amerického štátu Wyoming a sídlo okresu Laramie County. 
Má rozlohu 5 790 ha a 59 466 obyvateľov (2010).

</doc>
<doc id="162623" url="https://sk.wikipedia.org/wiki?curid=162623" title="Cheyenne (Wyoming)">
Cheyenne (Wyoming)



</doc>
<doc id="162626" url="https://sk.wikipedia.org/wiki?curid=162626" title="Rovenský potok">
Rovenský potok

Rovenský potok je potok na Záhorí, vo východnej časti okresu Senica. Je to pravostranný prítok Teplice, meria 5,3 km a je tokom V. rádu.
Pramení v Chvojnickej pahorkatine, v podcelku Senická pahorkatina, východne od kóty 291,8 m v lokalite Krížnice, v nadmorskej výške približne 275 m n. m. Od prameňa tečie sprvu severojužným smerom, pričom sa dvakrát esovito stáča a zľava priberá krátky prítok prameniaci taktiež východne od spomenutej kóty. Ďalej sa stáča juhojuhovýchodným smerom, sprava priberá krátky prítok vznikajúci severoseverozápadne od obce Rovensko a následne preteká intravilánom tejto obce. V obci priberá zľava najprv prítok z oblasti Teregovských záhonov, potom prítok (2 km) prameniaci juhozápadne od obce Sobotište a mení smer toku na juhojuhozápad. Sprava ďalej priberá Rybnícky potok, opäť tečie severojužným smerom, pričom vytvára oblúk prehnutý na východ. Na dolnom toku sa potom stáča najprv na západ, potom znovu na juh a preteká intravilánom mesta Senica, kde zľava ešte priberá prítok tečúci cez Sotinu. V blízkosti centra mesta potom ústi v nadmorskej výške cca 198 m n. m. do Teplice.

</doc>
<doc id="162627" url="https://sk.wikipedia.org/wiki?curid=162627" title="Chajbarský priesmyk">
Chajbarský priesmyk

Chajbarský priesmyk (urdsky درہ خیبر) je najvýznamnejší priesmyk, spájajúci Afganistan s Pakistanom. Nachádza sa v nadmorskej výške 1 070 m.
Poloha a význam.
Priesmyk vedie cez juhovýchodný výbežok Hindúkuša. Vrchol priesmyku je 5 kilometrov v Pakistane. Cesta vedúca priesmykom a spojujúca afganský Torcham s pakistanským Péšávarom bola vybudovaná Britmi v roku 1879.
Dejiny.
Cez Chajbarský priesmyk viedla dôležitá obchodná cesta zo Strednej Ázie na Indický subkontinent. Pre jeho strategickú polohu priesmykom prechádzali početné vojenské výpravy, začínajúc Alexandrom Veľkým, cez vpády moslimov na Indický subkontinent až po vpády Britov do Afganistanu za anglo-afganských vojen.

</doc>
<doc id="162628" url="https://sk.wikipedia.org/wiki?curid=162628" title="Madison (Wisconsin)">
Madison (Wisconsin)

Madison je hlavné mesto amerického štátu Wisconsin a sídlo okresu Dane County. Je druhým najväčším mestom Wisconsinu po Milwaukee. 
Madison je univerzitné mesto, administratívne a hospodárske centrum, ako aj stredisko rovnomennej aglomerácie. Má rozlohu a žije tu okolo 233-tisíc obyvateľov. Pomenované je po Jamesovi Madisonovi, štvrtom prezidentovi Spojených štátov. 

</doc>
<doc id="162631" url="https://sk.wikipedia.org/wiki?curid=162631" title="Olympia (Washington)">
Olympia (Washington)

Olympia je hlavné mesto amerického štátu Washington. Začlenené bolo 28. januára 1859. Má rozlohu a podľa sítania obyvateľstva v roku 2010 tu žije 46 478 obyvateľov. Je tiež sídlom okresu Thurston County.

</doc>
<doc id="162632" url="https://sk.wikipedia.org/wiki?curid=162632" title="Rybnícky potok (prítok Rovenského potoka)">
Rybnícky potok (prítok Rovenského potoka)

Rybnícky potok je krátky potok na Záhorí, vo východnej časti okresu Senica. Je to pravostranný prítok Rovenského potoka, meria 1,8 km a je tokom VI. rádu.
Prameň.
Pramení v Chvojnickej pahorkatine, v podcelku Senická pahorkatina, juhovýchodne od kóty 278,4 m v lokalite Záhumenice západne od obce Rovensko, v nadmorskej výške približne 216 m n. m. 
Opis toku.
Sprvu tečie na krátkom úseku severojužným smerom a sleduje cestu č. 51 na pravom brehu. Ďalej už tečie juhojuhovýchodným smerom odlesnenou poľnohospodárskou krajinou na katastrálnom území Rovenska. Juhojuhozápadne od tejto obce, v lokalite Papánkovo, sa v nadmorskej výške cca 203,5 m n. m. vlieva do Rovenského potoka. Nepriberá žiadny prítok.

</doc>
<doc id="162633" url="https://sk.wikipedia.org/wiki?curid=162633" title="Montpelier">
Montpelier

Montpelier môže byť:

</doc>
<doc id="162634" url="https://sk.wikipedia.org/wiki?curid=162634" title="Montpelier (Vermont)">
Montpelier (Vermont)

Montpelier je hlavné mesto amerického štátu Vermont a sídlo okresu Washington County. Má rozlohu a žije tu okolo 8-tisíc obyvateľov.

</doc>
<doc id="162635" url="https://sk.wikipedia.org/wiki?curid=162635" title="Modest Musorgskij">
Modest Musorgskij



</doc>
<doc id="162637" url="https://sk.wikipedia.org/wiki?curid=162637" title="Prievidza III. Necpaly">
Prievidza III. Necpaly

Prievidza III. Necpaly sú mestská časť Prievidze.
Necpaly nad Nitrou.
Jadrom mestskej časti je pôvodne samostatná obec Necpaly, ktorá sa spomína už v roku 1355, kedy patrila bojnickému panstvu. V rokoch 14311432 ju spustošili husitské a v roku 1678 Thőkölyho vojská. V roku 1553 mala 6 port, v roku 1715 11 domácnosti a v roku 1828 už 34 domov a 238 obyvateľov. 
Od roku 1927 bol úradný názov Necpaly nad Nitrou (pre odlíšenie od Necpál v okrese Martin). V roku 1945 bola obec pripojená k Prievidzi.

</doc>
<doc id="162638" url="https://sk.wikipedia.org/wiki?curid=162638" title="Dover">
Dover

Dover môže byť:

</doc>
<doc id="162639" url="https://sk.wikipedia.org/wiki?curid=162639" title="Dover (Delaware)">
Dover (Delaware)

Dover je hlavné mesto federálneho štátu Delaware v Spojených štátoch amerických. Je to druhé najväčšie mesto v Delaware a sídlo okresu Kent County. Má rozlohu 58,8 km² a žije tu približne 36-tisíc obyvateľov (2010).

</doc>
<doc id="162643" url="https://sk.wikipedia.org/wiki?curid=162643" title="Peter Fruhauf">
Peter Fruhauf



</doc>
<doc id="162644" url="https://sk.wikipedia.org/wiki?curid=162644" title="Pravé huby">
Pravé huby



</doc>
<doc id="162648" url="https://sk.wikipedia.org/wiki?curid=162648" title="Slizovky">
Slizovky

Slizovky (lat. Myxomycota) môže byť:

</doc>
<doc id="162649" url="https://sk.wikipedia.org/wiki?curid=162649" title="Myxomycota">
Myxomycota



</doc>
<doc id="162652" url="https://sk.wikipedia.org/wiki?curid=162652" title="Hubovité organizmy">
Hubovité organizmy



</doc>
<doc id="162654" url="https://sk.wikipedia.org/wiki?curid=162654" title="Hyung-Taik Lee">
Hyung-Taik Lee



</doc>
<doc id="162655" url="https://sk.wikipedia.org/wiki?curid=162655" title="Lee Hyung-taik">
Lee Hyung-taik



</doc>
<doc id="162656" url="https://sk.wikipedia.org/wiki?curid=162656" title="Arnaud Clement">
Arnaud Clement



</doc>
<doc id="162659" url="https://sk.wikipedia.org/wiki?curid=162659" title="Antonius Abbas">
Antonius Abbas



</doc>
<doc id="162660" url="https://sk.wikipedia.org/wiki?curid=162660" title="Svätý Anton Egyptský">
Svätý Anton Egyptský



</doc>
<doc id="162661" url="https://sk.wikipedia.org/wiki?curid=162661" title="Svätý Anton Veľký">
Svätý Anton Veľký



</doc>
<doc id="162664" url="https://sk.wikipedia.org/wiki?curid=162664" title="Kate">
Kate



</doc>
<doc id="162666" url="https://sk.wikipedia.org/wiki?curid=162666" title="Konsole">
Konsole

Konsole je slobodný softvér a terminálový emulátor, ktorý je súčasťou KDE. Jeho zdrojový kód je kompletne prepísaný, na rozdiel od mnohých iných terminálových emulátorov odvodených od xterm-u alebo rxvt. Konsole naprogramoval Lars Doelle.
KDE aplikácie ako Konqueror, Kate a KDevelop používajú Konsole prostredníctvom KPart na zapúzdrenie terminálovej funkcionality.

</doc>
<doc id="162669" url="https://sk.wikipedia.org/wiki?curid=162669" title="O myšiach a ľuďoch (film)">
O myšiach a ľuďoch (film)

O myšiach a ľuďoch je americký film z roku 1992 natočený podľa rovnomennej novely od Johna Steinbecka. Je v poradí treťou filmovou adaptáciou tejto Steinbeckovej novely. Hlavné úlohy vo filme stvárnili herci John Malkovich a Gary Sinise, ktorý zároveň film aj režíroval. 
Príbeh.
Dvaja robotníci, Lennie Small a George Milton, utekajú z farmy Weed, pretože Lennie sa rozhodol hladkať šaty jedného dievčaťa, ktoré sa mu páčili, zatialčo dievča si to vysvetlilo ako pokus o znásilnenie. Lennie je mentálne postihnutý, veľký, fyzicky zdatný muž. George je bystrý mladík, ktorý sa o Lennieho stará a každú chvíľu ho vyťahuje z kaše. Lennie mu je na príťaž, ale nedokáže ho opustiť, pretože cíti za neho zodpovednosť. George musí Lenniemu často rozprávať o zajačej farme, ktorú si založia keď si na ňu zarobia, pretože Lennie veľmi túži starať sa o králiky. 
Obaja odídu pracovať na iný ranč, kde sa zoznámia so starým jednorukým zametačom Candym, s predákom Slimom vzbudzujúcim rešpekt a zároveň dôveru, synom majiteľa farmy Curlym. 
Candy sa rozhodne pripojiť sa k plánu Gorga a Lennieho na zriadenie zajačej farmy. 
Curly je bývalý zápasník s nízkou postavou a nemá rád Lennieho, pretože je veľký a silný. Pri bitke s Lenniem, ktorú Curly vyprovokuje, Curly niekoľkokrát udrie Lennieho. Ten sa nechce biť, pretože George ho naučil, aby nikomu neubližoval. Ale po tom čo mu George povie aby sa bránil, Lennie zláme Curlymu ruku. Slim presvedčí Curlyho, aby tvrdil, že svoje zranenie získal pri nehode pri stroji. 
Pri rozhovore Lennieho s Curlyho ženou, mu Curlyho žena dovolí pohladkať jej vlasy, ale Lennie ju nevedomky vyťahá za vlasy. Keď začne kričať, Lennie sa ju snaží umlčať a pritom jej nechtiac zlomí väzy. Lennie sa spamätá a utečie na vopred dohodnuté miesto, ktoré mu George stanovil pre prípad, že niečo veľmi zlé urobí. Po objavení mŕtvoly sa Curly rozhodne Lennieho prenasledovať a zabiť. George pochopí, že Lennieho nenechajú na žive a vydá sa za ním, aby ho dostihol skôr ako Curly. Keď ho nájde, rozpráva mu znovu o ich farme a potom ho strelí zozadu do hlavy. 
Ocenenia.
Gary Sinise získal za tento film nomináciu na Zlatú Palmu na filmovom festivale v Cannes v roku 1992. 

</doc>
<doc id="162682" url="https://sk.wikipedia.org/wiki?curid=162682" title="Špačinčanka">
Špačinčanka

Špačinčanka je folklórna skupina v obci Špačince.
História.
Vznikla v roku 1978 pri Obecnom úrade Špačince. Jej cieľom bolo zozbierať, oživiť a zachovať piesne, tance, zvyky obce a zároveň pre túto činnosť získať mladých ľudí. Špačinčanka patrí k popredným interpretom folklórneho bohatstva trnavskej oblasti. Má 25 členov rôznych vekových kategórií.
Repertoár tvoria folklórne pásma "Regrúti, Večery na priedomí, Svadba, Žatva, Vianoce, Fašiangy, Rok na dedine", "V šenku, Pri víne" – ako aj kratšie folklórne útvary prezentované v tradičných slávnostných a pracovných krojoch s využitím pôvodných rekvizít.
Skupina Špačinčanka je častým hosťom festivalov, folklórnych a iných podujatí v rámci celého Slovenska. Známe sú jej nahrávky pásem "Regrúti", "Svadba" v Slovenskom rozhlase, ale i tanec "V širém poli" vo filme "Zem spieva ďalej". Úspešné boli aj súťažné vystúpenia na celoštátnych prehliadkach Nositelia tradícií v roku 1997 vo Zvolene a v roku 2003 v Banskej Bystrici, kde Špačinčanka reprezentovala ako víťaz krajského kola v Trnave a získala jedno z popredných umiestnení. Mužská skupina po víťazstve na krajskom kole postúpila na celoštátnu prehliadku Festival hudobného folklóru.
Kroje.
Folklórny súbor používa trnavské kroje. Ženský sviatočný kroj je zdobený bohatou výšivkou. Rukávce sú z tenkého plátna a siahajú po lakeť. Najvzácnejšia je na nich výšivka. K rukávcom sa pridávajú "tacle" – volány okolo ruky. Pod hrdlo sa pripína biela mašľa, vyšívaná zlatou niťou alebo vykladaná flitrami. Na konci sú strapce. Okolo krku je čipkovaný "krézel" – golier. K rukávcom sa oblieka prucel ušitý z brokátu. Sukňa je drobno nariasená, pod ňou sa nosia naškrobené "bočnice" zdobené čipkou. Na sukňu sa dáva zástera, jej okraje sú taktiež bohato vyšívané. Pokrývku hlavy u vydatých žien tvorí čepiec. V zime sa nosí vlniak, obyčajne čiernej farby, lemovaný strapcami.
Mužský kroj tvoria čierne úzke nohavice, na rukávoch vyšívaná biela košeľa a prucel – vesta z kvetovaného brokátu. Pod krkom nosia muži mašle a na hlave klobúk s úzkou strieškou, u mládencov s kosierkami. Ku kroju sa nosia čierne čižmy s tvrdými sárami, u žien na päte preštepované žltou niťou.
Členovia: Mária Podmaková, Michal Tomovič, Branislav Slezák, Martin Izakovič, Milka Hanusová, Veronika Hudecová, Sonka Podmaková, Alexander Podmaka, Janka Lopatková, Evka Tomovičová, Blanka Bašnáková, Katka Pastuchová, Vladimír Pastucha, Milka Dobišová, Oľga Kolenčiaková, Július Bernáth, Nelka Lopatková, Peter Pavlovič, Silvia Pavlovičová, Dianka Pavlovičová, Dagmar Januščáková, Mária Nádaská, Daniel Tarabík ml., Daniel Tarabík st., Jakub Tarabík, David Palšovič
Harmonikár: Daniel Tarabík ml.

</doc>
<doc id="162685" url="https://sk.wikipedia.org/wiki?curid=162685" title="Sollipulli">
Sollipulli

Sollipulli je sopečná kaldera, nachádzajúca sa v čilskom regióne Araucanía, asi 10 km západne od argentínskej hranice. Okraje kaldery sú posiate niekoľkými dacitovými lávovými dómami, troskovými kužeľmi a explozívnymi krátermi.
Vek kaldery nie je známy, nakoľko nie sú identifikované formácie, uložené pri jej vzniku (čo dáva možnosť, že pôvod kaldery je aj nevulkanický). Postkalderové štádium prinieslo niekoľko väčších explozívnych erupcií (920 ± 75 pred Kr., 1240 ± 50), preto, aj keď je kaldera Sollipulli menej známa ako neďaleké stratovulkány Llaima a Villarrica, predstavuje oveľa väčšie vulkanické nebezpečenstvo.

</doc>
<doc id="162686" url="https://sk.wikipedia.org/wiki?curid=162686" title="Villarrica">
Villarrica

Villarrica mže byť:

</doc>
<doc id="162689" url="https://sk.wikipedia.org/wiki?curid=162689" title="Hopmanov pohár 2007">
Hopmanov pohár 2007

Hopmanov pohár 2007 bol devätnásty ročník Hopmanovho pohára, turnaja zmiešaných družstiev v tenise. Zúčastnilo sa na ňom osem družstiev svetovej skupiny vrátane víťaza kvalifikácie ázijského regiónu. Prvé zápasy sa odohrali 30. decembra 2006 a finálové zápasy 5. januára 2007 na dvorcoch Burswood Entertainment Complex v austrálskom Perthe. Víťazom sa stalo družstvo Ruska, Nadia Petrovová a Dmitrij Tursunov, ktoré vo finále porazilo družstvo Španielska, Anabel Medinová Garriguesová a Tommy Robredo.

</doc>
<doc id="162691" url="https://sk.wikipedia.org/wiki?curid=162691" title="Kaštieľ v Ivanke pri Dunaji">
Kaštieľ v Ivanke pri Dunaji

Kaštieľ v Ivanke pri Dunaji sa nachádza v Ivanke pri Dunaji asi 14 km severovýchodne od Bratislavy. Kaštieľ je romanticky pôsobiaca stavba v parku s výraznou siluetou. Postavený bol v rokokovom slohu v 3. štvrtine 18. storočia pre rod Grassalkovichovcov. Tí ho vlastnili až do roku 
1841, keď jeho mužská vetva Antonom III. vymrela a ich ivanský majetok bol vydražený. 
Kaštieľ a majetok kúpil Michal Obrenovič, srbské knieža a istý čas srbský panovník, ktorý v rokoch 1842 - 1858 žil v exile v Rakúsku. V Ivanke si zriadil vidiecke sídlo. Obrenovič sa v roku 1853 sa oženil s uhorskou šľachtičnou grófkou Júliou Hunyadyovou. V roku 1855 v kaštieli Obrenoviča tajne navštívil Ľudovít Štúr, ktorý žil pod policajným dozorom v Modre. Túto udalosť pripomína aj pamätná tabuľa. Keď v roku 1856 postihol Ivanku požiar, dal kaštieľ upraviť. Odstránil juhozápadnú časť existujúcej budovy a na jej mieste dal vybudovať vežu, ktorá slúžila ako vodojem.
Začiatkom 20. storočia noví vlastníci Huňadyovci dali kaštieľ neogoticko-secesne upraviť. Dnes predstavuje poschodovú budovu s architektonickým riešením vychádzajúcim zo vzorov stredovekej architektúry, z kombinácie románskych a gotických prvkov na fasádach ako napr. arkiere, balkóny, okná, kružby. Polygonálna veža objektu, ukončená helmicou je secesná. Reprezentačný kaštieľ bol pôvodne obklopený rozsiahlym francúzskym parkom.
1. januára 1943 sa do ivanskeho kaštieľa prisťahovali jezuiti, ktorí ho odkúpili od grófa Hunyadyho. Zriadili tu internát pre mládež študujúcu na ich gymnáziu v Bratislave.
V roku 1948 bol komunistami majetok jezuitom vyvlastnený, tzv. "znárodnený". Prešiel do rúk Povereníctva poľnohospodárstva. 
Po roku 1989 sa reštitúciou opäť vrátil do správy Spoločnosti Ježišovej - jezuitov. V súčasnosti je kaštieľ zrekonštruovaný a sídlia v ňom najmä dve inštitúcie: jezuitské Centrum spirituality Loyola a Kolégium Antona Neuwirtha. 
Kolégium Antona Neuwirtha je študentské kolégium založené podľa vzoru tradičných oxfordských kolégií. Poskytuje dvojročný internátny program pre študentov vysokých škôl so zameraním na štúdium filozofie, vzťahu kresťanstva a kultúry a osobnostný rozvoj.

</doc>
<doc id="162693" url="https://sk.wikipedia.org/wiki?curid=162693" title="Biele Karpaty">
Biele Karpaty

Biele Karpaty () sú pohorie Vonkajších Západných Karpát na hraniciach medzi Slovenskom a Moravou. Najvyšším vrchom je Veľká Javorina ().
Geomorfológia.
Z geomorfologického hľadiska je geomorfologický celok Biele Karpaty súčasťou subprovincie Vonkajšie Západné Karpaty a oblasti Slovensko-moravské Karpaty. Na Slovensku hraničí s nasledovnými geomorfologickými celkami: Chvojnická pahorkatina na juhozápade, Myjavská pahorkatina na juhu, Považské podolie na východe a Javorníky na severe.
Delenie.
Vnútorne sa člení na 9 geomorfologických podcelkov, ktoré zahŕňajú 6 častí:
Geológia.
Z geologického hľadiska ide o dve rôzne kombinácie geologického podkladu. Prvú – väčšiu časť pohoria tvorí flyšový podklad s prevahou pieskovcov, zlepencov a ílovcov z obdobia paleocén až spodný eocén. Flyšové pásmo je v oblasti Bielych Karpát tvorené magurským príkrovom. Ten je zastúpený príkrovovou bielokarpatskou jednotkou, ktorá leží na bystrickej jednotke.
Druhú – menšiu časť pohoria – zaberá bradlové pásmo. V reliéfe bradlového pásma sa výrazne prejavujú odolné vápence, ktoré pochádzajú z jurského obdobia. Tieto sa striedajú s menej odolnými vrstvami – slieňovcami a ílovcami, ktoré sú ponajviac z obdobia kriedy. Bradlá sú vlastne šošovky vápenca, ktoré sú ako tvrdší materiál vypreparované eróziou z menej odolných vrstiev prevažne flyšových hornín. Najvýznamnejšie bradlá Bielych Karpát sú: Dolné bradlo (), Horné bradlo (), Bradlová (), Krasín (), Sokolí kameň a Vršatské bradlá. V bradlovom pásme Bielych Karpát sa nachádza aj niekoľko jaskýň, napr. Dračia jaskyňa, jaskyňa pod hradom Vršatec či ľadová jaskyňa vo Zvonových.
Rozdielnosť obidvoch typov geologického podkladu vplýva aj na výsledný charakter terénu. Terén na flyši je monotónnejší, doliny a chrbty tu majú pravidelný priebeh. Terén bradlového pásma je naopak členitejší a menej pravidelný. Zmeny v charaktere terénu Bielych Karpát si možno všimnúť najmä na ceste z údolia Váhu k záverom bielokarpatských dolín. Počiatočná niva rieky Váh prechádza do bizarného terénu bradlového pásma. V Tomto úseku sú nezriedkavé bralnaté pasáže vápencov a zriedkavejšie aj tiesňavy. Po prejdení tohoto úseku nasleduje flyšový záver s pravidelným monotónnejším terénom.
Ochrana prírody.
Centrálne časti pohoria sú chránené v CHKO Biele Karpaty, na ktorú na českej strane nadväzuje CHKO Bílé Karpaty.
Povodia.
Zvláštnosťou Bielych Karpát je excentrická poloha pramenísk vzhľadom na centrum masívu. Mnohé prítoky Váhu sa spätnou eróziou zarezávali intenzívne dozadu a tak svoje vody privádzajú až ďaleko spoza severozápadného okraja pohoria. Vidno to na tokoch Klanečnice, Bošáčky, Drietomice, Lednice Bielej vody ale najmä Vláry. Rieka Vlára prakticky prerezáva pohorie naprieč a svoje pramenisko posúva až do Vizovických vrchov ďaleko na moravskej strane. Vlára riečnym pirátstvom preberá do svojho koryta značnú časť vody, ktorá by inak patrila do povodia Moravy. Fenomén riečneho pirátstva je rozšírený aj na iných miestach v Bielych Karpatoch. Jednou z jeho najkrajších ukážok je činnosť Haluzického potoka pri Haluziciach v okrese Nové Mesto nad Váhom.
Väčšina územia Bielych Karpát patrí k povodiu riek Váh a Moravy. Najväčšími prítokmi Váhu sú tu Vlára, Biela voda, Klanečnica, Bošáčka a Vlára. Do Moravy z oblasti Bielych Karpát vtekajú Chvojnica a Myjava. Flyšový charakter pohoria, zapríčiňuje nedostatočné vsakovanie vôd do podzemia a celkovo ich plytký obeh. To je jeden z dôvodov prečo sú vodné prietoky v oblasti Bielych Karpát nevyrovnané. Vodné toky tu majú najviac vody v jarnom období pri topení snehu.
Rastlinstvo.
V oblasti Bielych Karpát prevládajú listnaté lesy, v ktorých prevládajú buky. Zaznamenaný je tu najzápadnejší výskyt zubačky žľaznatej ("dentaria glandulosa"). Na južných úbočiach pohoria sa vo výškach nad nachádzajú hlavne dubovo-hrabové lesy, zo severozápadu sa zvyšuje podiel ihličnanov.

</doc>
<doc id="162700" url="https://sk.wikipedia.org/wiki?curid=162700" title="Myjavská pahorkatina">
Myjavská pahorkatina

Myjavská pahorkatina je geomorfologický celok na západnom Slovensku. Najvyšším vrchom je Bradlo ().
Polohopis.
Z geomorfologického hľadiska je súčasťou subprovincie Vonkajšie Západné Karpaty a oblasti Slovensko-moravské Karpaty. Jedinou geomorfologickou časťou sú Brančské bradlá. V starších členeniach zahŕňala Myjavská pahorkatina aj Chvojnickú pahorkatinu.
Myjavskú pahorkatinu obklopujú na východe a juhovýchode Malé Karpaty, na severovýchode Považské podolie a na severe Biele Karpaty. Západným smerom nadväzuje Chvojnická pahorkatina juhozápadne sa rozprestiera rovina Borskej nížiny. V severnej polovici centrálnej časti leží mesto Myjava, ktorým preteká rovnomenná rieka, odvodňujúca západnú časť územia do Moravy. Vodné toky z východnej časti pahorkatiny smerujú do Váhu.
Geológia.
Myjavská pahorkatina patrí do skupiny flyšových pohorí aj keď geologická stavba oblasti je relatívne pestrá. Západná časť je budovaná ílovcami, siltovcami, pieskami, pieskovcami, štrkmi a zlepencami z obdobia spodného miocénu. Východná časť je rôznorodejšia. Okrem spomenutých hornín (v najvýchodnejšej časti) sa v severnej časti vyskytujú pieskovce, zlepence, ílovce obdobia vrchnokrieodvého až paleocénneho veku (tzv. brezovská skupina) a tiež obdobia paleocén až spodný eocén (tzv. myjavská skupina). Bradlové pásmo tvorí hranicu s flyšovými horninami na severe. Severná časť Myjavskej pahorkatiny je budovaná pieskovcami, ílovcami, zlepencami obdobia eocénu až oligocénu, tieto horniny sú súčasťou flyšového pásma. južnejšie potom slieňmi, vápencami, pieskovcami a zlepencami vrchnej kriedy. Najjužnejšiu časť už budujú vápence a dolomity, čiastočne bridlice a pieskovce obdobia stredného až vrchného triasu, ktoré patria hroniku.
Vodstvo.
Z hydrologického hľadiska patrí menšia západná časť k povodiu Moravy (odvodňuje rieka Myjava s Brezovským potokom), východná časť prináleží k povodiu Váhu (je odvodňovaná prostredníctvom potokov Kamečnica, Jablonka s Tŕstím a Kostolníkom, najjužnejšia časť Holeškou).
Osídlenie.
Myjavská pahorkatina patrí k nízkym, rozpojeným pohoriam, čo umožnilo vznik kopaničiarskeho osídlenia. Je súčasťou Myjavsko-bielokarpatskej oblasti rozptýleného osídlenia a jej Myjavskej podoblasti. Vnútri pahorkatiny sa nachádzajú tri mestá: Myjava, Stará Turá a Brezová pod Bradlom. Má približne 40 000 obyvateľov.

</doc>
<doc id="162701" url="https://sk.wikipedia.org/wiki?curid=162701" title="Deväť klasických kníh">
Deväť klasických kníh

Deväť klasických kníh alebo Štyri knihy a päť klasických textov (, ) je autoritatívny kánon čínskeho konfucianizmu pochádzajúci z obdobia pred rokom 300 pred Kr.
Štyri knihy.
Súbor "Štyroch kníh" (四書 , "S'-šu") zostavil v období dynastie Sung filozof Ču Si.
Päť kánonických kníh.
Autorstvo alebo zostavenie "Piatich kánonických kníh" zvaných tiež "Päť klasických kníh" (五經, "Wu-ťing") sa tradične pripisuje Konfuciovi samotnému.

</doc>
<doc id="162704" url="https://sk.wikipedia.org/wiki?curid=162704" title="Ilan Ramon">
Ilan Ramon

Ilan Ramon (; rodným menom Ilan Wolferman; * 20. jún 1954, Ramat Gan, Izrael – † 1. február 2003, nad Texasom, USA) bol vojenský pilot izraelských vzdušných síl a neskôr prvý a zatiaľ jediný izraelský astronaut. Bol špecialistom pre užitočné zaťaženie na palube raketoplánu "Columbia" (pri misii STS-107) a zahynul pri jej deštrukcii počas pristávania.
Životopis.
Ramon sa narodil 20. júna 1954 v Tel Avive a vyrastal v meste Be’er Ševa. Jeho matka aj babička prežili vyhladzovací tábor Osvienčim. V roku 1972 ukončil maturitnou skúškou stredoškolské vzdelanie. Začal študovať na vysokej škole a zároveň dostal rozkaz na povinnú vojenskú službu. Narukoval k letectvu, z ktorého odišiel až v roku 1998, pretože sa pridal ku kozmickému programu. V roku 1973 získal prvú leteckú bojovú skúsenosť v Jomkipurskej vojne. V roku 1974 dokončil štúdium na Leteckej škole izraelského letectva, ako bojový pilot a v rokoch 1974 – 1976 sa zúčastnil základných cvičení a operácií na strojoch Douglas A-4 Skyhawk. Následne sa preškolil na Mirage IIIC. Keď v roku 1980 izraelské letectvo vytvorilo prvú letku stíhacích lietadiel F-16, zúčastnil sa základných cvičení a operácií na základni amerického letectva Hill Air Force Base v Utahu. V rokoch 1981 – 1983 slúžil ako zástupca veliteľa F-16 Letky B. V priebehu roku 1990 dokončil veliteľský letecký kurz. V rokoch 1990 – 1992 bol veliteľom letky strojov F-16, v rokoch 1992 – 1994 zastával funkciu veliteľa Leteckej sekcie v Oddelení operačných požadavok.
Na F-16 nalietal dokopy vyše 1000 hodín, na ostatných strojoch ďalších 3000 hodín. 
V júni roku 1981 sa vo svojej stíhačke F-16 pod velením Aviho Sely zúčastnil bombardovania nedokončeného irackého jadrového reaktora Osirak v Al Tuwejte. Osem F-16 istila päťčlenná letka F-15. Skupina letela v zomknutej formácii, aby znemožnila identifikáciu nepriateľským radarom. Ramon bol najmladším zo zúčastnených pilotov. Za svoju účasť v Jomkipurskej vojne a pri ťažení v Libanone dostal vysoké vyznamenania. V roku 1987 dokončil aj vysokú školu University of Tel Aviv. 
V roku 1994 bol povýšený do hodnosti plukovníka (Aluf Mišne) a vymenovaný veliteľom Oddelenia operačných požiadaviek a vývoja zbraní. Na tomto poste zostal do roku 1998, kedy bol vybraný a ustanovený prvým izraelským astronautom. Izrael pri spolupráci s NASA sám uskutočnil výber vhodných kandidátov. Z bezpečnostných dôvodov najprv nebolo zverejnené jeho plné meno, svet sa ho dozvedel až v roku 1998. Vtedy Ramon začal výcvik v Houstone. Jeho náhradníkom bol Jicchak Majo.
Ramon bol ženatý a s manželkou Ronou mal 4 deti.
Ramon a misia STS-107.
Kvôli prítomnosti izraelského astronauta na palube sprevádzali misiu mimoriadne bezpečnostné opatrenia. Nebolo zverejnené napríklad číslo hangáru OPF, v ktorom prebiehala príprava orbitera Columbia. Vlastné nalodenie do posádky raketoplánu strážila ozbrojená jednotka SWAT s nepriestrelnými vestami. Raketoplán úspešne odštartoval na svoju 28. misiu STS-107. STS-107 bola označovaná za prvú mierovú misiu v Ramonovom živote. Zaujímavosťou je niekoľko vecí, ktoré si Ramon zobral na palubu:
Kvôli prítomnosti izraelského astronauta bola na palube raketoplánu podávaná iba košer strava. Zaujímavosťou je, že Ramon nebol prvý Žid vo vesmíre. Prvou židovkou sa stala Judith Resniková, ktorá ale takisto zahynula pri rozpade raketoplánu a to raketoplánu Challenger (pozri STS-51-L).
Vedecké experimenty.
STS-107 bola vedecká misia zameraná na mikrogravitačné experimenty v laboratóriu Spacehab. Tu sú niektoré z experimentov, na ktorých sa zúčastňoval aj Ramon:
Kvôli poškodenej tepelnej izolácii Columbia po návrate havarovala. Do jej ľavého krídla vnikla plazma, ktorá spôsobila deštrukciu. Stroj sa rozpadol vo výške 63 kilometrov nad štátom Texas pri rýchlosti /s. Nikto z posádky nemal šancu na prežitie.
Ramonove pozostatky sa podarilo identifikovať 5. februára. Bol pochovaný zo všetkých siedmich členov posádky, ktorí zahynuli spolu s ním, ako prvý. Rakva s jeho pozostatkami dorazila do Tel Avivu 10. februára. Nasledujúceho dňa prebehol vlastný obrad na bližšie neurčenom mieste v okruhu rodiny, priateľov, pilotov a dvoch astronautov NASA.
Na jeho počesť pomenovali asteroid s číslom 51828 ako "51828 Ilanramon". Jeden z vrcholov marťanského pohoria "Columbia Hills" navyše nesie meno "Ramon Hill". V Izraeli bolo po ňom pomenovaných aj niekoľko škôl, parkov a inštitúcií. 

</doc>
<doc id="162705" url="https://sk.wikipedia.org/wiki?curid=162705" title="Gorod">
Gorod

Gorod je technická death metalová skupina z francúzskeho mesta Bordeaux. Gorod vznikli pod názvom Gorgasm v roku 1997, ale v USA kapela v podobnom žánri pod rovnakým menom už existovala, tak sa premenovali na Gorod. Skupinu založili basgitarista Barby, gitarista Mathieu a bubeníčka Sandrine. Za hlavné vplyvy tejto kapely patria hlavne skupiny Death, Suffocation, Spawn of Possession v menšej miere počuť v ich skladbách inšpirácie od kapiel Carcass, Atheist Coroner a Meshuggah. Veľkú rolu v ich progresívnom a technickom štýle hrania má aj džez. Prvý radový album "Neurotripsicks"bol vynovený v roku 2005 o dve bonusové skladby, ostatné skladby na ňom boli remastrované skladby, ktoré už vyšli predtým rok pod starým názvom – Gorgasm. Album z 2006 "Leading Vision" je považovaný kritikmi za jeden z najoriginálnejších albumov v podžánri technický death metal, ktoré boli vydané v roku 2006.. Ich posledný album Process of a New Decline je obohatený o umelecké hudobné elementy vo vyšších a vysokých tempách, ktoré súvisia s príchodom nového bubeníka Sama.
Aktuálna zostava.
 

</doc>
<doc id="162714" url="https://sk.wikipedia.org/wiki?curid=162714" title="James Doolittle">
James Doolittle

James Harold Doolittle (* 14. december 1896, Alameda, Kalifornia, USA – † 27. september 1993, Pebble Beach, Kalifornia) bol americký vojenský generál a priekopník letectva, ktorý sa počas druhej svetovej vojny vyznamenal svojím odvážnym náletom na Tokio.
Život.
Mladosť a raná kariéra.
„Jimmy“, ako ho prezývali, sa narodil v Alamede (Kalifornia) 14. decembra 1896. Už počas jeho štúdia na univerzite v Kalifornii Spojené Štáty vstúpili do prvej svetovej vojny, prihlásil sa ako kadet letectva v armádnom signálnom zbore (nastúpil sem v októbri 1917), prešiel tréningom na škole vojenského letectva. Neskôr slúžil ako inštruktor streľby a vedúci letov. Jeho prvou povinnosťou bola služba v 104. letke na „Kelly Field“ v Texase neskôr v 90. letke pri pohraničnom hliadkovaní v „Eagle Pass“. 24. decembra 1917 sa Doolittle oženil s Josephine E. Danielsovou.
Dňa 1. júla 1920 dostal riadne poverenie a bol povýšený do hodnosti nadporučíka. Potom začal študovať na škole leteckej mechaniky a rovnako absolvoval viaceré kurzy leteckého inžinierstva. V septembri 1922 uskutočnil prvý z mnohých priekopníckych letov, ktoré mu získali mnoho významných leteckých ocenení aj medzinárodnú povesť.
V júli 1923 nastúpil na Massachusettský Inštitút Technológií na špeciálne inžinierske kurzy, pričom už o dva roky získal titul doktor prírodných vied v odbore letectvo, stal sa vôbec jedným z prvých, ktorý tento titul získali.
V marci 1924 slúžil na McCook Field pri vykonávaní testov zrýchľovania lietadiel. V júni 1925 Doolittle prišiel Námornú leteckú základňu vo Washingtone, D.C., tu vykonával špeciálne tréningy vysoko-rýchlostných hydroplánov. V oblasti New Yorku bol dobre známy prekonávaním leteckých rýchlostných rekordov. Vyhral preteky o Schneiderov pohár – svetovej sérii pretekov hydroplánov, neskôr ešte Mackayov pohár za jeho ďalšie výkony. 
V septembri 1928 asistoval pri vývoji zariadenia na lietanie v hmle. Pomáhal vyvinúť dnes univerzálne používané vodorovné a smerové gyroskopy a urobil prvý let len za ich pomoci. Letom na slepo získal širokú pozornosť novín a neskôr získal za prevedenie experimentu Harmonovu cenu.
Od januára 1930 pracoval ako poradca armády pri budovaní Floydovho Bennettovho letiska v New Yorku. Neskôr pokračoval v aktívnej službe testovaním lietadiel. V 1932 urobil rýchlostný svetový rekord pre pozemné lietadlá. Vyhral preteky o Bendixovu trofej, a zúčastnil sa aj na pretekoch o Thompsonovu trofej v Clevelande, tu J.H. Doolittle s lietadlom Gee Bee vyhral americký národný letecký závod, keď zároveň dosiahol nový svetový, rýchlostný rekord s hodnotou 476 km/h.
Druhá svetová vojna.
V roku 1940 sa stal prezidentom Inštitútu leteckej navigácie. V období pred 2. svetovou vojnou sa vrátil do aktívnej služby v armáde. 2. januára 1942 bol povýšený do hodnosti plukovníka a prešiel na Veliteľstvo armádnych leteckých síl, aby naplánoval prvý vzdušný nálet na Japonské ostrovy. Prihlásil sa ako dobrovoľník a získal povolenie gen. H.H. Arnoldovo viesť útok 16 bombardérov B-25 Mitchell z lietadlovej lode USS Hornet, s cieľmi v Tokiu, Jokohame, Jokosuke, Kóbe, Osake a Nagoji. Odvážna jednosmerná misia uskutočnená 18. apríla 1942 elektrizovala svet a mala pozitívny vplyv na morálku celého obyvateľstva. Rovnako ako ostatní, ktorí sa podieľali na misii, aj Doolittle bol nútený núdzovo pristáť. Stalo sa tak na ryžovom poli blízko Chu Chow v Číne. Mnohí z amerických letcov pri tejto misii prišli o svoje životy.
Doolittle bol povýšený na brigádneho generála a získal i Kongresovú Medailu Cti, ktorú mu udelil prezident Roosevelt v Bielom dome, za naplánovanie a vedenie tejto úspešnej operácie. Citácia k medaile znela takto: „Za význačné vodcovstvo nad rámec povinnosti, zhŕňajúc osobnú odvahu a nebojácnosť pri extrémnom život ohrozujúcom nebezpečenstve. So zjavnou istotou, byť prinútený pristáť na nepriateľskom území, alebo skončiť v mori, podplukovník Doolittle osobne viedol letku vojenských bombardérov, obsadených dobrovoľnou posádkou, vo vysoko ničivom nálete na japonskú pevninu.“
Ešte počas vojny bol poverený vedením 12. leteckej armády v Severnej Afrike, neskôr bol dokonca poverený vedením spojených oddielov strategického letectva USA a Spojeného kráľovstva v oblasti. Ako sa boje v Stredomorí posúvali na talianske územie, velil 15. leteckej armáde. Od januára 1944 do septembra 1945 velil 8. leteckej armáde v Anglicku, od 13. marca 1944 už v hodnosti generál-plukovníka. Doolittlov vplyv sa na vojenské operácie sa už čoskoro prejavil. Zmenil taktiku nasadenia eskortných stíhačov, ktorá pôvodne vyžadovala aby lietala stíhacia ochrana neustále v blízkosti bombardérov. S jeho zvolením mohli stíhacie stroje P-38, P-47 a P-51 pri návrate na základňu voľne útočiť na nemecké vojenské ciele. Tento krok sa ukázal byť správny a počas vojny spôsobil nacistickému Nemecku ťažké straty.
Povojnová činnosť.
Okrem najvýznamnejšieho národného vyznamenania, Doolittle tiež získal dve významné služobné medaily, Striebornú hviezdu, tri Kríže letectva, bronzovú hviezdu, štyri letecké medaily, a iné vyznamenania od Veľkej Británie, Francúzka, Belgicka, Poľska, Číny a Ekvádoru.
Po vojne v roku 1959 odišiel od letectva, no zostal v armáde a venoval sa leteckému inžinierstvu na Massachusetskom technologickom inštitúte, tu aj získal doktorský titul. V roku 1988 zomrela jeho manželka Josephine. Obidvaja jeho synovia slúžili v americkom letectve.
Generál Doolittle zomrel v Kalifornii 27. septembra 1993, pochovaný je na Arlingtonskom národnom cintoríne.

</doc>
<doc id="162720" url="https://sk.wikipedia.org/wiki?curid=162720" title="USS Nevada (BB-36)">
USS Nevada (BB-36)

USS Nevada bola prvá jednotka triedy Nevada. Pomenovaná bola v súlade s doktrínou USA po jednom zo spolkových štátov USA, po Nevade. Mala jedinú sesterskú loď Oklahoma.
Stavba.
Kýl bol založený v lodeniciach Fore River Shipbuilding Company v Quincy (Massachusetts) 4. novembra 1912. Na vodu bola spustená 11. júla 1914 a US Navy si ju prevzala v 11. marca 1916.
Pohon a pancierovanie.
Pohon zabezpečovalo 12 kotlov Yarrow, ktoré poháňali dve lodné skrutky s výsledným výkon až 26 500 ks, ktoré premieňali na maximálnu rýchlosť lode 20,5 u.
Na Nevade bol použitý po prvýkrát systém pancierovania „všetko alebo nič“, tz. hlavné a životne dôležité časti chránil silný pancier, kým menej dôležité časti boli chránené slabo.
Výzbroj.
Hlavná výzbroj pozostávala z desiatich diel kalibru v štyroch vežiach (dve vpredu, dve vzadu) v konfigurácii 3-2-2-3 delá na vežu. Pomocnú výzbroj tvorilo 21 diel kalibru uložených v kazematách po stranách. Táto pomocná výzbroj sa však ukázala ako nenefektívna (použiteľná len pri pokojnom mori), preto bola neskôr demontovaná. Niesla aj štyri torpédomety kalibru .
Služba a I. svetová vojna.
Od prevzatia, až do polovice roku 1918 slúžila v Tichom oceáne, načo bola prevelená do Európy, kde sa stihla ešte zapojiť do bojov v I. svetovej vojny. Po vojne slúžila v Atlantiku a východnom Tichomorí. Podnikla cesty do Brazílie a Austrálie.
Rekonštrukcia a prestavba.
Koncom dvadsiatich rokov dvadsiateho storočia podstúpila rozsiahlu prestavbu, načo slúžila až do japonského útoku v Tichomorskom loďstve.
Vypuknutie vojny (Pearl Harbor).
Počas útoku na Pearl Harbor, 7. decembra 1941, bola jednotka schopná pohybu hneď na počiatku útoku, práve preto bola terčom zúrivých útokov japonských lietadiel. Bola zasiahnutá jedným torpédom a viacerými bombami, potopeniu zabránilo len to, že nabehla na plytčinu. Po provizórnych opravách bola odoslaná na generálku na západné pobrežie USA.

</doc>
<doc id="162724" url="https://sk.wikipedia.org/wiki?curid=162724" title="Juan Román Riquelme">
Juan Román Riquelme

Juan Román Riquelme (* 24. jún 1978, San Fernando, Argentína) je bývalý argentínsky futbalista, ktorý hral na pozícií útočného stredopoliara. 
Riquelme vyrastal v Buenos Aires, tu hrával aj za klub Argentinos Juniors, od roku 1995 hrával za klub Boca Juniors. V roku 2002 po siedmich úspešných sezónach v Boce prestúpil za 10 miliónov libier do klubu FC Barcelona. V roku 2003 prestúpil do Villarealu.

</doc>
<doc id="162725" url="https://sk.wikipedia.org/wiki?curid=162725" title="Desktop">
Desktop

Desktop (angl. pôvodne "doska pracovného stola") môže byť v informatike:

</doc>
<doc id="162729" url="https://sk.wikipedia.org/wiki?curid=162729" title="Al-Mamún">
Al-Mamún



</doc>
<doc id="162734" url="https://sk.wikipedia.org/wiki?curid=162734" title="Karbonyl">
Karbonyl

Karbonyl môže byť:

</doc>
<doc id="162737" url="https://sk.wikipedia.org/wiki?curid=162737" title="Kométa C/1999 J2">
Kométa C/1999 J2

Kométa C/1999 J2 objavil B. Skiff 13. mája 1999 z Lowellovho observatória. Je to najvzdialenejšia kométa od Slnka.

</doc>
<doc id="162743" url="https://sk.wikipedia.org/wiki?curid=162743" title="Scorpions">
Scorpions

Scorpions je heavy metalová/hard rocková skupina založená v Hannoveri v roku 1965 gitaristom Rudolfom Schenkerom, ktorý je jediným pôvodným členom. Najväčší úspech skupina dosiahla v osemdesiatych rokoch, kedy vydala štyri štúdiové a jeden koncertný album. Preslávili sa najmä rockovou hymnou 80-tych rokov „Rock You Like a Hurricane“, ktorá bola zaradená na 18. miesto v zozname "100 Greatest Hard Rock Songs" stanice VH1, a singlami ako „No One Like You“, „Send Me an Angel“, „Still Loving You“ a „Wind of Change“. Skupina bola zaradená na 46. misto v zozname "Greatest Artists of Hard Rock" stanice VH1. Dňa 24. januára 2010, teda po 46 rokoch vystupovania, skupina oznámila, že odstupuje po turné na propagáciu svojho albumu "Sting in the Tail". Skupina predala celosvetovo viac ako 100 miliónov albumov.
História.
Formovanie skupiny.
Rudolf Schenker zakladá v roku 1965 v Hannoveri kapelu Scorpions. Pôvodne bola založená ako "„školská“" kapela, no v roku 1969 sa Scorpions stáva profesionálou skupinou. V týhto prvých štyroch rokoch histórie hral Rudolf Schenker na gitaru, ale aj spieval. Na prelome rokov 1969/1970 prichádza do kapely Rudolfov brat Michael Schenker a spevák Klaus Meine zo skupiny Copernicus. Už o dva roky, teda v roku 1972 vychádza debutový album skupiny pod názvom "Lonesome Crow" s Lotharom Heimbergom na bassovej gitare a s Wolgangom Dzionym, ktorý sedel za bicími. Bol to celkovo celkom úspešný album s výbornými skladbami ako "I' Going Mad" či samotnou "Lonesome Crow". Hneď po vydaní albumu hrali Scorpions ako predkapela britskej skupiny UFO. Po jednom z koncertov opúšťa Michael Schenker skupinu (odchádza práve do UFO) a na jeho miesto prichádza veľký gitarový majster Uli Jon Roth.
S ním nahráva skupina album "Fly to the Rainbow" (1974). Pred nahrávaním sa ale zmenil post bubeníka a basgitaristu. Za bicie si sadá Jürgen Rosenthal a novým basgitaristom sa stáva Francis Buchholz (so skupinou hral až do roku 1993). Album Fly to the Rainbow bol ale oproti Lonesome Crow obrovský pokrok. Piesne "Speedy's Coming", či "Fly to the Rainbow" patria doteraz medzi veľké klasiky (Speedy's Coming sa dodnes hráva no koncertoch skupiny).Po tomto albume skupinu opúšťa bubeník Jürgen Rosenthal a na jeho miesto prichádza Rudy Lenners. S ním skupina nahrala album "In Trance" (1975), čo bol ďalší posun vpred. Piesne "In Trance", "Dark Lady", či "Robot Man" patria taktiež k tým najvydarenejším. Scorpions sa doslova stávajú jednou z najznámejších rockových skupín.
V tejto zostave Scorpions nahrali ešte album "Virgin Killer" (1976). Album je veľmi vydarený, no pod dohľad kritiky sa dostáva obal albumu - niet divu, pretože je na ňom nahé 11-ročné dievča. Scorpions to síce nejako ututlali, no sám spevák Klaus Meine povedal, že bol veľmi prekvapený, keď obal po prvýkrát videl. Preto je teraz možné získať album s dvoma rozdielnymi obalmi (na druhom sú odfotení všetci piati členovia skupiny). Celkovo bol ale Virgin Killer dovtedy najlepším albumom skupiny.
Začiatky najväčšej slávy.
Po Virgin Killer Scorpions opúšťa Rudy Lenners a na jeho miesto si skupina vybrala Hermana Rarebella (bubeníkom skupiny bol až do roku 1996). S ním nahrávajú album "Taken by Force" (1977). Ten dosť rýchlo predbehol vo vedení Virgin Killer a stal sa vtedy najuznávanejším albumom Scorpionsákov. Počas turné zavítali po prvýkrát aj do Japonska, kde pravládala obrovská "Scorpions mánia".
Z koncertu v Tokiu vzniká ich prvý live album pod názvom "Tokyo Tapes", vydaný v roku 1978, ktorý sa v Nemecku dokonca dostáva v rebríčku predajnosti na 35 miesto. Kritikmi je album hodnotený ako jeden z najlepších živákov v rockovej histórii. Tokyo Tapes je posledným albumom Scorpions spolu s Ulim Rothom. Ten zo skupiny odchádza a na jeho miesto opäť prišiel Michael Schenker. S ním skupina nahráva album "Lovedrive" (1979), no po troch nahraných piesňach ("Lovedrive", "Another Piece Of Meat" a inštrumentálke "Coast To Coast") opäť odchádza (kvôli problémom s alkoholom). Zo 140 záujemcov na post sólového gitaristu tak Scorpions vyberú Matthiasa Jabsa.
Matthias Jabs sa stáva novým sólovým gitaristom a s ním donahrávajú album Lovedrive. Album sa stáva veľmi úspešný (mnohými hodnotený ako najlepší počin skupiny). Dokonca sa dostáva aj do Top 100 v USA a tiež vo Veľkej Británii (v USA je na 55 pozícii, v Británii na 36-tej, v rodnom Nemecku dokonca na 11-tom mieste) a v Nemecku, USA a vo Francúzsku sa stáva zlatým. Matthias Jabs perfektne zapadol do skupiny a to nielen ako gitarista, ale aj ako skladateľ. S ním sa začína nová éra skupiny.
Popularita po celom svete.
Po Lovedrive Scorpions nahrávajú album "Animal Magnetism" (1980), ktorý úspešnosťou naväzuje na Taken by Force, Tokyo Tapes a Lovedrive. Rýchlo sa stal platinový a to rovno v USA. V rebríčkoch tiež pomaly postupuje dopredu. Veď bodaj by nie, keď obsahuje množstvo hitov ako napríklad "Lady Starlight", "The Zoo", samotnú "Animal Magnetism", či dosť odlišný, ale vydarený song "Hey You". V každom kúte sveta sa už vie o Scorpions. Tí koncertujú už aj v Amerike, Kanade, Škótsku, či vo Švédsku. Stávajú sa novou nemeckou senzáciou a získavajú si aj povesť ako najväčšia a najlepšia nemecká skupina.
Stala sa ale veľmi nepríjemná vec. Klaus Meine po nahraní Animal Magnetism stratil hlas. Už bol pripravený odísť, ale nerozlučné priateľstvo medzi Rudolfom a ním to nedovoľuje. Chodil po množstve operácií a preškoľovaní hlasu, pričom ho podporovala celá skupina. Nakoniec sa vrátil a to s omnoho väčším rozpätím hlasu. V roku 1982 vydávajú dokonca ďalší album - "Blackout", ktorý je jedným z najlepších rockových albumov histórie. Vo Francúzsku sa dokonca dostáva na prvé miesto v rebríčku predajnosti a v štátoch ako USA, Veľká Británia, Nemecko, či Švédsko je v Top 20. Album obsahuje veľa dobrých a známych skladieb. Pre príklad : "Blackout", "China White", baladu "When The Smoke Is Going Down", či asi najznámejšiu pieseň z albumu - "No One Like You".
Prelomovým albumom v tých rokoch sa ale Blackout nestáva. Na to si Scorpions počkali do roku 1984, keď vydali platňu "Love at First Sting", bezkonkurenčne album s najväčším počtom hitov. Obsahuje množstvo vynikajúcich skladieb, ako "Coming Home", "Bad Boys Running Wild", "Big City Nights", "I'm Leaving You", jednu z ich najlepších tvrdých rockových skladieb "Rock You Like a Hurricane", či ich najznámejšiu power baladu "Still Loving You" (singlov Still Loving You sa predalo po celom svete niekoľko miliónov). Väčšinu týchto piesní môžete objaviť v playlistoch z koncertov.
Skupina si dáva na chvíľku pauzu a štúdiový album nenahráva, za to koncertov majú až-až. Počas turné navštívli mnoho krajín, v ktorých ešte nehrali (Taliansko, Španielsko, či dokonca Maďarsko a pod.), získavajú množstvo ocenení. Z jedného z koncertov počas turné sa urobil zvukový záznam a vznikol živý album "World Wide Live" (1985). World Wide Live sa stal najpredávanejším live albumom skupiny a získal taktiež niekoľko ocenení. V roku 1985 tiež Scorpions vystupovali na obrovskom festivale nazvanom "Rock in Rio" a hrali pre 350 000 fanúšikov.
Pre Scorpions bolo vydať dobrý album koncom osemdesiatych rokov ťažké, pretože "„kráľmi“" rocku boli v tých časoch Def Leppard s ich albumom "Hysteria" z roku 1987, preto sa vydanie nového albumu oneskorilo. V roku 1988 ale vychádza silný rockový album s názvom "Savage Amusement". Sprevádzajú ho tri single (najvydarenejšie piesne z albumu) - "Believe In Love", "Passion Rules The Game" a totálny hit albumu Savage Amusement a zároveň jedna z najznámejších skladieb skupiny - "Rhythm of Love". Samozrejme, na albume je viac dobrých skladieb. Pre príklad uvediem "Walking On The Edge", či "Media Overkill" s Matthiasovým sólom na "talk boxe". V rôznych rebríčkoch je Savage Amusement taktiež na vysokých pozíciach. Savage Amusement bol ale posledným album, ktorého producentom bol Dieter Dierks (producent od albumu In Trance).
V roku 1989 boli Scorpions prijatý u prezidenta Sovietskeho zväzu Michaila Gorbačova a v tom istom roku vystupovali aj na Moskovskom hudobnom mierovom festivale spolu s ďalšími rockovými veličinami ako je Mötley Crüe, Ozzy Osbourne, Bon Jovi. atď...
"Crazy Wold" - to je ďalší štúdiový album skupiny Scorpions, vydaný v roku 1990. Obsahuje hit "Wind of Change", zložený Klausom Meinom, ktorý sa inšpiroval práve festivalom v Moskve. Skladba sa stala akýmsi synonymom zmien vo východných Európskych krajinách a tiež komerčne najúspešnejšim hitom skupiny. Určite aj vďaka nej získal tento album obrovský úspech a napríklad v USA aj v Nemecku získal po dve platiny. V rôznych rebríčkoch sa vyšplhal na tie najvyššie miesta. Situácia po vydaní albumu bola pre Scorpions vynikajúca. Skalní fanúšikovia boli potešení, väčšina tých, čo skupinu neuznávali uznali, že Crazy World bol začiatkom devädesiatych rokov zásahom do čierneho.
Na prelome rokov 1992/1993 bol zo skupiny vyhodený bassák Francis Buchholz, pretože sa zistilo, že skupinu dlhé roky okrádal. Na jeho miesto prišiel Ralph Rieckermann a s ním sa Scorpions pustili do nahrávania ďalšieho albumu. Ten vychádza v roku 1993 a nesie názov "Face the Heat". Bol to prvý album z ktorého bolo cítiť mierne zmenenie štýlu - skupina kráčala s dobou. Aj napriek tomu sa album dobre predával a vo Francúzsku získal zlaté ocenenie.
Posledné roky.
V roku 1995 vychádza ďalší live album pod názvom "Live Bites". Išlo o záznamy z koncertov z Ruska, USA, Mexika a Nemecka. V porovnaní s World Wide Live to bolo komerčne neúspešný živák, ktorý nezískal žiadne ocenenia. Pred nahrávaním ďalšieho štúdiového albumu skupinu opustil dlhoročný bubeník Herman Rarebell. Album "Pure Instinct" (1996) skupina nahrala s Curtom Cressom, ktorý hneď po nahraní albumu zo skupiny tiež odišiel. Turné absolvovali s bubeníkom Jamesom Kottakom, ktorý ihneď zapadol do skupiny hlavne pre jeho výborné bubenícke umenie a show počas koncertov. Pure Instinct sa ale oproti Face the Heat oveľa zmenil. Veľmi zasahoval do popu a preto poklesol aj predaj. Pure Instinct ale obsahoval zopár dobrých rockových skladieb (aj keď v úplne inom štýle ako tie predošlé), ktoré ho nejako cez vlnu kritiky preniesli. Je to napríklad vydarená pomalšia pieseň "You And I", či "„škótska“" pieseň (boli v nej použité gajdy) "Wild Child".
Ďalśím albumom je "Eye II Eye" (alebo Eye To Eye), vydaný v roku 1999, ktorý bol veľmi experimentálny. Skupina sa až veľmi priblížila k popu a k technu. Bol to obrovský pokles nielen v predajnosti, ale aj v počte ocenení (album sa dobre predával len v Nemecku). Niektoré výnimky sa síce vydarili, ale aj tie sú príliš popové (snáď len "Du Bist So Schmutzig", čo je prvá pieseň, ktorú Scorpions spievali po nemecky má typické črty rockových skladieb) ako napríklad "To Be Number One", "Obsession", či "Mysterious".
Pre nie veľkú úspešnosť preto Scorpions počkali s nahrávaním nového štúdiového albumu a vydali CD "Moment of Glory" (2000), na ktorom bolo 10 piesní nahraných spolu s Berlínskou filharmóniou. Pod rovnakým názvom vydávajú aj DVD. Bol to projekt, ktorý ich čiastočne vrátil späť (v Nemecku bol ocenený zlatom), no predsa to až taká veľká výhra nebola. Opäť vydávajú živý album, tentoraz opäť nie obyčajný. Volá sa "Acoustica" (2001) a už len ten názov napomína, o čo asi pôjde. Je to koncert na ktorom nahrali niekoľko svojich pesničiek v akustickom vydaní (teda unplugged). Rovnako ako pri Moment Of Glory, aj tu vydali rovnomenné DVD.
Späť k sláve sa dostali albumom "Unbreakable" z roku 2004, ktorý nahrali s bassákom Pawlom Maciwodom (Ralph Rieckermann sa odišiel venovať čisto hudbe pre filmy). Unbreakable je silný rockový album, z ktorého cítiť tú klasickú Scorpionsácku dravosť. Piesne ako "Love'em or Leave'em" či "Deep And Dark" nevynechajú odvtedy na takmer žiadnom koncerte. Unbreakable sa pozdával aj starým fanúšikom a zaujal množstvo ďalších, preto si vďaka nemu Scorpions vrátili zašlú slávu (navyše sa aj dobre predával). Niečo po vydaní Unbreakable vydávajú aj DVD pod názvom "Unbreakable : One Night in Vienna". Ide o záznam koncertu z Viedne a s kompletným dokumentom s Scorpions.
Bolo isté, že Scorpions nekončia. V roku 2006 sa spojili s producentom Jamesom Michaelom a s Desmondom Childom (producent mnohých albumov Kiss, Bon Joviho či Aerosmith) a začali skladať nové piesne. Strávili 4 mesiace v Los Angeles a v máji 2007 vyšiel album s názvom "". Poukazujú v ňom hlavne na ľudskosť a na to, že stroje začínajú ovládať ľudí. Humanity : Hour 1 je vynikajúci a veľmi vydarený album, ktorý ale nie je žiadnym návratom k albumom z osemdesiatych rokov, ale ako Klaus Meine povedal, je to album "„...tu a teraz, album z roku 2007...“". Vynikajúce sú najmä piesne "Hour 1", "The Future Never Dies", "Humanity", či "We Were Born To Fly". Počas turné k novému albumu skupina zavítala do mnohých krajín, kde ešte nehrala a výnimkou nebolo ani Slovensko. Skupina v Bratislave na štadióne Artmedie Bratislava odohrala svoj koncert 16. júna 2007. V súčasnosti skupine vychádza nové DVD, ktoré bude obsahovať záznam z koncertu na festivale Wacken 2006 s názvom "Live At Wacken 2006 : A Night to Remember - A Journey through Time".

</doc>
<doc id="162747" url="https://sk.wikipedia.org/wiki?curid=162747" title="Boise">
Boise

Boise je hlavné a najľudnatejšie mesto amerického štátu Idaho. Má rozlohu 165,8 km² a žije tu 205-tisíc obyvateľov, v metropolitnej oblasti vyše 616-tisíc. 
Mesto bolo založené v roku 1863, počas občianskej vojny, v takmer neosídlenej krajine, iba asi 64 km na západ od Boise, pri hranici s Oregonom, leží staršia pevnosť "Fort Boise", vybudovaná v 30. rokoch 19. storočia Spoločnosťou Hudsonovho zálivu. Hneď o rok neskôr získalo štatút mesta a o ďalší rok neskôr sa stalo hlavným mestom Idaho (nahradilo mesto Lewiston). Meno Boise je však staršie: oblasť dostala názov podľa rieky, ktorá miestom preteká a vytvára v ňom zelenajúce sa, zalesnené údolie („La Rivière Boise“), v 20. rokoch 19. storočia od francúzsky hovoriacich Kanaďanov.
Geografia.
Boise leží v juhozápadnej časti štátu Idaho, asi 66 km východne od hraníc s Oregonom a 180 km severne od hraníc s Nevadou. Mesto leží na širokom a pomerne rovinnatom, lesmi obklopenom, povrchu, v nadmorskej výške 824 m n. m., ktorý zhruba 40-50 km na juhovýchode i severozápade obklopujú vrcholky úpätia Skalistých hôr. Okolo mesta preteká rieka Boise River.

</doc>
<doc id="162748" url="https://sk.wikipedia.org/wiki?curid=162748" title="Boise (Idaho)">
Boise (Idaho)



</doc>
<doc id="162751" url="https://sk.wikipedia.org/wiki?curid=162751" title="Pierre">
Pierre

Pierre môže byť:

</doc>
<doc id="162752" url="https://sk.wikipedia.org/wiki?curid=162752" title="Pierre (Južná Dakota)">
Pierre (Južná Dakota)

Pierre je hlavné mesto amerického štátu Južná Dakota. Má rozlohu a v roku 2010 malo 13 646 obyvateľov. Je to druhé najmenšie hlavné mesto štátu USA podľa počtu obyvateľov, po meste Montpelier vo Vermonte. 
Pierre sa stalo hlavným mestom v roku 1889. Hlavným dôvodom bola jeho poloha v centrálnej časti štátu Južná Dakota. Preto je aj v súčasnosti dôležitým dopravným uzlom štátu. 

</doc>
<doc id="162755" url="https://sk.wikipedia.org/wiki?curid=162755" title="Topeka">
Topeka

Topeka je hlavné mesto amerického štátu Kansas a sídlo okresu Shawnee County, ktorý je pomenovaný podľa indiánskeho kmeňa. Má rozlohu .

</doc>
<doc id="162756" url="https://sk.wikipedia.org/wiki?curid=162756" title="Topeka (Kansas)">
Topeka (Kansas)



</doc>
<doc id="162757" url="https://sk.wikipedia.org/wiki?curid=162757" title="Frankfort">
Frankfort

Frankfort môže byť:
Pozri aj:

</doc>
<doc id="162758" url="https://sk.wikipedia.org/wiki?curid=162758" title="Frankfort (Kentucky)">
Frankfort (Kentucky)

Frankfort je hlavné mesto amerického štátu Kentucky. Má rozlohu 38,9 km² a žije tu 25 527 obyvateľov (2010) - je to teda 5. najmenej obývané hlavné mesto v USA.

</doc>
<doc id="162760" url="https://sk.wikipedia.org/wiki?curid=162760" title="Proximus Diamond Games 2007">
Proximus Diamond Games 2007

Proximus Diamond Games 2007 bol tenisový turnaj okruhu WTA, ktorý sa hral na dvorcoch Sportpaleis Merksem v Antverpách v Belgicku od 10. februára do 18. februára 2007. Vyhrala ho Amélie Mauresmová, ktorá vo finále porazila druhú nasadenú Kim Clijstersovú 6-4, 7-6. Bol to jej 24 titul na okruhu WTA.
Dvojhry.
Nasadenie.
V zozname sú nasadené hráčky. V zátvorkách je kolo, ktorom vypadli.
Štvorhry.
Nasadenie.
V zozname sú nasadené páry. V zátvorkách je kolo, ktorom vypadli.
Kvalifikácia dvojhry.
The following players have qualified for the main draw:
Nasadenie.
V zozname sú nasadené hráčky. V zátvorkách je kolo, ktorom vypadli.

</doc>
<doc id="162762" url="https://sk.wikipedia.org/wiki?curid=162762" title="Baton Rouge">
Baton Rouge

Baton Rouge je hlavné mesto amerického štátu Louisiana. Po meste New Orleans je to druhé najväčšie mesto v Louisiane. Má rozlohu 204,8 km² a žije tu 224 tisíc obyvateľov, v metropolitnej oblasti 752 tisíc.

</doc>
<doc id="162763" url="https://sk.wikipedia.org/wiki?curid=162763" title="Zbrane založené na mechanizme AK-47">
Zbrane založené na mechanizme AK-47

Mnoho konštruktérov sa inšpirovalo mechanizmom pušky AK-47, ktorý vynašiel Michail Kalašnikov. Používajú ho tieto zbrane:

</doc>
<doc id="162764" url="https://sk.wikipedia.org/wiki?curid=162764" title="Baton Rouge (Louisiana)">
Baton Rouge (Louisiana)



</doc>
<doc id="162765" url="https://sk.wikipedia.org/wiki?curid=162765" title="Bismarck (Severná Dakota)">
Bismarck (Severná Dakota)

Bismarck je hlavné a druhé najväčšie mesto amerického štátu Severná Dakota (druhé najväčšie po meste Fargo) a sídlo okresu Burleigh County. Bolo založené v roku 1872 a hlavným mestom Severnej Dakoty sa stalo v roku 1889.
Má rozlohu 71,0 km² a žije tu 61 272 obyvateľov , v metropolitnej oblasti takmer 100-tisíc obyvateľov.
Nachádza sa v oblasti Veľkých prérií, na ľavom brehu rieky Missouri, v nadmorskej výške , oproti mestu Mandan. V meste sídli Bismarck State College, zoologická záhrada Dakota Zoo, južne od mesta komplex University of Mary. Mesto je obsluhované regionálnym letiskom Bismarck Municipal Airport.

</doc>
<doc id="162769" url="https://sk.wikipedia.org/wiki?curid=162769" title="Augusta">
Augusta

Augusta môže byť:

</doc>
<doc id="162770" url="https://sk.wikipedia.org/wiki?curid=162770" title="Augusta (Maine)">
Augusta (Maine)

Augusta je hlavné mesto amerického štátu Maine na rieke Kennebec a sídlo okresu Kennebec County. Má rozlohu 150,9 km² a 18 560 obyvateľov (2000).

</doc>
<doc id="162773" url="https://sk.wikipedia.org/wiki?curid=162773" title="Čárska Kopánka">
Čárska Kopánka

Čárska Kopánka je vodný tok na Záhorí, v západnej časti okresu Senica. Je to vedľajšie, pravostranné rameno Myjavy s dĺžkou 4,1 km.
Opis toku.
Preteká geomorfologickým celkom Borská nížina, jej podcelkom Myjavská niva. Od hlavného koryta Myjavy sa oddeľuje západne od mesta Šaštín-Stráže, v lokalite Zelnica v nadmorskej výške približne 165 m n. m. Najprv tečie severozápadným smerom okrajom Strážov nad Myjavou, následne sa stáča na západ a preteká lokalitou Čárska lúka. Ďalej pokračuje na krátkom úseku opäť na severozápad, z pravej strany priberá Smolinský potok a tečie západným smerom južným okrajom intravilánu obce Čáry. Napokon sa stáča na juhojuhozápad a juhozápadne od stredu obce sa v nadmorskej výške cca 161 m n. m. spája s korytom Myjavy.

</doc>
<doc id="162774" url="https://sk.wikipedia.org/wiki?curid=162774" title="FC Barcelona">
FC Barcelona

Futbol Club Barcelona, známy tiež ako Barcelona a familiárne ako Barça je futbalový klub v Španielsku.
Klub bol založený dňa 29. novembra 1899 skupinou švajčiarskych, anglických a katalánskych futbalistov pod vedením Joana Gampera. Klub sa stal symbolom katalánskej kultúry a katalánskej národnosti, a z toho dôvodu pochádza aj motto "Més que un club" (Slovensky: "viac ako klub"). Oficiálna hymna FC Barcelony je „Cant del Barça“, ktorú napísali Jaume Picas a Josep Maria Espinàsk. Fanúšikovia FC Barcelona sa volajú "culés" alebo "culers". Klub je druhým najbohatším futbalovým klubom na svete z hľadiska príjmov, s ročným obratom 398 miliónov eur. Klub dlhoročne súperí s klubom Real Madrid, a zápasy medzi oboma tímami sú nazývané ako "El Clásico".
Klub získal najviac domácich trofejí v španielskom futbale, a to 28 v La Lige, 30 v Copa del Rey, 14 v Supercopa de España, 3 v Copa Eva Duarte a 2 v Copa de la Liga, a takisto je držiteľom rekordu v posledných štyroch súťažiach. V medzinárodnom klubovom futbale vyhrala FC Barcelona päťkrát Ligu Majstrov UEFA, rekordné štyri Poháre víťazov pohárov UEFA, päť Superpohárov UEFA a tri Svetový klubový pohár FIFA. Tiež vyhrala rekordné tri Poháre veľtržných miest, ktoré sú považované za predchodcu Pohára UEFA. Podľa historického rebríčka IFFHS (Medzinárodná federácia futbalovej histórie a štatistík) je FC Barcelona najlepším klubom na svete od roku 1991, kedy začala agentúra zhromažďovať štatistické údaje.
FC Barcelona je jediným európskym klubom, ktorý od roku 1955 hral každú sezónu kontinentáleho futbalu, a je jediným z troch klubov v Španielsku, ktorý nebol nikdy vyradený zo súťaže La Liga, spolu s klubmi Athletic Bilbao a Real Madrid. V roku 2009 sa stala FC Barcelona prvým španielskym klubom, ktorý vyhral tzv. treble, skladajúci sa zo súťaží La Liga, Copa del Rey a Liga Majstrov. V tom istom roku, sa stala prvým futbalovým klubom, ktorý vyhral šesť zo šiestich súťaží v jednom roku, čím dokončil šesticu, zahŕňajúcu vyššie uvedené treble a Supercopa de España (Španielsky superpohár), Superpohár UEFA a Majstrovstvá klubov FIFA.
Okrem futbalu pod FC Barcelona patria aj profesionálne tímy z rôznych ďalších športových odvetví: basketbal, hádzaná, futsal, hokej na kolieskových korčuliach, volejbal a ragby. Okrem siedmich profesionálnych tímov má klub aj ďalších jedenásť amatérskych športových sekcií: pozemný hokej, atletika, krasokorčuľovanie, ľadový hokej, bejzbal. Klub sa venuje charite a v poslednom období je sponzorskými zmluvami viazaný s detským fondom UNICEF.
História.
Začiatky TOBREY AUSTINA (18991908).
Za založením klubu stál Švajčiar Joan Gamper. 22. októbra 1899 Gamper uverejnil v novinách "Los Deportes" inzerát, ktorý informoval o jeho snahe vytvoriť futbalový klub v Barcelone. Na gymnáziu Manuela Solého sa 29. novembra 1899, uskutočnilo stretnutie, ktorého sa okrem Joana Gampera zúčastnilo ďalších 11 nadšencov futbalu: Walter Wild, Lluís d’Ossó, Bartomeu Terradas, Otto Kunzle, Otto Maier, Enric Ducal, Pere Cabot, Carles Pujol, Josep Llobet, John Parsons a William Parsons. Na tomto stretnutí bol založený klub "Football Club Barcelona".
V tomto období sa aj oficiálne schválili tradičné farby klubu, modrá a granátová ("blaugrana"). Dodnes však nie je jasné, prečo má FC Barcelona dresy vo svojej modro-granátovej kombinácii.
8. decembra 1899 odohrala Barcelona svoj prvý zápas. Toto stretnutie sa uskutočnilo na prenajatom štadióne Velodromo de la Bonanova a súperom bolo mužstvo, ktoré bolo zložené z Angličanov žijúcich v Barcelone. Barcelona tento zápas prehrala 0:1. Do konca roka 1899 Barcelona na rovnakom štadióne odohrala ešte ďalšie dva zápasy. Mužstvo výberu Katalánska zdolala na Štedrý deň toho istého roku 3:1 a o dva dni neskôr, 26. decembra, v reparáte zdolala výsledkom 2:1 tím zložený z Angličanov žijúcich v Barcelone. Prvý zápas mimo Katalánska hráči FC Barcelona odohrali o pol roka s klubom Madrid FC, ktorému podľahli 1:3.
V tom čase ešte nebola založená La Liga a tak FC Barcelona hrala katalánsky šampionát a aj Copa del Rey (Španielsky kráľovský pohár). V roku 1902 klub vyhral svoju prvú trofej Copa Macaya a tiež sa dostal do prvého finále Copa del Rey, v ktorom prehral 1:2 s klubom Vizcaya.
Prvý zápas mimo Španielska odohrala Barcelona 1. mája 1904 na „Stade Olympic“ v Toulouse a vyhrala ho v pomere 3:2. S FC Toulouse nadviazal katalánsky klub dobré vzťahy, čo viedlo k dohode o zorganizovaní aj ďalšieho priateľského zápasu, ktorý sa odohral 26. mája 1904 a Barcelona vyhrala 4:0.
Gamperova éra (19081925).
V roku 1908 sa po prvýkrát stal prezidentom klubu, jeho zakladateľ Joan Gamper. Gamper sa ujal svojej úlohy v čase, keď klub nebol práve na výslní. Nedosiahol zatiaľ žiadne mimoriadne úspechy s výnimkou víťazstva v Campionat de Catalunya v roku 1905 a aj jeho finančný stav bol neuspokojivý.
Gamper bol za prezidenta klubu zvolený celkovo 5-krát, v období rokov 1908 až 1925. Tiež sa mu podarilo dosiahnuť, aby FC Barcelona získala svoj prvý vlastný štadión. 14. marca 1909 sa klub presťahoval na štadión Carrer Indústria s kapacitou 6 tisíc miest.
Gamper sa tiež snažil zväčšiť členskú základňu klubu. Jeho úsilím mal klub v roku 1922 viac ako 10 000 členov. To prispelo k tomu, že sa klub opäť sťahoval, teraz na štadión Les Corts, ktorý bol otvorený práve v roku 1922. Štadión mal najprv kapacitu 20 000 miest, neskôr bol rozšírený na impozantných 60 000.
Gamperovi sa podarilo priviesť do klubu Paulina Alcántara, ktorý je doteraz historicky najúspešnejším strelcom klubu s 357 gólmi. V roku 1917 bol vymenovaný za trénera Jack Greenwell. Pod vedením trénera Greenwella hrali takí hráči ako Alcántara, Sagi-Barba, Ricardo Zamora, Josep Samitier, Félix Sesúmaga a Franz Platko. V čase, keď bol Gamper prezidentom, vyhrala Barcelona 11-krát Campionat de Catalunya, 6-krát Copa del Rey, 4-krát Coupe de Pyrenées, čo bolo prvé „zlaté obdobie“ klubu.
Obdobie diktátora Riveru a občianskej vojny (19251939).
V polovici 20. rokov 20. storočia zažila FC Barcelona konflikt, ktorý síce mal so športom máločo spoločné, ale poznačil ju na nasledujúce obdobie. Počas zápasu hraného 14. júna 1925 diváci spontánne spievali posmešky proti diktátorskému režimu Miguela Prima de Riveru. Z nariadenia vlády bol pre tento incident na šesť mesiacov zavretý štadión FC Barcelona. Neskôr bol tento trest zmiernený na tri mesiace a prezident klubu Joan Gamper bol donútený k abdikácii. O niečo neskôr v dôsledku osobných a finančných problémov upadol Gamper do depresie, čo ho viedlo 30. júla 1930 k spáchaniu samovraždy.
V Španielsku sa národná liga začala hrať v roku 1929 a hneď prvý titul získala FC Barcelona. Klub bol vďaka veľkému počtu členov vo veľmi dobrej finančnej situácii. Vďaka tomu mohlo vedenie kúpiť Hectora Scaroneho, útočníka klubu Nacional Montevideo a uruguajskej reprezentácie, s ktorou v roku 1930 získal titul majstra sveta.
Hoci sa klub snažil udržať si dobrých hráčov, ako bol napríklad Josep Escolà, nastalo obdobie úpadku. V tomto čase politické boje zatienili šport v celej spoločnosti. Klub sa ocitol vo finančnej, sociálnej a športovej kríze. Opustilo ho veľké množstvo členov. Tím síce vyhral Campionat de Catalunya v rokoch 1930, 1931, 1932, 1933, 1936 a 1938, ale úspech na celonárodnej úrovni neprichádzal, okrem roku 1937, keď získala FC Barcelona veľmi sporný a dodnes diskutabilný titul.
Mesiac po začiatku občianskej vojny bol prezident klubu Josep Suñol i Garriga (tiež známy ako Josep Sunyol) zavraždený blízko mesta Guadalajara vojakmi Francisca Franca. V lete 1937 bol tím na zájazde v Mexiku a USA, kde ich prijal veľvyslanec druhej Španielskej republiky. V tomto období sa prehĺbila finančná kríza a preto polovica tímu hľadala exil v Mexiku a Francúzsku. 16. marca 1938 fašisti zhodili bombu na budovy klubu, čo klubu spôsobilo veľké straty. O niekoľko mesiacov neskôr sa FC Barcelona, symbol neposlušného Katalánska, dostala pod fašistickú okupáciu. Klub začal upadať, mal len 3 486 členov a čelil množstvu vážnych problémov.
C. de F. Barcelona (19391974).
Po skončení španielskej občianskej vojny boli katalánčina a katalánska zástava zakázané a aj v rámci futbalového klubu bolo zakázané používať nešpanielske názvy. Tieto opatrenia viedli k tomu, že klub bol násilne premenovaný na Club de Fútbol Barcelona a z klubového znaku bola odstránená katalánska vlajka. Počas Frankovej diktatúry bol štadión FC Barcelona jedným z mála miest, kde sa slobodne hovorilo po katalánsky.
V roku 1943 na štadióne Les Corts Barcelona vyhrala v prvom zápase semifinále Copa del Generalísimo nad Realom Madrid 3:0. Pred odvetou navštívil v šatni hráčov Barcelony riaditeľ štátnej bezpečnosti. Pripomenul im, že hrajú len z „veľkodušnosti režimu“. Madrid vyhral potom odvetný zápas 11:1.
Navzdory zložitej politickej situácii nastali pre klub, v priebehu 40. rokov a začiatkom 50. rokov 20. storočia, lepšie časy. V roku 1945 na trénerskej lavičke s Josepom Samitierom a hráčmi ako César, Ramallets a Velasco vyhrala Barcelona, po dlhom období čakania od roku 1929, svoj ďalší španielsky titul. Neskôr pridala tituly v rokoch 1948 a 1949. V roku 1949 zvíťazila v prvom ročníku Copa Latina. V roku 1952 sa slovenský tréner Fernando Daucik a hráč so slovenským pôvodom Ladislav Kubala, mnohými považovaní za najlepšieho hráča v histórii klubu, stali hlavnými postavami pri zisku piatich rôznych trofejí. Vyhrali La Ligu, Copa del Generalísimo, Copa Latina, Copa Eva Duarte a Copa Martini Rossi. V nasledujúcom roku 1953 veľkou mierou prispeli k víťazstvu v La Lige a Copa del Generalísimo. FC Barcelona zvíťazila tiež v Copa del Generalísimo v roku 1957 a vo Fairs Cup v roku 1958.
V tomto období vedenie katalánskeho klubu pochopilo, že štadión Les Corts už pre potreby klubu nestačí. Kapacita tohto štadióna bola po viacerých rekonštrukciách 60 000 ľudí. Záujem o futbal v Barcelone však prevyšoval toto číslo a začala sa príprava na výstavbe nového štadióna. Výstavba po dlhých prípravách úspešne prebehla v období rokov 1954 až 1957. Pôvodné plány hovorili o potrebe investovania 66 miliónov pesiet, no konečné číslo bolo 288 miliónov.
Slávnostné otvorenie nového štadióna nazývaného Nou Camp sa konalo 24. septembra 1957. Súperom Barcelony bola Legia Varšava a v zápase, ktorý sledovalo 90 000 divákov vyhrala 4:2, historicky prvý gól na Nou Campe strelil Eulógio Martinez, ďalšie pridali Tejada, Sampedra a Evarista.
Prvá zostava Barcelony na Camp Nou: Ramallets, Olivella, Brugué, Segarra, Vergés, Gensana, Basora, Villaverde,Eulógio Martinez|Martínez, Kubala a Tejada. Odlišná jedenástka vybehla na trávnik v druhom polčase: Ramallets, Joan Segarra|Segarra, Brugué, Gràcia, Flotados, Bosch, Hermes, Ribelles, Tejada, Sampedro a Evaristo.
Tréner Helenio Herrera, mladý Luis Suárez (európsky futbalista roku 1960) a dvaja maďarskí hráči odporučení Kubalom, Sándor Kocsis a Zoltán Czibor priviedli tím k národnému double v roku 1959 a La Liga/Fairs Cup double v roku 1960. V roku 1961 sa Barcelona stala prvým klubom, ktorý vyradil Real Madrid v Európskom pohári majstrov a tak ukončil hegemóniu tohto klubu v Európe. No ani to tímu nestačilo na to, aby vyhrali európsku pohárovú súťaž č. 1, keď vo finále prehral s Benficou Lisabon v pomere 2:3.
Šesťdesiate roky boli pre klub menej úspešné, ale spolu s Realom a Atléticom Madrid stále dominovali v La Lige. Nevýrazné výsledky úzko súviseli s dokončenou výstavbou Camp Nou, keďže sa na ňu minulo veľa peňazí, menej už ostávalo na nákup nových hráčov. V tomto období sa však objavili nové futbalové osobnosti, Josep Fusté a Carles Rexach. Klub vyhral Copa del Generalísimo v roku 1963 a Fairs Cup v roku 1966. Podarilo sa mu tiež poraziť Real Madrid 1:0 vo finále Copa del Generalísimo v roku 1968 na štadióne Santiago Bernabéu, domovskom stánku madridského Realu.
V sezóne 1968/1969 došlo k zaujímavej konfrontácii španielskeho veľkoklubu so slovenským Slovanom Bratislava. 21. mája 1969 sa na St. Jacobs štadióne vo švajčiarskom Bazileji stretol Slovan s FC Barcelona vo finále Pohára víťazov pohárov. Výsledok tohto zápasu bol pre vtedajší československý futbal veľmi pozitívny, keďže Slovan zvíťazil v pomere 3:2.
V roku 1974 klub zmenil svoj oficiálny názov späť na Futbol Club Barcelona.
Prvá zastávka Johana Cruyffa (19741978).
V sezóne 1973/74 prišla do Barcelony futbalová legenda – Johan Cruyff. Už v Ajaxe sa stal hráčom svetového kalibru. Po svojom príchode si veľmi rýchlo získal fanúšikov, keď pre európske médiá vyhlásil, že si vybral Barcelonu pred Realom Madrid, preto že by nemohol hrať za klub spájaný s Frankom. K jeho popularite prispel aj fakt, že pre svojho syna vybral katalánske meno Jordi. Spolu so svojím krajanom, trénerom Rinusom Michelsom, pomohol klubu vrátiť sa po dlhých štrnástich rokoch na španielsky futbalový trón. V tejto sezóne zároveň nemalou mierou prispel k veľkolepému víťazstvu 5:0 nad Realom Madrid na štadióne San Bernabéu. Hneď v prvej sezóne, ktorú strávil v klube bol vyhlásený za európskeho futbalistu roka.
Éra Josepa Lluísa Núñeza.
Roky stability (19781988).
V roku 1978 bol za prezidenta klubu zvolený Josep Lluís Núñez. Jeho hlavným cieľom bolo pomôcť Barcelone stať sa klubom svetového mena a vniesť do klubu finančnú stabilitu. Okrem toho počas prezidentovania Núñeza klub vyhral dve zo štyroch trofejí Pohára víťazov pohárov.
V júni 1982 podpísal s klubom zmluvu Diego Maradona z Boca Juniors za do tej doby rekordnú sumu. V nasledujúcej sezóne pod vedením trénera Césara Luis Menottiho, Barcelona s Maradonom, v nezabudnuteľnom finále Copa del Rey, porazila Real Madrid. Diegov pobyt v Barcelone bol však veľmi krátky, čoskoro opustil klub smerom do SSC Neapol. Na začiatku sezóny 1984/85 bol trénerom Terry Venables a tím pod jeho vedením vyhral titul v La Lige, v zostave s prvotriednym nemeckým záložníkom Berndom Schusterom. V nasledujúcej sezóne sa FC Barcelona po druhýkrát dostala do finále Európskeho pohára majstrov. No prehrala na strely zo značky pokutového kopu v dramatickom finále v Seville so Steauou Bucureşti.
Po majstrovstvách sveta 1986 sa anglický kanonier Gary Lineker spolu s brankárom Andonim Zubizarretom upísali klubu, ale tím v tomto období nedosiahol žiaden úspech. Trénerovi Venablesovi sa nepodarilo priviesť klub k úspechom a preto ho na začiatku sezóny 1987/88 nahradil Luisom Aragonésom. Táto sezóna bola ukončená vzburou hráčov proti prezidentovi Núñezovi, známou ako Motín del Hesperia a víťazstvom 1:0 vo finále Copa del Rey proti Realu Sociedad.
Tím snov: Vzostup a pád (19881996).
V roku 1988 sa vrátil do klubu Johan Cruyff, ale už ako tréner. Poskladal tzv. tím snov, pomenovaný po basketbalovom tíme USA, ktorý hral na letných olympijských hrách v Barcelone v roku 1992. V tíme boli hráči ako Josep Guardiola, José Mari Bakero, Txiki Beguiristáin, Jon Andoni Goikoetxea, Gheorghe Hagi, Ronald Koeman, Michael Laudrup, Romário a Christo Stoičkov.
Pod Cruyffovým vedením Barcelona vyhrala 4 po sebe idúce tituly v La Lige v období rokov 1991 až 1994. Porazila tím UC Sampdoria vo finále Pohára víťazov pohárov v roku 1989 a tiež vo finále Pohára európskych majstrov v roku 1992 na štadióne vo Wembley, gólom holandského internacionála Ronalda Koemana z priameho kopu. Vyhrala tiež Copa del Rey v roku 1990, Európsky superpohár v roku 1992 a trikrát Supercopa de España. S jedenástimi rôznymi trofejami sa Cruyff stal najúspešnejším trénerom v histórii klubu a zároveň bol najdlhšie slúžiacim trénerom.
Vo svojich dvoch posledných sezónach, však Cruyff nevyhral žiadnu trofej. Vo finále Ligy majstrov UEFA v roku 1994 zažil katastrofálnu prehru 4:0 s AC Miláno, čo viedlo k jeho odchodu z klubu.
Smerom k 100. výročiu (19962000).
Cruyff bol na krátke obdobie nahradený Bobbym Robsonom, ktorý viedol klub v jedinej sezóne 1996/97. Práve Robson vyhlásil: „Katalánsko je krajina a FC Barcelona je jeho armáda“. Podarilo sa mu dotiahnuť prestup Ronalda z jeho predchádzajúceho klubu PSV Eindhoven a získať tri trofeje v jednej sezóne, „treble“, keď vyhral Copa del Rey, Pohár víťazov pohárov a Supercopa de España. Robson sa napriek svojím úspechom zdržal v klube veľmi krátko a to len počas obdobia, kým klub čakal na uvoľnenie Louisa van Gaala z jeho predchádzajúceho pôsobiska.
Podobne ako Maradona aj Ronaldo ostal v klube iba krátko a potom išiel do Interu Miláno. Objavili sa však nové osobnosti, ako Luís Figo, Giovanni Silva De Oliveira, Luis Enrique Martínez a Rivaldo. S nimi v zostave vyhrala FC Barcelona Copa del Rey a titul v La Lige v roku 1998. V roku 1999 oslávil klub 100 rokov svojej existencie víťazstvom v Primera División a Rivaldo sa stal štvrtým hráčom Barcelony, ktorý bol ocenený ako európsky futbalista roka. Napriek tomuto domácemu úspechu, zlyhanie v napodobnení Realu Madrid v zisku titulu v Lige majstrov viedlo k rezignácii van Gaala, ako aj prezidenta Núñeza.
Obdobie poklesu za Gasparta (20002003).
Odchod Núñeza a van Gaala nebol nič v porovnaní s odchodom Luísa Figa. Luis Figo sa stal hrdinom klubu a bol Kataláncami považovaný za jedného z nich. Fanúšikovia Barcelony však so zdesením sledovali Figovo rozhodnutie prestúpiť k odvekému rivalovi Realu Madrid. Počas jeho nasledujúcich návštev na štadióne Camp Nou bol Figo vždy veľmi nepriateľsky prijatý. Pri jednej príležitosti bola dokonca smerom k nemu od davu hodená hlava prasaťa. Nasledujúce tri roky zažíval klub pokles, tréneri prichádzali a odchádzali, vrátane opätovnej krátkej zastávky Louisa van Gaala. Prezident Gaspart nedokázal svojimi rozhodnutiami vliať fanúšikom dôveru na lepšie časy, čo viedlo k tomu, že v roku 2003 spolu s trénerom van Gaalom rezignoval.
Éra Joana Laportu.
Pod Rijkaardovým vedením (20032008).
Po sklamaní, ktoré klub zažil za prezidenta Gasparta, sa vrátil späť na výslnie už pod vedením mladého prezidenta Joana Laportu, ako aj mladého trénera Franka Rijkaarda, bývalej hviezdy holandskej reprezentácie a AC Miláno. Na ihrisku sa objavili talentovaní internacionáli, Ronaldinho, Deco, Lionel Messi, Ludovic Giuly, Samuel Eto’o, Rafael Márquez, skombinovaní s vynikajúcimi španielskymi hráčmi ako Carles Puyol, Andrés Iniesta, Xavi a Víctor Valdés.
V sezóne 2004/05 FC Barcelona získala titul v La Lige a jej futbalisti Ronaldinho a Eto'o boli FIFA ocenení, ako 1. a 3. najlepší hráč na svete. Klub tiež vyhral Supercopa de España víťazstvom nad Betisom Sevilla. V UEFA Lige majstrov bol klub vyradený už v osemfinále Chelsea FC.
V sezóne 2005/06 sa klubu podarilo dosiahnuť výrazné úspechy. V novembri 2005 na štadióne Santiago Bernabéu FC Barcelona porazila Real Madrid v pomere 3:0, v zápase, v ktorom Ronaldinho podal strhujúci výkon a po jeho druhom góle, treťom barcelonskom v zápase mu fanúšikovia Realu Madrid spontánne zatlieskali. Bolo to druhé víťazstvo Franka Rijkaarda na Bernabéu, čím sa stal prvým trénerom Barcelony, ktorý tu vyhral dvakrát. Barcelona dosiahla titul v La Lige a zároveň vyhrala Supercopa de España po finálovom víťazstve nad mestským rivalom Espanyolom.
V tejto sezóne vyhrala FC Barcelona aj Ligu majstrov, keď vo finále 17. mája 2006 porazila Arsenal FC. Síce naháňala náskok Angličanov 1:0, ale 15 minút pred koncom švédsky náhradník Henrik Larsson, ktorý hral proti Barcelone za Celtic v pohári UEFA v roku 2004, keď Celtic zvíťazil, pomohol tímu k obratu na 2:1. V štrnásťročnej histórii tejto súťaže sa klubu podarilo ju po prvýkrát vyhrať a tak pridať druhý titul v európskom pohári č. 1, keď v roku 1992 vyhrala predchodcu Ligy majstrov UEFA, Európsky pohár majstrov.
Vo finále majstrovstiev sveta klubov v roku 2006 v Tokiu už FC Barcelona nedominovala a prehrala s Internacionalom Porto Alegre a nezavŕšila veľmi úspešnú sezónu ziskom tohto triumfu.
Napriek tomu, že klub bol v sezóne 2006/07, vzhľadom na predchádzajúcu sezónu, považovaný za najväčšieho favorita v domácej lige a začal sezónu veľmi dobre, nakoniec skončil iba na druhom mieste.
V sezóne 2007/08 sa Barcelona opäť snažila získať španielsky ligový titul. Nakoniec sa jej nepodarilo sezónu zakončiť ani druhým miestom v Primera División, keď ju v tabuľke preskočil nielen odveký rival Real Madrid, ale aj Villarreal CF. V Lige majstrov UEFA postupovala Barcelona nad očakávania dobre a vypadla až v semifinále po prehre s neskorším víťazom Manchestrom United (prvý zápas na Camp Nou 0:0, odveta na Old Trafford 0:1). Deň po prehre 1:4 v La Lige s Realom Madrid, prezident klubu Joan Laporta oznámil, že po 30. júni 2008 sa tréner B-tímu Barcelony, bývalý jej hráč Josep Guardiola ujme trénerskej úlohy po Frankovi Rijkardovi. Najlepším strelcom Barcelony v tejto sezóne vo všetkých oficiálnych súťažiach sa stal vo svojej prvej za klub Thierry Henry s 19 gólmi pred Samuelom Eto'om (18 gólov) a Lionelom Messim (16 gólov).
Pod vedením Josepa Guardiolu (20082012).
Jedno z prvých rozhodnutí, ktoré oznámil nový tréner Barcelony Josep Guardiola je, že pre novú sezónu nepočíta s doterajšími kľúčovými hráčmi Samuelom Eto'om, Decom a Ronaldinhom. Počas prípravy klubu na sezónu 2008/09 čiastočne korigoval toto vyhlásenie a umožnil Samuelovi Eto'ovi ostať v tíme. V prvom oficiálnom zápase, ktorý Barcelona odohrala pod vedením Josepa Guardiolu porazila v treťom predkole Ligy majstrov poľský klub Wislu Krakow 4:0. V histórii Barcelony sa žiadnemu trénerovi nepodarilo dosiahnuť lepší výsledok pri oficiálnom debute na Camp Nou.
V sezóne 2008/09 vyhrala Barcelona pod Guardiolovým vedím historické "Treble" – španielsku La ligu, španielsky kráľovský pohár Copa del Rey a tiež Ligu majstrov, kde sa vo finále stretla s minuloročným obhajcom titulu Manchestrom United, ktorý porazila po góloch Samuela Eto´a a Lionela Messiho 2:0. V sezóne 2009/2010 priviedol do klubu tri nové posily: Maxwella, Zlatana Ibrahimovića a ukrajinského obrancu Dmitra Čigrinského. Zlatan Ibrahimović sa stal najdrahšou posilou Barcelony v histórií, bol náhradou za Samuela Eto´a. 
V sezóne 2009/10 sa Ibrahimovičovi veľmi nedarilo a tak sa špekulovalo o jeho hodnote. V júni 2010 sa v Barcelonskom FC konali prezidnetské voľby. Novým prezidentom Katalánskeho veľkoklubu sa stal Sandro Rosell. Ale ešte pred nástupom Rosella na prezidentský post sa chcel bývalí prezident Joan Laporta poďakovať a odvďačiť fanúšikom. Ešte pred MS vo futbale sa mu podarilo priviesť do Barcelony Davida Villu z Valencie CF za 40 miliónov eur. Villa sa stal ôsmym hráčom Barcelonského FC, ktorý reprezentujú Španielsko na MS 2010 v Južnej Afrike.
Roky po Guardiolovi.
Sezóna 2012/13
Nový tréner Tito Vilanova do sezóny nevstúpil dobre, keď sa mu nepodarilo získať španielsky Superpohár, kde Barcelona podľahla najväčšiemu konkurentovi z Realu Madrid. Celkovo sa dá táto sezóna považovať za veľmi rozporuplnú. Messi síce na začiatku nového roku po štvrtýkrát uspel v ankete Zlatá lopta, ale jeho forma pomaly upadala a už sa netešil takým úspechom ako pod Guardiolom. Aj samotná hra už nebola tak efektívna, ale Barca bola stále obávaným klubom a dokráčala až do semifinále Ligy majstrov. Tam po výsledkoch 0:4 na štadióne Allianz Aréna a 0:3 na Camp Nou vypadla s Bayernom Mníchov, ktorý následne celú súťaž vyhral.
V Copa del Rey Barcelona vypadla taktiež v semifinále, kde ju vo vyrovnanom dvojzápase porazil Real Madrid, ktorý vo finále podľahol Atléticu Madrid. Prvú trofej za Tita Vilanovu Barcelona nakoniec získala, keď vyrovnala rekord Realu Madrid (100 bodov) a zvíťazila v tomto ročníku La Ligy. Tento pohár bol nakoniec Titov posledný, pretože kvôli zdravotným problémom zo svojej funkcie odstúpil a nahradil ho Gerardo Martino. 
Sezóna 2013/14
Klub na seba v lete upútal pozornosť, keď za minimálnu mzdu poslal do Atlética Madrid svojho útočníka Davida Villu a za obrovskou sumu priviedol mladého a talentovaného Neymara. Práve vďaka gólu tohoto Brazílčana sa im podarilo zvíťaziť v Superpohári nad Atléticom Madrid. Zaujímavé je, že za Atlético sa presadil práve David Villa. Hneď po výhre v Superpohári začala robiť Barcelona svojim fanúšikom radosť, pretože zažila najlepší štart v histórii La Ligy, keď prvú polovicu sezóny prešla iba s jednou prehrou a dvoma remízami.
Aj napriek skvelým výsledkom bola však hra veľmi kritizovaná a ani trápiaci sa Messi s tým nedokázal nič urobiť. Upadnutie jeho formy sa prejavilo, keď Zlatú loptu 2013 vyhral Cristiano Ronaldo a prerušil tak Messiho štvorročnú dominanciu. Druhú polovicu sezóny došlo na slova kritikov a Barcelone sa začalo všetko rútiť. V Lige majstrov síce prešla cez Manchester City FC, ale už vo štvrťfinále po výsledkoch 1:1 a 1:0 vypadla s Atléticom Madrid. V lige ich výsledky taktiež upadali, avšak o titul bojovali až do posledného zápasu, kde sa im však nepodarilo poraziť Atlético a skončili tak na druhom mieste práve po menej slávnom madridskom klube.
Aj v Copa del Rey bojovala Barcelona doslova do posledných minút. Dostali sa totiž až do finále, lenže vyrovnaný zápas pár minút pred koncom rozhodol Gareth Bale a pohár tak získal Real Madrid. Barcelona teda po dlhej dobe zažila sezónu bez trofeje, čo viedlo k okamžitému odvolaniu Gerarda Martina. Miesto neho z Celty Vigo prišiel bývalý hráč Barcelony Luis Enrique.
Éra Luisa Enriqueho.
Sezóna 2014/15
Po neúspešnej sezóne bolo jasné, že klub čaká prestavba. Luis Enrique Martínez García sa zbavil najprv Alexisa Sáncheza a potom i Cesca Fabregasa. Klub opustili i Víctor Valdés, José Manuel Pinto a Carles Puyol. Miesto nich klub za rekordnú sumu priviedol Luisa Suáreza, Ivana Rakitiča, Claudia Brava, Marc-Andrého ter Stegena, Thomasa Vermaelena a Jérémyho Mathieua. Barcelona prešla prestavbou a do sezóny vstúpila veľmi dobre.
Hneď v prvých mesiacoch mal úspech Neymar, ktorého prestup sa do tej doby vedeniu príliš nevyplatil. Aj Lionel Messi po dvoch rokoch našiel svoju stratenú formu a všetko sa začalo rozbiehať. Tréner dokonca dával veľa šancí mladým hráčom z B-tímu, čo sa mnohým fanúšikom nepáčilo. Keď však klub ku koncu októbra podľahol vonku Realu Madrid, všetko začalo upadať a fanúšikovia už opäť očakávali sezónu bez trofeje.
Messi, Neymar a Suárez naviac v sezóne spoločne nastrieľali 122 gólov a pokorili tak španielsky rekord.
Sezóna 2015/16
Klub nevstúpil do sezóny vôbec dobre, keď v prípravných priateľských zápasoch prehral najskôr s Manchestrom United, Chelsea, ale potom aj Fiorentinou. Nutné ale poznamenať, že do týchto zápasov nezasiahli hviezdy ako Messi, Neymar, Mascherano, Bravo alebo Alves, ktorí si predĺžili dovolenku vďaka svojej účasti na Copa América 2015. Prvým oficiálnym zápasom sezóny bol Superpohár UEFA 2015, kde Barcelona vyzvala Sevillu a keď už sa zdalo, že Sevilla otočí náskok Barcelony 4:1, v predĺžení rozhodol svojím gólom Pedro a zápas skončil 5:4 pre FC Barcelona. Krátko potom Barcelona nastúpila do dvojzápasu o španielsky Superpohár proti Athletico Bilbao. Prvý zápas sa hral vonku a k prekvapeniu všetkých skončil 4:0 pre Athletico Bilbao. V odvete Barcelona nedokázala náskok súpera stiahnuť, zápas skončil 1:1.
Krátko potom klub opustil Pedro, ktorý zamieril do Chelsea FC, pretože túžil po väčšom priestore. Barcelona cez leto naopak získala Ardu Turana z Atlética Madrid a Aleixa Vidala zo Sevilly. Obaja hráči na svoj štart ale museli počkať až do budúceho prestupového obdobia vďaka zákazu prestupov, ktorý bol Barcelone udelený. Z B-tímu Luis Enrique povolal útočníkov Munira a Sandra, ktorí mu slúžili ako náhradníci a Alena Hallilovica, ktorý bol ale obratom poslaný na hosťovanie do Sportingu Gijón.
Aj v domácej lige Barcelona zažila veľmi pomalý štart. Vyhrali síce prvé štyri zápasy v rade, ale ich výkony boli kritizované. Ako prvá Barcelonu potrestala Celta Vigo, keď Barcelonu porazila výsledkom 4: 1. Krátko nato sa v zápase s Las Palmas zranil Lionel Messi na dva mesiace a Barcelona utrpela ďalšiu porážku, tentoraz od Sevilly (1:2). Počas zranenia Lionela Messiho sa Neymar a Suárez, ale taktiež do tej doby nepríliš známy hráč Sergi Roberto, dostali do obrovskej formy a odštartovali dlhú vlnu skvelých výkonov, ktorú zavŕšili víťazstvom 4: 0 nad Realom Madrid na Santiagu Bernabéu. Dvakrát sa do siete konkurenta trafil Luis Suárez a po jednom góle pridali Andrés Iniesta a Neymar. Barcelona si tak upevnila priebežnú prvú priečku v lige.
V decembri navyše Barcelona už tretíkrát vyhrala Majstrovstvá sveta klubov a stala sa tak najúspešnejším klubom v dejinách tejto súťaže. Luis Suárez na turnaji nastrieľal päť gólov a stal sa najlepším strelcom aj hráčom turnaja. Barcelona tak zakončila rok 2015 s piatimi zo šiestich možných trofejí. Ďalším úspechom bola Zlatá lopta, ktorú v januári 2016 vyhral Lionel Messi a vylepšil tak svoj vlastný rekord v počte vyhratých Zlatých lôpt.
4.januára 2016 sa skončil trest na prestupy. V tento deň bolo zaregistrovaných 77 hráčov všetkých kategórii a zároveň aj Arda Turan a Aleix Vidal dostali povolenie hrať s prvým tímom po letnom prestupe. 10. februára sa hráči FC Barcelona kvalifikovali do v poradí šiesteho finále Copa del Rey v posledných ôsmych rokoch. Barcelona Luisa Enriqueho prekonala klubový rekord v počte zápasoch bez prehry vo všetkých súťažiach, keď prekonali rekord Guardiolovho tímu zo sezóny 2010-11. V zápase s Rayo Vallecano 3.marca (víťazstvo 5-1) Barcelona pokorila rekord Realu Madrid v počte zápasov bez prehry vo všetkých súťažiach od sezóny 1988-1989. Táto séria sa skončila prehrou na domácom štadióne Camp Nou s Realom Madrid 1-2 a počet zápasov sa vyšplhal na 39. 14.mája 2016 Barcelona vďaka výhre nad Granadou (3-0) získala svoj šiesty titul v La Lige z posledných ôsmych sezón. 
22.mája 2016 vo finále Copa del Rey FC Barcelona zdolala FC Sevilla 2-0 po predĺžení a získala tak double v tejto sezóne. Neskôr v auguste sa odohral dvojzápas opäť s FC Sevilla o španielsky Superpohár, ktorý napokon v celkom súčte 5-0 vyhral tím FC Barcelona a pripísal si na svoje konto ďalší titul.
Sezóny 20172020
8. marca 2017 Barcelona zaznamenala najväčší návrat v histórii Ligy majstrov v osemfinálovom 16. kole Ligy majstrov 2016–17, keď porazila Paríž Saint-Germain 6:1, napriek tomu, že prvý duel prehrala vo Francúzsku so skóre 4:0 (celkové skóre 6–5). 29. mája 2017 bol bývalý hráč Ernesto Valverde vymenovaný za nástupcu Luisa Enriqueho, ktorý podpísal dvojročný kontrakt s opciou na ďalší rok.
20. septembra 2017 Barcelona vydala vyhlásenie, v ktorom zaujala stanovisko ku katalánskemu referendu z roku 2017 a uviedla: "„FC Barcelona bude pri maximálnom rešpektovaní svojho rozmanitého súboru členov naďalej podporovať vôľu väčšiny obyvateľov Katalánska, a bude to robiť občianskym, mierovým a príkladným spôsobom“". V deň referenda požiadal barcelonský výbor o odloženie zápasu proti UD Las Palmas z dôvodu násilia v Katalánsku, avšak žiadosť La Liga odmietla, a preto bol hraný za zatvorenými bránami. Víťazom La Ligy v sezóne 2017–18 bola 9. mája 2018 Barcelona, ​​ktorá zvíťazila nad Villarrealom 5:1 a stanovila tak najdlhšiu sériu bez prehry (43 zápasov) v histórii La Ligy.
27. apríla 2019 získala Barcelona 26. titul v La Lige. Titul v La Liga však zatienilo potupné vypadnutie z Ligy majstrov v semifinále s jej neskorším víťazom Liverpoolom. Barca prehrala druhý zápas 0:4 po tom, čo po domácom víťazstve 3:0 mala postup na dosah. 13. januára 2020 bývalý tréner Realu Betis Quique Setién po prehre s Atléticom Madrid v španielskom superpohári nahradil Ernesta Valverdeho a stal sa novým hlavným trénerom Barcelony. Barcelona bola na čele ligy, keď vypuknutie pandémie koronavírusu COVID-19 zastavilo celú súťaž. Posledným odohratým zápasom pred núteným prerušením bolo domáce víťazstvo 1:0 nad Real Sociedad 7. marca 2020. Liga sa obnovila až v polovici júna a po viac ako trojmesačnej prestávke odohrala Barcelona prvý zápas až 13. júna proti Mallorce. Po návrate na ihrisko ale ich výkonnosť poklesla a nakoniec 16. júla prehrala ligový titul s Realom Madrid. Aj napriek tomu, že Katalánci prehrali boj o ligový titul, v Lige majstrov mali stále nádej, pretože zvíťazili nad Neapolom 3:1, čo znamenalo, že nastúpia proti Bayernu Mníchov, ktorý v sezóne zdolal Chelsea. Barca však uhrala jednu z najpotupnejších prehier vo svojej histórii s výsledkom 2:8. Výsledok znamenal, že Barca sa piatykrát za sebou nedostala do finále Ligy majstrov, keď raz postúpila do semifinále a štyrikrát vypadla vo štvrťfinálovej fáze. Dňa 17. augusta klub potvrdil, že Setién bol odvolaný z funkcie trénera, pričom zo svojej funkcie bol odvolaný aj futbalový riaditeľ Eric Abidal. O dva dni neskôr bol Ronald Koeman vymenovaný za nového hlavného trénera Barcelony. Tým sa však zmeny neskončili. 27. októbra oznámil Josep Maria Bartomeu (voči jeho osobe sa verejne ohradil aj Leo Messi) svoju rezignáciu na funkciu prezidenta spolu so zvyškom predstavenstva.
1991/92, 2005/06, 2008/09, 2010/11, 2014/15
1978/79, 1981/82, 1988/89, 1996/97
1992/93, 1997/98, 2008/09, 2010/11, 2014/15
2009, 2011, 2015
1928/29, 1944/45, 1947/48, 1948/49, 1951/52, 1952/53, 1958/59, 1959/60, 1973/74, 1984/85, 1990/91, 1991/92, 1992/93, 1993/94, 1997/98, 1998/99, 2004/05, 2005/06, 2008/09, 2009/10, 2010/11, 2012/13, 2014/15, 2015/16, 2017/18, 2018/19, 2022/23, 2024/25
1909/10, 1911/12, 1912/13, 1919/20, 1921/22, 1924/25, 1925/26, 1927/28, 1941/42, 1950/51, 1951/52, 1952/53, 1956/57, 1958/59, 1962/63, 1967/68, 1970/71, 1977/78, 1980/81, 1982/83, 1987/88, 1989/90, 1996/97, 1997/98, 2008/09, 2011/12, 2014/15, 2015/16, 2016/17, 2017/18, 2020/21, 2024/25
 1983, 1991, 1992, 1994, 1996, 2005, 2006, 2009, 2010, 2011, 2013, 2016, 2018, 2023, 2025
Historické rekordy a štatistiky.
Barcelona ako aj jej hráči držia viacero historických rekordov na domácej ako v európskych súťažiach. Je jediným tímom, ktorý sa od roku 1955, čiže od samotného začiatku európskych pohárových súťaží, každý rok zúčastnil v niektorej z nich. Počas 78 sezón v La Lige odohrali 2443 zápasov, z ktorých 1338 vyhralo a titul získali celkovo 18-krát.
Hráčom, ktorý odohral najviac zápasov v drese klubu je Migueli, ktorý hrával v rokoch 1973 až 1989. Odohral spolu 548 zápasov v La Lige ako aj v európskych súťažiach, tento rekord sa snaží prekonať súčasný vicekapitán a tiež veľká opora klubu a Španielskej reprezentácie Xavi Hernandes, ktorý má na konte 320 odohratých zápasov za A mužstvo a tým sa posunul na druhú pričku v tomto rekorde, pred Carlesa Rexacha, ktorý v klube pôsobil v sezónach 1967 – 1981. Najlepším strelcom klubu je César Rodríguez, ktorý strelil v oficiálnych súťažiach za Barcelonu 235 gólov. Počas jedinej sezóny bol najlepším strelcom Ronaldo, ktorý v sezóne 1996 – 97 strelil 47 gólov. Ronaldov rekord v sezóne 2009 – 2010 vyrovnal Lionel Messi, ktorý taktiež nastrieľal súperom 47 gólov.
Barcelona drží rekord v počte víťazstiev v Španielskom kráľovskom pohári (32), v Pohári víťazov pohárov (4) a vo Fair Cupe (3).
Štadión.
Domovským štadiónom Futbol Club Barcelona je Camp Nou. Bol vybudovaný klubom, slávnostne otvorený dňa 24. septembra 1957 a má kapacitu 99,786 miest, všetkých na sedenie. Rozloha hracej plochy je 105x68 metrov a patri medzi najväčšie v európe. Európskou futbalovou asociáciou (UEFA) je zaradený do kategórie päťhviezdičkových štadiónov, čo umožňuje, aby sa na ňom organizovali zápasy finále Ligy majstrov UEFA, Superpohára UEFA a finále Pohára UEFA. Súčasťou štadióna Camp Nou je aj múzeum FC Barcelona. Rezervné tímy FC Barcelona hrajú svoje zápasy na Miniestadi, ktorý bol otvorený 23. septembra 1982. Miniestadi je tiež zvyčajné miesto pre klubové prezidentské voľby.
Pred Camp Nou klub používal päť rôznych štadiónov. V roku 1899 to bol štadión Velódromo de la Bonanova, v rokoch 1899 a 1900 štadión Casanova, neskôr v období rokov 1901 až 1905 klub hrával svoje zápasy na štadióne Horta a od roku 1905 do roku 1909 na štadióne Muntaner, v rokoch 1909 až 1922 to bol štadión Carrer Indústria, nazývaný tiež "La Escopidora" a v rokoch 1922 až 1957 štadión Les Corts, ktorý bol pôvodne postavený s kapacitou 25 000 miest a v priebehu rokov rozšírený na 60 000. S týmto štadiónom je spojená etymológia slova "culés", čo znamená "zadky", ako sú nazývaný fanúšikovia Barcelony. Na štadióne totiž chýbali sedadlá, tak diváci sedeli na betónovom plote a ľudia prechádzajúci okolo štadióna potom videli namiesto ľudí iba "zadky", "culés".
Symboly klubu.
Klubové typické farby sú modrá a granátová ("blaugrana"). Je otázne, prečo má klub práve túto kombináciu, medzi klubovými historikmi existuje množstvo teórií, nikto z nich nedokázal, že tieto farby boli vybrané z nejakého symbolického dôvodu. Prirodzene najviac týchto teórií sa spája zo založením klubu. Napríklad, niektorí tvrdili, že klub svoje farby prebral od svojho zakladateľa Švajčiara J. Gampera, ktorého prvým klubom bol švajčiarsky L´Excelsior, práve s týmito klubovými farbami. Ďalší sa vyjadrovali, že tieto farby boli farbami švajčiarskeho kantónu odkiaľ pochádzal jej zakladateľ. A niektorí, že to boli farby švajčiarskeho mesta Ticino, kde Gamper dlho žil.
Ďalšou rozšírenou, ale nepotvrdenou teóriou je, že zakladatelia svoj výber klubových farieb odvodili od farieb pera, ktoré bolo napoly modré a napoly granátové a ktoré bolo veľmi populárne v tom čase. Sú tiež ďalšie veľmi prozaické domnienky, ako že matka Comamalovcov (bratov, ktorý hrali za klub) pracovala v textilnej fabrike a pre hráčov pripravila prvú sériu dresov. Rozhodla sa, že pekné budú modro-granátové a také i ušila. Dnes dresy týchto farieb patria medzi najrýchlejšie identifikovateľné v celom futbalovom svete.
Znak klubu.
Znak klubu má formu štítu (troj-štvrtinového „hrnca“), na dve horizontálne časti, medzi ktorými je nadpis FCB. Na spodnej časi je vlajka klubu (s klubovými farbami), v strede ktorej sa nachádza futbalová lopta, vrchná časť je rozdelená na dve polovice. V ľavej časti je kríž svätého Juraja, v pravej časti Señera – vlajka Katalánska.
Oficiálna hymna.
Od vybudovania Camp Nou sa stalo zaužívanou klubovou tradíciou, že z reproduktorov na štadióne pred začiatkom zápasu znie klubová hymna a fanúšikovia ju spievajú.
Súčasná hymna "Cant del Barça" sa po prvýkrát hrala 27.novembra 1974, pred zápasom, ktorý ukončil oslavy 75. výročia založenia klubu. Zaspieval ju zbor 3 600 spevákov pod dirigentskou taktovkou Oriola Martorella. Slová k nej napísal Josep Maria Espinàs spolu s Jaume Picasom a hudbu skomponoval Manuel Valls.
Počas histórie klub používal aj iné hymny, prvá je z roku 1923, ďalšie z 1949, 1957 a naposledy v rámci storočnice klubu v 1998.
Rivalita.
El Clásico.
Najväčším a odvekým rivalom FC Barcelona je Real Madrid. Derby zápasy medzi týmito dvoma klubmi sa nazývajú "El Clásico" ("slovensky:" klasické). Tieto dva kluby reprezentujú dva odlišné historické regióny, ktoré sú súčasťou dnešného Španielska, Katalánsko a Kastíliu, ako aj samotné mestá, Barcelonu a Madrid. A tak ich rivalita je dôsledkom politického, kultúrneho a sociálneho napätia medzi Kataláncami a Kastílčanmi.
Počas diktátorského režimu Miguela Prima de Riveru a obzvlášť počas obdobia vlády Francisca Franca (1939 – 1974) bola centrálnou vládou sídliacou v Madride potlačovaná identita historických regiónov Španielska a bolo zakázané hovoriť, akýmikoľvek regionálnymi jazykmi okrem španielčiny. Klub FC Barcelona bol pre Kataláncov symbolom ich túžby po slobode a jedným z ich najväčších politických, kultúrnych a sociálnych zástupcov, s veľavravným heslom "Més que un club" ("slovensky:" Viac ako klub). Na druhej strane Real Madrid bol všeobecne vnímaný ako stelesnenie španielskeho centralizmu a fašistického režimu.
V 50. rokoch sa napätie medzi klubmi vyostrilo v spore o to, ktorý klub získa Alfreda di Stéfana. Alfredo Di Stéfano nakoniec hrával za Real Madrid a stal sa kľúčovým hráčom pri zisku mnohých úspechov madridského klubu. V 60. rokoch sa rivalita preniesla na európske fórum, keď sa kluby dvakrát stretli vo vyraďovacej fáze Európskeho pohára majstrov.
FC Barcelona a Real Madrid sú do dnes najväčšími a najúspešnejšími klubmi v Španielsku a ich rivalita je opätovne každoročne oživovaná, keď hrávajú vzájomné ligové zápasy.
Barcelonské derby.
Barcelonské derby ("španielsky:" El derbi barceloní) je súbojom medzi klubmi založenými v tomto meste. Na jednej strane FC Barcelona, založená nadšencami futbalu viacerých národností a na strane druhej Reial Club Deportiu Espanyol, ktorý bol založený výhradne španielskymi fanúšikmi futbalu.
Espanyol ("slovensky:" španielsky) je vzhľadom na svoje meno niektorými fanúšikmi FC Barcelona vnímaný, ako klub, ktorý nevhodne rozvíja svoje vzťahy s centrálnou španielskou vládou. Napriek pozadiu tohto derby, sú to zvyčajne fanúšikovia Espanyolu, ktorí vnímajú vzájomné zápasy oboch klubov, ako veľmi dôležité. Hoci bolo odohraných mnoho vzájomných zápasov v histórii La Ligy, málo z nich bolo vyrovnaných. FC Barcelona vo väčšine zápasov výrazne dominovala.
Funkcionári klubu.
Súčasným prezidentom klubu je Joan Laporta, ktorý je vo funkcii od roku 2021. Trénerom FC Barcelona je Xavi Hernández
Vedenie klubu:
Realizačný tím:

</doc>
<doc id="162775" url="https://sk.wikipedia.org/wiki?curid=162775" title="Annapolis">
Annapolis

Annapolis je hlavné mesto amerického štátu Maryland a sídlo okresu Anne Arundel County. Má rozlohu a žije tu vyše 38-tisíc obyvateľov (2010).

</doc>
<doc id="162777" url="https://sk.wikipedia.org/wiki?curid=162777" title="Annapolis (Maryland)">
Annapolis (Maryland)



</doc>
<doc id="162778" url="https://sk.wikipedia.org/wiki?curid=162778" title="Lansing">
Lansing

Lansing je hlavné mesto amerického štátu Michigan a šieste najväčšie mesto v tomto štáte. Nachádza sa v okrese Ingham County a malá časť zasahuje do okresu Eaton County. Má rozlohu a žije tu 114 297 obyvateľov (2010).

</doc>
<doc id="162779" url="https://sk.wikipedia.org/wiki?curid=162779" title="Lansing (Michigan)">
Lansing (Michigan)



</doc>
<doc id="162780" url="https://sk.wikipedia.org/wiki?curid=162780" title="Kuklovská Kopánka">
Kuklovská Kopánka

Kuklovská Kopánka je vodný tok na Záhorí, v západnej časti okresu Senica. Je to vedľajšie, ľavostranné rameno Myjavy s dĺžkou 3 km.
Preteká geomorfologickým celkom Borská nížina, jej podcelkom Myjavská niva. Od hlavného koryta rieky Myjavy sa oddeľuje severoseverovýchodne od obce Kuklov, cca 100 m po prúde od sútoku Myjavy s Čárskou Kopánkou, v nadmorskej výške približne 161 m n. m. Najprv tečie juhozápadným smerom, z ľavej strany do nej ústi vodný kanál z lokality Košariská, stáča sa na západ až západojuhozápad a preteká okrajom intravilánu obce Kuklov. Pri osade Marcinkov mlyn sa potom stáča severozápadným smerom a západne od spomenutej obce sa v nadmorskej výške 156,3 m n. m. spája s vodami Myjavy.

</doc>
<doc id="162781" url="https://sk.wikipedia.org/wiki?curid=162781" title="David Lee Roth">
David Lee Roth

David Lee Roth (* 10. október 1954) je americký rockový spevák, skladateľ a herec. "Diamond Dave" sa preslávil účinkovaním v skupine Van Halen.

</doc>
<doc id="162783" url="https://sk.wikipedia.org/wiki?curid=162783" title="Rohovský potok">
Rohovský potok

Rohovský potok je krátky potok na Záhorí, v severovýchodnej časti okresu Senica. Je to pravostranný prítok Paseckého potoka, meria 1,8 km a je tokom VI. rádu.
Pramení v Chvojnickej pahorkatine, v podcelku Zámčisko, na južnom svahu vrchu Za bôrom (351,8 m n. m.) v lokalite Priečna, v nadmorskej výške približne 330 m n. m. Od prameňa tečie na krátkom úseku najprv severojužným smerom, potom sa stáča a ďalej pokračuje juhovýchodným smerom. Preteká územím so zachovalými brehovými porastmi a napokon tečie intravilánom obce Rohov. Na okraji obce sa v nadmorskej výške cca 230 m n. m. vlieva do Paseckého potoka. Nepriberá žiadny trvalý prítok.

</doc>
<doc id="162784" url="https://sk.wikipedia.org/wiki?curid=162784" title="Proximus Diamond Games">
Proximus Diamond Games

Proximus Diamond Games je tenisový turnaj typu Tier II na okruhu WTA, ktorý sa koná v Antverpách v Belgicku. Hrá sa od roku 2002 na dvorcoch Sportpaleis Merksem na začiatku februára.
Turnaj Proximus Diamond Games ponúka veľmi špeciálnu trofej, zlatú raketu vysádzanú diamantami pre hráčku, ktorá zvíťazí na turnaji trikrát počas piatich rokov. Hodnota tejto rakety sa odhaduje na 1 milión eur. Venus Williamsová mala možnosť získať raketu v roku 2005, ale vo finále prehrala s Amélie Mauresmovou. Druhú možnosť mala na turnaji v roku 2006, odhlásila sa však dva dni pre začiatkom. Amélie Mauresmová vyhrala túto trofej v roku 2007 po treťom víťazstve v rade. 
V roku 2008 bude predstavená nová trofej, ktorá sa bude dať vyhrať za rovnakých podmienok. Táto trofej by mala mať ešte väčšiu cenu.

</doc>
<doc id="162786" url="https://sk.wikipedia.org/wiki?curid=162786" title="Rybčiansky potok">
Rybčiansky potok

Rybčiansky potok je potok na Záhorí, v severnej časti okresu Senica. Je to pravostranný prítok Paseckého potoka, meria 2,6 km a je tokom VI. rádu.
Pramení v Chvojnickej pahorkatine, v podcelku Zámčisko, juhojuhozápadne od kóty 322,2 m v lokalite Drienovce, v nadmorskej výške približne 275 m n. m. Od prameňa tečie na juh, pričom na hornom toku sa esovito stáča ďalej pokračuje juhojuhovýchodným smerom. Na dolnom toku vstupuje do podcelku Senická pahorkatina, výrazným oblúkom sa stáča na východ a severne od obce Rybky sa v nadmorskej výške 216,7 m n. m. vlieva do Paseckého potoka. Nepriberá žiadne trvalé prítoky.

</doc>
<doc id="162791" url="https://sk.wikipedia.org/wiki?curid=162791" title="Jackson">
Jackson

Jackson môže byť:

</doc>
<doc id="162792" url="https://sk.wikipedia.org/wiki?curid=162792" title="ZFS">
ZFS

ZFS je súborový systém, pôvodne vytvorený spoločnosťou Sun Microsystems pre operačný systém Solaris. Kľúčovou vlastnosťou je integrácia konceptov súborového systému a správy zväzkov. Implementácia ZFS v Solarise je pod open source licenciou CDDL.

</doc>
<doc id="162793" url="https://sk.wikipedia.org/wiki?curid=162793" title="Jackson (Mississippi)">
Jackson (Mississippi)

Jackson je hlavné mesto amerického štátu Mississippi. 
Má rozlohu a žije tu 73 514 obyvateľov (2010), v metropolitnej oblasti až 510 000 obyvateľov.

</doc>
<doc id="162795" url="https://sk.wikipedia.org/wiki?curid=162795" title="Zrubanský jarok">
Zrubanský jarok

Zrubanský jarok je potok na Záhorí, vo východnej časti okresu Senica. Je to pravostranný prítok Hodonského potoka, meria 2,7 km a je tokom V. rádu.
Pramení v Malých Karpatoch, v podcelku Brezovské Karpaty, západojuhozápadne od kóty 376,3 m v nadmorskej výške približne 267 m n. m. Od prameňa tečie západným smerom, na krátkom úseku sa stáča na juhozápad, preteká okrajom prírodnej pamiatky Zrubárka a zľava priberá prítok spod Bachráčky (363,8 m n. m.). Opätovne tečie na západ, napája vodnú nádrž Jablonica a opúšťa územie CHKO Malé Karpaty, ktorým tiekol už od prameňa. Zároveň vstupuje do severovýchodného výbežku Borskej nížiny, do podcelku Podmalokarpatská zníženina, kde sa najprv stáča západojuhozápadným smerom, potom juhojuhozápadným smerom a juhovýchodne od obce Jablonica ústi v nadmorskej výške 218,0 m n. m. do Hodonského potoka.

</doc>
<doc id="162796" url="https://sk.wikipedia.org/wiki?curid=162796" title="Sonátová forma">
Sonátová forma

Sonátová forma je hudobná forma využívaná v dielach klasickej hudby. Je to najviac rozšírená forma. Sonátovú formu majú prvé vety rôznych diel komornej i orchestrálnej hudby - sonát, sláčikových kvartét, ouvertúr, koncertov, symfónií, a iných. Často sa využíva tiež v záverečných vetách sonát, sláčikových kvartét a koncertov.
Dejiny.
Hoci v období baroka už existovali skladby označované "sonáty", sonátová forma ako taká neexistovala. Počiatky tradičnej sonátovej formy siahajú do obdobia raného klasicizmu, kde sa o jej vývoj zaslúžili najmä Johann Stamitz, Carl Philip Emmanuel Bach a ďalší skladatelia. O ustálenie jej formy sa významným sposobom zaslúžil Joseph Haydn. V dobe Haydna, Mozarta a Beethovena už mala sonátová forma pevne danú štruktúru. Sonátová forma sa stala základnou hudobnou formou, využívanou počas celého romantizmu i 20. storočia. Postupne však dochádzalo k modifikáciam rozneho rozsahu.
Štruktúra.
Sonátová forma môže začínať buď priamo expozíciou, alebo jej predchádza úvod. Úvod má úlohu uviesť poslucháča do atmosféry vlastnej skladby. Podľa rozsahu a tematickej samostatnosti rozlišujeme 2 typy úvodu:
Základná štruktúra sonátovej formy pozostáva z troch častí:
Expozícia
V expozícií skladateľ uvedie hlavný tematický materiál vety. Ten tvoria jednotlivé témy:
Rozvedenie 
Kým expozícia uvádza hlavný materiál, úlohou rozvedenia je spracovať, rozviesť tieto témy. Diel rozvedenia v priebehu vývoja postupne nadobudol väčšiu dôležitosť - od náznakovitého rozvedenia v počiatočnom vývojovom štádiu cez rozvinutý tvar, keď bolo rovnocenné s krajnými dielmi až po takú formu, v ktorej sa stáva ťažiskom celej sonátovej formy (najmä v novšej hudbe). 
Rozvedenie je dielom sonátovej formy, pre ktorý platí najmenej obmedzení, skladateľ v ňom môže použiť rôzne spôsoby motivicko - tematickej práce. Aj tonálny plán rozvedenia je voľný. Spravidla sa však obchádzajú tóniny, ktoré boli použité v expozícii (najmä hlavná tónina). Formový rozvrh a rozsah rozvedenia závisia od možnosti spracovanie jednotlivých tém a celkového rozsahu sonátovej formy, ako aj od toho, akú dôležitosť zastáva rozvedenie v sonátovej forme.
Vo väčšine sonát však nachádzame tri typické úseky, na ktoré je rozčlenené rozvedenie: 
Repríza
Repríza je posledný diel sonátovej formy, ktorý má úlohu zopakovať tematický materiál expozície. Svojím charakterom vyvažuje dynamický priebeh rozvedenia a z formového hľadiska uspokojivo uzatvára celú časť v základnej tónine.
K tejto základnej podobe sonátovej formy sa niekedy pridáva "introdukcia" na úvod a "kóda" na úplny záver.
So spomínanými atribútmi sonátovej formy sa stretávame najmä v období klasicizmu a skorého romantizmu. Postupne došlo k viacerým inováciám. V neskorších skladbách sa skladatelia neuspokojili len s expozíciou dvoch alebo troch tém, ale v tejto časti uplatnili viacero previazaných hudobných nápadov. Podobne je v neskorších sonátach repríza iba voľnou parafrázou expozície a témy tu často prechádzajú do ďalšieho, kratšieho prevedenia.

</doc>
<doc id="162799" url="https://sk.wikipedia.org/wiki?curid=162799" title="Endianita">
Endianita

Endianita je v informatike spôsob uloženia čísel v pamäti počítača, ktorý definuje, v akom poradí sa ukladajú jednotlivé jednotky informácie príslušného údajového typu. Ak ide konkrétne o bajty, označuje sa tiež ako poradie bajtov ().
Rôzne platformy môžu používať rôznu endianitu a tento problém je potrebné brať do úvahy pri prenose binárnych súborov alebo sieťovej komunikácii medzi platformami s rôznou endianitou.
Big-endian.
V tomto prípade sa na pamäťové miesto s najnižšou adresou uloží najvýznamnejší bajt ("MSB") a zaň sa ukladajú ostatné bajty až po najmenej významný bajt ("LSB") na konci. Architektúry uplatňujúce tento princíp sa nazývajú big-endian (mnemotechnická pomôcka: "big end first") a patria medzi ne Motorola 68000, SPARC a System/370. 
Napr. 32-bitové číslo codice_1 sa na adresu codice_2 uloží nasledovne:
Ľudia, ktorý píšu text latinkou alebo cyrilikou (texty zapisované zľava doprava), používajú kvázi zápis big-endian intuitívne na zápis čísiel – napr. v čísle „125“ je cifra „1“ cifrou s najvyššou hodnotou označujúca počet stoviek niečoho.
Little-endian.
V tomto prípade sa na pamäťové miesto s najnižšou adresou uloží najmenej významný bajt ("LSB") a zaň sa ukládajú ostatné bajty až po najvýznamnejší bajt ("MSB"). Architektúry uplatňujúce tento princíp sa nazývajú little-endian (mnemotechnická pomôcka: "little end first") a patria medzi ne MOS Technology 6502, Intel x86 a DEC VAX.
Napr. 32-bitové číslo codice_1 sa na adresu codice_2 uloží nasledovne:
Middle-endian.
Niektoré architektúry označované ako middle-endian (alebo niekedy mixed-endian) používajú zložitejší spôsob určenia poradia jednotlivých bajtov, ktorý je daný kombináciou oboch vyššie spomenutých spôsobov. Medzi takéto architektúry patrí napr. rodina procesorov PDP-11. Tento formát sa tiež používa na ukladanie čísiel s pohyblivou desatinnou čiarkou a dvojitou presnosťou v systémoch VAX a ARM. 
Napr. 32-bitové číslo codice_1 sa na adresu codice_2 uloží nasledovne:
alebo prípadne:

</doc>
<doc id="162800" url="https://sk.wikipedia.org/wiki?curid=162800" title="Juno I">
Juno I

Juno I je raketa, ktorá ako prvá vyniesla na obežnú dráhu družicu USA. Stalo sa tak len zhodou okolností, pretože prvou raketou mala byť raketa Vanguard. Juno I je raketa typu Jupiter-C.
Dejiny.
V roku 1951 Wernher von Braun a jeho tím začali vyvíjať raketu Redstone, čo bola raketa stredného doletu. Redstone mala dostrel okolo 200 míľ a používala tekutý kyslík a alkohol ako palivo. 
V júni 1954 von Braun navrhol projekt Orbiter, kde mala raketa Redstone pôsobiť ako nosič. Tento návrh bol ale zamietnutý a predčasne ukončený. Nasledujúci rok Spojené štáty oznámili, že vyšlú na obežnú dráhu satelit, ako súčasť medzinárodného geofyzikálneho roka (IGY) ktorý sa konal od 1. júla 1957 do 31. decembra 1958. Vláda rozhodla, že sa na tento účel postaví nová raketa Vanguard. Jeden z dôvodov bol aj ten, že raketa Vanguard bola nová a nebola vyvíjaná pre bojové účely, ako to bolo v prípade rakety Redstone. Svet bol šokovaný štartom Sputniku a následne Sputniku II, ktorý vyniesol aj prvého živého tvora do vesmíru. Spojené štáty reagovali nariadením von Braunovi, aby pripravil jednu z rakiet Jupiter C na štart so satelitom Explorer I do 90 dní. Spojené štáty ešte pred vypustením Sputniku 1 dúfali, že družica Vanguard bude prvým telesom na obežnej dráhe avšak naneštastie 6. decembra 1957 raketa Vanguard TV3 explodovala 2 sekundy po štarte pre zrakom celého sveta. 
Jupiter-C bol modifikovaný, aby mohol vyslať prvú družicu USA. Boli pridané ďalšie tri stupne potrebné k dosiahnutiu potrebnej rýchlosti. Juno I bol iba 21,23 metra vysoký a mal priemer 1. stupňa bol 1,78 metra. Jeho hmotnosť činila 29 ton. Bol omnoho menší ako prvé ruské nosiče. Užitočným zaťažením bola družica Explorer I, ktorá sa stala prvou americkou družicou. Družica objavila radiačné pásy zeme (tzv. Van Allenove pásy)

</doc>
<doc id="162801" url="https://sk.wikipedia.org/wiki?curid=162801" title="Jefferson City">
Jefferson City

Jefferson City je hlavné mesto amerického štátu Missouri a sídlo okresu Cole County. 
Má rozlohu a žije tu 43 079 obyvateľov (2010), v širšej mestskej oblasti okolo 54-tisíc.
Partnerské mestá.
 Mníchov, Bavorsko, Nemecko, 2004

</doc>
<doc id="162802" url="https://sk.wikipedia.org/wiki?curid=162802" title="Jefferson City (Missouri)">
Jefferson City (Missouri)



</doc>
<doc id="162803" url="https://sk.wikipedia.org/wiki?curid=162803" title="Salem">
Salem

Salem môže byť:

</doc>
<doc id="162804" url="https://sk.wikipedia.org/wiki?curid=162804" title="Salem (Oregon)">
Salem (Oregon)

Salem je hlavné mesto amerického štátu Oregon a sídlo okresu Marion County. Má rozlohu a žije tu okolo 150-tisíc obyvateľov, v metropolitnej oblasti okolo 380-tisíc. Po Portland a Eugene je tretím najväčším mestom Oregonu. 
Názov „Salem“ je odvodený z hebrejského a arabského slova, ktoré znamenajú v preklade „mier“. Salem bol prezývaný ako Čerešňové mesto (Cherry City), pretože priemysel založený na pestovaní čerešní zohrával dôležitú úlohu.
Mesto bolo založené v roku 1842 a hlavným mestom Oregonu sa stalo v roku 1853. Leží v blízkosti údolia Willamette Valley, jednej z najúrodnejších oblastí Spojených štátov.

</doc>
<doc id="162806" url="https://sk.wikipedia.org/wiki?curid=162806" title="Helena (rozlišovacia stránka)">
Helena (rozlišovacia stránka)



</doc>
<doc id="162807" url="https://sk.wikipedia.org/wiki?curid=162807" title="Helena (Montana)">
Helena (Montana)

Helena je hlavné mesto amerického štátu Montana a sídlo okresu Lewis and Clark County. Má rozlohu 36,3 km² a žije tu 28 190 obyvateľov (2010), v metropolitnej oblasti 67 636. Bolo založené v roku 1864.

</doc>
<doc id="162809" url="https://sk.wikipedia.org/wiki?curid=162809" title="Cisárovná Irena">
Cisárovná Irena



</doc>
<doc id="162811" url="https://sk.wikipedia.org/wiki?curid=162811" title="Lincoln">
Lincoln

Lincoln môže byť:

</doc>
<doc id="162812" url="https://sk.wikipedia.org/wiki?curid=162812" title="Lincoln (Nebraska)">
Lincoln (Nebraska)

Lincoln je hlavné a druhé najľudnatejšie mesto amerického štátu Nebraska. Je to sídlo okresu Lancaster County a University of Nebraska. Má rozlohu a žije tu 258 379 obyvateľov (2010), v metropolitnej oblasti približne 283-tisíc.
Mesto bolo založené v roku 1856. Hlavným mestom teritória Nebraska bola v tom čase Omaha, Lincoln sa stal hlavným mestom v roku 1867. V meste boli založené tri celonárodné reštauračné siete, Amigos/Kings Classic, Runza Restaurants, a Valentino's. Významnými zamestnávateľmi sú univerzita a miestna klinika "BryanLGH Medical Center".
Mesto bolo v roku 2008 vládnou inštitúciou CDC vyhlásené za "najzdravšie mesto USA".

</doc>
<doc id="162813" url="https://sk.wikipedia.org/wiki?curid=162813" title="Concord">
Concord

Concord môže byť:

</doc>
<doc id="162814" url="https://sk.wikipedia.org/wiki?curid=162814" title="Concord (New Hampshire)">
Concord (New Hampshire)

Concord je hlavné mesto federálneho štátu New Hampshire v Spojených štátoch amerických. Je sídlom okresu Merrimack County. Má rozlohu 174,9 km² a žije tu viac ako 42 695 obyvateľov (2010).

</doc>
<doc id="162818" url="https://sk.wikipedia.org/wiki?curid=162818" title="Slovenský kruh Leva XIII">
Slovenský kruh Leva XIII



</doc>
<doc id="162819" url="https://sk.wikipedia.org/wiki?curid=162819" title="Polostrov Kola">
Polostrov Kola



</doc>
<doc id="162820" url="https://sk.wikipedia.org/wiki?curid=162820" title="Kolský polostrov">
Kolský polostrov



</doc>
<doc id="162821" url="https://sk.wikipedia.org/wiki?curid=162821" title="Krymský polostrov">
Krymský polostrov



</doc>
<doc id="162823" url="https://sk.wikipedia.org/wiki?curid=162823" title="Eindhoven">
Eindhoven

Eindhoven je mesto na juhu Holandska v provincií Severné Brabantsko. Počet obyvateľov je 440 000, celá metropolitná zóna (vrátane Helmondu) má okolo 750 000 obyvateľov. Mesto je domovom slávneho futbalového klubu PSV Eindhoven, ktorý hrá svoje domáce zápasy na štadióne Philips Stadion.
Dejiny.
Prvá písomná zmienka o Eindhovene pochádza z roku 1232, keď mu vojvoda Hendrik I. Brabantský udelil mestské práva.

</doc>
<doc id="162829" url="https://sk.wikipedia.org/wiki?curid=162829" title="Electronic Arts">
Electronic Arts

Electronic Arts (EA) (NASDAQ: EA) je americká firma, ktorá sa zaoberá vývojom, obchodom a distribúciou počítačových a video hier. Bola založená v roku 1982 Tripom Hawkinsom. Spoločnosť sa stala priekopníkom herného odboru na osobných počítačoch a je tak isto známa propagáciou designerov a programátorov, ktorí sú za hry zodpovední. EA bola v prvých rokov len vydavateľ (len pre PC), avšak na konci 80. rokov začala vyvíjať aj vlastné hry a v 90. rokoch začala s podporou herných konzol. Začala tiež expandovať a získavať niektorých úspešných vývojárov. EA sa stala najväčším vydavateľom produktov tretích strán (informácie z roku 2000) s príjmom 3,129 miliárd za fiškálny rok 31. marca 2005. V súčasnosti sú najúspešnejšie produkty spoločnosti športové simulátory, hry založené na populárnych filmoch a dlhé série, ako napríklad "Need for Speed", "Medal of Honor", "Battlefield", "The Sims" a počítačová hra "Harry Potter" podľa filmovej predlohy. Spoločnosť bola tak isto predmetom kritiky, hlavne kvôli svojej obchodnej taktike a zamestnaneckej politike.

</doc>
<doc id="162830" url="https://sk.wikipedia.org/wiki?curid=162830" title="Fifa 2007">
Fifa 2007



</doc>
<doc id="162831" url="https://sk.wikipedia.org/wiki?curid=162831" title="Electronic arts">
Electronic arts



</doc>
<doc id="162834" url="https://sk.wikipedia.org/wiki?curid=162834" title="Apollinarianizmus">
Apollinarianizmus



</doc>
<doc id="162835" url="https://sk.wikipedia.org/wiki?curid=162835" title="Lancaster (Pensylvánia)">
Lancaster (Pensylvánia)

Lancaster je mesto v americkom štáte Pensylvánia a sídlo okresu Lancaster County. Má rozlohu a v roku 2000 tu žilo 55 351 obyvateľov, v metropolitnej oblasti takmer 480-tisíc.
Mesto pôvodne nazývané Hickory Town premenoval Johm Wright podľa anglického mesta Lancaster. Jeho symbol, červená ruža je prevzatá od dynastie Lancasterovcov. 
Lancaster bol v roku 1681 súčasťou Penn's Woods Charter Williama Penna a v roku 1734 ho James Hamilton vyčlenil. Počas americkej vojny za nezávislosť bol krátko v roku 1777 hlavným mestom kolónií keď bol Philadelphiu dobyli Briti. Lancaster bol hlavným mestom Pensylvánie od roku 1799 do 1812, potom bolo sídlo hlavného mesta presunuté do Harrisburgu.

</doc>
<doc id="162836" url="https://sk.wikipedia.org/wiki?curid=162836" title="York (Pensylvánia)">
York (Pensylvánia)

York, známy ako aj the ,White Rose City" (mesto bielych ruží), je mesto v americkom štáte Pensylvánia a sídlo okresu York County. 
Má rozlohu a žije tu vyše 40-tisíc obyvateľov (2000). York je jedenástym najväčším mestom v Pensylvánií.

</doc>
<doc id="162837" url="https://sk.wikipedia.org/wiki?curid=162837" title="Princeton (New Jersey)">
Princeton (New Jersey)

Princeton je univerzitné mesto v americkom štáte New Jersey v Mercer County. Žije tu 30-tisíc obyvateľov (2020). Je sídlom Princetonskej univerzity. Nachádzajú sa tu aj ďalšie inštitúcie ako napríklad Institute for Advanced Study, Princeton Plasma Physics Laboratory.

</doc>
<doc id="162838" url="https://sk.wikipedia.org/wiki?curid=162838" title="Leesburg">
Leesburg

Leesburg môže byť:

</doc>
<doc id="162839" url="https://sk.wikipedia.org/wiki?curid=162839" title="Leesburg (Virgínia)">
Leesburg (Virgínia)

Leesburg je historické mesto v americkom štáte Virgínia a sídlo okresu Loudoun County. Nachádza sa asi severozápadne od mesta Washington, D.C. Má rozlohu a žije tu 48 250 obyvateľov podľa sčítania obyvateľstva v roku 2020.

</doc>
<doc id="162840" url="https://sk.wikipedia.org/wiki?curid=162840" title="Danville (Virgínia)">
Danville (Virgínia)

Danville je nezávislé mesto v americkom štáte Virgínia, obklopené okresmi Pittsylvania County vo Virgínii a Caswell County v Severnej Karolíne. Má rozlohu 113,8 km² a žije tu 48 411 obyvateľov (2000).

</doc>
<doc id="162841" url="https://sk.wikipedia.org/wiki?curid=162841" title="Lahaina">
Lahaina

Lahaina je najväčšie mesto a štatistická jednotka v okrese Maui County na Havaji. Má rozlohu a žije tu 9118 obyvateľov (2000). 

</doc>
<doc id="162842" url="https://sk.wikipedia.org/wiki?curid=162842" title="Lāhainā (Havaj)">
Lāhainā (Havaj)



</doc>
<doc id="162843" url="https://sk.wikipedia.org/wiki?curid=162843" title="Lāhainā">
Lāhainā



</doc>
<doc id="162844" url="https://sk.wikipedia.org/wiki?curid=162844" title="Lahaina (Havaj)">
Lahaina (Havaj)



</doc>
<doc id="162845" url="https://sk.wikipedia.org/wiki?curid=162845" title="Konfederované štáty americké">
Konfederované štáty americké

Konfederované štáty americké, bežne označované ako Konfederované štáty, Konfederácia alebo Juh, bola neuznaná odštiepená republika na juhu Spojených štátov, ktorá existovala od 8. februára 1861 do 9. mája 1865. Konfederáciu tvorilo jedenásť amerických štátov, ktoré počas americkej občianskej vojny vyhlásili secesiu a viedli vojnu proti Spojeným štátom. Boli to štáty Južná Karolína, Mississippi, Florida, Alabama, Georgia, Louisiana, Texas, Virgínia, Arkansas, Tennessee a Severná Karolína. 
Konfederáciu vytvorilo 8. februára 1861 sedem otrokárskych štátov: Južná Karolína, Mississippi, Florida, Alabama, Georgia, Louisiana a Texas. Všetkých sedem štátov sa nachádzalo v regióne hlbokého juhu Spojených štátov, ktorého hospodárstvo bolo do značnej miery závislé od poľnohospodárstva, najmä od bavlny, a od plantážového systému, ktorý sa spoliehal na prácu zotročených Američanov afrického pôvodu. V presvedčení, že nadvláda bielych a otroctvo sú ohrozené zvolením republikána Abrahama Lincolna za prezidenta USA v novembri 1860 na základe platformy, ktorá bola proti rozširovaniu otroctva na západné územia, sa sedem otrokárskych štátov oddelilo od Spojených štátov, pričom lojálne štáty sa počas nasledujúcej americkej občianskej vojny stali známymi ako Únia. Viceprezident Konfederácie Alexander H. Stephens v prejave o základnom kameni opísal jej ideológiu ako ústrednú, založenú "na veľkej pravde, že černoch nie je rovný bielemu mužovi; že otroctvo, podriadenosť vyššej rase, je jeho prirodzeným a normálnym stavom". 

</doc>
<doc id="162849" url="https://sk.wikipedia.org/wiki?curid=162849" title="EA">
EA



</doc>
<doc id="162850" url="https://sk.wikipedia.org/wiki?curid=162850" title="Ea">
Ea

Ea môže byť:
EA môže byť:

</doc>
<doc id="162851" url="https://sk.wikipedia.org/wiki?curid=162851" title="Hrebeň">
Hrebeň

Hrebeň môže byť:

</doc>
<doc id="162852" url="https://sk.wikipedia.org/wiki?curid=162852" title="Milhostov">
Milhostov

Milhostov môže byť:

</doc>
<doc id="162855" url="https://sk.wikipedia.org/wiki?curid=162855" title="Hrušovany">
Hrušovany

Hrušovany môžu byť:

</doc>
<doc id="162856" url="https://sk.wikipedia.org/wiki?curid=162856" title="Veselé">
Veselé

Veselé môže byť:

</doc>
<doc id="162857" url="https://sk.wikipedia.org/wiki?curid=162857" title="Košťany">
Košťany

Košťany môžu byť:

</doc>
<doc id="162858" url="https://sk.wikipedia.org/wiki?curid=162858" title="Bobovišča">
Bobovišča



</doc>
<doc id="162859" url="https://sk.wikipedia.org/wiki?curid=162859" title="Bobovišča na moru">
Bobovišča na moru



</doc>
<doc id="162860" url="https://sk.wikipedia.org/wiki?curid=162860" title="Ložišča">
Ložišča



</doc>
<doc id="162861" url="https://sk.wikipedia.org/wiki?curid=162861" title="Nerežišča">
Nerežišča



</doc>
<doc id="162862" url="https://sk.wikipedia.org/wiki?curid=162862" title="Pučišča">
Pučišča



</doc>
<doc id="162872" url="https://sk.wikipedia.org/wiki?curid=162872" title="Atlantis">
Atlantis

Atlantis môže byť:

</doc>
<doc id="162873" url="https://sk.wikipedia.org/wiki?curid=162873" title="Toray Pan Pacific Open 2007">
Toray Pan Pacific Open 2007

Toray Pan Pacific Open 2007 bol tenisový turnaj okruhu WTA, ktorý sa hral v Tokiu v Japonsku od 27. januára do 4. februára 2007. Vyhrala ho Martina Hingisová, ktorá vo finále porazila piatu nasadenú Anu Ivanovićovú 6-4, 6-2. Bol to jej 43 titul na okruhu WTA.
Nasadenie.
V zozname sú nasadené hráčky. V zátvorkách je kolo, ktorom vypadli.
Výsledky.
Štvorhry.
Nasadenie.
V zozname sú nasadené páry. V zátvorkách je kolo, ktorom vypadli.
Kvalifikácia dvojhry.
Štyri hráčky, ktoré sa kvalifikovali do hlavného turnaja:
Nasadenie.
V zozname sú nasadené hráčky. V zátvorkách je kolo, ktorom vypadli.

</doc>
<doc id="162877" url="https://sk.wikipedia.org/wiki?curid=162877" title="Pan Pacific Open">
Pan Pacific Open

Toray Pan Pacific Open (東レ|東レ・パン・パシフィック・テニス) je tenisový turnaj na okruhu WTA, ktorý sa hrá od roku 1984 na kobercových dvorcoch v hale v Tokiu. Od roku 1993 je klasifikovaný ako turnaj typu WTA Tier I.
Aj keď patrí do najvyššej skupiny turnajov po grandslame, jeho štartové pole oslabuje skutočnosť, že sa koná hneď po skončení Australian Open.
Výsledky.
"Od roku 1993:"

</doc>
<doc id="162923" url="https://sk.wikipedia.org/wiki?curid=162923" title="Pattaya Women’s Open 2007">
Pattaya Women’s Open 2007

Pattaya Women’s Open 2007 bol tenisový turnaj okruhu WTA, ktorý sa hral v Pattaya City v Thajsku od 3. februára do 11. februára 2007. Vyhrala ho nenasadená Sybille Bammerová, ktorá vo finále porazila piatu nasadenú Giselu Dulkovú 7-5, 3-6, 7-5. Bol to jej prvý titul na okruhu WTA.
Dvojhry.
Nasadenie.
V zozname sú nasadené hráčky. V zátvorkách je kolo, v ktorom vypadli.
Štvorhry.
Nasadenie.
V zozname sú nasadené páry. V zátvorkách je kolo, v ktorom vypadli.
Kvalifikácia dvojhry.
Štyri hráčky, ktoré sa kvalifikovali do hlavnej súťaže:
Nasadenie.
V zozname sú nasadené hráčky. V zátvorkách je kolo, v ktorom vypadli.

</doc>
<doc id="162925" url="https://sk.wikipedia.org/wiki?curid=162925" title="Las Vegas Wranglers">
Las Vegas Wranglers

 
Las Vegas Wranglers je hokejový klub ECHL sídliaci v Las Vegas.

</doc>
<doc id="162928" url="https://sk.wikipedia.org/wiki?curid=162928" title="KDevelop">
KDevelop

KDevelop je slobodný softvér a IDE pre GNU/Linux a iné Unix-like operačné systémy. KDevelop je licencovaný pod GPL.
KDevelop nezahŕňa v sebe kompilátor, ale opiera sa o GNU kompilátory (prípadne umožňuje prepojenie na iné kompilátory) pomocou ktorých vytvára spustiteľný kód.
Súčasná verzia, 3.5.0, podporuje množstvo programovacích jazykov ako sú Ada, Bash, C, C++, Fortran, Java, Pascal, Perl, PHP, Python, Ruby, a SQL.
História.
Zdrojový kód KDevelop 3.0 bol voči KDevelop 2 kompletne prepísaný. Bol vydaný spolu s KDE 3.2 vo februári 2004.
Vlastnosti.
KDevelop používa zapúzdrený textový editor cez KPart technológiu. Prednastavený editor je Kate, ktorý môže byť nahradený napr. Qt Designerovým editorom. Zoznam vlastností sa sústreďuje viac na samotný KDevelop. Vlastnosti špecifické pre komponentu editora sú dostupné na stránke Kate.
KDevelop 3 je úplne postavený na plugin architektúre. Ak vývojár zmení nejakú časť, musí skompilovať iba príslušný plugin. Je možnosť nastaviť profily, ktoré určia aké pluginy sa majú natiahnúť. KDevelop je nezávislý od programovacieho jazyka, podporuje KDE, GNOME, a množstvo iných technológií ako napr. Qt, GTK+, a wxWidgets.
Podpora zahŕňa GNU (automake), cmake, qmake, a make.
"Code completion" je prístupné pre C a C++. Symboly sú udržované v Berkeley DB súbore pre rýchle vyhľadávanie bez nutnosti opakovať syntaktickú analýzu. KDevelop ponúka vývojárom tiež nástroje pomáhajúce vytvoriť syntaktické analyzátory (parsery) pre iné programovacie jazyky.
Integrovaný debuger umožňuje grafickou formou prechádzať a analyzovať bežiaci kód. 
"Quick Open" funkcia umožňuje rýchlu navigáciu medzi súbormi.
V súčasnosti je dostupných niečo medzi 50 až 100 pluginov vyutvorných pre toto prostredie.

</doc>
<doc id="162929" url="https://sk.wikipedia.org/wiki?curid=162929" title="André Frossard">
André Frossard

André Frossard (* 14. január 1915, Saint-Maurice-Colombier, Francúzsko – † 2. február 1995, Versailles, Francúzsko) bol popredný francúzsky katolícky spisovateľ, novinár a filozof, od roku 1987 člen Francúzskej akadémie. Bol blízkym priateľom pápeža Jána Pavla II. Jeho knihy boli preložené do mnohých jazykov, vrátane slovenčiny. 
Najslávnejším a najprekladanejším Frossardovým dielom je autobiografická kniha "Boh jestvuje, ja som sa s ním stretol" (orig. "Dieu existe, je l’ai rencontré"), kde popisuje svoju konverziu ku katolicizmu, ku ktorej došlo v roku 1935 (v mladosti bol radikálnym ateistom a socialistom). 
Jeho otcom bol Ludovic-Oscar Frossard, jeden zo zakladateľov Francúzskej komunistickej strany.

</doc>
<doc id="162930" url="https://sk.wikipedia.org/wiki?curid=162930" title="Pattaya Women’s Open">
Pattaya Women’s Open

Pattaya Women's Open je tenisový turnaj, ktorý sa hrá v thajskom meste Pattaya na tvrdom povrchu. Od roku 1991 do roku 2008 bol tento turnaj zaradený ako Tier IV do okruhu WTA. Od roku 2009 figuruje ako WTA International.

</doc>
<doc id="162936" url="https://sk.wikipedia.org/wiki?curid=162936" title="Dmitrij Šostakovič">
Dmitrij Šostakovič



</doc>
<doc id="162937" url="https://sk.wikipedia.org/wiki?curid=162937" title="Bamse">
Bamse

Bamse (* 1937 - † 22. júl 1944) bol legendárny nórsky pes plemena svätobernardský pes (ľudovo bernardín). Preslávil sa počas druhej svetovej vojny ako maskot nórskych námorných síl.
Bamse sa preslávil jednak ako maskot a miláčik nórskych námorníkov ale aj ako zachránca ľudských životov. 9. februára 1940 bol vymenovaný za plnohodnotného člena posádky lode Thorodd. Táto loď bola jedna z 13 nórskych lodí, ktoré po páde Nórska do rúk nacistického Nemecka utiekli do Spojeného kráľovstva. Bola prebudovaná na mínolovku a zúčastňovala sa bojových operácii na strane spojencov. Jej domovskými prístavmi boli mestá Montrose a Dundee v Škótsku. Je známe, že Bamse počas tohoto obdobia zachránil minimálne 2 životy a o záchranu ďalších sa pokúsil. 
Bernardínovi Bamse bola udelená zvieracia obdoba významného britského rádu Kríž kráľa Juraja za statočné činy a na jeho pamiatku bola v škótskom meste Angus postavená jeho socha.
Uhynul v roku 1944 a je pochovaný v Montrose. Na jeho pohrebe sa zúčastnili posádky šiestich námorných lodí a stovky miestnych školákov.

</doc>
<doc id="162939" url="https://sk.wikipedia.org/wiki?curid=162939" title="Zarzuela">
Zarzuela

Zarzuela je španielske hudobno-dramatické dielo, v ktorom sa strieda hovorené slovo so spevom. Názov je odvodený od názvu kráľovského poľovníckeho paláca Palacio de la Zarzuela, ktorý dal postaviť v 17. storočí Filip IV. V tomto paláci sa uskutočnili prvé predstavenia Zarzuely určené pre kráľovský dvor.
Rozoznávame dve formy zarzuely:
Romantické zarzuely boli španielskou obdobou operiet, ovplyvnených ľudovou kultúrou a často sa používalo aj nárečie.
Medzi najznámejších autorov romantických zarzuel patria napr. Francisco Asenjo Barbieri, Pablo Sorozábal, Federico Moreno Torroba, Rafael Calleja, Jacinto Guerrero, Federico Chueca alebo José Serrano.

</doc>
<doc id="162940" url="https://sk.wikipedia.org/wiki?curid=162940" title="Všivák">
Všivák

Všivák môže byť:

</doc>
<doc id="162944" url="https://sk.wikipedia.org/wiki?curid=162944" title="Ján Petrík (1949)">
Ján Petrík (1949)

Ján Petrík (* 17. december 1949, Spišská Nová Ves† 23. máj 2023) bol slovenský spisovateľ, autor literatúry faktu. 
Životopis.
Pochádza z rodiny rušňovodiča. Vzdelanie získal na Strednej priemyselnej škole geologickej a baníckej v Spišskej Novej Vsi v rokoch 1965 – 1969.
Po ukončení štúdia pracoval v Geologickom prieskume n. p. Spišská Nová Ves. Neskôr pracoval ako technik vo firme URANPRES s.r.o. Spišská Nová Ves.
Od roku 1972 bol členom Horskej služby oblasti Slovenský raj. Od roku 1998 bol horským vodcom v Slovenskom raji. Člen Spišského dejepisného spolku.
Tvorba.
Jeho prvou prácou bola monografia o dejinách Malej vojny a bombardovaní Spišskej Novej Vsi. Ďalšími prácami sú publikácie zaoberajúce sa dejinami letectva na Spiši, dejinami Spiša a jeho osobnosťami.

</doc>
<doc id="162949" url="https://sk.wikipedia.org/wiki?curid=162949" title="Ján Petrík">
Ján Petrík

Ján Petrík môže byť:

</doc>
<doc id="162950" url="https://sk.wikipedia.org/wiki?curid=162950" title="Wimbledon 2007">
Wimbledon 2007

Wimbledon 2007 sa konal od 25. júna do 8. júla 2007. 
V roku 2007 sa na Wimbledone po prvýkrát rozdali rovnaké finančné čiastky pre mužov a ženy, napriek tomu, že ženy budú hrať iba na dva vyhraté sety. Keďže rekonštrukčné prace na Centrálnom kurte stále pokračujú, bude Wimbledon 2007 bez zasúvacej strechy. Víťazom mužskej dvojhry sa po piatykrát po sebe stal Roger Federer a vyrovnal tak rekord Björna Borga v počte po sebe získaných wimbledonských titulov. Víťazkou ženskej dvojhry sa po štvrtýkrát stala Venus Williamsová. Keďže bola až 23. nasadená prekonala vlastný rekord v najnižšie nasadenej wimbledonskej víťazke.
Udalosti.
24. apríla 2007 usporiadatelia turnaja oznámili, že finančná čiastka pre víťaza dvojhry sa zvyšuje na 700 000 £ (1,4 milióna $) ako pre mužov tak aj pre ženy. Celková dotácia turnaja je 11 282 710 £ čo je najvyššia dotácia tenisového turnaja vôbec.
Na Wimbledone sa na Centrálnom kurte a kurte číslo 1 po prvýkrát vyskúša aj technológia Jastrabieho oka. Na ostatných kurtoch sa bude aj naďalej používať systém Cyclops.
Seniori.
Mužská dvojhra.
 Roger Federer vs. Rafael Nadal 7 – 6, 4 – 6, 7 – 6, 2 – 6, 6 – 2
Ženská dvojhra.
 Venus Williamsová vs. Marion Bartoliová 6 – 4, 6 – 1
Mužská štvorhra.
 Arnaud Clément / Michaël Llodra vs. Bob Bryan / Mike Bryan 6 – 7 6 – 3 6 – 4 6 – 4
Ženská štvorhra.
 Cara Blacková / Liezel Huberová vs. Katarina Srebotniková / Ai Sugijamová 3 – 6, 6 – 3, 6 – 2
Zmiešaná štvorhra.
 James Murray / Jelena Jankovićová vs. Jonas Björkman / Alicia Moliková 6 – 3 3 – 6 6 – 1
Juniori.
Chlapčenská dvojhra.
 Donald Young vs. Vladimir Ignatic 7 – 5, 6 – 1
Dievčenská dvojhra.
 Urszula Radwańská def. Madison Brengleová 2 – 6, 6 – 3, 6 – 0
Chlapčenská štvorhra.
 Daniel Lopez / Matteo Trevisan def. Roman Jebavý / Martin Kližan 7 – 6 (5), 4 – 6, [10]-[8]
Dievčenská štvorhra.
 Anastasia Pavľučenkovová / Urszula Radwańská def. Misaki Doiová / Kurumi Narová 6 – 4, 2 – 6, [10]-[7]
Ostatné turnaje.
Štvorhra mužov.
 Jacco Eltingh / Paul Haarhuis vs. Mark Petchey / Chris Wilkinson 6 – 2, 6 – 2
Štvorhra seniorov.
 Jeremy Bates / Anders Järryd vs. Kevin Curren / Johan Kriek 6 – 3, 6 – 3
Štvorhra žien.
 Jana Novotná / Helena Suková vs. Ilana Klossová / Rosalyn Nidefferová 6 – 3, 6 – 3
Štvorhra vozíčkarov.
 Robin Ammerlaan / Ronald Vink vs. Šingo Kunieda / Satoši Saida 4 – 6, 7 – 5, 6 – 2

</doc>
<doc id="162959" url="https://sk.wikipedia.org/wiki?curid=162959" title="Obete druhej svetovej vojny">
Obete druhej svetovej vojny

Druhá svetová vojna bola najkrvavejší a najbrutálnejší konflikt v novodobých ľudských dejinách, spôsobila smrť desiatok miliónov ľudí. Všeobecne sa usudzuje, že vojne zahynulo najmenej 50 až 80 miliónov ľudí, čo predstavuje asi 2,5 až 4% svetovej populácie v roku 1939 (odhad z asi 2 miliárd ľudí). Tabuľky a grafy nižšie poskytujú prehľad o počte padlých podľa krajín a bojujúcich strán, na ktorej sa krajina zúčastnila na vojne.
Celkové straty.
Celkové straty na životoch spôsobené druhou svetovou vojnou podľa štatistík prezentovaných v tomto článku predstavujú vyše 72 miliónov ľudí. Straty civilistov, ktorých hodnoty sú najslabšie preukázateľné predstavujú asi 47 miliónov, vrátane asi 20 miliónov ľudí, ktorí zomreli počas vojny v dôsledku hladu a chorôb. Vojenské straty predstavujú asi 20 - 25 miliónov (najmenej 16% povolaných do zbrane), vrátane 5 miliónov vojnových zajatcov. Spojenci stratili asi 61 miliónov ľudí, štáty Osi stratili 11 miliónov. (Straty niektorých krajín, ktoré pôvodne bojovali spoločne s krajinami Osi a neskôr prešli na stranu spojencov sú započítané medzi straty Spojencov, nezávisle na tom, kedy ich utrpeli.) Veľkú disproporciu medzi obeťami, či vojnovými škodami zapríčinilo viacero faktorov, ako bola vojenská taktika, zločiny proti ľudskosti, ekonomické prípravy a celkový stupeň technického rozvoja.
Diskutované počty.
Štatistiky obetí druhej svetovej vojny sa v závislosti od zdroja výrazne rozchádzajú. Najoptimistickejšie odhady hovoria o najmenej 50 miliónoch, tie najhoršie o viac než 70-80 miliónoch mŕtvych. Nejasnosti ohľadom výšky obetí vojny spôsobil rad faktorov vrátane toho, že niektoré krajiny pristúpili k nebývalému stupňu represií (genocíde) civilného obyvateľstva, čo malo za následok, že v niektorých komunitách nezostali svedkovia alebo hodnoverné dôkazy, preukazujúce presnú výšku obetí, ktorá preto musela byť po vojne len odhadovaná. Pri niektorých bojových operáciách boli zničené alebo zajaté veľké armádne celky a ich dokumentácia bola spravidla porazenou stranou zničená aby sa nedostala do rúk nepriateľa. Evidencia obetí v týchto prípadoch nebola vždy dôsledná alebo možná. Ku koncu vojny sa ustupujúce vojská, resp. represívne zložky štátov Osi snažili zahladzovať dôkazy o svojich zločinoch na sovietskom a poľskom území. Naviac niektoré oblasti boli natoľko zdevastované bojovými operáciami a/alebo taktikou spálenej zeme jednotlivých bojujúcich strán, že v oblastiach nezostali svedkovia, alebo inštitúcie, ktoré by za normálnych okolností viedli evidenciu obetí. Neprehľadnosť do situácie vniesli aj povojnové zmeny hraníc štátov, hromadné vysťahovanie a presuny civilného obyvateľstva.
Zdroje použité v tomto článku pochádzajú zo súčasných odhadov. Dôležité boli najmä výskumy v Rusku po páde Sovietskeho zväzu, ktoré vrhli na straty krajiny nové svetlo. Straty ZSSR, sa podľa súčasných predstáv odhadujú na 26,6 milióna mŕtvych. Viacerí autori však spochybňujú presnosť počtov najmä civilných obetí, ktoré boli iba odhadované z nepresných informácií o rozdieloch v počte obyvateľov mnoho rokov pred a po vojne. Historici v postkomunistickom Poľsku odhadujú straty etnických Poliakov a Židov na 4,9 milióna. Historik zaoberajúci sa nemeckou armádou Dr. Rűdiger Overmans publikoval v roku 2000 štúdiu, ktorá odhaduje počet nemeckých padlých a nezvestných vo vojne na 5,3 milióna. Počet padlých Britského spoločenstva je založený na výskume organizácie CWGC. Uvedené straty zahŕňajú aj 12 miliónov úmrtí v dôsledku vojnou spôsobeného hladu v Číne, Indonézii, Indočíne a Indii, ktoré sa často za straty v dôsledku vojny nepovažujú.
Straty jednotlivých krajín.
Straty počas druhej svetovej vojny boli medzi jednotlivé bojujúce strany rozložené nerovnomerne. To sa týka najmä civilných obetí. Nasledujúca tabuľka podáva informácie o stratách jednotlivých krajín, počte ich obyvateľov na začiatku vojny a celkovom percentuálnom počte strát v pomere k obyvateľstvu.
Československo.
Celkové straty na životoch obyvateľov Československa dosahovali asi 350 000 až 360 000. Z toho v koncentračných táboroch zahynulo približne 235 000 osôb, z toho asi 149 000 židovského pôvodu. V Česku to bolo asi 78 000 a na Slovensku 71 000 osôb. Celkovo však prešlo koncentračnými tábormi asi 350 000 osôb. Neskoršia dokumentácia uvádza pre Česko 92 000 deportovaných (z toho 79 000 mŕtvych), zo Slovenska bolo deportovaných 109 000 ľudí. Pri stanných právach bolo bez súdov popravených 10 000 osôb. Počet padlých príslušníkov vojenských a partizánskych jednotiek predstavuje asi 12 000 osôb. Pri leteckých náletoch zahynulo 7000 osôb. Bezprostredne po skončení vojny zahynulo na následky prežitého utrpenia asi 95 000 osôb. Počas vojny bolo umučených a zavraždených asi 15 000 detí, prevažne židovského pôvodu, ale aj z vypálených obcí. Nacistický vpád na Slovensko si vyžiadal viac ako 10 000 obetí, v Pražskom povstaní padlo asi 1600 bojovníkov. Na nútené práce do Nemecka a do nacistami okupovaných krajín bolo nasadených asi 500 000 osôb z bývalého Česko-Slovenska. (Zo Slovenska to boli najmä vojaci dvoch odzbrojených východoslovenských divízií a zaistení obyvatelia vypálených obcí). Pri represáliách a prenasledovaní partizánov bolo čiastočne alebo úplne vypálených 90 obcí v Česku a na Slovensku.
Sovietsky zväz.
Sovietsky zväz bol krajinou, ktorá počas druhej svetovej vojny v Európe utrpela najťažšie ľudské straty, väčšinu z nich počas bojov s nacistickým Nemeckom. V krajine zahynulo alebo zomrelo v dôsledku vojnových útrap približne 26,6 milióna ľudí, z toho asi 8,7 milióna vojakov na fronte. Ďalších 127 000 sovietskych vojakov padlo v rokoch 1939/1940 počas zimnej vojny s Fínskom. Na počet obyvateľov síce utrpelo najťažšie straty Poľsko (zahynulo 16 % predvojnovej populácie), avšak viaceré regióny Sovietskeho zväzu, predovšetkým Ukrajina (16 %) a Bielorusko (25 %) utrpeli straty rovnako vysoké alebo vyššie.
Vývoj informácii o výške strát.
Krátko po vojne, v marci 1946, Stalin verejne priznal, že Sovietsky zväz stratil počas vojny 7 miliónov občanov. Toto číslo bolo silne podhodnotené. Počas Chruščovovej éry bolo oficiálne priznané, že krajina prišla asi o 20 miliónov občanov. Až počas Gorbačovovej vlády koncom 80. rokov 20. storočia, však boli sovietske straty systematicky skúmané špeciálnou komisiou, ktorá stanovila, ich výšku na približne 26,6 milióna. Toto číslo Gorbačov po prvýkrát verejne prezentoval pri príležitosti 45. výročia konca vojny (teda v roku 1990).
Straty podľa republík.
Odhady strát jednotlivých republík ZSSR počas vojny podľa Erlichmana (2004) sú založené na predvojnových štatistikách, ktoré uvádzajú, že v krajine žilo roku 1940 194 090 milióna ľudí. Súčasné štatistiky však naznačujú, že toto číslo bolo o niečo nižšie - 192,598 milióna obyvateľov. Obyvateľstvo ZSSR v roku 1940 zahŕňalo nové oblasti anektované v rokoch 1939 až 1945 vo východných častiach vtedajšieho Poľska, Litvy, Lotyšska, Estónska, Rumunskej Besarábie a Bukoviny, Podkarpatskej Rusi, Južný Sachalin a Kaliningradskú oblasť.
Erlichman tiež dodáva, že počas vojny zomrelo 1 700 000 osôb v dôsledku sovietskych represii. (200 000 popravených; 4 500 000 uväznených v táboroch Gulag, z nich 1 200 000 zahynulo; 2 200 000 deportovaných, z nich 300 000 zahynulo).
Straty asi 2 miliónov civilných obyvateľov západných častí Bieloruska, Ukrajiny a Litvy sú započítavané aj do strát Poľska. Sovietmi anektované oblasti západného Bieloruska, Ukrajiny a Vilniusu obývalo v roku 1939 asi 13 miliónov ľudí. Z nich sa po vojne asi 1,4 milióna smelo presťahovať na základe sovietsko-poľských dohôd späť do Poľska.
Vojenské straty podľa národnosti.
Z hľadiska národnosti padlých vojakov možno straty ZSSR rozdeliť nasledovne:

</doc>
<doc id="162961" url="https://sk.wikipedia.org/wiki?curid=162961" title="Estádio da Luz">
Estádio da Luz

Estádio da Luz (IPA: [ɨʃ.'ta.di.u dɐ luʃ]), známy aj pod názvom A Catedral, je futbalový štadión 4 kategórie, ktorý sa nachádza v Lisabone, v hlavnom meste Portugalska. Prezývku "A Catedral" nesie vďaka atmosfére, ktorú vytvárajú fanúškovia počas zápasov.
História.
Štadión postavili na mieste, na ktorom stal starý štadión s rovnakým názvom Estádio da Luz.
Štadión otvorili dňa 25. októbra 2003 v priateľskom zápase Benfica proti Nacionalu z Uruguaja. Benfica vyhrala pomerom 2:1 po dvoch góloch, ktoré dal Nuno Gomes.
Architektom je Damon Lavalle z austrálskej spoločnosti Popolus.
Ku dňu 9. november 2009 ho navštívilo 6 miliónov ľudí a pri príležitostí 10. výročia otvorenia v roku 2014 prekonala návštevnosť hranicu 11 miliónov ľudí.
Starý Estádio da Luz bol otvorený 1. decembra 1954. Mal obrovskú kapacitu, bol to najväčší štadión v Európe a tretí najväčší na svete.
Tento štadión mal najväčšiu návštevnosť v sezóne 1986/87 keď Benfica porazila Porto 3:1. Na štadióne bolo 135 000 ľudí.
Nový štadión bol otvorený v roku 2003 so zníženou kapacitou na 65 647. 
Vedľa štadióna sa nachádza múzeum, haly pre ostatné športy, socha Eusébia, námestie hrdinov a oficiálny obchod klubu. 
Hlavné udalosti.
Euro 2004
Dejisko troch zápasov v skupine, jedného štvrťfinále a finále. 
"Sedem divov sveta"
7. júla 2007 sa tu konal ceremoniál nových siedmych divou sveta.
Kandidatúra na Majstrovstvá sveta 2018-2022
V roku 2010 Portugalsko a Španielsko predložili kandidatúru na usporiadanie Majstrovstiev sveta v rokoch 2018 alebo 2022.
Pri tejto príležitosti sa hral zápas Portugalsko - Španielsko. Portugalsko vyhralo 4-0.
Finále Ligy Majstrov 2014
20. marca 2012 Výkonný výbor UEFA oznámil že finále v sezóne 2013/14 sa bude konať na Estádio da Luz. Finále hrali Real Madrid a Atlético Madrid. Real vyhral 4-1 po predĺžení.
Zápasy národného tímu.
Spolu
Zápasy: 19
Výhry: 16
Remízy: 1
Prehry: 2
Skóre: 42:11
 "Zápasy do 10. septembra 2018"
Externé odkazy.
Štadión na stránke klubu "S.L. Benfica" 

</doc>
<doc id="162963" url="https://sk.wikipedia.org/wiki?curid=162963" title="Bzovec">
Bzovec

Bzovec je potok na Záhorí, v centrálnej časti okresu Senica. Je to pravostranný prítok Starej Myjavy, meria 3,8 km a je tokom IV. rádu.
Pramení v Chvojnickej pahorkatine, v podcelku Unínska pahorkatina, na juhozápadnom úpätí vrchu Barbajky (305,2 m n. m.) v nadmorskej výške približne 215 m n. m. Preteká výlučne katastrálnym územím mesta Šaštín-Stráže. Od prameňa tečie sprvu severojužným smerom, preteká oblasťou ťažby ropy a postupne sa stáča na juhojuhozápad. Ďalej obteká lokalitu Novohrady na ľavom brehu, pričom vytvára oblúk prehnutý na západ a následne pokračuje znovu severojužným smerom. Napokon na východnom okraji intravilánu Stráží nad Myjavou podteká cestu II. triedy č. 500 a východne od Stráží, pri samote Brunovský mlyn, ústi v nadmorskej výške cca 170,5 m n. m. do Starej Myjavy.

</doc>
<doc id="162964" url="https://sk.wikipedia.org/wiki?curid=162964" title="Gastown">
Gastown

Gastown je historická štvrť vo Vancouveri, ležiaca medzi mestskými časťami Downtown a Downtown Eastside. Je ohraničená ulicou Water Street a trasou Kanadskej pacifickej železnice a ulicami Columbia Street, Hastings Street a Cambie Street.
Dejiny.
Gastown bol prvým centrom mesta – downtownom. Je pomenovaný po Johnovi Deightonovi, britskom námorníkovi, kapitánovi parníka a barmanovi, prezývanom "Utáraný Jack" - Gassy Jack, ktorý v tejto oblasti v roku 1867 otvoril prvý saloon. Gastown začal čoskoro prosperovať vďaka svojej píle a svojmu prístavu a rýchlo sa stal hlavným strediskom obchodu na okolí fjordu Burrard Inlet. Stal sa domovom pre lesných robotníkov a rybárov a pre posádky plachetníc, ktoré priplávali naložiť náklad dreva do Gastownu a mesta Moodyville, ležiaceho na severe fjordu Burrard Inlet.
V roku 1886 bolo založené mesto Vancouver a Gastown sa stal jeho súčasťou. V ten istý rok vypukol veľký požiar, ktorý Gastown s výnimkou dvoch budov premenil na spálenisko. Oblasť Gastownu bola kompletne prestavaná a darilo sa jej, stala sa strediskom veľkoobchodov až do vypuknutia Veľkej hospodárskej krízy v 30. rokoch 20. storočia. Až do zavedenia prohibície bol Gastown centrom nočného života – bolo v ňom 300 barov a krčiem. Po skončení hospodárskej krízy sa Gastown stal opomínanou a ošarpanou štvrťou vo veľkom a rozvíjajúcom sa meste a na tejto úrovni ostal až do 60. rokov.
V 60. rokoch sa občania mesta postavili proti plánom výstavby diaľnice, ktorej trasa mala smerovať cez historické štvrte Gastown a Chinatown a mestskú časť Strathcona. Kampaň vedená obchodníkmi a majiteľmi podnikov spolu s demonštrantmi, z ktorých niektorí boli Američania, vyhýbajúci sa povolaniu do armády (koncom 60. a začiatkom 70. rokov prebiehala vojna vo Vietname) vyvíjali nátlak na vládu provincie Britská Kolumbia, ktorá napokon v roku 1971 vyhlásila Gastown za súčasť historického dedičstva, čím sa jeho historické budovy uchovali do dnešných čias.
Súčasnosť.
V Gastowne sú obchody so suvenírmi pre turistov (na ulici Water Street), nočné podniky, reštaurácie, domovy ľudí s najnižšími príjmami aj nové kvalitné domy pre obyvateľov s vyšším príjmom. Ďalej sú tu právnické kancelárie, architektonické štúdiá, počítačové obchody, internetové kaviarne, umelecké galérie, hudobné a umelecké štúdiá a herecké a filmové školy.
Najslávnejšou (no nie najstaršou) pamiatkou v Gastowne sú Steam clock, parné hodiny. Nachádzajú sa na rohu ulíc Cambie Street a Water Street. Dlho boli poháňané elektrinou, no po ich oprave s finančnou pomocou miestnych obchodov už opäť fungujú iba na paru. Sú poháňané nízkotlakovou parou, ktorá poháňa miniatúrny parný stroj v podstavci hodín. K oznamovaniu času slúži hvizd pary.
Medzi populárne kultúrne podujatia, ktoré sa v Gastowne konajú každý rok patrí Medzinárodný jazzový festival (Vancouver International Jazz Festival) a medzinárodné cyklistické preteky Tour de Gastown.

</doc>
<doc id="162965" url="https://sk.wikipedia.org/wiki?curid=162965" title="Bištava">
Bištava

Bištava je potok na Záhorí, v centrálnej časti okresu Senica. Je to pravostranný prítok Dolinského potoka, meria 3,8 km a je tokom VII. rádu.
Pramení v Chvojnickej pahorkatine, v podcelku Unínska pahorkatina, východoseverovýchodne od kóty 251,7 m v lokalite Chrastiny, v nadmorskej výške približne 228 m n. m. Od prameňa tečie severojužným smerom cez lokalitu Zadné pole, následne sa stáča na juhojuhozápad a obteká osadu Bištava na pravom brehu. Ďalej sa stáča, pokračuje juhovýchodným smerom, preteká západným okrajom obce Dojč, pričom podteká cestu II. triedy č. 500. Napokon vstupuje do Borskej nížiny, do podcelku Myjavská niva, kde sa najprv prechodne stáča na juh a potom na juhozápad. Západojuhozápadne od obce Dojč sa v nadmorskej výške cca 175,5 m n. m. vlieva do Dolinského potoka. Nepriberá žiadne stále prítoky.

</doc>
<doc id="162970" url="https://sk.wikipedia.org/wiki?curid=162970" title="Ženská dvojhra na Wimbledone 2007">
Ženská dvojhra na Wimbledone 2007

Ženská dvojhra na Wimbledone 2007 sa hrala ako súčasť Wimbledonu 2007 od 25. júna do 7. júla. Súťaže sa zúčastnilo 128 hráčov, z toho 32 nasadených, 12 kvalifikantiek, 8 hráčok s divokou kartou a 1 náhradníčka. Víťazkou sa po štvrtýkrát stala Venus Williamsová, ktorá vo finále porazila prekvapenie turnaja Marion Bartoliovú 6:4, 6:1.
Denný sumár.
Deň 1: 25. jún.
Začiatok zápasov prvého dňa Wimbledonu bol kvôli dažďu posunutý o dve a pol hodiny a aj neskôr boli zápasy párkrát prerušené, takže sa nestihli odohrať všetky zápasy naplánované na prvý deň. Do druhého kola hladko v dvoch setoch postúpili nasadené favoritky Justine Heninová, Serena Williamsová, Marion Bartoliová, Sybille Bammerová, Šachar Peerová a Lucie Šafářová. Z nasadených hráčok sa najviac potrápili Martina Hingisová, ktorá v zápase proti Naomi Cavadayovej odvracala dva mečbaly, aby nakoniec vyhrala 6:7, 7:5, 6:0 a Patty Schnyderová, ktorá vyhrala tretí set pomerom 8:6. V súbojoch nenasadených do druhého kola postúpili Alicia Moliková, Kaia Kanepiová, Roberta Vinciová, Vera Duševinová a Laura Granvilleová. Slovenka Martina Suchá nestačila na Japonku Aiko Nakamurovú a prehrala v dvoch setoch 5:7, 2:6.
Deň 2: 26. jún.
Ako prvá svoj zápas dohrala Slovenska Daniela Hantuchová, ktorá zmietla z kurtu Rusku Pavľučenkovovú 6:0, 6:1. Aj druhá Slovenka Jarmila Gajdošová postúpila po výhre nad Američankou Shaughnessyovou 6:2, 6:4. V druhom kole sa stretne s turnajovou trojkou, Jelenou Jankovićovou. Okrem turnajovej 30 Oľgy Pučkovovej všetky nasadené hráčky postúpili do druhého kola. Problémy mali iba Svetlana Kuznecovová, Michaëlla Krajiceková a Venus Williamsová, ktoré na postup potrebovali tri sety. Do ďalších bojov sa dostali aj kvalifikantky Hana Šromová, Oľga Govorcovová, Nika Ožegovićová a Ágnes Szávayová a domáca držiteľka divokej karty Katie O’Brienová.
Deň 3: 27. jún.
Tretí hrací deň znova ovplyvnilo počasie. Hralo sa približne iba do šiestej večer miestneho času, kedy začalo pršať. Aj tak sa však stihli dohrať všetky zápasy prvého kola a aj niektoré zápasy druhého kola. Podobne ako v predchádzajúce dni aj tento deň vyhrávali favoritky. Z nasadených do druhého kola nepostúpila iba Anabel Medinová Garriguesová, ktorá podľahla svojej partnerke zo štvorhry Pascualovej v troch setoch. Do tretieho kola zase nepostúpila Sybille Bammerová, ktorá nestačila na Američanku Lauru Granvilleovú. Jediná Slovenka v stredajšom programe Jarmila Gajdošová prehrala s treťou nasadenou Jelenou Jankovićovou.
Deň 4: 28. jún.
Štvrtý hrací deň sa začalo hrať o hodinu skôr, aby sa stihli odohrať zápasy z predchádzajúceho dňa. Po výhre nad Ruskou Jelenou Lichovcevovou do tretieho kola postúpila Slovenka Daniela Hantuchová. Stretne sa v ňom s Katarinou Srebotnikovou. Na úkor nasadených sa do ďalších bojov prebojovala mladučká Rakúšanka Tamira Paszeková, Viktorija Azarenková z Bieloruska, Francúzka Aravane Rezaïová, Akiko Morigamiová, ktorá vyradila nasadenú trinástku Dinaru Safinovú a Agnieszka Radwańská, ktorej pre zranenie vzdala Martina Müllerová. Ostatné favoritky zdolali svoje súperky po väčšine v dvoch setoch. Potrápili sa len Patty Schnyderová, Ai Sugijamová a Lucie Šafářová.
Deň 5: 29. jún.
Piaty hrací deň priniesol dve prekvapenia. Nečakal sa postup Laury Granvilleovej cez Martinu Hingisovú a Michaëlly Krajicekovej cez Annu Čakvetadzeovú. Naopak svoj zápas tretieho kola ľahko zvládli Justine Heninová, Serena Williamsová a Marion Bartoliová. Slovenka Daniela Hantuchová na postup do štvrtého kola potrebovala proti Katarine Srebotnikovej tri sety. Rovnako tri sety na postup Patty Scheiderová a Jelena Jankovićová.
Deň 6: 30. jún.
V sobotu na Wimbledone skoro celý deň pršalo. Svoje zápasy stihli odohrať iba Marija Šarapovová, ktorá v dvoch setoch vyhrala nad Ai Sugijamovou a Amélie Mauresmová, ktorá vyradila Maru Santangelovú. Venus Williamsová bude dohrávať zápas s Akiko Morigamiovou pravdepodobne v pondelok. Venus vyhrala prvý set, ale v druhom prehráva 1:4. Zápas Jeleny Dementievovej s Tamirou Paszekovou prerušili za stavu 6:3, 0:1. Svetlana Kuznecovová viedla 6:2, 4:3 nad Agnieszkou Radwańskou, Ana Ivanovićová 6:3 nad Rezaïovou, Nicole Vaidišová 6:4, 3:2 nad Viktoriou Azarenkovou a zápas Virginia Ruanová Pascualová Nadia Petrovová bol prerušený za stavu 3:6, 1:3.
Deň 7: 2. júl.
V pondelok sa dohrávali stretnutia tretieho kola. Prekvapenie sa zrodilo v súboji mladučkej Paszekovej s turnajovou dvanástkou Jelenou Dementievovou. Rakúšanka vyhrala v troch setoch 3:6, 6:2, 6:3. Z ostatných súbojov tretieho kola postúpili nasadené favoritky. Po dohratí posledného zápasu tretieho kola sa na trávnaté kurty spustil dážď a tak ďalšie zápasy boli prerušené. Nakoniec sa odohralo ešte dve stretnutia 4. kola, v ktorých Serena Williamsová porazila Danielu Hantuchovú 6:2, 6:7, 6:2 a Michaëlla Krajiceková Lauru Granvilleovú 6:3, 6:4. Justine Heninová stihla postúpiť ešte pred dažďom.
Deň 8: 3. júl.
V tomto hracom dni znova poznačenom dažďom vypadla jedna zo štyroch bývalých víťaziek Wimbledonu a obhajkyňa titulu z roku 2006 Amélie Mauresmová. Prehrala s Češkou Vaidišovou v troch setoch 6:7, 6:4, 1:6. Vypadla aj spolufavoritka turnaja Srbka Jelena Jankovićová, ktorá nestačila na Francúzku Bartoliová. Do štvrťfinále však postúpila druhá Srbka Ana Ivanovićová a Ruska Svetlana Kuznecovová.
Deň 9: 4. júl.
Streda priniesla súboj dvoch bývalých víťaziek Wimbledonu Marije Šarapovovej a Venus Williamsovej, z ktorého vyšla víťazne Williamsová. Jej sestra Serena bola menej úspešná a ostala na rakete turnajovej jednotky Justine Heninovej. Po výhre nad Michaëllou Krajicekovou do semifinále postúpila aj Francúzka Marion Bartoliová .
Deň 10: 5. júl.
Zo zostávajúcich štvrťfinálových zápasov postúpili Venus Williamsová po výhre nad Svetlanou Kuznecovovou a Ana Ivanovićová, ktorá po tuhom boji v troch setoch porazila Nicole Vaidišovú.
Deň 11: 6. júl.
Do finále Wimbledonu sa nečakane prebojovali Francúzka Marion Bartoliová, ktorá vyradila svetovú a turnajovú jednotku Justine Heninovú 1:6, 7:5, 6:1 a Američanka, trojnásobná wimbledonská víťazka, ale len 23. nasadená, Venus Williamsová, ktorá porazila turnajovú šestku Anu Ivanovićovú 6:2, 6:4.
Deň 12: 7. júl.
Finále Wimbledonu bolo jasnou záležitosťou trojnásobnej víťazky Venus Williamsovej. V prvom sete viedla 3:0 s jedným brejkom, ale Marion Bartoliová vyrovnala na 3:3 a potom si až do stavu 5:4 obidve hráčky držali svoje podanie. Williamsovej sa podaril rozhodujúci brejk a vyhrala prvý set 6:4. V druhom sete Williamsová opäť vyhrávala 3:0, keď Bartoliová vyhrala svoju prvú hru. Bola to však aj jej jediná hra v druhom sete a preto prehrala 6:1.

</doc>
<doc id="162971" url="https://sk.wikipedia.org/wiki?curid=162971" title="Miro Žbirka">
Miro Žbirka



</doc>
<doc id="162972" url="https://sk.wikipedia.org/wiki?curid=162972" title="Kdevelop">
Kdevelop



</doc>
<doc id="162973" url="https://sk.wikipedia.org/wiki?curid=162973" title="Maják">
Maják

"Maják je aj výstražné svetlo na sanitke, aute požiarnikov, policajtov a pod., pozri maják (svetlo na automobile)."
Maják je stavba pri pobreží slúžiaca na navigáciu a pomoc pri riadení lode na mori. Majáky slúžia aj ako navigačná pomoc pre menšie lietadlá letiace v noci. Využívajú sa aj na označenie nebezpečných úsekov pobrežia, plytčín a bezpečných ciest do prístavov. Maják je veža, na vrchole ktorej cez systém lámp a šošoviek svieti svetlo. Na celom svete je v prevádzke asi 1 500 majákov, ich počet sa drasticky znížil z dôvodu využívania dnešných moderných navigačných prístrojov. Najznámejším majákom v dejinách je Alexandrijský maják, postavený na ostrove Faros v egyptskej Alexandrii.

</doc>
<doc id="162974" url="https://sk.wikipedia.org/wiki?curid=162974" title="Klinika Grace">
Klinika Grace

Klinika Grace (orig. "Grey's Anatomy") je populárny americký seriál odohrávajúci sa na Klinike Grace vo washingtonskom meste Seattle. Seriál debutoval na americkom televíznom kanáli ABC v marci 2005. Na Slovensku sa seriál začal vysielať 23. novembra 2006 na STV. Hlavnou postavou seriálu je doktorka Meredith Grey, ktorá pracuje ako chirurg na spomínanej Klinike Grace.
Ocenenia.
Seriál získal mnoho ocenení i nominácii v časovom období 2004 - 2009. Najhodnotnejšie výhry sú Cena Emmy za rok 2008 za "najlepší televízny seriál - kategória dráma - najlepšia herečka Katherine Heigl", Zlatý glóbus za rok 2007 za "najlepší televízny seriál - kategória dráma", Zlatý glóbus za rok 2006 za najlepšia herečka v seriáli, miniseriáli... Sandra Oh a Cena Emmy za rok 2006 za "najlepší televízny seriál - kategória dráma". 

</doc>
<doc id="162975" url="https://sk.wikipedia.org/wiki?curid=162975" title="Cimoliasauridae">
Cimoliasauridae

Cimoliasauridae je vyhynutá čeľaď veľmi slabo preštudovaných malých a odchýlnych dlhokrkých plesiosaurov z obdobia kriedy.
Charakterizoval ich, na rozdiel od čeľadí Elasmosauridae a Plesiosauridae kratší krk a väčšia hlava ale ich zuby pripomínali tie z čeľade Plesiosauridae. Sú známe iba zo skromných ostatkov, väčšinou úlomkov.

</doc>
<doc id="162977" url="https://sk.wikipedia.org/wiki?curid=162977" title="Texaská republika">
Texaská republika

Texaská republika bol nezávislý štát v Severnej Amerike medzi Spojenými štátmi a Mexikom, ktorý existoval v rokoch 1836 až 1845. Vznikol ako republika, ktorá sa odtrhla od Mexika v dôsledku Texaskej revolúcie. Štát vyhlásil hranice, ktoré zahŕňali oblasť, ktorá dnes celá leží v súčasnom americkom štáte Texas, ako aj časti súčasných štátov Nové Mexiko, Oklahoma, Kansas, Colorado a Wyoming založené na zmluvách Velasco medzi novovytvorenou republikou a Mexikom. Východná hranica so Spojenými štátmi bola definovaná zmluvou Adams-Onís medzi Spojenými štátmi a Španielskom v roku 1819. Južná a najzápadnejšia hranica s Mexikom bola sporná počas celej existencie republiky, pričom Texas vyhlasoval, že hranicou je Rio Grande, zatiaľ čo Mexiko za hranicu považovalo rieku Nueces. Tento spor sa neskôr stal dôvodom vypuknutia mexicko-americkej vojny po anexii Texasu.

</doc>
<doc id="162978" url="https://sk.wikipedia.org/wiki?curid=162978" title="Texasská republika">
Texasská republika



</doc>
<doc id="162980" url="https://sk.wikipedia.org/wiki?curid=162980" title="John Deighton">
John Deighton

John Deighton (* november 1830, Hull, Spojené kráľovstvo - † 29. máj 1875, Vancouver, Britská Kolumbia, Kanada), známy ako Gassy Jack - "Táravý Jack", bol anglický obchodník, majiteľ baru a kapitán. Vo Vancouveri je po ňom pomenovaná historická štvrť Gastown.
Medzi rokmi 1862 až 1867 John Deighton viedol bar v meste New Westminster v Britskej Kolumbii. Neskôr si otvoril bar "Globe Saloon" na južnej strane fjordu Burrard Inlet. Postavil ho spolu s robotníkmi z píly Hastings Mill a námorníkmi za prísľub všetkej whisky, ktorú zvládnu vypiť na jedno posedenie. Bar bol zbúraný, keď bolo založené mesto Granville a bol znovu postavený pod novým menom "Deighton House". Jeho brat Tom Deighton a jeho žena prevzali bar v roku 1874 a John Deighton začal pracovať na parníku, ktorý plával po rieke Fraser. No po rodinnej hádke o niekoľko mesiacov neskôr opäť prevzal bar a viedol ho až do jeho smrti v nasledujúcom roku.
Johna Deightona pre jeho rozprávačské nadanie a družnú povahu prezývali "Utáraný Jack" - "Gassy Jack". Toto meno sa vžilo a oblasť na okolí baru je dnes známa ako Gastown.
John Deighton je pochovaný v meste New Westminster v Britskej Kolumbii na cintoríne Forest Lawn Cemetery.

</doc>
<doc id="162981" url="https://sk.wikipedia.org/wiki?curid=162981" title="Lockheed U-2">
Lockheed U-2

Lockheed U-2 je americké prieskumné lietadlo, vyvinuté v 50. rokoch.
Vznik a vývoj.
V januári 1953 vypracovali Bill Lamar a major John Seaberg štúdiu, ktorá sa zaoberala možným vývojom vysoko špecializovaného prieskumného lietadla, ktoré by sa vyrábalo v malom počte. Odvtedy sa začali predstavitelia amerického letectva zaoberať myšlienkou vývoja takéhoto stroja, ktorý by bol schopný vykonávať prieskum z veľkých výšok. Bolo prijaté rozhodnutie, obísť popredných výrobcov lietadiel ako Lockheed, Boeing a Convair a namiesto toho sa zamerať na spoločnosti „Bell Aircraft Corporation“ a „Fairchild Engine and Airplane Corporation“. Predpokladalo sa, že v dôsledku relatívne krátkeho výrobného obdobia dajú menšie spoločnosti tomuto projektu vyššiu prioritu. Okrem toho oslovili aj predstaviteľov Martin Company, aby preskúmali možnosť modifikácie ľahkého prúdového bombardéru B-57. 
Všetky tri spoločnosti boli požiadané, aby predložili svoje návrhy do konca roka. Projekt, nazvaný Bald Eagle (orol bielohlavý), požadoval podzvukové lietadlo s akčným rádiusom 2778 km a výškovým dostupom 21336 m.
Posádku mal tvoriť len jeden pilot a užitočné zaťaženie malo byť medzi 45 až 318 kg. Lietadlo malo byť poháňané nejakými dostupnými motormi a malo mať čo najnižšiu hmotnosť.
Trojica firiem predložila svoje štúdie do januára 1954. Modifikovaný B-57 od Martin Company, označovaný ako Model 294 (neskôr premenovaný na RB-57D), bol vybavený predĺženými krídlami, prispôsobený na nesenie kamier a senzorov a poháňaný dvojicou výkonnejších motorov. M-195 od Fairchildu mal byť poháňaný jedným motorom, zabudovaným nad trupom lietadla. Bell prišiel s ponukou ľahkého, dvojmotorového lietadla s názvom Model 67 (nakoniec označovaný ako X-16).
Spoločnosť Martin Company vyrobila celkovo 20 lietadiel RB-57D v troch verziách. Riešenie od Martin Company však bolo považované len za dočasné a malo len vyplniť medzeru, kým nevznikne nová konštrukcia s lepšími vlastnosťami. M-195 od Fairchildu splnilo požiadavky letectva, ale nebolo nakoniec tak výkonné ako X-16 od Bellu.
V septembri 1954 bola podpísaná s US Air Force zmluva, ktorá zaväzovala spoločnosť Bell postaviť do 18 mesiacov prototyp a následne vyrobiť 27 ďalších drakov lietadiel. Konštruovanie prototypu X-16 išlo prvých 12 mesiacov hladko, avšak budúcnosť stroja ovplyvnili udalosti, ktoré sa odohrali vo Washingtone. Predstavitelia CIA sa dozvedeli štúdii letectva a nástojili na tom, že tajný prieskum nad nepriateľským územím by mal spadať do ich kompetencie. 
Navyše sa o projekte dozvedel hlavný dizajnér spoločnosti Lockheed Clarence L. „Kelly“ Johnson a rozhodol sa predložiť svoj vlastný návrh. Ten bol spočiatku odmietnutý, pretože bol príliš nekonvenčný a vybavený iba jedným motorom. CIA však preferovala práve návrh z dielne Lockheedu. Navyše Johnson prišiel s ponukou, ktorá sa nedala odmietnuť. Nielen že prevzal zodpovednosť za akúkoľvek údržbu a servis úplne novej leteckej konštrukcie, ale ešte prisľúbil, že lietadlo nazvané CL-282 bude vo vzduchu do 8 mesiacov. Na základe toho dostal povolenie postaviť 20 letuschopných strojov v hodnote 22,5 milióna dolárov. 
Nový stroj Lockheedu bol postavený na základe experimentálnej stíhačky XF-104, došlo však k prepracovaniu nosu lietadla a chvostových plôch, ktoré boli z pôvodného tvaru T nahradené konvenčnejším usporiadaním. Lietadlo dostalo zavádzajúce označenie U-2. „U“ (utility) predstavuje v americkom letectve skratku pre viacúčelový stroj, zatiaľ čo prieskumné lietadlá sú zvyčajne označované písmenom „R“ (reconnaissance). 
Začiatkom decembra 1954 začal Johnson zostavovať tím inžinierov a výrobných pracovníkov. Táto úloha bola sťažená tým, že projekt podliehal prísnemu utajeniu a Johnson musel dokázať stiahnuť týchto pracovníkov z iných projektov Lockheedu bez toho, aby ich nadriadeným vysvetlil, na čo ich potrebuje. Títo ľudia boli hneď od začiatku značne vyťažení a na projekte trávili 45 hodín týždenne. Situácia sa nezmenila ani vtedy, keď sa tím rozrástol na 80 ľudí. Práve naopak, všetci členovia tímu pracovali až 65 hodín týždenne. 
Vďaka tomuto obrovskému nasadeniu celého tímu sa Johnsonovi takmer podarilo splniť svoj sľub. Dňa 4. augusta 1955, deväť mesiacov po jeho vyhlásení, sa uskutočnil prvý let prototypu, nazvaného Article 341. Testovací pilot LeVier sa s lietadlom dostal do výšky asi a dosiahol rýchlosť približne /h. LeVier odskúšal pár základných manévrov a po 40 minútach úspešne pristál.
Niektoré zdroje uvádzajú, že U-2 absolvovala prvý let 1. augusta 1955. V ten deň sa ale konali iba rozjazdové skúšky na vzletovej dráhe. Je síce pravda, že počas nich LeVier zrýchlil lietadlo na /h a na jeho veľké prekvapenie sa zrazu ocitol vo vzduchu. Pilot však nemal žiadne úmysly s lietadlom absolvovať let a preto sa hneď pokúšal dostať späť na zem. Motor J57 mal ale pomalé reakcie a tak sa U-2 dostala do výšky približne . Technicky vzaté sa lietadlo v ten deň dostalo prvýkrát do vzduchu, nešlo však v žiadnom prípade o skúšobný let.
Počas nasledujúcich niekoľkých týždňov dokončil LeVier ďalších 16 letov, pričom U-2 dosiahla svoju maximálnu rýchlosť 0,88 Machu. Do 31. marca 1956 sa flotila testovacích U-2 rozrástla na deväť lietadiel, ktoré už úhrnne nalietali 1042 hodín. Podarilo sa tiež prekonať výškový rekord , ktorý stanovil v auguste 1955 britský pilot Walter Gibb na lietadle English Electric Canberra.
Na urýchlenie letových skúšok boli prvé U-2 poháňané motorom J57-P-37, ktorý bol skonštruovaný pre bombardéry B-52. Pri tomto motore však od určitej výšky dochádzalo k strate výkonu v dôsledku zhasnutia plameňa v spaľovacej komore. Tento problém sa vyriešil až s príchodom motora J57-P-31, ktorý bol navrhnutý tak, aby fungoval až takmer do .
Hoci inžinieri spoločnosti Lockheed namerali, že lietadlo dokáže dosiahnuť maximálne preťaženie až 4 g, stanovený letový limit bol na úrovni 2,5 g, aby nedošlo k preťaženiu žiadneho z týchto strojov.
Na jar roku 1957, dve desaťročia pred príchodom stealth technológie, sa CIA snažila u lietadla U-2 znížiť efektívnu odrazovú plochu. V rámci tohto priekopníckeho úsilia, známeho ako Project Rainbow, experimentovali inžinieri Lockheedu s rôznymi materiálmi pohlcujúcimi radarové vlny. Počas jedného z testovacích letov prototypu Article 341 spôsobili izolačné vlastnosti nového materiálu, použitého v okolí motorového priestoru, prehriatie hydraulického systému. Výsledkom bolo zníženie výkonu motora a strata tlaku v kabíne. Keďže piloti nosili pretlakový oblek, obvykle to nespôsobovalo problémy. V tomto prípade však nefungoval jeden z uzáverov a keď sa oblek nafúkol, vzduch z prilby pilota unikol. To spôsobilo stratu vedomia testovacieho pilota a následnú haváriu stroja. 
Nasadenie.
Lietadlo sa používalo najmä počas vrcholiacej studenej vojny. Známe boli najmä prelety strojov U-2 nad ZSSR a Kubou. Potom, ako bolo 1. mája 1960 jedno z lietadiel zostrelené nad Sovietskym zväzom protilietadlovou raketou neďaleko Sverdlovska a pilota Garyho Powersa zajala sovietska strana, skončila sa aj éra preletov týchto strojov nad sovietskym územím. Nasledovala kríza v sovietsko-amerických vzťahoch (tzv. aféra U-2). Fotografie U-2 tiež odhalili sovietsku raketovú základňu na Kube, čím začala kubánska kríza. Neskôr bol aj nad Kubou jeden stroj U-2 zostrelený (jeho pilot zahynul).
Lietadlá U-2 sa dodnes používajú na vzdušný prieskum a civilné výskumné úlohy, sčasti vo verzii TR-1, ktorá je druhou generáciou U-2. V priebehu roku 2009 prekročilo niekoľko strojov U-2 amerického letectva 25 000 nalietaných hodín. Jeden zo strojov mal pritom odslúžených 41 rokov a prekonal po núdzových pristátiach „na brucho“ o 3 generálne opravy viac než povoľujú cykly takýchto opráv.
Varianty.
U-2A - prvá produkčná verzia, poháňaná motorom J57-P-37A. Lietadlo bolo dlhé , malo rozpätie krídel a nosnú plochu .
U-2B - verzia, ktorá mala byť schopná detegovať sovietske rakety a mala sa stať súčasťou amerického výstražného systému. Vývoj bol nakoniec zrušený a k sériovej výrobe týchto lietadiel nedošlo.
U-2C - verzia s väčšími prívodmi vzduchu a výkonnejším motorom J75-P-13. Išlo o iniciatívu CIA, ktorá od roku 1958 začala vybavovať flotilu svojich U-2 týmto modernejším motorom. Americké letectvo k tomu nikdy nepristúpilo. O sedem rokov neskôr bola flotila U-2C vybavená ešte výkonnejšou verziou J75-P-13B. Väčší ťah umožnil lietadlám dosiahnuť operačnú výšku rýchlejšie. Vďaka tomu sa zredukoval čas strávený v tropopauze, kde sa zvyčajne vytvárajú kondenzačné stopy. V dôsledku toho sa znížilo riziko vizuálnej detekcie. Použitie silnejšieho motora zároveň umožnilo lietadlu uniesť viac prieskumného vybavenia a dosiahnuť výšku až (s J75-P-13B). 
Úpravy na lietadle spôsobili nárast hmotnosti o , kvôli čomu musela byť U-2C vybavená aj so zosilneným podvozkom. Maximálna vzletová hmotnosť vzrástla na . V dôsledku zmeny hmotnosti došlo aj k zmene ťažiska lietadla. Tento problém bol odstránený úpravou horizontálnych stabilizátorov. Ďalším negatívnym vedľajším efektom, ktorý súvisel s letom vo vyššej nadmorskej výške, bolo zníženie doletu zo na . 
U-2CT - dvojmiestna cvičná verzia. Vznikla prerobením havarovaných lietadiel. V roku 1973 a 1976 boli letectvu dodané dve takto modifikované lietadlá, ktoré boli zavedené až do roku 1987.
U-2D - dvojmiestna experimentálna verzia, na ktorej boli testované rôzne senzory.
U-2E - trojica lietadiel USAF, ktoré v roku 1962 získali možnosť tankovania vo vzduchu pomocou tankeru KC-135 Stratotanker. 
U-2F - šesť lietadiel CIA, ktoré v roku 1961 získali možnosť tankovania vo vzduchu pomocou tankeru KC-135 Stratotanker. 
U-2G - verzia upravená tak, aby mohla operovať z paluby lietadlových lodí. Tieto stroje získali záchytný hák a mali zosilnenú vzperu podvozku. Tri U-2 boli začiatkom 60. rokov modifikované na túto verziu. 
U-2H - verzia, ktorá mohla operovať z paluby lietadlových lodí a zároveň mala schopnosť dopĺňať palivo počas letu. Len jediné lietadlo bolo upravené do tejto verzie.
U-2R - verzia so zväčšeným trupom, ktorý umožnil niesť viacero rôznych kamier a senzorov v závislosti od požiadaviek misie. Trup lietadla sa predĺžil na , rozpätie krídel vzrástlo na a nosnú plocha sa zväčšila na . Lietadlo mohlo niesť prieskumné vybavenie o hmotnosti . Priestor v kokpite sa zväčšil o 45%, čo umožnilo vybaviť pilotov objemnejšími a pohodlnejšími pretlakovými oblekmi. U-2R získala aj nové vystreľovacie sedadlo, ktoré bolo možné bezpečne používať aj v extrémne nízkej nadmorskej výške. Maximálna vzletová hmotnosť vzrástla na .
V tejto verzii bolo vyrobených 12 lietadiel a boli zavedené do služby od januára 1969. V roku 1971 bol do nosu lietadiel nainštalovaný radar so sysntetickou apertúrou, ktorý umožňoval identifikovať pozemné ciele na vzdialenosť za akýchkoľvek poveternostných podmienok. Lety nad oceánom dokonca potvrdili, že radar dokázal zachytiť lode na ešte väčšiu vzdialenosť. V marci 1972 bolo lietadlo vybavené dátovým spojením, ktoré umožnilo poslať dáta z radaru pozemnej stanici na okamžité spracovanie a následné zaslanie veleniu. V rámci projektu Highboy boli pod krídla nainštalované kontajnery, ktoré obsahovali ďalšie senzory.
Používatelia.
Súčasní používatelia.
 USA
United States Air Force: 1956–súčasnosť
NASA: 1981–súčasnosť 
Bývalí používatelia.
 Spojené kráľovstvo
Royal Air Force: 1958–1960
 Taiwan
Vzdušné sily Taiwanu: 1960–1974
 USA
Central Intelligence Agency (CIA): 1956–1974 
Špecifikácia (U-2R).
Lockeed U-2 je jednomotorový stredoplošník s hliníkovou konštrukciou s využitím niektorých kompozitných materiálov. Cvičná verzia má druhý kokpit namiesto "Q-Bay", ktorá slúži na umiestenie fotografického vybavenia. Niektoré technické údaje lietadiel U-2R a TR-1 sú stále utajované.

</doc>
<doc id="162982" url="https://sk.wikipedia.org/wiki?curid=162982" title="Zoznam vodných tokov v povodí Myjavy">
Zoznam vodných tokov v povodí Myjavy

Zoznam vodných tokov v povodí Myjavy obsahuje všetky pomenované vodné toky v slovenskej časti povodia Myjavy.

</doc>
<doc id="162983" url="https://sk.wikipedia.org/wiki?curid=162983" title="Holandský Timor">
Holandský Timor



</doc>
<doc id="162984" url="https://sk.wikipedia.org/wiki?curid=162984" title="Portugalský Timor">
Portugalský Timor



</doc>
<doc id="162988" url="https://sk.wikipedia.org/wiki?curid=162988" title="Ivan Žiak">
Ivan Žiak

Ivan Žiak (* 30. október 1952, Rudina - okres Kysucké Nové Mesto), slovenský prvoligový futbalový brankár 80-tych rokov 20. storočia. V súčasnosti podniká a vo svojej futbalovej škole trénuje novú generáciu brankárov.
Futbalové začiatky.
Medzi žrde sa začal stavať ako 7-ročný a jeho prvým trénerom bol Teodor Zvara. K výkonnostnému rastu mladého Ivana Žiaka prispeli tréneri Beniač, Ing. Hančin, Kľučiar, Baránek a J. Marko. Brankárskym vzorom mu bol jeho dlhoročný starší kolega František Plach, ktorý ho zaúčal do tajov brankárskeho umenia.
V žiackej súťaži dosiahol kolektív ZVL Žiliny, za ktorý Ivan Žiak chytal, 3. miesto na 1. majstrovstvách Slovenska. Súčasne si však Ivan Žiak brával i masku hokejového brankára. Obom športom sa venoval až po dorasteneckú ligu. Nakoniec ostal verný futbalu. Už ako 13-ročný bol preradený do dorasteneckého družstva a po dvoch rokoch chytal v dorasteneckej lige. Vtedy patril tento kolektív medzi dorasteneckú elitu. Hrali v ňom aj iní bývalí žilinskí prvoligisti Chobot, Beleš, Gerhárt. Tento kolektív dosiahol aj niekoľko medzinárodných úspechov. Stal sa dvojnásobným víťazom turnaja v Paríži, zvíťazil tiež na turnaji v Nordkirchene v bývalej NSR. Po prekročení vekovej hranice bol Ivan Žiak preradený do B-mužstva ZVL Žiliny, odkiaľ po polroku narukoval do Tatrana Prachatice v južných Čechách. Tam značnou mierou prispel k postupu tohto mužstva do divízie.
Po návrate z vojenskej služby mal viac ponúk od ligových mužstiev, no ostal verný farbám ZVL Žilina a stal sa členom prvoligového kolektívu. Silná konkurencia brankárskych individualít, akými boli Cepo, Plach, Smak však znamenala, že Ivan Žiak chytal za divízne Béčko. Až po odchode Placha a Smaka sa stal druhým brankárom ZVL. No túžba postaviť sa medzi prvoligové žrde sa mu ešte nesplnila. Zranil sa a medzitým svoju šancu využil iný odchovanec Žiliny, Murarík.
Chemlon Humenné (január 1976-1977).
Ako 23-ročný Ivan Žiak prestúpil po všetkých zraneniach do Chemlonu Humenné a stál v bráne hneď od začiatku jarnej sezóny. 
Úspech ne seba nedal dlho čakať. V ankete o najúspešnejšieho športovca roka 1976 v okrese Humenné sa objavil v prvej desiatke aj Ivan Žiak. Chemlon Humenné skončil na 3. mieste SNL (po 1. a 2. celoštátnej federálnej lige tretia najvyššia futbalová súťaž spolu s ČNL v ČSSR). V nasledujúcej sezóne 1976-1977 sa Humenné stalo víťazom SNL, ktorá sa v rámci reorganizácie po zrušení 2. federálnej ligy stala spolu s ČNL druhou najvyššou súťažou. Ivan Žiak sa po tejto úspešnej sezóne rozhodol o prestup.
VSS-ZŤS Košice (1977-1980).
Napriek záujmu viacerých prvoligových oddielov (Inter, Slovan, Žilina, Trenčín, VSS) o Ivana Žiaka, jeho ďalšou zastávkou bolo mužstvo VSS Košice, ktoré kvôli poslednému miestu muselo opustiť 1. ligu. A tak novým cieľom mužstva, v ktorom v tom čase hrávali okrem iných aj Dušan Gallis, Polák, Štafura, Danko alebo Jutka, bolo prispieť k návratu mužstva do najvyššej futbalovej súťaže. Ročník 1977-1978 bol úspešný a kolektív sa stal víťazom SNL. V modrožltom drese Ivan Žiak so spoluhráčmi obhájil česť svojho tímu aj proti takým prestížnym súperom ako boli reprezentanti ČSSR A, Bohemians Praha alebo Sparta Praha. V sezóne 1978-1979 klub vystupoval, už opäť v 1. lige, pod názvom ZŤS. Na Bohemianse Ivan Žiak hrdo zdolával Panenkove útoky, ale školácku chybu, ktorej sa tam dopustil, mu vtedajšie noviny nezabudli pripomenúť. V zápase proti olympijskému tímu ČSSR však jeho konto zostalo čisté. V tejto sezóne boli ZŤS Košice víťazom Slovenského pohára a mali právo spolu s českým prvým mužstvom bojovať o víťaza Československého pohára. V poradí 20. pohár si nakoniec odniesli hráči Sparty Praha. Počas zápasu, v priamom televíznom prenose, proti Dukle Praha utrpel Ivan Žiak ťažký úraz hlavy spôsobený protihráčom Gajdúškom. Aj napriek nútenej prestávke sa od roku 1980 meno Ivana Žiaka začalo objavovať v zostavách reprezentačných mužstiev A a B, ktoré vyhodnocovala športovo orientovaná tlač ako napr. denník "Šport" alebo týždenník "Gól".
ZVL Žilina (1980-1985).
V sezóne 1980-1981 sa Ivan Žiak vrátil k svojmu materskému oddielu ZVL Žilina, ktorý povolal späť viacerých svojich odchovancov. Po zostupe do SNL bolo ambíciou oddielu vrátiť sa do najvyššej súťaže. To sa mužstvu podarilo po víťazstve SNL v nasledujúcej sezóne. Niet divu, veď zelenožltý dres s Ivanom Žiakom vtedy obliekali aj také osobnosti čs. futbalu ako Vladimír Kinier, Milan Zvarík, Miroslav Gerhárt alebo Dušan Gallis pod vedením trénera Meissnera. Dokonca v prvom kole Stredoeurópskeho pohára (STEP), ktoré sa odohralo 20. novembra 1982, ZVL Žilina vyhrala vysoko 4:0 nad vtedajším majstrom Talianska Hellas Verona. Ani také eso ako Brazílčan Dirceau nedokázal prekonať dobre hrajúcu obranu Žiliny spolu s brankárom Ivanom Žiakom. Napriek veľkej forme, kolektív skončil v STEP-e až na druhom mieste za Vasas Budapešť. V drese Žiliny sa Ivan Žiak preslávil mnohými vynikajúcimi individuálnymi výkonmi. Jedným z nich bolo stretnutie ZVL Žiliny pod Zoborom, kde PLASTIKA Nitra prehrala v domácom prostredí 1:2. Ivan Žiak bol hrdinom stretnutia, predvádzal pod Zoborom - podľa slov reportéra Československého rozhlasu Gaba Zelenaya vo vtedajšej nedeľnej relácii "S mikrofónom za športom" - "trojitého Viktora". Niet divu, že v 9. a aj ešte v ďalších ligových kolách ročníkov 1982-1983, 1983-1984 ho denník "Šport" a týždenníky "Čs. sport" a "Gól" vybrali do zostavy A reprezentácie a počas koncoročnej bilancie do "ALL STARS" C zostavy. V českej tlači sa meno Ivana Žiaka objavilo v najlepšej jedenástke roka a na prvom mieste medzi brankármi, dokonca pred vynikajúcim Semanom. Okrem iného sa Ivan Žiak stal postrachom strelcov penált a zabránil Ladislavovi Vízkovi streliť svoj 100. gól na Dukle. Na brankárskom konte mal Ivan Žiak aj jednu červenú kartu zo zápasu na Slovane. Vtedajšia tlač komentovala túto zriedkavú udalosť, ktorá sa odohrala v 72. minúte 15. kola 1. ligy 82-83, výstižne: "Najlepší hráč hostí nedohral" (rz) alebo "Žiak pod sprchy, Goffa do brány..." (článok P. Trenčianskeho). Obecenstvo na Tehelnom poli sa pri nedeľňajšom stretnutí stalo svedkom celkom nezvyčajnej situácie. Gólman Ivan Žiak nevydržal, keď mu Slovanista Luhový neprestajne bránil v rozohraní, ale nerozvážny atak už nebolo bývalo možné vrátiť späť. Hostia už mali všetky možnosti striedania vyčerpané. Rozhodca Pouček vylúčil najlepšieho žilinského hráča zápasu. Luhového pokarhal žltou kartou. Najlepší žilinský útočník Goffa už nemohol vyrovnať skóre, ocitol sa v bráne v Žiakovych rukaviciach. Táto kuriozita však nebola prvosienkou na našich ani na zahraničných trávnikoch. Obdobná situácia sa prihodila v tej istej sezóne aj v stretnutí 1. anglickej divízie Arsenal - Aston Villa. Za stavu 2:1 pre domácich fauloval škótsky brankár George Wood strelca Astonu Petra Witbeho pred pokutovým územím. V bráne ho musel nahradiť stredopoliar Stuart Robson. Rovnako ako v Bratislave výsledok zostal bez zmeny. V československej 1. futbalovej lige mali tréneri tri razy možnosť poslať namiesto vylúčeného brankára jeho náhradníka. V sezóne 1979-80 ukázal rozhodca Christov červenú kartu Stárkovi zo Sparty Praha a v 88.minúte ho nahradil Koubek. V ročníku 1978-79 Krchňák vylúčil Netoličku z Dukly a v 73. minúte ho vystriedal Stromšík. V sezóne 1975-76 rozhodca Kopal pokarhal červenou kartou Semana z Lokomotívy a v 45. minúte nastúpil Flešár. Situácia z Tehelného poľa sa zopakovala až v októbri 1973, keď v zápase Bohemians - Plzeň vylúčil Korček hosťujúceho Čalouna a v 88. minúte už hostia striedať nemohli, a tak brankársky dres si musel obliecť záložník Szüss a domáci získali z jedenástky víťazstvo 3:2. 
Napriek prvoligovým úspechom zostala účasť v reprezentácii pre Ivana Žiaka len snom a pre novinárov, bola záhadným otáznikom. Podľa reprezentačného trénera E. Hadamčíka pred zápasom vo Švédsku, na ktorý chcel povolať Ivana Žiaka, však „v tak krátkom čase nebolo možné vybaviť pasové formality...“
SIGMA Olomouc (1985-1986).
Po 111-tich prvoligových zápasoch, ako 33.ročný, Ivan Žiak prestúpil v lete 1985 do Sigmy Olomouc. Tam sa však jeho ambície nenaplnili. Mužstvo nezískalo titul majstra a sezónu neodchytal Ivan Žiak, ale Zdeněk Tulis. V novembri 1985 ešte stál v bránke Sigmy Olomouc v zápase Stredoeurópskeho pohára proti Pize. Keďže posledné roky futbalovej kariéry nechcel Ivan Žiak stráviť na lavičke, rozhodol sa odísť. Pokúsilo sa ho získať FO Dynamo České Budějovice, ale matričná komisia prestup zamietla.
Baník Havířov (1986-1988).
Nakoniec Ivan Žiak nastúpil v drese Baníka Havířov, kde sa pričinil o postup mužstva do 1. ČNFL. 
Výroky z brankárskeho sveta Ivana Žiaka.
„"Obranca brány má byť v stálom strehu, pohotový a rýchly v rozhodovaní, musí sa vedieť bleskovo hádzať pod nohy súpera, vyskočiť najvyššie ponad všetkých hráčov, chytiť loptu a pevne je držať v rukách. Musí uhádnuť, kam smeruje úmysel protihráča, najmä pri trestnom a pokutovom kope. Má toho veľa. Okrem spomínaných vlastností musí byť pokojný a odvážny".“
„"Penalta sa dá chytiť len v tom prípade, ak ju strelec zle kopne alebo keď vám šťastena nešepká hodiť sa slepo na jednu stranu a – lopta letí práve tam".“
„"Čim je brankár starší, tým je lepší. Je vyzrelý, pozná svoje slabiny a má skúsenosti. Ja si napríklad „mapujem“ futbalistov a veľmi mi to pomáha. Viem o Vojačkovej sile (1982-1983) vo vzdušných súbojoch, poznal som dobre schopnosti strelcov, akými boli Nehoda, Gajdúšek či Kroupa. Snáď len u Panenky som nikdy nevedel, čo s loptou vyvedie. Teraz je rovnako nepríjemný pre brankárov aj Vízek".“

</doc>
<doc id="162989" url="https://sk.wikipedia.org/wiki?curid=162989" title="Druhý česko-slovenský odboj">
Druhý česko-slovenský odboj

Druhý česko-slovenský odboj alebo česko-slovenský protinacistický odboj sa začal formovať v roku 1939 a skončil až po porážke nacistického Nemecka a oslobodením posledných častí Česko-Slovenska v roku 1945.
Delí sa na „domáci“ (pôsobiaci na území Protektorátu Čechy a Morava a vojnovej Slovenskej republiky pred jeho oslobodením Spojencami) a „zahraničný“ (pôsobiaci v zahraničí). Domáci odboj sa delí na „komunistický“ (vznikol až neskôr v roku 1941 po napadnutí ZSSR) a „demokratický“. Zahraničný odboj sa v tomto období rozdelil na „východný“ (1. česko-slovenský armádny zbor v ZSSR, 1. česko-slovenská zmiešaná letecká divízia) a „západný“ (čs. vojenské pozemné jednotky na Západe, česko-slovenské perute v RAF), podľa armády, v ktorej radoch dotyční bojovali. Zmienené rozdelenie je však sčasti umelo vytvorené, keďže napríklad niektorí odbojári z radov komunistov sa pridávali v rozpore s oficiálnou líniou strany k odboju proti nacizmu už v roku 1939 a niektorí príslušníci zahraničného odboja navyše bojovali postupne na oboch frontoch. 
V období komunizmu bol význam západného a demokratického odboja systematicky bagatelizovaný a jeho účastníci perzekvovaní a väznení. Naopak význam komunistického a časti východného odboja boli neprimerane zveličované a prikrášľované (napr. samotným tvrdením, že komunisti vzdorovali nacistickej okupácii od začiatku).

</doc>
<doc id="162991" url="https://sk.wikipedia.org/wiki?curid=162991" title="Dojčský potok">
Dojčský potok

Dojčský potok alebo staršie Dojčiansky potok je potok na Záhorí, v centrálnej časti okresu Senica. Je to pravostranný prítok Koválovského potoka, meria 3,6 km a je tokom V. rádu.
Prameň.
Pramení v Chvojnickej pahorkatine, v podcelku Zámčisko, na juhovýchodnom úpätí vrchu Zámčisko (434,1 m n. m.) v lokalite Bažantnica, v nadmorskej výške približne 293 m n. m. 
Opis toku.
Na hornom toku tečie sprvu severojužným smerom územím so zachovanými brehovými porastmi na oboch brehoch, postupne sa stáča viac na juhojuhovýchod. Ďalej preteká lokalitou Záhumenice západne od obce Koválov, pričom opäť tečie na juh. Na dolnom toku mení smer toku najprv na juhojuhovýchod, následne na juhovýchod. Napokon sa tesne pred ústím stáča na juh a južne od Koválova, nad vodnou nádržou Koválov, ústi v nadmorskej výške cca 190,5 m n. m. do Koválovského potoka. Nepriberá žiadne trvalé prítoky.

</doc>
<doc id="162994" url="https://sk.wikipedia.org/wiki?curid=162994" title="Air France">
Air France

Air France (formálne: "Société Air France, S.A."), vystupuje pod značkou AIRFRANCE, je francúzsky národný letecký dopravca so sídlom v Paríži. Je dcérskou spoločnosťou Air France-KLM Group. Domovským letiskom Air France je Letisko Charlesa de Gaulla v Paríži, odkiaľ je spoločnosťou denne odbavených približne 1 700 letov do 211 destinácií. V roku 2015 spoločnosť prepravila 46 803 000 cestujúcich a v roku 2016 pre Air France pracovalo 84 602 zamestnancov.
V súčasnosti je väčšinovým vlastníkom spoločnosti stále francúzsky štát, ktorý však svoj podiel postupne predáva. Air France je zakladajúcim členom aliancie SkyTeam. V roku 2004 Air France prevzali kontrolu nad holandskou leteckou spoločnosťou KLM, čím vznikla najväčšia letecká spoločnosť na svete z hľadiska tržieb s názvom Air France-KLM. Vlastnícky podiel štátu sa po zlúčení leteckých spoločností zmenšil na 44%. Medzi dcérske spoločnosti Air France patrí regionálna Air France Hop a nízkonákladová Transavia France.
História.
Air France vznikli 7. októbra 1933 zlúčením spoločností Air Orient, Air Union, Compagnie Générale Aéropostale, Compagnie Internationale de Navigation aérienne (CIDNA) a Société Générale des Transports aériens (SGTA). SGTA, ktorá vznikla v roku 1919 ako Lignes Aériennes Farman, bola prvým komerčným leteckým dopravcom vo Francúzsku. Spoločnosť CIDNA viedla od 20. rokov 20. storočia linku z Paríža do juhovýchodnej Európy cez Prahu, kde mala technickú základňu. V tejto spoločnosti mala Československá republika významnú kapitálovú účasť. Po vzniku Air France lietali na základe dohody u spoločnosti aj česko-slovenskí piloti.
Počas druhej svetovej vojny sa spoločnosť Air France premiestnila do Casablancy v Maroku. Dňa 26. júna 1945 boli všetci francúzski leteckí dopravcovia znárodnení a 29. decembra toho istého roku bol vydaný dekrét, na základe ktorého boli Air France splnomocnené prevádzkovať všetky letecké linky na území Francúzska. Dňa 1. januára 1946 bola spoločnosť obnovená pod názvom "Société Nationale Air France". Od tohto roku sa tiež na palubách lietadiel Air France začali objavovať stevardky. Na pravidelných linkách po Európe spoločnosť vtedy lietala s typom Douglas DC-3. Dňa 1. júla 1946 Air France otvorili linku z Paríža do New Yorku s technickými medzipristátiami na doplnenie paliva v írskom Shannone a kanadskom Gandere, na ktorú nasadili lietadlá Douglas DC-4. V rokoch 1947 až 1965 spoločnosť prevádzkovala lietadlá Lockheed Constellation na prepravu cestujúcich a nákladu po celom svete.
V 50. rokoch 20. storočia Air France prevádzkovali najdlhšiu sieť liniek na svete. V roku 1952 spoločnosť presúva svoju operačnú a technickú základňu do nového Južného terminálu na letisku Paríž-Orly. V auguste 1953 Air France začali lietať s prúdovým dopravným lietadlom de Havilland Comet 1A na linke Paríž – Rím – Bejrút, čím vstúpili do prúdovej éry. Dobré meno tohto typu lietadla však poškodili vážne nehody u spoločnosti BOAC v roku 1954 spôsobené únavou materiálu v tlakovej kabíne, najmä u obdĺžnikových okien, ktoré boli príčinou náhleho poklesu tlaku. Preto boli tieto verzie ihneď stiahnuté z prevádzky a náhradou bolo spoľahlivé lietadlo Comet 4 s okrúhlymi oknami, ktoré však už Air France nezakúpili.
Air France natrvalo vstúpili do prúdovej éry v roku 1960, kedy do flotily zaradili prúdové dopravné lietadlá Sud-Aviation SE 210 Caravelle a Boeing 707. Dňa 1. februára 1963 francúzska vláda formalizovala rozdelenie liniek medzi Air France a ich konkurentmi zo súkromného sektora. Air France sa mali stiahnuť zo západnej Afriky (okrem Senegalu), strednej Afriky (okrem Burundi a Rwandy), južnej Afriky (vrátane Juhoafrickej republiky), Líbye v severnej Afrike, Bahrajnu a Ománu na Blízkom východe, Srí Lanky v južnej Ázii, Indonézie, Malajzie a Singapuru v juhovýchodnej Ázii, Austrálie, Nového Zélandu a tiež aj Novej Kaledónie a Tahiti. Tieto linky boli pridelené spoločnosti Union de Transports Aériens (UTA), novej francúzskej súkromnej leteckej spoločnosti, ktorá vznikla zlúčením dopravcov TAI a UAT. UTA tiež získala exkluzívne práva lietať medzi Japonskom, Novou Kaledóniou a Novým Zélandom, Južnou Afrikou a ostrovom Réunion v Indickom oceáne, a tiež aj Los Angeles a Tahiti.
V roku 1970 boli Air France jednou z prvých leteckých spoločností, ktoré uviedli do prevádzky širokotrupé dopravné lietadlo Boeing 747-100, vtedy najväčšie lietadlo sveta určené na komerčnú prepravu osôb. Od roku 1974 začali Air France presúvať väčšinu svojich operácií na Letisko Charlesa de Gaulla v Paríži. Do začiatku 80. rokov Air France lietali z letiska Orly iba na Korziku, Martinik, Guadeloupe, prevádzkovali väčšinu liniek do Francúzskej Guyany, na ostrov Réunion, do regiónu Maghreb, východnej Európy (okrem ZSSR), južnej Európy (okrem Grécka a Talianska) a jednu dennú linku do New Yorku-JFK. V roku 1974 sa Air France tiež stali prvou leteckou spoločnosťou na svete, ktorá uviedla do prevádzky lietadlo Airbus A300, prvé komerčné dopravné lietadlo spoločnosti Airbus Industrie. V sedemdesiatych rokoch sa uskutočnila ďalšia výnimočná udalosť pre spoločnosť, keď 21. januára 1976 Air France nasadili do pravidelnej letovej prevádzky prvé a jediné plnohodnotné nadzvukové dopravné lietadlo Concorde (sovietsky Tu-144 bol po necelých troch rokoch a 55. uskutočnených letoch s cestujúcimi stiahnutý z prevádzky). Nadzvukový inauguračný let Concordu (F-BVFA) u Air France sa uskutočnil po trase Paríž-Charles de Gaulle – Dakar – Rio de Janeiro-Galeão. Úvodný let na linke Paríž-Charles de Gaulle – Washington-Dulles uskutočnil 24. mája 1976 tiež Concorde s imatrikulačnou značkou F-BVFA. Na linke do New Yorku-JFK Air France prvýkrát nasadili Concorde 22. novembra 1977. Let z Paríža do New Yorku trval 3 hodiny a 23 minút pri približne dvojnásobnej rýchlosti zvuku. Schválenie letov Concordu do Spojených štátov bolo spočiatku odopreté z dôvodu protestov proti nadmernej hlučnosti lietadla.
V roku 1983 Air France začali ako prvá európska letecká spoločnosť lietať s cestujúcimi do Kórejskej republiky. V roku 1986 francúzska vláda upustila od politiky rozdelenia prepravných práv na pravidelné linky medzi spoločnosťami Air France, Air Inter a UTA. Tieto zmeny umožnili spoločnosti UTA otvoriť pravidelné linky do nových destinácií v oblasti pôsobenia Air France a konkurovať im na týchto linkách. Paríž-Charles de Gaulle – San Francisco sa stala prvou linkou, na ktorej UTA konkurovala Air France. Air France odpovedali predĺžením niektorých letov Paríž-Charles de Gaulle – Los Angeles do Papeete, na Tahiti, kde konkurovali UTA na linke Los Angeles – Papeete. V roku 1988 sa Air France a Air Inter stali prvými leteckými spoločnosťami, ktoré nasadili lietadlá Airbus A320 na krátkych trasách.
Dňa 12. januára 1990 boli operácie Air France, Air Inter a UTA zlúčené do rozšírených Air France. Akvizícia UTA a Air Inter spoločnosťou Air France bola súčasťou vládneho plánu začiatkom 90. rokov 20. storočia s cieľom vytvoriť jednotného národného leteckého dopravcu s úsporami z rozsahu a globálnym dosahom na boj proti potenciálnym hrozbám liberalizácie vnútorného trhu leteckej dopravy EÚ. V júni 1999 vytvorili Air France a Delta Air Lines dvojstranné transatlantické partnerstvo.
Po roku 2000 Air France prešli množstvom krízových udalostí, ktoré postihli sektor leteckej dopravy, ako napr. teroristické útoky 11. septembra 2001 a epidémia SARS v Ázii. Dňa 22. júna 2000 sa Air France stali zakladajúcim členom aliancie leteckých spoločností SkyTeam. V roku 2004 došlo k zlúčeniu Air France a KLM, čím vznikli Air France-KLM, najväčšia letecká spoločnosť na svete z hľadiska tržieb.
Koncom roku 2015 Air France čelili finančnej kríze, ktorá sa ešte zhoršila štrajkom pilotov proti spoločnosti. Air France na štrajk odpovedali oznámením o zrušení približne 2 900 pracovných miest. V decembri 2015 spoločnosť avizovala vyradenie svojho posledného lietadla typu Boeing 747-400 so špeciálnym scénickým letom 14. januára 2016. Air France prevádzkovali Boeingy 747 v niekoľkých verziách od roku 1970. V januári 2017 Air France získali prvý Boeing 787-9 Dreamliner. V júli 2017 spoločnosť Air France-KLM uzavrela strategické partnerstvo s leteckými spoločnosťami Delta Air Lines, China Eastern Airlines a Virgin Atlantic Airways, čím sa upevnili už existujúce väzby medzi týmito dopravcami. V roku 2018 Air France okrem iného oznámili, že od septembra toho istého roku rušia linky do Iránu z obavy, že tieto linky už nie sú komerčne životaschopné v dôsledku predefinovaných sankcií USA.
Destinácie.
Air France v súčasnosti lietajú do 211 pravidelných a sezónnych destinácií v Európe, Ázii, Afrike, Severnej a Južnej Amerike.
Codeshare.
Air France majú tzv. codeshare dohodu a v súčasnosti prevádzkujú spoločné lety so spoločnosťami:
Flotila.
Súčasná flotila.
Flotila Air France pozostávala v júni 2022 z nasledujúcich lietadiel:

</doc>
<doc id="162996" url="https://sk.wikipedia.org/wiki?curid=162996" title="Mužská dvojhra na Wimbledone 2007">
Mužská dvojhra na Wimbledone 2007

Mužská dvojhra na Wimbledone 2007 sa hrala ako súčasť Wimbledonu 2007 od 25. júna do 8. júla. Súťaže sa zúčastnilo 128 hráčov, z toho 32 nasadených, 16 kvalifikantov, 9 hráčov s divokou kartou a 2 náhradníci. Víťazom sa po piatykrát po sebe stal Roger Federer, ktorý vo finále porazil Rafaela Nadala 7:6, 4:6, 7:6, 2:6, 6:2.
Denný sumár.
Deň 1: 25. jún.
Začiatok zápasov prvého dňa Wimbledonu bol kvôli dažďu posunutý o dve a pol hodiny a aj neskôr boli zápasy párkrát prerušené, takže sa nestihli odohrať všetky zápasy naplánované na prvý deň. Do druhého kola hladko v troch setoch postúpili favoriti Roger Federer, Andy Roddick, Tommy Haas a David Ferrer. Štyri sety potreboval piaty nasadený Fernando González aby porazil Ginepriho. Ako prvý z nasadených hráčov vypadol Philipp Kohlschreiber, ktorý nestačil Francúzovi Florentovi Serrovi a prehral s ním v troch setoch 7:6, 6:4, 6:4. Ďalej postúpili aj dvaja kvalifikanti, Čech Tomáš Zíb v päťsetovej bitke porazil Argentínčana Hartfielda a Alejandro Falla v troch setoch porazil Sama Querreyho. V súbojoch nenasadených do druhého kola postúpili Danai Udomchoke, Michael Berrer, Paul-Henri Mathieu a po päťsetovej dráme aj Janko Tipsarević. Vrcholom prvého dňa bol nepochybne zápas domáceho Tima Henmana, držiteľa divokej karty a turnajovej 25 Španiela Carlosa Moyu. Tim Henman za výdatnej podpory domácich fanúšikov mal už štyri mečbaly, keď bol zápas prerušený kvôli tme za stavu 6:3, 1:6, 5:7, 6:2, 5:5 z pohľadu Henmana. Prerušené kvôli tme boli aj niektoré ďalšie zápasy.
Deň 2: 26. jún.
Drámu so šťastným koncom pre domáceho Tima Henmana videl Centrálny dvorec v dohrávanom zápase, keď Tim Henman premenil siedmy mečbal a v piatom sete vyhral 13:11. Okrem Carlosa Moyu z nasadených vypadol aj Slovák Dominik Hrbatý, ktorý nestačil na Taliana Seppiho a prehral v troch setoch 6:7, 1:6, 2:6, Juan Mónaco, ktorý prehral s Kristofom Vliegenom a Filippo Volandri, ktorý podľahol Nicolasovi Kieferovi. Potrápili sa aj Juan Carlos Ferrero, Juan Ignacio Chela a Tommy Robredo, ktorí na postup potrebovali päť setov. Naopak ľahko v troch setoch postúpili nasadení Rafael Nadal, James Blake, Lleyton Hewitt, Jonas Björkman, Tomáš Berdych, Robin Söderling, Jarkko Nieminen, Richard Gasquet, David Nalbandian, Novak Đoković, Nikolaj Davydenko, Agustín Calleri a Marat Safin. Zaujímavý súboj generácií zviedli austrálsky veterán Wayne Arthurs a holandský mladík, víťaz juniorky Wimbledonu z roku 2006, Thiemo de Bakker. Nakoniec po päťsetovom boji zvíťazila Arthursova skúsenosť. Okrem Arthursa postúpili aj ďalší štyria kvalifikanti: Müllerovi vzdal Óscar Hernández, A'isám ul-Hak Kuréší porazil iného kvalifikanta Lee Childsa, Wang Jü-cuo vyhral nad Kunicynom a z francúzskeho súboja vyšiel víťazne Nicolas Mahut. Celkovo to bol veľmi úspešný deň pre francúzskych tenistov. Okrem Mahuta a Gasqueta postúpili aj Gaël Monfils, Jo-Wilfried Tsonga, Fabrice Santoro, Gilles Simon, Nicolas Devilder, Sébastien Grosjean, Florent Serra, Edouard Roger-Vasselin a Michaël Llodra.
Deň 3: 27. jún.
Tretí hrací deň znova ovplyvnilo počasie. Hralo sa približne iba do šiestej večer miestneho času, kedy začalo pršať. Odohralo sa iba päť zápasov, v ktorých zvíťazili nasadení favoriti Andy Roddick, Fernando González a Richard Gasquet. Zo súbojov nenasadených do tretieho kola postúpili Fernando Verdasco a Janko Tipsarević, ktorý vyhral svoj druhý päťsetový zápas na šampionáte. Svoj zápas dobre rozohral aj Roger Federer, ktorý pred prerušením viedol 6:2, 7:5, 2:0.
Deň 4: 28. jún.
Štvrtý hrací deň sa začalo hrať o hodinu skôr, aby sa stihli odohrať zápasy z predchádzajúceho dňa. Svetová a turnajová jednotka Roger Federer podľa predpokladu dotiahol svoj zápas do víťazného konca, keď vyhral tretí set 6:1. V boji o štvrťfinále sa stretne s Rusom Maratom Safinom, ktorý si v troch setoch poradil s Pakistancom Kuréším. Do tretieho kola postúpili aj dvaja nenasadení Francúzi Jo-Wilfried Tsonga a Edouard Roger-Vasselin, ktorý vyradil turnajovú 24 Juana Ignacia Chelu. O zatiaľ najväčšie prekvapenie sa postaral veterán Wayne Arthurs, ktorý v troch setoch zdolal nasadenú 11., Španiela Tommyho Robreda. Z nasadených vypadol ešte Španiel David Ferrer, ktorý podľahol Francúzovi Mathieuovi a Argentínčan Agustín Calleri, ktorý prehral s Kórejčanom I Hjung-tchäk. Ostatní favoriti už svoje zápasy vyhrali, aj keď Rusi Michail Južnyj a Nikolaj Davydenko na to potrebovali až päť setov. Najmä Davydenko sa spamätal v poslednej chvíli, keď otočil vývoj zápasu z 0:2 v tiebreaku tretieho setu. Posledný domáci tenista Tim Henman vypadol po päťsetovom boji s Felicianom Lópezom.
Deň 5: 29. jún.
Piaty hrací deň priniesol tri prekvapenia. Nečakal sa postup Janka Tipsarevića cez Fernanda Gonzáleza, Mathieua cez Ivana Ljubičića a Juana Carlosa Ferrera cez Jamesa Blakea. Naopak svoj zápas tretieho kola ľahko zvládli Roger Federer, Andy Roddick a Tommy Haas, ktorý však na úvod svojho zápasu stratil set, no vývoj otočil a zvíťazil v štyroch setoch. Do štvrtého kola ešte postúpili dvaja Francúzi, turnajová dvanástka Richard Gasquet a držiteľ divokej karty Jo-Wilfried Tsonga.
Deň 6: 30. jún.
V sobotu na Wimbledone skoro celý deň pršalo. Z celého programu sa stihol rozohrať iba zápas Berdycha s I Hjung-tchäk, ktorý bol prerušený za stavu 6:4, 2:3. Všetky zápasy boli preložené na pondelok 2. júna.
Deň 7: 2. júl.
V pondelok sa dohrávali stretnutia tretieho kola. V súboji veteránov Jonas Björkman porazil Arthursa 6:2, 6:1, 6:4. Do štvrtého kola ďalej postúpili Marcos Baghdatis, Michail Južnyj a Tomáš Berdych. Ostatné zápasy 3. kola museli byť prerušené pre dážď.
Deň 8: 3. júl.
V troch zápasoch, ktoré sa stihli opäť kvôli dažďu dohrať, zvíťazili a do štvrtého kola sa prebojovali Lleyton Hewitt a Nikolaj Davydenko. V jedinom dohratom zápase štvrtého kola si Juan Carlos Ferrero poradil s Tipsarevićom v troch setoch 7:5, 6:3, 7:6.
Deň 9: 4. júl.
V stredu sa konečne dohrali zápasy tretieho kola. Rafael Nadal zdolal v päťsetovej bitke Robina Söderlinga a Novak Đoković v štyroch setoch Nicolasa Kiefera. Andy Roddick a Richard Gasquet zvládli svoje zápasy štvrtého kola a rozšírili rady štvrťfinalistov.
Deň 10: 5. júl.
Vo štvrtok sa dohrali zápasy štvrtého kola. Rafael Nadal obrátil zápas s Michailom Južnym z 0:2 na 3:2 na sety. Cez vyššie nasadeného Davydenka postúpil Marcos Baghdatis. Ostávajúce dva zápasy sa skončili podľa papierových predpokladov a do štvrťfinále postúpili Tomáš Berdych a Novak Đoković. Štvrťfinálový zápas Rogera Federera a Juana Carlosa Ferrera musel byť za stavu 5:5 v prvom sete kvôli dažďu prerušený.
Deň 11: 6. júl.
V piatok boli na programe štvrťfinálové zápasy. Roger Federer a Rafael Nadal svoje zápasy bez problémov zvládli, keď iba Federer prehral jeden set. Päťsetové drámy videli diváci na kurte č. 1. Najprv sa nasadená štvorka Novak Đoković potrápila s desiatkou Marcos Baghdatis, aby napokon postúpila po výhre 7:6, 7:6, 6:7, 4:6, 7:5. Vyvrcholením dňa bol súboj Richarda Gasqueta a Andyho Roddicka. Francúz dokázal otočiť zo stavu 0:2 na sety a vynikajúcou hrou, keď zahral viac ako 80 víťazných úderov (najmä z bekhendu) nakoniec vyhral 4:6, 4:6, 7:6, 7:6, 8:6.
Deň 12: 7. júl.
Podobne ako French Open 2007 sa aj do finále Wimbledonu prebojovali dvaja najvyššie nasadení hráči. Roger Federer v troch setoch porazil Richarda Gasqueta a Novak Đoković vzdal Rafaelovi Nadalovi za stavu 6:3, 1:6, 1:4.
Deň 12: 8. júl.
Finálový zápas medzi Federerom a Nadalom bol veľmi vyrovnaný. Hneď na začiatku prvého setu Federer získal Nadalovo podanie a viedol 3:0. Hneď na to však podanie stratil a Nadal vyrovnal na 3:3. Odvtedy obaja hráči už svoje podanie nepustili a tak prvý set skončil tie-breakom, v ktorom dominoval Federer. V druhom sete si hráči držali svoje podanie až do stavu 4:5 pre Nadala, keď Federer prehral svoje podanie a tým aj druhý set 4:6. V treťom sete sa ani jednému hráčovi nepodarilo prelomiť súperove podanie a podobne ako v prvom sete rozhodoval tie-break, ktorý opäť vyhral Federer. Tretí set bol jasnou záležitosťou Rafaela Nadala, ktorý ho vyhral 6:2. V rozhodujúcom piatom sete sa zápas lámal za stavu 2:2. Pri podaní Federera Nadal nevyužil dve brejkové príležitosti za stavu 15:40. Federer si podanie udržal. Vzápätí sa v podobnej situácii ocitol Rafael Nadal, ktorý ale svoje podanie stratil. Do konca setu už Nadal neuhral ani jednu hru a tak prehral 6:2. Roger Federer tak získal piaty wimbledonský titul za sebou čím vyrovnal rekordný zápis Björna Borga z rokov 1976-1980. Zároveň drží sériu 54 víťazných zápasov na tráve za sebou.

</doc>
<doc id="163000" url="https://sk.wikipedia.org/wiki?curid=163000" title="James Gandolfini">
James Gandolfini

James Gandolfini (* 18. september 1961, Westwood, New Jersey, USA – † 19. jún 2013, Rím, Taliansko) bol americký filmový herec, predstaviteľ Tonyho Soprana, hlavy mafianskej rodiny v televíznom seriáli Sopranovci z produkcie HBO. 

</doc>
<doc id="163001" url="https://sk.wikipedia.org/wiki?curid=163001" title="Arnold Spuler">
Arnold Spuler

Arnold Spuler (známy aj ako Dr. Arnold Spuler) – (* 1. jún 1869, Durmersheim, Badensko – † 15. marec 1937, Erlangen) bol významný nemecký entomológ – lepidopterológ, lekár a doktor filozofie, ktorý je entomologickej verejnosti známy hlavne svojim „gigantickým entomologickým dielom“ o motýľoch. V svojich prácach vychádzal čiastočne z prác Dr. Otta Staudingera (1830 – 1900), Dr. Hansa Rebela (1861 – 1940), ale i iných významných entomológov vtedajšej doby.
Narodil sa 1. 6. 1869 v Nemecku v Durmersheim v Badensku. Od mladosti miloval prírodu, preto pokračoval v štúdiu prírodných vied a medicíny na univerzite vo Freiburgu a Berlíne. V roku 1891 bol vo Freiburgu promovaný na doktora filozofie. V 1895 roku bol v Erlankách (= Erlangen) promovaný za doktora medicíny. V roku 1903 sa stal mimoriadnym profesorom a roku 1908 riadnym profesorom.
V roku 1920 bol menovaný riadnym profesorom histológie a histórie prírodných vied. Počas svojho života sa zaoberal hlavne štúdiom histogenézy, históriou prírodných vied a štúdiom radu motýľov (Lepidoptera). Do povedomia entomologickej verejnosti vošiel hlavne svojimi významnými prácami: „Die Schmetterlinge Europas“, „Die Großschmetterlinge Europas“ a „Die sogenannten Kleinschmetterlinge Europas“.
Dr. Arnold Spuler zomrel 15. 3. 1937 v Erlangen.

</doc>
<doc id="163002" url="https://sk.wikipedia.org/wiki?curid=163002" title="Matúš Čák">
Matúš Čák

Matúš Čák (starým pravopisom zriedkavo aj: "Matúš Csák") môže byť meno viacerých príslušníkov viacerých vetiev rodu Čák, napr.:

</doc>
<doc id="163006" url="https://sk.wikipedia.org/wiki?curid=163006" title="Davide Sanguinetti">
Davide Sanguinetti

Davide Sanguinetti (* 25. august 1972, Viareggio, Taliansko) je bývalý taliansky profesionálny tenista. Počas svojej kariéry vyhral 2 turnaje ATP v dvojhre a 1 turnaj vo štvorhre.

</doc>
<doc id="163007" url="https://sk.wikipedia.org/wiki?curid=163007" title="Klarinetový koncert č. 1 (Weber)">
Klarinetový koncert č. 1 (Weber)

Klarinetový koncert č. 1 f-mol, Op. 73 je dielo nemeckého skladateľa Carla Mariu von Webera. 
Skladateľ koncert zložil v roku 1811. Podobne ako predchádzajúce Concertino Es-dur, Op. 26 bol skomponovaný pre fenomenálneho klarinetistu Heinricha Baermanna. Kým v Concertine je ešte znateľný vplyv koncertov z obdobia klasicizmu, vo Weberovom prvom rozsiahlom klarinetovom koncerte badať posun. Po prvýkrát v dejinách hudby je tu koncertantný klarinet predstavený v dramatickej a závažnej polohe. Na diele je cenný zaujímavý prechod nálad v prvej vete. 
Koncert má tri vety:
"Allegro" začína búrlivou predohrou orchestra. Po nástupe klarinetu dochádza k upokojeniu, avšak stále je zachovaná napätá hudobná atmosféra. Postupne však dochádza k jej uvoľneniu. V tejto časti klarinet hrá melódiu založenú na triolách, ktoré postupne evokujú až hravú náladu. Po triolovej časti zvyčajne nasleduje náročná kadencia podľa Baermanna, ktorá môže byť ale i vynechaná. Nasleduje ďalšia časť vystavaná na triolách sólového klarinetu, tentokrát sa však klarinet pomocou nich nenútené prepracuje späť k napätej atmosfére. Po výraznom vstupe orchestra nasleduje kóda, ktorá je až prekvapivo dramatická. Klarinet so srievodom orchestru znovu navodí búrlivú atmosféra z úvodu vety a necháva tak posolstvo vety akoby nedopovedané. Druhá veta je v kontrastnom postavení voči prvej. Už v prvom takte sa k sláčikom pridáva sólový klarinet s krásnou spevnou melódiou pastorálneho charakteru. Po uzvretí celej tejto myšlienky nastáva oživenie so zrýchleným tempa, v ktorom hrá klarinet šesnástinové behy v rozsahu takmer troch oktáv. V tejto časti akoby bola na okamih pripomenutá dramatičnosť prvej vety. Po tomto krátkom intermezze sa vracia povodné tempo. Úvod novej témy je prenechaný sekcii lesných rohov, pričom zvyšok orchestra mlčí. Zakrátko sa pridáva klarinet, ktorý v tejto časti hrá prevažne v rozmedzí piana a pianissima. Prostredníctvom dlhého tónu a1 klarinet plynulo prechádza do reprízy sladkej hlavnej témy z prvej časti koncertu. V tejto téme je adagio uspokojujúco zakončené. V názve tretej vety Rondo allegretto je označená i jej rondová forma. Veta je v rýchlom tempe, opakujúca sa téma ronda je veľmi svižná a hravá. Medzi jednotlivými opakovaniami sú vsunuté lyrickejšie témy. V posobivom energickom závere sólový nástroj hrá niekoľko trilkov, ktoré na seba nadväzujú v legate a vzápätí staccatový beh od tónu g1 po vysoký tón g3, ktorý je takmer na konci klarinetového rozsahu. Krátka orchestrálna dohra zakončuje koncert - nakoniec predsa len optimisticky.
V prvom klarinetovom koncerte Weber preukázal výborný cit pre zvukové zafarbenie klarinetu, čo je jeden z dôvodov, prečo sa dielo zaradilo do najužšieho klarinetového repertoáru. Vďaka svojím kvalitám je tiež súčasťou základného orchestrálneho repertoáru ako celku, a spolu s Mozartovým koncertom je najčastejšie uvádzaným dielom pre klarinet a orchester.

</doc>
<doc id="163010" url="https://sk.wikipedia.org/wiki?curid=163010" title="A'isám ul-Hak Kuréší">
A'isám ul-Hak Kuréší

A'isám ul-Hak Kuréší (* 17. marec 1980, Láhaur, Pakistan) je súčasný pakistanský profesionálny tenista.

</doc>
<doc id="163017" url="https://sk.wikipedia.org/wiki?curid=163017" title="Lee Childs">
Lee Childs

Lee Childs (* 11. jún 1982, Yeovil, Somerset, Anglicko) je súčasný britský profesionálny tenista.

</doc>
<doc id="163020" url="https://sk.wikipedia.org/wiki?curid=163020" title="Alex Bogdanovic">
Alex Bogdanovic

Alex Bogdanovic (* 22. máj 1984, Belehrad, Srbsko) je súčasný britský profesionálny tenista.

</doc>
<doc id="163022" url="https://sk.wikipedia.org/wiki?curid=163022" title="Kobyly">
Kobyly

Kobyly môžu byť:

</doc>
<doc id="163023" url="https://sk.wikipedia.org/wiki?curid=163023" title="Lukov">
Lukov

Lukov môže byť:

</doc>
<doc id="163024" url="https://sk.wikipedia.org/wiki?curid=163024" title="Rudník (Česko)">
Rudník (Česko)



</doc>
<doc id="163025" url="https://sk.wikipedia.org/wiki?curid=163025" title="Holice">
Holice

Holice môžu byť:

</doc>
<doc id="163026" url="https://sk.wikipedia.org/wiki?curid=163026" title="Krakovany">
Krakovany

Krakovany môžu byť:

</doc>
<doc id="163027" url="https://sk.wikipedia.org/wiki?curid=163027" title="Kamenný Most">
Kamenný Most

Kamenný Most alebo Kamenný most môže byť:

</doc>
<doc id="163028" url="https://sk.wikipedia.org/wiki?curid=163028" title="Drahotín">
Drahotín

Drahotín môže byť:

</doc>
<doc id="163029" url="https://sk.wikipedia.org/wiki?curid=163029" title="Pucov">
Pucov

Pucov môže byť:

</doc>
<doc id="163030" url="https://sk.wikipedia.org/wiki?curid=163030" title="Kojatice">
Kojatice

Kojatice môžu byť:

</doc>
<doc id="163031" url="https://sk.wikipedia.org/wiki?curid=163031" title="Tvarožná">
Tvarožná

Tvarožná môže byť:

</doc>
<doc id="163032" url="https://sk.wikipedia.org/wiki?curid=163032" title="Lomnička">
Lomnička

Lomnička môže byť:

</doc>
<doc id="163033" url="https://sk.wikipedia.org/wiki?curid=163033" title="Three Days Grace">
Three Days Grace

Three Days Grace (skratkami sú 3DG alebo TDG) je kanadská hardrocková kapela, ktorá vznikla v roku 1997. Členovia skupiny sú Matt Walst, Neil Sanderson, Brad Walst a Barry Stock.
História skupiny.
Prvýkrát sa skupina ako štvorica sformovala v roku 1992, ešte pod názvom "Groundswell". Až roku 1997 si zmenili už ako trio meno na Three Days Grace (po slov. "Trojdňová milosť"). Kapela v tom istom roku prišla z Norwoodu do Toronta a tam sa stretla s producentom Gavinom Brownom. Brown im v roku 2003 pomohol nahrať ich debutový album "Three Days Grace", ktorý sa dostal do "top ten" najlepších amerických albumov. Po nahratí tohto albumu sa ku kapele pridal gitarista Barry Stock. Pieseň „I Hate (Everything About You)“ z albumu "Three Days Grace" bola aj na prvom mieste v americkom rebríčku rockových piesní, a na druhom v kanadskom. Druhá pieseň z albumu - „Just like you“ sa stala druhou v rovnakom americkom rebríčku a prvou v kanadskom. Skupina Three Days Grace bola nominovaná aj na cenu "najlepšia hudobná skupina roku", no predbehla ich punková formácia Billy Talent. V roku 2006 vydali 3DG svoj druhý album "One-X". Album "Life Starts Now" vydali 22. septembra 2009 .
Ich najnovší album má názov "Transit of Venus" a vyšiel v októbri 2012.
Začiatkom roka 2013 kapelu oficiálne opustil jej leader a hlavný spevák Adam Gontier, ktorého dočasne nahradil spevák kapely My Darkest Days, Matt Walst.

</doc>
<doc id="163034" url="https://sk.wikipedia.org/wiki?curid=163034" title="Dubno">
Dubno

Dubno môže byť:

</doc>
<doc id="163035" url="https://sk.wikipedia.org/wiki?curid=163035" title="Štátna rada">
Štátna rada

Štátna rada môže byť:

</doc>
<doc id="163040" url="https://sk.wikipedia.org/wiki?curid=163040" title="Štruktúra">
Štruktúra

Štruktúra môže byť:

</doc>
<doc id="163041" url="https://sk.wikipedia.org/wiki?curid=163041" title="Neville Chamberlain">
Neville Chamberlain

Arthur Neville Chamberlain (* 18. marec 1869, Birmingham, Spojené kráľovstvo – † 9. november 1940, Heckfield) bol britský konzervatívny politik, pôsobil ako britský ministerský predseda (19371940), známy predovšetkým politikou ústupkov (appeasementu) voči hitlerovskému Nemecku, ktorá v konečnom dôsledku zapríčinila rozpad Česko-Slovenska, zánik Rakúska a celkový rozpad povojnového Versaillského usporiadania Európy.
Život.
Mladosť.
Neville Chamberlain bol syn Josefa Chamberlaina (zastával post primátora Birminghamu) a brat Austena Chamberlaina (držiteľ Nobelovej ceny, britský politik). Narodil sa v Edgbastone (územie mesta Birmingham). Navštevoval Rugbyovu školu a po jej skončení sa stal denným poslucháčom Masonovho vedeckého kolégia, neskôr Birminghamskej univerzity. Od roku 18901896 pracoval na založení sisalovej plantáže na Bahamách, avšak podnik skončil v dlhoch a on sa radšej vrátil späť do Anglicka.
Politická kariéra.
Chamberlain sa popri obchodoch začal zapájať aj do miestnej politiky a v roku 1915 bol zvolený za primátora Birminghamu. V roku 1918 bol zvolený za poslanca Konzervatívnej strany za Ladywood. Odmietol úrad pod Davidom Lloydom Georgeom, ale prijal úrad Ministra pôšt (192324) a Ministra zdravotníctva (192429) pod Stanleyom Baldwinom. Tiež slúžil ako Minister financií v národnej vláde vedenej Ramsayom MacDonaldom (193137). Medzi jeho priority patrilo rušenie sociálneho zákonodarstva a reorganizovanie podpory v nezamestnanosti.
Od roku 1936 sa začali šíriť obavy z rozširovania komunizmu zo Sovietskeho zväzu do zvyšku Európy. Najmä konzervatívna strana a premiér Stanley Baldwin zdieľal tieto obavy a preto značne sympatizoval s vojenským pučom v Španielsku, namierenému proti ľavicovej vláde.
Léon Blum, premiér vlády ľudového frontu vo Francúzsku, spočiatku súhlasil s poslaním lietadiel a delostrelectva na pomoc republikánskej vláde v Španielsku. Avšak potom, čo sa dostal pod tlak Stanleyho Baldwina a Anthonyho Edena v Británii, a viacerých pravicových členov vlastného kabinetu, zmenil svoj postoj. 
Na podnet Britov zaujali k Španielskej občianskej vojne ostatné mocnosti stanovisko nevmiešavania sa. Avšak Adolf Hitler a Benito Mussolini ignorovali dohody a generálovi Franciskovi Frankovi a jeho Nacionalistickým silám zaslali množstvo vojenskej pomoci, vrátane vojakov. Keď Chamberlain nahradil Stanleyho Baldwina na poste premiéra, pokračoval v politike nezasahovania. 
Chamberlain veril, že Nemecko bolo po porážke v 1. svetovej vojne spojencami posudzované príliš tvrdo. Tiež si myslel, že odsúhlasením niektorých požiadaviek Adolfa Hitlera a Benita Mussoliniho môže zabrániť ďalšej vojne. Anthony Eden, Chamberlainov sekretár pre zahraničie, s politikou appeasementu nesúhlasil a vo februári 1938 rezignoval. Eden bol nahradený Lordom Halifaxom, ktorý túto politiku plne podporoval. 
Po tom, čo v roku 1938 vznikla únia medzi Nemeckom a Rakúskom (Anschluss), ktorá bola Versaillskou zmluvou výslovne zakázaná, začali sa najmä z Dolnej snemovne parlamentu ozývať hlasy Anthonyho Edena a Winstona Churchilla, žiadajúce akcie proti nacistickej vláde. Medzinárodné napätie sa zvýšilo, keď Adolf Hitler začal požadovať kontrolu na oblasťou Sudet v Česko-Slovensku. V snahe vyriešiť krízu, sa dvaja členovia vlády Nemecka, Británie, Francúzka a Talianska stretli v septembri 1938 v Mníchove. 29. septembra 1938 Neville Chamberlain, Adolf Hitler, Edouard Daladier a Benito Mussolini podpísali Mníchovskú dohodu ktorá pričlenila Nemecku Sudety, opevnené hraničné územie Česko-Slovenska s veľkou nemeckou komunitou. Keď Edvard Beneš, česko-slovenský prezident, ktorý nebol do Mníchova pozvaný, protestoval proti tomuto rozhodnutiu, Neville Chamberlain mu povedal, že Británia kvôli Sudetám nehodlá ísť do vojny.
Mníchovskú dohodu v tej dobe schvaľovala väčšina Britov pretože sa zdalo, že zabráni vojne s Nemeckom. Avšak po tom, čo v marci 1939 nemecká armáda zlikvidovala zvyšok Česka a Chamberlain konečne zistil, že Hitlerovi nemožno veriť, politika appeasementu skončila. Po invázii do Poľska bol Chamberlain nútený vyhlásiť Nemecku vojnu.
Po vypuknutí 2. svetovej vojny prieskum verejnej mienky paradoxne ukázal, že Chamberlainova popularita bola na úrovni 55%, od decembra 1939 dokonca 68%. Avšak členovia dolnej snemovne parlamentu ho videli ako neinšpiratívneho vojnového lídra. V máji 1940 členovia Robotníckej strany a Liberálnej strany odmietli podporiť ním navrhovanú nacionálnu vládu. Chamberlain rezignoval a nahradil ho Winston Churchill. Ponúknutú funkciu v novej Churchilovej vláde nemohol prijať, pretože mu to nedovolil jeho zdravotný stav. Nakoniec opustil úrad v októbri 1940 a zomrel krátko nato, 9. novembra 1940.

</doc>
<doc id="163044" url="https://sk.wikipedia.org/wiki?curid=163044" title="Zväz">
Zväz

Zväz (do mája 1968 písané "sväz") môže byť:

</doc>
<doc id="163048" url="https://sk.wikipedia.org/wiki?curid=163048" title="Hoboken (New Jersey)">
Hoboken (New Jersey)

Hoboken je mesto v Hudson County v americkom štáte New Jersey. Nachádza sa na západnom brehu Hudson River oproti Manhattanu. Má rozlohu 5,2 km² a žije tu 50 005 obyvateľov (2010). Je jednou zo súčastí aglomerácie New Yorku.

</doc>
<doc id="163049" url="https://sk.wikipedia.org/wiki?curid=163049" title="Hoboken">
Hoboken



</doc>
<doc id="163053" url="https://sk.wikipedia.org/wiki?curid=163053" title="Vojnový zločin">
Vojnový zločin

Vojnový zločin je previnenie proti vojnovému právu postihnuteľné podľa medzinárodného (trestného) práva. Prakticky každé previnenie proti vojnovému právu v medzinárodnom konflikte je vojnovým zločinom, naproti tomu v prípade vnútroštátneho konfliktu (napr. občianska vojna) definíciu vojnového zločinu naplňovať nemusí. Hlavnými typmi vojnových zločinov sú prečiny proti vojnovému a medzinárodnému právu ohľadom zaobchádzania so zajatcami a podrobenými civilistami (mučenie, genocída…), spôsobov vedenia bojov (napr. použitie zakázaných zbraní, ako sú chemické zbrane, nášľapné míny) a zločiny proti mieru (napr. príprava útočnej vojny).
Od roku 2002 existuje v Haagu Medzinárodný trestný súd (ICC), ktorý má právo súdiť páchateľov vojnových zločinov, ktoré boli spáchané po dátume jeho založenia. Pôsobnosť Medzinárodného trestného súdu však nie je celosvetová, pretože celý rad štátov proti nemu vyslovila výhrady a odmietla mu podriadiť svojich občanov (napr. USA, Čína, Izrael…) V minulosti boli na popud OSN zriaďované súdy na trestanie vojnových zločinov spáchaných v konkrétnych konfliktoch (Norimberský tribunál, Tokijský tribunál, Medzinárodný trestný tribunál pre bývalú Juhosláviu, Medzinárodný trestný tribunál pre Rwandu).

</doc>
<doc id="163056" url="https://sk.wikipedia.org/wiki?curid=163056" title="Vrchy">
Vrchy

Vrchy môžu byť:

</doc>
<doc id="163058" url="https://sk.wikipedia.org/wiki?curid=163058" title="Stamford">
Stamford

Stamford môže byť:

</doc>
<doc id="163059" url="https://sk.wikipedia.org/wiki?curid=163059" title="Bernardino Rivadavia">
Bernardino Rivadavia

Bernardino de la Trinidad González Rivadavia y Rivadavia (* 20. máj 1780, Buenos Aires – † 2. september 1845, Cádiz) bol argentínsky právnik a politik. Bol prvý prezident Spojených provincii La Platy, teda predchodcu súčasnej Argentíny. Je tým pádom považovaný za prvého argentínskeho prezidenta.
Životopis.
Rivadavia sa narodil v Buenos Aires v roku 1780 do rodiny bohatého právnika Benita Bernardina Gonzáleza de Rivadaviu. Aktívne sa zapojil do bojov proti Britom v roku 1806, keď títo obsadili Buenos Aires. Z mesta ich vyhnali miestne milície, ktorých členom bol aj Rivadavia. V roku 1809 sa oženil za dcéru bývalého miestokráľa Río de la Plata Joaquína del Pina Juanu del Pino y Vera Mujica. Napriek rodinnej spriaznenosti s bývalým miestokráľom, ktorý v Buenos Aires zastupoval samotného španielskeho kráľa sa v máji 1810 pridal k revolucionárom, ktorí zvrhli miestokráľa Baltasara Hidalga de Cisnerosa a ustanovili vlastnú revolučnú vládu. V septembri 1811 sa vlády ujal tzv. prvý triumvirát, v ktorom sa stal sekretárom pre obchod a pre vojnu, no bez hlasovacieho práva. Rivadavia bol zástancom centralistického, teda unitárneho štátu, kvôli čomu sa dostal do ostrého sporu s federalistami. Unitaristi však pripúšťali aj návrat vlády španielskeho kráľa. V októbri 1812 však bol vládnuci triumvirát zvrhnutý a nahradený novým triumvirátom, ktorého predstavitelia presadzovali konečné vyhlásenie nezávislosti od Španielsku a súčasne prikázali Rivadaviu zatknúť. Rivadavia tak musel opustiť Buenos Aires a až v roku 1814 sa dostal znova do politického života, keď bol spolu s Manuelom Belgranom vyslaný do Európy zlepšiť vzťahy Spojených provincii La Platy so Španielskom a Britániou. Diplomatická snaha sa nepodarila, no vyslanci navštívili ešte Francúzsko, kde taktiež hľadali podporu.
Do Argentíny sa vrátil až v roku 1821 a v júni sa stal členom vlády Provincie Buenos Aires. Tu sa naplno prejavilo jeho centralistické myslenie a presadzoval rozvoj Buenos Aires na úkor ostatných častí štátu. V roku 1821 založil Univerzitu v Buenos Aires. V tomto období sa predstavitelia Buenos Aires rozhodli rozširovať sféru svojho vplyvu vytláčaním indiánov k juhu a rozširovaním územia patriaceho pod Buenos Aires. Už čoskoro sa tak hranica reálne kontrolovaného územia posunula až južne od Buenos Aires. Nové územie veľmi rýchlo obsadili chovatelia hovädzieho dobytka, čo definitívne zmenilo hospodárstvo Buenos Aires zo zamerania na export striebra na export hovädziny. Práve Bernardino Rivadavia sa domnieval, že je správny čas na liberálne reformy, ktoré by pomohli rozvoju a zjednoteniu krajiny. Proti jeho plánom však vystupovali zástancovia tradičnej a jednoduchej ekonomiky na čele s Juanom Manuelom de Rosasom. Rivadavia pristúpil k zrušeniu cabilda, teda mestskej rady (ktoré odporovalo jeho proticirkevným reformám) a nahradil ho administratívou britského vzoru. Veľmi obdivoval kroky v Spojených štátoch Amerických a snažil sa ich všemožne napodobňovať. Začal tým pádom podporovať aj prisťahovalectvo z Európy, no tieto snahy sa podarilo realizovať až oveľa neskôr. Neúspechom skončila jeho snaha o reformu vlastníctva pôdy, kedy namiesto rozdelenia veľkých území medzi mnohých záujemcov na určitý čas, bola všetka pôda rozdelená iba medzi niekoľko významných rodín, pričom nadobúdanie pôdy začalo byť sprevádzané veľkými špekuláciami. Rovnako sa snažil o posilnenie obchodu s Veľkou Britániou, čo sa však prejavilo prakticky úplným ovládnutím domáceho trhu Britmi, keď aj argentínske výrobky boli vyrábané a dovážané z Británie. Briti boli dokonca oslobodení od daní za dovoz tovaru a vláda sa im snažila maximálne vychádzať v ústrety. Briti tak v roku 1824 naviazali diplomatické styky so Spojenými provinciami, čím ich de facto uznali.
V roku 1826 presadil Rivadavia prijatie novej ústavy, ktorá definitívne vylučovala návrat k monarchii a vyhlasovala republiku na čele s voleným prezidentom. Zároveň ústava uznávala právo provincii na vytvorenie vlastných autonómnych vlád a potvrdzovala zdieľanie obchodných výnosov Buenos Aires. Provincie mali za tieto ústupky zrušiť vlastné milície, zrušiť clá vzťahujúce sa na tovary z iných provincii a postúpiť všetku provinčnú pôdu na centrálnu vládu. Vo februári 1826 bol zároveň Rivadavia zvolený za prezidenta Spojených provincii. Ale nová ústava bola jednoznačne odmietnutá vodcami provincii, ktorí jednak neverili sľubom Buenos Aires a tiež nechceli rušiť svoje daňové a colné opatrenia a rovnako milície. Podpora Rivadaviu bola už tak veľmi malá a definitívne ju ukončila vojna s Brazíliou o Uruguaj, kedy sa finančná situácia štátu stala katastrofálnou. Štyri provincie dokonca pristúpili k vytvoreniu vojenskej aliancie v snahe zrušiť ústavu. V júni 1827 tak Rivadavia podal radšej demisiu a jeho nástupca rýchlo zrušil ústavu a priznal provinciám autonómiu. V roku 1829 sa Rivadavia rozhodol opustiť krajinu a odísť do exilu. V roku 1834 sa vrátil aby čelil svojim politickým oponentom, ale bol znova vyhnaný do exilu. Odišiel najprv do Brazílie a potom do Španielska, kde aj zomrel. Jedným z jeho posledných prianí bolo, že jeho pozostatky nesmú byť nikdy prenesené späť do Buenos Aires.

</doc>
<doc id="163060" url="https://sk.wikipedia.org/wiki?curid=163060" title="Stamford (Connecticut)">
Stamford (Connecticut)

Stamford je mesto v okrese Fairfield County v americkom štáte Connecticut. Má rozlohu a žije tu 120-tisíc obyvateľov podľa sčítania v roku 2005, na rok 2006 bol odhad takmer 127-tisíc a počet obyvateľov rýchlo narastá a v metropolitnej oblasti žije okolo 900-tisíc obyvateľov, pričom sám Stamford je súčasťou metropolitnej oblasti New Yorku. Patrí medzi 4 najväčšie mestá v Connecticute.

</doc>
<doc id="163062" url="https://sk.wikipedia.org/wiki?curid=163062" title="Surovinský potok">
Surovinský potok

Surovinský potok je potok na Záhorí, vo východnej časti okresu Senica. Je to pravostranný potok Bahnianskeho potoka, meria 5,1 km a je tokom V. rádu.
Prameň.
Pramení na rozhraní Myjavskej a Chvojnickej pahorkatiny, na juhozápadnom svahu Vinohrádkov (340,2 m n. m.) v nadmorskej výške približne 270 m n. m. 
Opis toku.
Od prameňa tečie západoseverozápadným smerom cez podcelok Senická pahorkatina, kde preteká intravilánom obce Hlboké. Následne tečie na krátkom úseku na západ popri osade Košútovec na ľavom brehu a na východnom úpätí vrchu Hrbatá (235,7 m n. m.) sa stáča juhozápadným smerom. Potom preteká popri osade Horné Suroviny na ľavom brehu, napokon sa stáča na juh, vstupuje do Borskej nížiny, do podcelku Myjavská niva, z východu obteká osadu Dolné Suroviny a podteká štátnu cestu č. 51. Južne od Dolných Surovín, na území mesta Senica, ústi v nadmorskej výške cca 195 m n. m. do Bahnianskeho potoka.

</doc>
<doc id="163063" url="https://sk.wikipedia.org/wiki?curid=163063" title="Hlbocký potok">
Hlbocký potok

Hlbocký potok môže byť:

</doc>
<doc id="163065" url="https://sk.wikipedia.org/wiki?curid=163065" title="Rockefellerovo centrum">
Rockefellerovo centrum

Rockefellerovo centrum () je komplex 19-tich komerčných budov medzi 48. a 51. ulicou v New Yorku. Postavila ich rodina Rockefellerovcov a nachádzajú sa v centre Midtown Manhattanu medzi Piatou Avenue a Siedmou Avenue.
V roku 1988 bolo centrum vyhlásené za národnú historickú pamiatku. Je to najväčší komplex v súkromných rukách svojho druhu na svete a medzinárodný symbol modernistického architektonického štýlu zmiešaného s kapitalizmom.

</doc>
<doc id="163066" url="https://sk.wikipedia.org/wiki?curid=163066" title="Hlbocký potok (prítok Bahnianskeho potoka)">
Hlbocký potok (prítok Bahnianskeho potoka)

Hlbocký potok je potok na Záhorí, vo východnej časti okresu Senica. Je to pravostranný prítok Bahnianskeho potoka, meria 2,1 km a je tokom V. rádu.
Pramení v Chvojnickej pahorkatine, v podcelku Senická pahorkatina, južne od obce Hlboké v nadmorskej výške približne 237 m n. m. Od prameňa tečie sprvu juhozápadným smerom, podteká cestu do Hlbokého, stáča sa juhojuhozápadným smerom a tečie lokalitou Dolné Hony. Následne sa stáča na západ, pri samote Hlovek potom na juhozápad a na styku pahorkatiny s Borskou nížinou, juhozápadne od Hlbokého, ústi v nadmorskej výške cca 202 m n. m. do Bahnianskeho potoka. Nepriberá žiadne prítoky.

</doc>
<doc id="163067" url="https://sk.wikipedia.org/wiki?curid=163067" title="Vicente López y Planes">
Vicente López y Planes

Alejandro Vicente López y Planes (* 3. máj 1785, Buenos Aires – † 10. október 1856, Buenos Aires) bol argentínsky právnik, spisovateľ a politik, ktorý vykonával funkciu prezidenta Spojených provincii La Platy, teda fakticky Argentíny od 7. júla do 18. augusta 1827. Vicente López y Planes bol autorom textu argentínskej hymny. 
Životopis.
Narodil sa v Buenos Aires do rodiny španielskeho otca a matky z Buenos Aires. Vyštudoval právo na univerzite v meste Chuquisaca. V roku 1810 sa zúčastnil sa na Májovej revolúcii, ktorá viedla k zosadeniu španielskeho miestokráľa a vytvoreniu vlastnej vlády. Následne bol zvolený za starostu Buenos Aires, no patril k oponentom hlavy revolučnej vlády Cornelia Saavedru, kvôli čomu podporil jeho zosadenie a vytvorenie tzv. Prvého triumvirátu, kde bol pokladníkom bez hlasovacieho práva. V roku 1815 sa na krátko dostal do väzenia spolu s ďalšími spolupracovníkmi, kam ich poslali ich politickí oponenti. Už čoskoro sa ale do politiky vrátil a v roku 1826 sa stal ministrom vo vláde Bernardina Rivadaviu. Po rezignácii Rivadaviu z funkcie prezidenta Spojených provincii La Platy bol zvolený na jeho miesto ako dočasný prezident. Vo funkcii potvrdil rozpustenie kongresu a nechal vyhlásiť nové voľby. 18. augusta 1827 skončil vo funkcii prezidenta súčasne so zánikom tejto funkcie. Jeho právomoci prebral guvernér Provincie Buneos Aires Manuel Dorrego. V roku 1830 sa stal členom súdu a neskôr predsedom súdu počas vlády guvernéra Buenos Aires Juana Manuela de Rosasa. 3. februára 1852 sa stal dočasne guvernérom Buenos Aires po zosadení Rosasa. 26. júla ho nahradil Justo José de Urquiza, ktorý pred tým Rosasa porazil vo vojne. Vicente López y Planes zomrel v Buenos Aires v roku 1856 a je tam aj pochovaný.

</doc>
<doc id="163068" url="https://sk.wikipedia.org/wiki?curid=163068" title="Bahniansky potok">
Bahniansky potok

Bahniansky potok (staršie "Bahenský kanál", "Bahniansky kanál") je potok na Záhorí, vo východnej časti okresu Senica. Je to pravostranný prítok Myjavy, meria 5,2 km a je tokom IV. rádu.
Prameň.
Pramení v Chvojnickej pahorkatine, v podcelku Senická pahorkatina, na západnom svahu Sochorovského (318,4 m n. m.) v nadmorskej výške približne 245 m n. m. 
Opis toku.
Od prameňa tečie na krátkom úseku na juh, zľava priberá krátky prítok z juhozápadného svahu Sochorovského, potom tečie prechodne na juhozápad a napája malú vodnú nádrž. Z nádrže vyteká západným smerom, tečie cez osadu Hlbocký Dvor, esovito sa stáča a západne od osady priberá pravostranný prítok z lokality Drahy pri háji. Následne sa stáča juhozápadným smerom, zľava priberá prítok vznikajúci južne od Hlbockého Dvora a pokračuje severozápadným smerom. Sprava ďalej priberá Hlbocký potok, mení smer toku viac na západoseverozápad, opäť sa esovito stáča a podteká štátnu cestu č. 51. Vstupuje do Borskej nížiny, do podcelku Myjavská niva, z ľavej strany ešte priberá Surovinský potok a k ústiu pokračuje západojuhozápadným smerom. Na území mesta Senica, juhojuhozápadne od osady Dolné Suroviny, ústi v nadmorskej výške cca 194 m n. m. do Myjavy.

</doc>
<doc id="163069" url="https://sk.wikipedia.org/wiki?curid=163069" title="Bayonne">
Bayonne

Bayonne môže byť:

</doc>
<doc id="163070" url="https://sk.wikipedia.org/wiki?curid=163070" title="Bayonne (New Jersey)">
Bayonne (New Jersey)

Bayonne je mesto v okrese Hudson County v americkom štáte New Jersey. Má rozlohu 29,1 km² a v roku 2010 tu žilo okolo 63-tisíc obyvateľov.

</doc>
<doc id="163071" url="https://sk.wikipedia.org/wiki?curid=163071" title="Greater New York">
Greater New York



</doc>
<doc id="163072" url="https://sk.wikipedia.org/wiki?curid=163072" title="Hrušovský potok (prítok Myjavy)">
Hrušovský potok (prítok Myjavy)

Hrušovský potok je potok na Záhorí, v centrálnej časti okresu Senica. Je to ľavostranný prítok Myjavy, meria 6,6 km a je tokom IV. rádu.
Preteká Borskou nížinou, pramení v podcelku Bor, v močaristej oblasti severne od kóty 221,3 m a v blízkosti hranice vojenského obvodu Záhorie, v nadmorskej výške približne 215 m n. m. Na hornom toku tečie smerom na sever územím borovicových lesov v lokalite Hrušovské polesie, následne sa esovito stáča, vstupuje do podcelku Myjavská niva a pokračuje severozápadným smerom, pričom tečie súbežne najprv s korytom Myjavskej Rudavy, potom s korytom Myjavy. Tu priberá ľavostranný prítok z Hrušovského polesia, stáča sa západným smerom a zľava priberá prítok tečúci popri horárni Hrušov. Potom sa esovito stáča, pokračuje západojuhozápadným smerom a severne od obce Šajdíkove Humence priberá zľava kanál z lokality Dubník. Napokon sa severozápadne od spomenutej obce vlieva v nadmorskej výške cca 178 m n. m. do Myjavy.

</doc>
<doc id="163073" url="https://sk.wikipedia.org/wiki?curid=163073" title="Bezpečnostná rada Organizácie Spojených národov">
Bezpečnostná rada Organizácie Spojených národov

Bezpečnostná rada Organizácie Spojených národov (angl. "United Nations Security Council") je orgán OSN poverený udržiavaním medzinárodného mieru a bezpečnosti. Zatiaľ čo uznesenia ostatných orgánov OSN sú pre členské štáty OSN len odporúčacie, uznesenia Bezpečnostnej rady sú záväzné a rada si ich splnenie môže vynútiť aj silou. Uznesenia rady sú známe ako Rezolúcie OSN. Slovensko bolo naposledy nestálym členom v období od 1. januára 2006 a v rámci svojho postu zorganizovala a iniciovala vytvorenie skupiny "Priatelia OSN pre reformu bezpečnostného sektora". Slovensko v súčasnosti podľa pravidiel nie je nestálym členom Bezpečnostnej rady OSN, ale naďalej predsedá tejto skupine. Cieľom reformy bezpečnostného sektora je naplniť potreby modernizácie OSN.
Úloha.
Do kompetencie Bezpečnostnej rady patrí:
Členovia.
Rada má 15 členov, 5 stálych, určených na konci druhej svetovej vojny, a 10 nestálych členov, ktorí sú volení Valným zhromaždením OSN na funkčné obdobie dvoch rokov, ktoré začína vždy 1. januára.
Stáli členovia.
Päť stálych členov predstavovalo víťazné mocnosti na konci druhej svetovej vojny. Pôvodne to boli:
Čína bola pôvodne v OSN reprezentovaná Čínskou republikou na Taiwane, od roku 1971 je Čína v OSN (a teda aj v Bezpečnostnej rade) zastúpená Čínskou ľudovou republikou (pevninská Čína).
Po rozpade ZSSR v roku 1991 zastáva pozíciu stáleho člena v Bezpečnostnej rade Rusko.
Súčasní stáli členovia sú teda:
Každý zo stálych členov Bezpečnostnej rady má právo veta, ktorým môže zablokovať akékoľvek rozhodnutie OSN. Toto právo nie je možné obísť.
Nestáli členovia.
Desiatich nestálych členov volí Valné zhromaždenie OSN na funkčné obdobie dvoch rokov, ktoré začína vždy 1. januára, kedy sa polovica nestálych členov vymení. Každá z piatich regionálnych skupín OSN (Afrika, Ázia, Latinská Amerika a Karibik, Západná Európa a Východná Európa) zvolí zo svojho regiónu jeden alebo viac štátov, ktorí sú následne potvrdení Valným zhromaždením. Afrika má v Bezpečnostnej rade 3 členov, Ázia, Latinská Amerika a Karibik a Západná Európa majú po dvoch členov a Východná Európa jedného člena. V rade musí byť stále arabský štát, volený striedavo z Afriky a Ázie. Žiadny štát nemôže byť do Bezpečnostnej rady zvolený dvakrát za sebou, vždy nasleduje minimálne jednoročná prestávka.
Aktuálni nestáli členovia Bezpečnostnej rady (v roku 2019):

</doc>
<doc id="163074" url="https://sk.wikipedia.org/wiki?curid=163074" title="New York County">
New York County



</doc>
<doc id="163075" url="https://sk.wikipedia.org/wiki?curid=163075" title="Kalaštovský potok">
Kalaštovský potok

Kalaštovský potok je potok na Záhorí, v centrálnej časti okresu Senica. Je to ľavostranný prítok Myjavy, má dĺžku 6,5 km a je tokom IV. rádu.
Preteká Borskou nížinou, pramení v podcelku Lakšárska pahorkatina, na severozápadnom svahu Kravej hory (254,4 m n. m.) v nadmorskej výške približne 235 m n. m. Od prameňa tečie smerom na sever, zľava priberá prítok spod Butašových vrchu (242,3 m n. m.), dvakrát sa esovito stáča a preteká územím borovicových lesov. Ďalej tečie severoseverovýchodným smerom popri horárni Kalaštov na pravom brehu, oblúkom sa následne prudko stáča na severozápad a napája rybník Bulkovec. Potom preteká popri horárni Bulkovec na ľavom brehu, zľava sa oddeľuje vedľajšie rameno a potok sa stáča na severoseverozápad. Napokon priberá zľava vedľajšie rameno, sprava krátky vodný kanál, vstupuje do podcelku Myjavská niva a podteká železničnú trať Kúty – Trnava. Severovýchodne od obce Borský Mikuláš sa v nadmorskej výške cca 176 m n. m. vlieva do Myjavy.
Časť toku a priľahlých pobrežných porastov je súčasťou územia európskeho významu s rovnakým názvom SKUEV0526 Kalaštovský potok.

</doc>
<doc id="163076" url="https://sk.wikipedia.org/wiki?curid=163076" title="G4">
G4

G4 bola aliancia Indie, Nemecka, Japonska a Brazílie z dôvodu vzájomnej podpory za stálych členov Bezpečnostnej rady OSN.

</doc>
<doc id="163077" url="https://sk.wikipedia.org/wiki?curid=163077" title="Bezpečnostná rada Organizácie Spojených Národov">
Bezpečnostná rada Organizácie Spojených Národov



</doc>
<doc id="163080" url="https://sk.wikipedia.org/wiki?curid=163080" title="Bahno (potok)">
Bahno (potok)

Bahno je potok na Záhorí, v centrálnej časti okresu Senica. Je to ľavostranný prítok Myjavy, meria 4,9 km a je tokom IV. rádu. Na hornom toku tečie územím CHKO Záhorie.
Prameň.
Preteká Borskou nížinou, pramení v podcelku Bor, severovýchodne od kóty 227,1 m v nadmorskej výške približne 215 m n. m., na katastrálnom území Borský Peter.
Opis toku.
Od prameňa tečie sprvu viac-menej na sever územím borovicových lesov, ďalej sa oblúkom stáča a prechodne tečie severovýchodným smerom. Sprava priberá krátky prítok vytekajúci z prameňa Hlavina, esovito sa stáča a pokračuje severoseverozápadným smerom popri samote Michálkovci na ľavom brehu. Následne preteká intravilánom obce Šajdíkove Humence, na dolnom konci obce už tečie opäť severoseverozápadným smerom a vstupuje do podcelku Myjavská niva. Na severnom okraji obce sa stáča najprv na západ, potom na severozápad a podteká železničnú trať Kúty – Trnava. Severozápadne od tejto obce sa v nadmorskej výške 177,8 m n. m. vlieva do Myjavy.

</doc>
<doc id="163084" url="https://sk.wikipedia.org/wiki?curid=163084" title="Igor Kišš">
Igor Kišš

Dr.h.c. prof. ThDr. Igor Kišš (* 21. júl 1932, Uhrovec – † 15. január 2018, Bratislava) bol slovenský evanjelický farár, teológ a filozof upriamujúci sa na otázky morálnej teológie a filozofie.
Bol farárom v Bzinciach pod Javorinou, v Petržalke, v Šahách a vo Veľkých Levároch. V roku 1980 sa stal docentom na Slovenskej evanjelickej bohosloveckej fakulte, v roku 1987 bol vylúčený zo školy, bol mu odňatý titul docenta a mal zákaz publikovať v ČSSR. 
Po páde komunizmu sa v roku 1991 mohol znovu vrátiť na Evanjelickú bohosloveckú fakultu Univerzity Komenského a tu sa po druhýkrát habilitoval v odbore systematická teológia a bol vedúcim Katedry systematickej teológie (19911996) a dekanom fakulty (19972003). Je autorom koncepcie evanjelických anglických bilingválnych gymnázií na Slovensku. Je odborníkom na Martina Luthera, dogmatiku a etiku. V roku 1997 bol inaugurovaný za profesora teológie. Bola mu udelená zlatá medaila Univerzity Komenského a rakúsky prezident Thomas Klestil mu v roku 2004 udelil Čestný kríž 1. triedy za vedu a umenie a r. 2013 mu Univerzita Mateja Bela v Banskej Bystrici udelila čestný doktorát (Dr.h.c.). Zaslúžil sa o historické spracovanie evanjelickej sociálnej etiky, reorganizáciu evanjelického školstva a vybudovanie evanjelickej vojenskej pastoračnej služby na Slovensku. Etiku prednášal na Evanjelickej bohosloveckej fakulte v rokoch 19972006, kedy odišiel na dôchodok. Ako prívrženec kresťanského realizmu sa usiloval podložiť sekulárne riešenia všeľudských otázok teologickými argumentmi. Vo svojej tvorbe vychádzal predovšetkým z nemeckého myšlienkového prostredia, osobitne z nemeckej luteránskej teológie, najmä zo samotného Luthera. Z najnovších nemeckých teológov naň vplývali Paul Tillich, Dietrich Bonhoeffer, čiastočne Karl Barth a Albert Schweitzer. Nechal sa však inšpirovať okrem Biblie aj myslením Pierra Teilharda de Chardin, J. A. Komenského (najmä jeho Všenápravou), ako aj niektorými pravoslávnymi, židovskými a arabskými zdrojmi. Nie sú mu cudzie ani najnovšie výsledky prírodných vied, najmä fyziky, biológie, astronómie a medicíny.

</doc>
<doc id="163085" url="https://sk.wikipedia.org/wiki?curid=163085" title="Krucifix">
Krucifix

Krucifix (z lat. "cruci fixus" – zavesený na kríži) je umelecké stvárnenie ukrižovaného Ježiša Krista. Skladá sa z kríža a korpusu Ježišovho tela.
Krucifix je najvýraznejším symbolom kresťanstva. Význam tohto symbolu vzrástol hlavne počas stredoveku, kedy na Západe úcta k ukrižovanému Kristovi bola najvýraznejším bodom kresťanskej náuky.
Najstaršie krucifixy sa nezaoberajú samotným Ježišovým utrpením, ale ukazujú Krista na kríži ako Boha v ľudskej podobe, ktorý nemôže trpieť, a ktorý „kraľuje z kríža“. Počas stredoveku v súvislosti s františkánskym hnutím sú zdôraznené Ježišove rany a jeho utrpenie.
Krucifix je možné nájsť v každom katolíckom kostole. Typický ráz českej i slovenskej krajiny utvárajú božie muky, ktoré sú v týchto krajinách asi najčastejším príkladom krucifixu v prírode. Krucifix tiež zdobí mnohé katolícke domácnosti – zvyk vešať krucifix na stenu však pochádza až z 18. storočia. Podobu krucifixu majú aj šperky ako symbol náboženskej príslušnosti alebo presvedčenia. 

</doc>
<doc id="163086" url="https://sk.wikipedia.org/wiki?curid=163086" title="Joshua Goodall">
Joshua Goodall

Joshua Goodall (* 17. október 1985, Basingstoke, Spojené kráľovstvo) je súčasný britský profesionálny tenista.

</doc>
<doc id="163087" url="https://sk.wikipedia.org/wiki?curid=163087" title="Ross Hutchins">
Ross Hutchins

Ross Hutchins (* 22. február 1985, Londýn, Anglicko) je súčasný britský profesionálny tenista.

</doc>
<doc id="163088" url="https://sk.wikipedia.org/wiki?curid=163088" title="Kábul (rieka)">
Kábul (rieka)

Kábul (po perzský: دریای کابل) je rieka v Afganistane a Pakistane. Je to pravý (západný) prítok rieky Indus a má dĺžku . Zásobuje vodou mesto Kábul práve tak ako aj mestá Džalalabad a Pešawar. Jej dôležité prítoky sú Pandžšír a Kunar.
Kábul pramení v Hindúkušach a preteká najprv Afganistanom. Keď na hraniciach do Pakistanu (vteká do Pakistanu asi severne od Chajbarského priesmyku), ústi do rieky Indus.

</doc>
<doc id="163089" url="https://sk.wikipedia.org/wiki?curid=163089" title="Seventh Avenue (Manhattan)">
Seventh Avenue (Manhattan)

Seventh Avenue alebo po slovensky aj Siedma avenue je ulica v západnej časti Manhattanu v meste New York. Slúži ako dopravná tepna južne aj severne od Central Parku.

</doc>
<doc id="163090" url="https://sk.wikipedia.org/wiki?curid=163090" title="Siedma avenue">
Siedma avenue



</doc>
<doc id="163091" url="https://sk.wikipedia.org/wiki?curid=163091" title="Yann Tiersen">
Yann Tiersen

Yann Tiersen (* 23. jún 1970, Brest) je francúzsky avantgardný hudobník a multiinštrumentalista. V jeho tvorbe sa často objavujú melódie klavíra, akordeónu, fúkacej klávesovej harmoniky a huslí. Preslávil sa skladbami k filmom "Amélia z Montmartru" a "Good bye Lenin!".

</doc>
<doc id="163097" url="https://sk.wikipedia.org/wiki?curid=163097" title="Hilmand (rieka)">
Hilmand (rieka)

Hilmand (iné verzie mena pozri pod Hilmand; po latinsky "Erymandrus"; po grécky "Erymanthos") alebo Tarnak je rieka v Afganistane a Iráne. Najdlhšia rieka Afganistanu. Prameň rieky sa nachádza v Hindúkuši okolo od Kábulu. Rieka ústi v Iráne do Sistánskeho jazera.
Hilmand tečie južným smerom od oblasti Hindúkuš. Rieka tečie pomerne nespojito a vlieva sa do močiara, ktorý je neďaleko Sistánskeho jazera neďaleko mesta Zábul. Tok má dĺžku okolo a tečie cez suchý púštny kraj.

</doc>
<doc id="163101" url="https://sk.wikipedia.org/wiki?curid=163101" title="DB">
DB

DB môže byť skratka výrazu:
dB môže byť skratka výrazu:
Db je skratka chemického prvku dubnium

</doc>
<doc id="163102" url="https://sk.wikipedia.org/wiki?curid=163102" title="Cerovský potok">
Cerovský potok

Cerovský potok môže byť:

</doc>
<doc id="163105" url="https://sk.wikipedia.org/wiki?curid=163105" title="Herírúd">
Herírúd

Herírúd / Harírúd (po perzsky) alebo Harirod (po paštsky?) alebo Tejen (názov v Turkménsku; staršie v prepise z cyriliky: "Tedžen") je rieka v Afganistane a v Turkménsku. Čiastočne tvorí aj hranicu oboch krajín s Iránom. Je dlhá . Povodie má rozlohu .
Priebeh toku.
Pramení v pohorí Kohi Baba v Afganistane v nadmorskej výške približne . Až k "Herátskej oáze" tečie ako horská rieka v úzkej doline. Oázou preteká v širokej doline. Pod oázou na afgansko-iránskej hranici opäť nadobúda horského charakteru. Dolina sa rozširuje v miestach, kde rieka tvorí iránsko-turkménsku hranicu a ďalej v Turkménsku už rieka tečie v širokej doline a vetví sa na prietoky a ramená. Rieka sa ztráca v púšti Karakum pod "Tedženskou oázou".
Vodný stav.
Zdroj vody je zmiešaný s prevahou snehového. Najvyššej vodnatosti dosahuje od marca do mája. Priemerný prietok vody pri Polehatume ( od ústia) je približne /s a maximálna /s. Od augusta do novembra rieka obvykle vysychá pod mestom Herát. Kalnosť vody dosahuje približne /m³. Rieka nezaŕza. Dolný tok je zavodňovaný z Karakumského kanála.
Využitie.
Voda z rieky sa využíva na zavlažovanie predovšetkým "Herátskej" a "Tedženskej oázy", pričom v prvej z nich je voda z rieky celkom využitá v období sucha a v druhej po zvyšok roku. V Turkménsku boli na rieke vybudované priehrady], ktoré regulujú prietok. Na rieke leží mesto Tedžen (Turkménsko).

</doc>
<doc id="163106" url="https://sk.wikipedia.org/wiki?curid=163106" title="Dolinský potok">
Dolinský potok

Dolinský potok môže byť:

</doc>
<doc id="163107" url="https://sk.wikipedia.org/wiki?curid=163107" title="Aromia moschata">
Aromia moschata



</doc>
<doc id="163108" url="https://sk.wikipedia.org/wiki?curid=163108" title="Rosalia alpina">
Rosalia alpina



</doc>
<doc id="163109" url="https://sk.wikipedia.org/wiki?curid=163109" title="Fúzač pižmový">
Fúzač pižmový



</doc>
<doc id="163110" url="https://sk.wikipedia.org/wiki?curid=163110" title="Faráh (rieka)">
Faráh (rieka)

Faráh alebo Farráh je rieka na západe Afganistanu. Rieka pramení v pohorí Bande Bajan a tečie k Hílmandským močiarom na afgansko-iránskej hranici. Na rieke leží mesto Farráh.

</doc>
<doc id="163117" url="https://sk.wikipedia.org/wiki?curid=163117" title="Faráh">
Faráh

Faráh alebo Farráh môže byť:

</doc>
<doc id="163119" url="https://sk.wikipedia.org/wiki?curid=163119" title="Helmand">
Helmand



</doc>
<doc id="163121" url="https://sk.wikipedia.org/wiki?curid=163121" title="Hilmand">
Hilmand

Hilmand (po paštsky) resp. Helmand alebo Hírmand (po perzsky), v slovenských textoch spravidla Hílmand, iné verzie mena: namiesto -a- v druhej slabike je -e-, -u- alebo -o- (Helmend a podobne), môže byť:

</doc>
<doc id="163125" url="https://sk.wikipedia.org/wiki?curid=163125" title="Kérala">
Kérala

Kérala (po angl. "Kerala", po malajálamsky കേരളം) je jeden zo štyroch južných štátov Indie. 
Geografia.
Pozdĺž pobrežia sa na území štátu rozkladá nížina, ktorej povrch sa smerom do vnútrozemia dvíha až k úpätiu pohoria Kardamon s najvyššími vrchmi Anaimudi (Ánai Mudi; 2695 m), Nilgiri (2633 m), Anaimalai (2513 m). Tropickú monzúnovú klímu charakterizujú malé teplotné výkyvy v priebehu roka, priemerné mesačné teploty sú 20 až 30 °C a ročný úhrn zrážok je 2000 až 3000 mm. Najdaždivejšie obdobie pripadá na jún až august, keď prevláda juhozápadný monzún prinášajúci výdatné dažde. Hydrografickú sieť tvoria krátke rieky, stekajúce z pohorí do Indického oceánu. Medzi dlhšie patria Perijár (vyteká z vysoko položeného jazera Perijár (Periyar)), Ponnáni (Ponnani), a Beipur. Indický oceán do pevniny vbieha viacerými plytkými lagúnovitými zátokami, z ktorých väčšie sú Vembanad a Astnamudi. V močaristých územiach pobrežnej nížiny prevláda mangrová vegetácia a na horských úbočiach, exponovaných proti monzúnovému prúdeniu, vždyzelené porasty rovníkových dažďových pralesov s hojnými epifytmi a lianami. 

</doc>
<doc id="163127" url="https://sk.wikipedia.org/wiki?curid=163127" title="Sououd-e-Melli">
Sououd-e-Melli

Sououd-e-Melli (čo po paštsky znamená "Národná hymna") bola národnou hymnou Afganistanu v rokoch 20062021. Text hymny napísal Abdul Bari Jahani a hudbu napísal Babrak Wassa.
Paštúnsky text.
&lt;poem lang="ps" dir="ltr" style="display: table; font-size: 1.2em; text-align: right;"&gt;
دا وطن افغانستان دی
دا عزت د هر افغان دی
کور د سولی کور د توری
هر بچی یی قهرمان دی
دا وطن د تولو کور دی
د بلوچو د ازبکو
د پښتون او هزاره وو
د ترکمنو د تاجکو
ورسره عرب، گوجر دی
پامیریان، نورستانیان
براهوی دی، قزلباش دی
هم ایماق، هم پشه ییان
دا هیواد به تل زلیژی
لکه لمر پرشنه آسمان
په سینه کی د آسیا به
لکه زره وی جاویدان
نوم د حق مودی رهبر
وایو الله اکبر وایو الله اکبر
&lt;/poem&gt;
Preklad.
&lt;poem&gt;
Dá vatan Afghánistán day
Dá azat de har Afghán day
kór de sole, kór de túre
har bačay ye qahramán day
Da vatan de ttolo kór day
de Baločo, de Uzbäko
de Paxhtun aw Hazarávo
de Turkmano de Tajäko
Vor sara Arab, Gujär dí
Pámiriyán, Nuristáňán
Bráhuwi dí, Qizilbáš dí
ham Aimáq, Pašáyán
Dá hiwád ba tél ʒaleǧi
leka lmar pér šne ásmán
Pa siné ke de Ásyá ba,
leka zrrà wi Jávidán
num de haq mó day rahbar
wáyu Alláhu Akbar, wáyu Alláhu Akbar
&lt;/poem&gt;
Slovenský preklad.
&lt;poem&gt;
Táto krajina je Afganistan,
je pýchou každého Afganca,
krajina mieru, krajina meča,
Jej synovia sú všetci odvážni,
Toto je krajina všetkých kmeňov,
Krajina Baluchov a Uzbekov,
Paštúnov a Hazarov,
Turkménov a Tadžikov,
spolu s Arabmi a Gudžarmi,
Pamircami, Nuristancami,
Brahuicami, a Kizilbashmi,
Tiež s Aimakmi a Pašajmi,
Táto krajina bude svietiť navždy,
ako slnko na modrej oblohe,
v hrudi Ázie,
zostane navždy ako srdce,
My budeme nasledovať jedného Boha,
My všetci volajme, "Alah je veľký!", my všetci volajme, "Alah je Veľký!"
&lt;/poem&gt;

</doc>
<doc id="163128" url="https://sk.wikipedia.org/wiki?curid=163128" title="Milli Tarana">
Milli Tarana



</doc>
<doc id="163131" url="https://sk.wikipedia.org/wiki?curid=163131" title="Bitka 300 bojovníkov">
Bitka 300 bojovníkov

Bitka 300 bojovníkov bol konflikt medzi Argosom a Spartou približne v roku 545 pred Kr. Obe strany sa pri nej dohodli na súboji svojich 300 najlepších bojovníkov, aby sa tak vyhli zbytočným stratám na životoch. Po krvavom súboji prežili len traja muži – dvaja z Argosu a jeden Sparťan. Muži z Argosu sa vyhlásili za víťazov, pretože ich prežilo viac, a vrátili sa domov. Sparťan však za víťaza vyhlásil seba, pretože bol jediným bojovníkom, ktorý udržal na bojisku svoju pozíciu a postavil vlastnými rukami "značku" víťazstva Sparty. 
&lt;br&gt;Argosu sa to samozrejme nepáčilo a tak nakoniec došlo k stretu oboch, zhruba rovnako silných armád. Sparta presvedčivo zvíťazila a získala kontrolu nad Thyreatisom.
O 125 rokov neskôr, v roku 420 pred Kr., v období pokoja medzi Peloponézskymi vojnami vyzval Argos Spartu na odvetu Bitky 300 bojovníkov; Sparta však odmietla. 

</doc>
<doc id="163133" url="https://sk.wikipedia.org/wiki?curid=163133" title="Provincia (Afganistan)">
Provincia (Afganistan)

Provincie alebo vilájety (po paštsky "wilájat"; po daríjsky "velájat") sú najvyššie administratívne jednotky Afganistanu. Afganistan pozostáva od 13. apríla 2004 z tridsaťštyri (34) provincií.
Každá z provincií má vo svojom čele guvernéra, ktorý je volený centrálnou vládou. Vďaka tejto decentralizácií moci sú však často práve guvernéri absolutistickými vládcami v danej provincii.
Zoznam provincií/vilájetov v paštčine (za lomkou v daríjčine, ak sa odlišuje):

</doc>
<doc id="163134" url="https://sk.wikipedia.org/wiki?curid=163134" title="Okresy Afganistanu">
Okresy Afganistanu



</doc>
<doc id="163135" url="https://sk.wikipedia.org/wiki?curid=163135" title="Administratívne členenie Afganistanu">
Administratívne členenie Afganistanu

Afganistan je administratívne hierachicky rozdelený na:
Obce majú vo svojom čele 3 základné orgány – "malika" (akéhosi starostu), "miraba" (človek, ktorý sa stará o prídely pitnej vody) a "mullaha". V dnešnom Afganistane je však bežnejšia tá situácia, že obci vládne vlastník najväčšej časti pôdy v oblasti – tzv. "khan", a to aj napriek existencii voleného "malika" či "miraba". 

</doc>
<doc id="163136" url="https://sk.wikipedia.org/wiki?curid=163136" title="Argos (mesto na Peloponéze)">
Argos (mesto na Peloponéze)

Argos (gr. "Άργος" – Argos, tal. "Argo") je mesto v Grécku na Peloponézskom polostrove, v kraji Argolida, v blízkosti prístavu Nafplio. Je to jedno z najstarších miest Grécka. Žije tu približne 25 000 obyvateľov.
Mytológia.
Prvým kráľom Argu bol podľa mytológie Inachos, syn Okeana a Týthie. Inachos mal do Argu prísť z Egyptu s mnohými vyhnancami, ktorí tu založili mesto. Podľa inej povesti bol Argos založený rovnomenným hrdinom Argom, synom boha Dia a Niobé. Z Argu pochádzali mnohí grécki mýtickí hrdinovia, napríklad Helena Trójska, Herakles, Perseus a macedónska kráľovská dynastia.
Meno.
Meno "Argos" je pravdepodobne predgrécke, pelasgické. Predgréckeho pôvodu je aj meno mestskej pevnosti Larissa. Rovnakého pôvodu je aj meno celej oblasti, Argolida.
Dejiny.
Starovek
V blízkosti mesta bolo objavené aj neolitické sídlisko. Neskôr ostalo miesto opustené a nové osídlenie vzniká okolo roku 2000 pred Kr. a pokračuje do roku 1600 pred Kr. V tejto dobe tu sídlili predgrécki Pelasgovia. Mesto s menom Argos bolo založené pravdepodobne počas mykénskej doby, po roku 1600 pred Kr., kedy sem prišlo grécke obyvateľstvo, ale nestál tu významný palác, ako v susedných Mykénach či Tirynte. Z mykénskej doby nemáme dostatočne zachované nálezy. Argos však spomína Homér ako významné mykénske centrum. Argos mohol v skutočnosti byť jedna z pevností neďalekých Mykén, nakoľko aj v neskoršom období bola využívaná miestna pevnosť Larissa. Po páde mykénskej civilizácie sa tu usadzujú Dóri, ktorí sa premiešali s pôvodným obyvateľstvom. V 8. stor. pred Kr. začína Argos opäť naberať na dôležitosti a tak sa dostáva do sporov so Spartou. V roku 699 pred Kr. Argos porazil Spartu a ovládol veľkú časť severného Peloponézu. V 6. stor. začína slabnúť vplyv Argu, z ktorého sa vymanili Korint a Sikyón, dokonca boli Argejčania porazení Sparťanmi a Argos vystupoval ako spojenec Atén. Počas Grécko-perzských vojen bol podpísaný mier so Spartou a Argos sa zúčastnil v protiperzských vojnách. V rokoch 474 – 470 pôsobil v Argu ostrakizovaný aténsky politik Temistokles, ktorý prispel k šíreniu nových antispartských myšlienok a tiež demokratizácie dovtedy aristokraciou ovládaného Argu. Vznik istého stupňa demokracie ešte viac podnietil spojenie sa s Aténami, počas vlády Perikla. V celej prvej Peloponézskej vojne bol Argos v spojení s Aténami. V druhej vojne však v meste zvíťazila prospartská strana a tak sa Argos spojil so Spartou proti Aténam, neskôr však bola prospartská vláda zvrhnutá, zatknutá Aténčanmi a spojenectvo sa obnovilo až do úplnej porážky Atén Sparťanmi. Sila Argu bola definitívne zlomená. V 3. stor. už Argos stratil svoju politickú moc, pochádzala však odtiaľto známa básnička Telesilla. V 2. stor. pred Kr. Argos opätovne ovládli Sparťania, neskôr sa oslobodil a stal sa členom Achájskeho spolku, ktorý v roku 146 pred Kr. ovládli Rimania. Počas rímskej vlády zažíva Argos nový veľký rozmach, po nepokojných predošlých storočiach. Známy filhelén. cisár Hadrián tu postavil divadlo, Serapidin chrám, kúpele (jedny z najväčších najzachovanejších rímskych kúpelov v Grécku), odeón a akvadukt. V meste sa postupne začína šíriť kresťanstvo. V roku 267 Argos vyplienili Góti, v roku 395 Ostrogóti. V tomto roku sa Grécko stalo súčasťou Východorímskej (Byzantskej) ríše. V 4. a 5. stor. boli zrenovované všetky mestské stavby, ako odeón a divadlo, ktoré boli v minulosti zničené počas spomínaných vpádov barbarov. Postavila sa aj nová stoa a mnoho kresťanských bazilík. Veľká kresťanská bazilika stála na mestskej akropole Larissa. Táto bazilika patrila medzi najstaršie baziliky na Peloponéze. Biskup z Argosu mal významné postavenie. 
Byzantská a benátska doba
V roku 552 po Kr. bol Argos zničený veľkým zemetrasením. Následne sa na Peloponéze usadzujú Slovania, ktorí Argos kompletne zničili. V roku 805 Byzantskí Gréci porazili gréckych Slovanov a tak sa aj Argos prinavrátil pod byzantskú správu. Bolo obnovené argejské biskupstvo. V 9. stor. tu ako biskup pôsobil istý Sv. Peter z Konštantinopolu, ktorý pomohol znovuvybudovať mesto a vystaval v meste mnoho škôl. Medzi 10 – 12. stor. bol už Argos znovu významným mestom a obchodným strediskom. V roku 1204 dobyli križiaci Byzantskú ríšu, ovládli aj Argolidu. V roku 1388 ovládli Argolidu Benátčania. Počas tejto doby sídlil v Argu benátsky miestodržiteľ a katolícky biskup. V meste žili okrem Grékov aj Taliani a Francúzi. V tejto dobe sa vo veľkej časti Argolidy, aj v blízkosti mesta Argos usadili Arvaniti (Albánci), ktorí tu žijú dodnes. V samotnom meste však ostali Gréci. V roku 1463 dobyli od Benátčanov Argos Osmanskí Turci, mesto sa stalo súčasťou Osmanskej ríše.
Turecká nadvláda 
Po dobytí Argu Turkami sa veľká časť miestneho obyvateľstva vysťahovala do Konštantinopolu. Benátky dobyli Argos ešte raz, no nakoniec ho v roku 1479 definitívne odovzdali Turkom. Benátčania ovládali mesto naposledy v období od roku 1688 do roku 1715, no následne ho definitívne ovládli Turci. V 18. stor. mesto úplne upadlo, stalo sa z neho len malé provinčné osmanské mesto, hoci miestni Gréci stále udržiavali obchodné kontakty. Argos sa zapojil do Gréckej vojny za nezávislosť od Turkov 23. Marca 1821, na čele miestneho povstania stál Stamatelos Antonopulos, významným objektom bojov Grékov a Turkov sa stala pevnosť Larissa. 
V Grécku 
Po vzniku Grécka v roku 1830 začína opätovný rozmach Argu. Za rozmachom mesta stál hlavne prvý grécky premiér Ioannis Kappodistrias, ktorý v meste postavil nové domy, radnicu, kasáreň a základnú školu. Koncom 19. a začiatkom 20. stor. sa z Argu stalo jedno z najvýznamnejších a najbohatších miest Grécka. Bohatí podnikatelia tu vystavali veľkolepé neoklasicistické domy, ako tzv. "Megaro Konstantopulu (Konstantopulosova budova)", či nová mestská neoklasicistická agora. Po oslobodení severného Grécka sa z Argu stalo pokojné menšie mesto, ktorým je aj dnes.

</doc>
<doc id="163138" url="https://sk.wikipedia.org/wiki?curid=163138" title="Štátny znak Afganistanu">
Štátny znak Afganistanu

Štátny znak Afganistanu – objavil sa v nejakej forme na vlajke Afganistanu už od začiatku tohoto národa. Najpozoruhodnejšia neprítomnosť bola počas rokov osemdesiatych kedy vládol v krajine komunistický režim, a koncom rokov deväťdesiatych, počas vlády Talibanu.
Po páde Kábulu a prevzatia moci v krajine Tálibánom sa používa nový štátny znak.

</doc>
<doc id="163139" url="https://sk.wikipedia.org/wiki?curid=163139" title="Klaus Meine">
Klaus Meine

Klaus Meine (* 25. máj 1948, Hannover, Nemecko) je nemecký spevák, textár a hudobný skladateľ, člen hard rockovej skupiny Scorpions. Na mnohých internetových stránkach zaoberajúcich sa hudbou sa Klaus Meine dostal do Top 100 najlepších rockových spevákov.
Klaus napísal väčšinu skladieb skupiny Scorpions a spolu s Rudolfom Schenkerom, ktorý k nim väčšinou zložil hudbu sú považovaní za autorské jadro skupiny. Medzi jeho najväčšie hudobné počiny ktoré napísal, patria piesne ako "Still Loving You", "Rock You Like a Hurricane", alebo azda najznámejšia pieseň ktorú napísal a tiež k nej zložil hudbu - "Wind Of Change". Pieseň bola začiatkom 90-tych rokov úspešným hitom.
V roku 1981 po turné k albumu "Animal Magnetism" stratil hlas. Musel chodiť na množstvo preškoľovaní, ale už bol aj tak rozhodnutý odísť. No vďaka podpore celej skupiny, ale najmä jeho dlhoročného priateľa a hlavného zakladateľa Scorpions Rudolfa Schenkera "hlas opäť našiel". V roku 1982 vydala skupina Scorpions nový album "Blackout" a po jeho vypočutí kritici vyhlásili, že Klaus má oveľa väčšie rozpätie hlasu ako mal predtým. Album "Blackout" získal množstvo prestížnych ocenení.
Pôsobil v skupinách Mushrooms, Copernicus a Shamrocks.

</doc>
<doc id="163142" url="https://sk.wikipedia.org/wiki?curid=163142" title="Znak - Dominikánska republika">
Znak - Dominikánska republika



</doc>
<doc id="163143" url="https://sk.wikipedia.org/wiki?curid=163143" title="Farráh">
Farráh



</doc>
<doc id="163144" url="https://sk.wikipedia.org/wiki?curid=163144" title="Farráh (rieka)">
Farráh (rieka)



</doc>
<doc id="163147" url="https://sk.wikipedia.org/wiki?curid=163147" title="Obliehanie Naxosu (499 pred Kr.)">
Obliehanie Naxosu (499 pred Kr.)

Obliehanie Naxosu (500499 pred Kr.) bol konflikt medzi Staroperzskou ríšou pod vedením Megabatesa (s pomocou Iónskych Grékov vedených Aristagorom a Naxoských exulantov) proti ostrovu Naxos. Tento konflikt nakoniec vyprovokoval 5-ročnú vojnu medzi Grékmi a Peržanmi a stal sa tak prvou bitkou Grécko-perzských vojen.
V roku 500 pred Kr. presvedčili Naxoskí exulanti Milétskeho tyrana Aristagora, aby sa pokúsil o dobytie ostrova Naxos a vrátil im tak ich domov. Aristogoras získal pomoc od svojho vládcu, kráľa Perzie Dareia I., ktorý mu poslal 200 lodí a veľký počet vojakov pod vedením generála Megabatesa. Vzťah Megabatesa a Aristagora sa skomplikoval už o niekoľko dní po odchode armády z Milétu, keď Megabates potrestal jedného z Aristagorových priateľov za to, že nerozostavil hliadky. 
Megabates – nahnevaný na Aristagora – údajne vyslal na Naxos posla, ktorý im oznámil, že prichádza Perzská armáda. Keď dorazila – spolu so svojimi Iónskymi spojencami – k ostrovu, obyvatelia boli na obliehanie dobre pripravení. Naxos mu úspešne odolával štyri mesiace, po ktorých sa Peržania museli pre vyčerpanie zásob a peňazí stiahnuť.
Táto porážka spôsobila veľké problémy Artafernovi, Dareiovmu bratovi a Aristagorovmu priateľovi, pretože Aristagoras jemu a kráľovi sľuboval ľahké víťazstvo. Porážka znamenala pre Peržanov veľké finančné straty a Aristagoras si "vyslúžil" Artafernovo a Megabatovo nepriateľstvo. Aristagoras – vidiac, že mu Perzia nie je priaznivo naklonená – sa rozhodol vyvolať revoltu Gréckych miest v Iónii proti Perzskej nadvláde, tzv. Iónske povstanie.
Predohra.
V roku 546 pred Kr. perzský kráľ Kýros II. Veľký porazil lýdijského kráľa Kréza a obsadil veľké územia, medzi ktorými boli i mestá iónskych Grékov v Malej Ázii. Medzi pevninským Gréckom a Iónskymi kolóniami ležali uprostred Egejského mora Kyklady, nezávislé ostrovy. Naxosu, najvýznamnejšiemu z týchto ostrovov, vládli tyrani, ktorí vyžadovali od obyvateľov vysoké dane. Tie boli hlavným zdrojom nepokojov. V roku 500 pred Kr. obyvatelia Naxosu vyhostili časť šľachty a aristokracie a zvolili si demokratickú vládu. 
Vyhnanci našli svojho spojenca v tyranovi z Milétu Aristagorovi, ktorý „zaskakoval“ za svojho svokra Histiaea; ten bol v tom čase Dareiovým hosťom v meste Súsy. Aristagoras, ktorý spriadal plány na ovládnutie Naxosu, povedal exulantom, že nemá dostatočne veľkú vojenskú silu, ktorá by ho dokázala dobyť. No sľúbil, že požiada svojho priateľa a najvyššieho vládcu Artaferna, brata kráľa Dareia, o pomoc. Aristagoras povedal Artafernovi, že ak dobyje Naxos, môže ho použiť ako základňu, z ktorej obsadí zvyšok Kyklád a Eubóju, a získa kontrolu nad Egejským morom. Aristagoras tiež tvrdil, že zaplatí náklady na vojenskú kampaň. Artafernovi sa tá myšlienka zapáčila, no najskôr požiadal o súhlas svojho brata. Dareios s plánom súhlasil a rozhodol o vyslaní Perzského loďstva a armády.
Spor a katastrofa.
Do čela perzského loďstva a armády bol postavený Megabates, Dareiov a Artafernov bratranec. Dorazil do Milétu s 200 plavidlami a početnou armádou, ktorú tu spojil s Iónskymi silami pod vedením Aristagora a Naxianskými exulantmi. Aby sa Naxos o invázii predčasne nedozvedel, flotila sa plavila na sever, akoby smerovala do Hellespontu; no keď dorazila do Chiosu, otočila sa na juh. 
Megabates pri svojich pravidelných kontrolách rozostavenia hliadok narazil na loď z Myndusu, na ktorej žiadna hliadka nebola. Rozkázal svojej osobnej stráži, aby našla jej kapitána a priviedla ho k nemu. Megabates ho dal strčiť do jednej z dier pre veslá, s hlavou von a telom vnútri. Keď Aristagoras zistil, že s jeho priateľom sa jedná takýmto spôsobom, vydal sa na loď a požiadal Megabata, aby svoj rozkaz prehodnotil. Keď to ten odmietol, Aristagoras prerezal sám kapitánove putá. Po tomto čine sa dostal do ostrej hádky s Megabatom. V tú noc neskôr údajne poslal Megabates posla na Naxos, aby ostrov varoval pred blížiacou sa inváziou. 
Ostrovania netušili, že výprava je namierená proti nim a na konflikt neboli pripravení. Ale keď k nim táto správa dorazila, okamžite začali konať; zozbierali všetky plodiny z polí nahromadiac si dostatok jedla na prežitie obliehania a zosilnili obranné múry. Keď Peržania a ich spojenci dorazili k ostrovu, zistili, že jeho obrancovia sú na konflikt a obliehanie pripravení. 
Po štyroch mesiacoch boja minuli Peržania a Aristagoras všetko zlato, ktoré si so sebou priviezli. Vidiac, že mesto nedokážu dobyť, postavil pre exulantov z Naxosu pevnosť a stiahol sa.
Dozvuky.
Pre Peržanov a Artaferna to bola veľmi nepríjemná porážka; veď im bolo povedané, že ostrov padne ľahko do ich rúk. Prišli o veľké množstvo peňazí a Aristagoras, ktorý sľúbil, že vojenskú kampaň bude financovať, tak urobiť nemohol. Porážka spôsobila, že Aristagoras stratil priazeň Perzie – ríša, o ktorej dúfal, že bude jeho silným spojencom, sa náhle stala jeho hlavným nepriateľom. &lt;br&gt;Preto keď dostal správu od svojho svokra, aby podnietil revolúciu v Iónii, dlho neváhal. Mnoho miest vyhnalo alebo pozabíjalo svojich perzských obyvateľov. Aristagoras sa medzitým vypravil na pevninské Grécko získať pre povstanie podporu. Od Atén dostal dvadsať lodí, päť od Eretrie a následne sa vrátil do Iónie. Povstanie trvalo 5 rokov a skončilo porážkou gréckeho loďstva v Bitke pri Ladé. Aristagoras zahynul v Trákii v roku 494 pred Kr., krátko po svojom úteku z Iónie. Naxos bol dobytý počas druhého obliehania ostrova v roku 490 pred Kr.
Táto bitka však bola napriek tomu veľmi dôležitá, pretože ukázala Grékom a ďalším krajinám pod nadvládou Perzskej ríše, že Peržania nie sú takí silní, ako sa na prvý pohľad zdalo.
Poznámky.
Súčasní historici majú viacero teórii, kto mohol varovať Naxos pred blížiacou sa inváziou. Niektorí sa domnievajú, že to bol sám Aristagoras pri pokuse krivo obviniť Megabata. Iní predpokladajú, že varovať svojich blížnych sa rozhodol niektorý z exulantov. Ďalšie špekulácie hovoria o spriatelenom gréckom námorníkovi. Sú i názory, že útok jednoducho neuspel, noci Naxos pred ným nebol varovaný.

</doc>
<doc id="163148" url="https://sk.wikipedia.org/wiki?curid=163148" title="Evangelista Torricelli">
Evangelista Torricelli

Evangelista Torricelli (* 15. október 1608, Faenza, Taliansko – † 25. október 1647, Florencia) bol taliansky fyzik a matematik, známy vďaka svojmu vynálezu barometra.
Život.
Torricelli sa narodil v meste Faenza, ktoré v tej dobe náležalo k Pápežskému štátu. Vyrastal bez otca, o jeho výchovu sa staral jeho strýko, kamaludský mních. Ten podnietil mladého Torricelliho k tomu, aby od roku 1624 študoval na Jezuitskej škole matematiku a filozofiu. V roku 1627 ho strýko poslal študovať fyziku do Ríma. Tam študoval pod vedením Benediktína Benedetta Castelliho, profesora matematiky na Collegio della Sapienza v Pise.
V roku 1632, len krátko po publikovaní Galileovho diela "Dialógy o dvoch najväčších svetových sústavách", Torricelli napísal Galileovi nadšený list v ktorom ho podporil. Napriek niektorým jeho známym listom, sa dodnes veľa o jeho práci medzi rokmi 1632 a 1641 nevie. Keď Castelli poslal Torricelliho práce o dráhe striel Galileimu, ktorý bol vtedy v zajatí v Arcetri, ten okamžite pozval Torricelliho na návštevu. On však pozvanie neprijal a navštívil ho až tri mesiace pred Galileiho smrťou. Po Galileiho smrti 8. januára 1642 ho Toskánsky vojvoda Ferdinand II. požiadal nastúpiť na Galileiho miesto ako profesor matematiky na univerzite v Pise. Na tomto mieste vyriešil niekoľko matematických problémov doby ako bolo objavenie cykloidnej plochy alebo ťažiska. Rovnako sa zaslúžil o stavbu viacerých teleskopov a jednoduchých mikroskopov. Viacero veľkých šošoviek, na ktorých je vyryté jeho meno sa dodnes nachádza vo Florencii. V roku 1643 uskutočnil prvý pokus merania atmosférického tlaku pomocou hydrostatického tlaku ortuti. Do otvorenej širšej nádoby naplnenej ortuťou otvoreným koncom ponoril dlhšiu trubicu naplnenú ortuťou. Nad ortuťou v trubici sa vytvorilo vákuum. Zistil, že hladina ortuti v trubici je nezávisle od sklonu trubice vyššia ako hladina ortuti v otvorenej širšej nádobe, čo vysvetlil skutočnosťou, že na hladinu nádoby pôsobí atmosférický tlak, ktorý je v rovnováhe s hydrostatickým tlakom ortuťového stĺpca v trubici.
Torricelli zomrel 25. októbra 1647 vo Florencii niekoľko dní po tom, čo sa nakazil brušným týfusom. Bol pochovaný v bazilike sv. Vavrinca. Asteroid 7437 Torricelli bol pomenovaný na jeho pamiatku.
Prínos pre fyziku.
Barometer.
Torricelliho hlavný vynález bol ortuťový barometer, ktorý vzišiel z pozorovania praktického problému. Raz sa pumpári toskánskeho veľkovojvodu pokúšali dostať vodu cez vtedajšie vodovodné potrubie do výšky 12 metrov, zistili ale, že pomocou sacej pumpy (ktorá sa vtedy normálne používala) sa viac než do výšky 10 metrov jednoducho voda nedostane. Torricellimu napadlo použiť ortuť, ktorá je približne 14-násobne hustejšia ako voda. Roku 1643 použil 1 meter dlhú, na jednom konci zaslepenú trubicu, naplnil ju ortuťou a postavil ju vertikálne do nádržky s ortuťou. Stĺpec ortuti klesol na hodnotu 75 cm a nad ňou vzniklo Torricelliho vákuum (ako je zrejmé, tiež pomenované po ňom). Ako už dnes vieme, výška stĺpca kolísa podľa meniaceho sa atmosférického tlaku, a tak vznikol prvý barometer. Tento objav mu vyslúžil veľkú slávu, a vďaka tomuto vynálezu po ňom bola pomenovaná jednotka tlaku; Torr. Táto jednotka sa dodnes využíva pri meraní krvného tlaku a pri meraní tlaku na veľmi nízkej úrovni. 
Torricelliho zákon.
Torricelli taktiež sformuloval po ňom pomenovaný Torricelliho zákon, vysvetľujúci rýchlosť prúdenia kvapaliny z otvoru na boku nádoby. Ide pritom o špeciálny prípad Bernoulliho rovnice.
Zdroje.
 - Časť "Prínos pre fyziku" (konkrétne informácie o zdrojoch zobrazené na českej wikipedia stránke o Torricellim)

</doc>
<doc id="163149" url="https://sk.wikipedia.org/wiki?curid=163149" title="John Napier">
John Napier

John Napier (lat. "Neper"), (* 1550, Merchiston Castle pri Edinburghu – † 4. apríl 1617, Merchiston Castle) bol škótsky matematik, fyzik a astronóm.
Životopis.
John Napier bol najstarší syn škótskeho baróna Archibalda von Merchiston a svoje vzdelanie získal najprv na University of St Andrews. Potom údajne precestoval Európu a osvojil si vedomosti z matematiky a literatúry. V roku 1572 obdržal mnoho pozemkov svojho otca.
Považuje sa za objaviteľa logaritmu. Napísal knihu o logaritme (1614), ktorého podstatu vyvinul nezávisle od Švajčiara Joosta Bürgiho. Vo svojej knihe "Constructio" popísal nie celkom dokonalé pravidlá sférického trojuholníka, neskôr po ňom nazvané Napierové pravidlá. Vymyslel aj mechanickú pomôcku na počítanie tzv. Napierových kostí (niekedy nazývané Napierove kocky), ktoré je možné považovať za predchodcu kalkulátorov a kalkulačiek.

</doc>
<doc id="163150" url="https://sk.wikipedia.org/wiki?curid=163150" title="Rockefeller Center">
Rockefeller Center



</doc>
<doc id="163156" url="https://sk.wikipedia.org/wiki?curid=163156" title="Bádghís">
Bádghís



</doc>
<doc id="163157" url="https://sk.wikipedia.org/wiki?curid=163157" title="Lenar Iľdusovič Giľmullin">
Lenar Iľdusovič Giľmullin

Lenar Iľdusovič Giľmullin, (* 17. jún 1985, Kazaň, vtedy ZSSR – † 22. jún 2007, Kazaň, Rusko) bol ruský futbalista tatárskeho pôvodu.
Bol obrancom ruského prvoligového tímu Rubin Kazaň (2003-2007) a zároveň aj členom reprezentačnej dvadsaťjednotky (2005-2007). 
V noci zo 17. na 18. júna havaroval pri ceste z oslavy svojich 22. narodenín, keď motocykel, na ktorom sedel ako spolujazdec, zišiel pri vysokej rýchlosti z cesty. Bol prevezený do nemocnice, kde ležal v kóme s poškodením mozgu. Večer 22. júna zraneniam podľahol.

</doc>
<doc id="163158" url="https://sk.wikipedia.org/wiki?curid=163158" title="Malajálamčina">
Malajálamčina

Malajálamčina (മലയാളം malayāḷaṁ) je drávidský jazyk. Hovorí sa s ním hlavne v juhoindickom zväzovom štáte Kérala. Je to jeden z 23 indických oficiálnych jazykov. Hovorí ním okolo 36 miliónov ľudí. Hoci je veľmi podobná tamilčine, používa svoje vlastné písmo.

</doc>
<doc id="163159" url="https://sk.wikipedia.org/wiki?curid=163159" title="Lenar Gilmullin">
Lenar Gilmullin



</doc>
<doc id="163161" url="https://sk.wikipedia.org/wiki?curid=163161" title="Baghlán">
Baghlán



</doc>
<doc id="163164" url="https://sk.wikipedia.org/wiki?curid=163164" title="Bamján">
Bamján



</doc>
<doc id="163165" url="https://sk.wikipedia.org/wiki?curid=163165" title="Bámján">
Bámján

Bámján alebo Bámíán (-po paštsky) alebo Bámiján (po dárijsky) môže byť:

</doc>
<doc id="163166" url="https://sk.wikipedia.org/wiki?curid=163166" title="Daikondi">
Daikondi



</doc>
<doc id="163168" url="https://sk.wikipedia.org/wiki?curid=163168" title="Peter Wessels">
Peter Wessels

Peter Wessels (* 7. máj 1978, Zwolle, Holandsko) je bývalý holandský profesionálny tenista. Počas svojej kariéry vyhral 1 turnaj ATP v dvojhre.

</doc>
<doc id="163169" url="https://sk.wikipedia.org/wiki?curid=163169" title="Dolinský potok (prítok Obradznovského potoka)">
Dolinský potok (prítok Obradznovského potoka)

Dolinský potok je potok na Záhorí, preteká územím okresov Skalica a Senica. Je to pravostranný prítok Obrádznovského potoka, meria 7,2 km a je tokom VI. rádu.
Pramení v Chvojnickej pahorkatine, v podcelku Unínska pahorkatina, juhovýchodne od kóty 309,5 m v lokalite Bukovec, na území obce Unín, v nadmorskej výške približne 270 m n. m. Na hornom toku tečie juhojuhovýchodným smerom cez lokalitu Hladné nivy a zľavej strany priberá Holubinku (223,5 m n. m.). Následne sa stáča severojužným smerom, ďalej vytvára oblúk vypnutý na západ a tečie juhovýchodným smerom k obci Dojč. Potom podteká cestu II. triedy č. 500, preteká intravilánom obce, najprv smerom na juh, potom sa prechodne stáča na západ a ďalej opäť na juh. Po opustení intravilánu obce priberá zľava koryto oddeľujúce sa z ľavej strany od Koválovského potoka a pokračuje západným smerom. Západojuhozápadne od Dojča priberá pravostrannú Bištavu, stáča sa smerom na západojuhozápad a sprava ešte priberá dva krátke prítoky z juhovýchodného úpätia Uhlísk (262,5 m n. m.). Napokon sa stáča na juh a na okraji Borskej nížiny (podcelok Myjavská niva), východne od osady Hornovci na území obce Štefanov, ústi v nadmorskej výške cca 176 m n. m. do Obradznovského potoka.

</doc>
<doc id="163170" url="https://sk.wikipedia.org/wiki?curid=163170" title="Lenar Ildusovič Gilmullin">
Lenar Ildusovič Gilmullin



</doc>
<doc id="163171" url="https://sk.wikipedia.org/wiki?curid=163171" title="Hílmand">
Hílmand



</doc>
<doc id="163172" url="https://sk.wikipedia.org/wiki?curid=163172" title="Lenar Giľmullin">
Lenar Giľmullin



</doc>
<doc id="163175" url="https://sk.wikipedia.org/wiki?curid=163175" title="Matthias Jabs">
Matthias Jabs

Matthias Jabs (* 25. október 1955, Hannover, Nemecko) je sólovým gitaristom nemeckej hardrockovej hudobnej skupiny Scorpions.
Matthias hral ako mladý v skupinách ako Lady a Fargo, no v roku 1979 sa mu podarilo vyhrať kasting na post sólového gitaristu do skupiny Scorpions (bol vybratý zo 140 záujemcov). Zložil niekoľko piesní napr. "To Be Number One" z albumu "Eye II Eye". Hudbu zložil k skladbe "Deep And Dark" z albumu "Unbreakable" zložil hudbu a spolu s frontmanom skupiny Klausom Meinom napísal aj text.
Prvý album, ktorý nahral so skupinou Scorpions (aj keď nie celý, keďže tri skladby nahrala skupina spolu s Michaelom Schenkerom), bol "Lovedrive". Spolu s Lovedrive už nahral dokopy 15 albumov, z toho 2 koncertné albumy. Matthias sa preslávil nielen výbornou technikou hry na gitare (je zaradený v mnohých rebríčkoch najlepších gitaristov), ale aj používaním talkboxu. Ten použil v skladbách "The Zoo", "To Be Number One", "Money And Fame", "Media Overkill" a "Can You Feel It". Jabs sa spolupracoval na tvorbe aj niekoľkých skladieb z albumu Humanity : Hour 1 ako napríklad We Were born to fly, The Game of Life.
Matthias používa najmä gitary :

</doc>
<doc id="163176" url="https://sk.wikipedia.org/wiki?curid=163176" title="Hílmand (rieka)">
Hílmand (rieka)



</doc>
<doc id="163178" url="https://sk.wikipedia.org/wiki?curid=163178" title="Nadia Petrova">
Nadia Petrova



</doc>
<doc id="163179" url="https://sk.wikipedia.org/wiki?curid=163179" title="Holubinka">
Holubinka

Holubinka je potok na Záhorí, na rozhraní okresov Skalica a Senica. Je to ľavostranný prítok Dolinského potoka, meria 2,9 km a je tokom VII. rádu.
Pramení v Chvojnickej pahorkatine, v podcelku Zámčisko, na juhojuhovýchodnom svahu vrchu Zámčisko (434,1 m n. m.) v nadmorskej výške približne 345 m n. m. Na hornom toku tečie juhojuhovýchodným smerom zalesneným územím Zámčiska, pričom vytvára hranicu medzi okresmi Skalica na pravom a Senica na ľavom brehu. Potom sa oblúkom stáča na juhozápad a sprava priberá prítok z južného úpätia vrchu Zámčisko. Následne sa stáča severojužným smerom, vstupuje do podcelku Unínska pahorkatina a preteká lokalitou Hladné nivy. Napokon sa stáča na juhozápad, vstupuje na územie okresu Senica a na západnom úpätí Repnísk (258,3 m n. m.), severne od obce Dojč, ústi v nadmorskej výške 223,5 m n. m. do Dolinského potoka.

</doc>
<doc id="163182" url="https://sk.wikipedia.org/wiki?curid=163182" title="Smrdácky potok">
Smrdácky potok

Smrdácky potok je potok na Záhorí, v centrálnej časti okresu Senica. Je to ľavostranný prítok Koválovského potoka, meria 2,9 km a je tokom V. rádu. 
Prameň.
Pramení v Chvojnickej pahorkatine, v podcelku Senická pahorkatina, priamo v kúpeľnom areáli obce Smrdáky v nadmorskej výške približne 230 m n. m. 
Opis toku.
Najprv tečie severojužným smerom, zľava priberá Záhučský potok a ďalej pokračuje juhojuhozápadným smerom. Na dolnom toku tečie v blízkosti obce Koválov na pravom brehu a juhovýchodne od tejto obce sa v nadmorskej výške cca 198,5 m n. m. vlieva do Koválovského potoka.

</doc>
<doc id="163183" url="https://sk.wikipedia.org/wiki?curid=163183" title="Dájkondí">
Dájkondí



</doc>
<doc id="163184" url="https://sk.wikipedia.org/wiki?curid=163184" title="Hírmand">
Hírmand



</doc>
<doc id="163186" url="https://sk.wikipedia.org/wiki?curid=163186" title="Harirud">
Harirud



</doc>
<doc id="163189" url="https://sk.wikipedia.org/wiki?curid=163189" title="Harírúd">
Harírúd



</doc>
<doc id="163190" url="https://sk.wikipedia.org/wiki?curid=163190" title="Tedžen">
Tedžen



</doc>
<doc id="163192" url="https://sk.wikipedia.org/wiki?curid=163192" title="Petrov potok">
Petrov potok

Petrov potok je potok na Záhorí, v južnej časti okresu Senica. Je to pravostranný prítok Šaštínskeho potoka, meria 3,3 km a je tokom V. rádu. Tečie na území CHKO Záhorie.
Preteká centrálnou časťou Borskej nížiny, pramení v podcelku Lakšárska pahorkatina, na juhozápadnom svahu Dubníka (288,8 m n. m.), v lokalite Gočálovec v nadmorskej výške približne 248 m n. m. Od prameňa tečie sprvu na západ, pričom vytvára oblúk prehnutý na sever, následne sa stáča a pokračuje severozápadným smerom. Z pravej strany priberá najprv prítok spod Dubníka, potom potok Pod vrchom a stáča sa západným smerom. Ďalej podteká cestu II/590 a tesne pred svojim ústím sa stáča na severozápad. Do Šaštínskeho potoka sa vlieva severne od obce Lakšárska Nová Ves v nadmorskej výške cca 204 m n. m.

</doc>
<doc id="163193" url="https://sk.wikipedia.org/wiki?curid=163193" title="Jared Borgetti">
Jared Borgetti

Jared Francisco Borgetti Echavarría, známy aj pod kratším menom Jared Borgetti, (* 14. august 1973, Culiacancito) je mexický futbalista, v súčasnosti hrajúci za prvoligový klub Club de Futbol Monterrey.
Stal sa najlepším strelcom kvalifikácie na Majstrovstvá sveta vo futbale 2006, keď strelil 14 gólov. V mexickej reprezentácii debutoval v zápase proti Ekvádoru dňa 5. februára 1997. Odvtedy už zaznamenal 83 zápasov a 43 gólov. 

</doc>
<doc id="163197" url="https://sk.wikipedia.org/wiki?curid=163197" title="Sekularizmus">
Sekularizmus

Sekularizmus je svetonázor alebo ideológia, zameraný/á na spoločnosť ako takú a verejný život ako taký a ignorujúci náboženstvo, prípadne aj požadujúci striktné oddelenie spoločnosti a verejného života – najmä štátu – od cirkvi. Pojem sa niekedy zamieňa s pojmom sekularizácia (zosvetštenie) a sekulárnosť (svetskosť).

</doc>
<doc id="163198" url="https://sk.wikipedia.org/wiki?curid=163198" title="Woleswali">
Woleswali



</doc>
<doc id="163199" url="https://sk.wikipedia.org/wiki?curid=163199" title="Brownov pohyb">
Brownov pohyb

Brownov pohyb je neustály neusporiadaný chaotický pohyb častíc. Prvýkrát ho zaznamenal v roku 1827 botanik Robert Brown, ktorý pozoroval správanie peľových zrniečok v tuši.
Pravú podstatu tohto javu objasnil v roku 1905 Albert Einstein. Vychádzal pritom z kinetickej teórie látok. Molekuly v roztoku sa pod vplyvom tepelného pohybu neustále zrážajú, pričom smer a sila týchto zrážok sú náhodné a vďaka tomu je aj poloha častíc náhodná.
Brownov pohyb sa dá opísať štatistickými matematickými metódami.

</doc>
<doc id="163201" url="https://sk.wikipedia.org/wiki?curid=163201" title="Rozsutec">
Rozsutec

Rozsutec môže byť:

</doc>
<doc id="163202" url="https://sk.wikipedia.org/wiki?curid=163202" title="Zosvetštenie">
Zosvetštenie



</doc>
<doc id="163203" url="https://sk.wikipedia.org/wiki?curid=163203" title="A Fire Inside">
A Fire Inside



</doc>
<doc id="163204" url="https://sk.wikipedia.org/wiki?curid=163204" title="Magnified Plaid">
Magnified Plaid



</doc>
<doc id="163205" url="https://sk.wikipedia.org/wiki?curid=163205" title="Bezpečnostná rada OSN">
Bezpečnostná rada OSN



</doc>
<doc id="163206" url="https://sk.wikipedia.org/wiki?curid=163206" title="Taras Buľba">
Taras Buľba

Taras Buľba je historická novela Nikolaja Vasilieviča Gogoľa. Prvýkrát vyšla v jeho zbierke "Mirhorod" v roku 1835. Námet vychádza z histórie kozáckeho povstania v rokoch 1637-1638 , ktoré potlačil hajtman Nikolaj Potocký . Rozpráva príbeh starého kozáka Tarasa Buľbu a jeho dvoch synov Andrija a Ostapa. Tarasovi synovia študujú na akadémii v Kyjeve a vracajú sa domov. Všetci traja sa vydávajú na cestu k Záporožskej Siči v súčasnosti lokalizovanej v Ukrajine, kde sa pripoja k ďalším kozákom a idúcim do vojny proti poľskej šľachte.
Taras Buľba je Gogoľova najdlhšia novela. Práca je charakteristická tým, že v povahy postáv nie sú zveličené alebo groteskné ako bolo zvyčajné v Gogoľových neskorších dielach. Tento príbeh možno chápať v kontexte hnutia romantického nacionalizmu v literatúre, ktoré sa vyvinulo zo spojenia historických národných tém a romantických ideálov. Príbeh je bohatý na dobrodružné a bojové scény, má však aj prvky Gogoľovho charakteristického humoru.
Dej.
Dvaja synovia Tarasa Buľbu, Ostap a Andrij, sa vracajú domov z kyjevského seminára. Ostap má pravého nebojácneho kozáckeho ducha, Andrij má viac romantické črty. Počas svojho pobytu v Kyjeve sa zamiloval do mladej poľskej šľachtičnej, dcéry významného šľachtica v Dubne, ale po niekoľkých stretnutiach, Poľka odchádza domov spolu s jej rodinou.
Ako kozák sa Taras Buľba vydal na cestu, aby dal svojim synom príležitosť zapojiť sa do bojov, pretože kozák nie je muž a nežení sa, kým nebojoval. Taras spolu so synmi dorazili do tábora kozákov - slávnej Záporožskej Siče, ktorá je veľmi živým miestom, plným kozáckej družnosti. Taras chce zburcovať kozákov do boja. Taras sa snaží nahradiť atamana, pretože ten sa zdráha porušiť mier uzavretý s Poliakmi a s ostatnými nepriateľmi kozákov, aby tým vytvoril príležitosť na boj.
Má šťastie, dostane príležitosť bojovať s Poliakmi, ktorí vládli na väčšej časti západnej Ukrajiny až po Dneper. Poliaci utláčali pravoslávnych podľa ich predstáv za pomoci židov. Po vyhnaní židovských obchodníkov zo Siče, ako odplate za spoluprácu s Poliakmi, sa kozáci vydali na výpravu na poľské územie. Nakoniec dorazili k Dubnu, ktoré obliehali. Obklopení kozákmi a bez možnosti dodávok, obyvatelia začali zomierať.
Jednej noci tatárska žena prišla k Andrijovi a zobudila ho. Jej tvár sa mu zdala známa a spomenul si, že slúžila poľskému dievčaťu, do ktorého bol zamilovaný od svojej mladosti. Dozvedel sa od nej, že všetci v meste hladujú. Sprevádzala ho ku skrytému tajnému tunelu začínajúcemu v neďalekom močiari a smerujúcemu do kláštora vo vnútri obliehaného mesta. Andrij zobral bochníky chleba pre hladujúce dievča a jej matku. Bol zdesený tým čo videl a v opojení láskou k nádhernej Poľke opustil svoje korene a rodinu.
Medzitým niekoľko rôt poľských vojakov vniklo do obliehaného mesta, pričom zajali alebo pozabíjali regiment kozákov, ktorí boli príliš opití na to, aby ich zadržali. Taras sa dozvedel o synovej zrade kozáctva od žida Jankeľa, ktorého zachránil na začiatku príbehu v Záporožskej Siči. Počas jednej z bitiek uvidel Andrija na koni, oblečeného v poľskej uniforme vychádzať z hradu. Spolu so svojimi mužmi sa mu ho podarilo odlákať do lesa, Taras mu prikázal zliezť z koňa a zastrelil ho. Taras a Ostap pokračovali v boji. Ostap padol do zajatia, Taras sa snažil synovi pomôcť, ale bol omráčený presilou.
Po zajatí syna Taras upadol na mysli a nič ho netešilo. Podarilo sa mu nadobudnúť predošlú vyrovnanosť, keď sa dozvedel čo sa stalo s Ostapom – bol zajatý spolu s ďalšími kozákmi a je v rukách Poliakov. Žid Jankeľ súhlasil s tým, že ho zoberie do Varšavy kde je Ostap uväznený, skryjúc Tarasa vo voze s tehlami. Tam medzi židmi Jankeľ obliekol Tarasa ako bohatého židovského obchodníka a pokúsil sa ho dostať do väzenia za Ostapom. Takmer uspeli, ale jeden zo strážcov rozpoznal v Tarasovi kozáka, hoci ho presvedčovali o opaku. Neuveril im a nepustil ich ďalej a iba keď mu zaplatili 100 zlatých dukátov dovolil im odísť, inak by ich prezradil. Stihol im však povedať, že na ďalší deň budú zajatých kozákov popravovať.
Počas mučenia Ostap, ako pravý kozák, nevydal ani hlásku, keď bol lámaný na kole, iba keď už cítil svoj koniec zavolal „počuješ ma baťko?”, na čo Taras odpovedal „počujem”. Jankeľ stojaci vedľa neho sa zľakol, pretože hneď začali prehľadávať námestie, avšak Taras zmizol.
Stratil oboch synov, vrátil sa domov, kde našiel starých priateľov kozákov mŕtvych. Mladí kozáci zostali nezlomení a išli do vojny znova. Nový ataman chcel uzavrieť mier s Poliakmi, s čím Taras nezmieriteľne nesúhlasil, varujúc pred poľskou vierolomnosťou. Keď sa mu to nepodarilo, odišiel aj spolu s časťou kozákov a pokračoval v bojoch nezávisle. Ako Taras predpovedal, nový ataman súhlasil s prímerím. Poliaci zradili kozákov a zabili mnoho z nich. Taras a jeho muži pokračovali v boji a vpadli do Poľska. Nakoniec však bol so svojim oddielom obkľúčený v ruinách pevnosti na Dnestri. Tarasovi Buľbovi sa nakoniec podarilo so skupinou verných uniknúť z obkľúčenia, no pri úteku mu vypadla fajka. Po tom, čo ju začal hľadať, ho však Poliaci chytili.
Tarasa chytili a pribili o strom zasiahnutý bleskom a podpálili ho. Ako pravý kozácky duch, Taras zvolal na svojich mužov aby pokračovali v boji. Napriek porážke sa nepriateľom nepodarilo premôcť jeho ruskú dušu.
Príbeh končí kozákmi na rieke Dnester, ktorá pripomína veľké činy Tarasa a jeho nezlomiteľného kozáckeho ducha.

</doc>
<doc id="163208" url="https://sk.wikipedia.org/wiki?curid=163208" title="Travertín">
Travertín

Travertín je usadená hornina, klasifikovaná buď samostatne alebo častejšie ako typ horniny vápenec. Vzniká vyzrážaním zo sladkovodných minerálnych, prípadne termálnych prameňov. Mineralogicky sa skladá z aragonitu, ktorý však býva prekryštalizovaný do trigonálnej modifikácie kalcitu. Najčastejšia prímes býva limonit. 
Termín "travertín" pochádza talianskeho slova "travertino", čo označuje vápencový kameň.
Vznik.
Travertín vzniká sedimentáciou, vyzrážaním z vôd obohatených na CaCO3. Na jeho tvorbe sa môžu výrazne podieľať riasy, alebo rastliny, ktoré z vody odoberajú CO2, čím je urýchlené vyzrážavanie CaCO3. Prostredia vzniku travertínov sú však rôzne. Väčšinou sú viazané na prechod vody karbonátovými horninami. Bežné sú pri výveroch minerálnych vôd pozdĺž mladých zlomových línií. V podzemnom krase dochádza k veľmi pomalému vyzrážavaniu z presakujúcich vôd, čím vznikajú sintrové kvaple. Za spoluúčasti organizmov môžu vznikať aj v tečúcej vode potokov a riečnych dolín a nív, najčastejšie na úpätí svahov. Diageneticky premenený starši travertín sa mení na vápenec. Travertíny často obsahujú odtlačky rastlín (inkrustácia), alebo i dobre zachované fosílie. V okolí pramenísk vznikajú travertínové kopy, alebo v údoliach kaskády (napr. Staré Hory). Travertín vzniká aj v súčasnosti. Priesakom minerálnych vôd do štrkových súvrství vznikajú travertínové zlepence.
Textúra a štruktúra.
Pre travertíny je charakteristická pórovitá štruktúra. Farba horniny je premenlivá v závislosti od prímesí. Môže byť biely až svetložltý, prípadne svetlosivý, fialový. Levický zlatý ónyx je navyše páskovaný.
Výskyt.
Slovensko.
Na Slovensku sa vyskytujú travertíny prevažne holocénneho veku v okolí Ružomberka (Bešeňová, Lúčky), Levíc, Gánoviec, Sliača a Spišského Podhradia (Dreveník, Sivá Brada), Vyšné Ružbachy. V Bešeňovej a Sivej Brade sa tvorí ešte aj dnes. Travertíny známe z okolia Levíc sa ťažili a boli známe ako levický zlatý ónyx, ktorý je pruhovaný. Dreveník je spolu s travertínovou kopou Spišský hradný vrch, na ktorej stojí Spišský hrad súčasťou svetového dedičstva UNESCO.
Zahraničie.
Významné objemy travertínov sa nachádzajú v Taliansku v Tivoli blízko Ríma. Práve skomolenina geografického názvu mesta Tivoli, ktoré sa za rímskych čias nazývalo Tibur sa stala označením pre travertín. V Chorvátsku, budujú tieto horniny 16 veľkých prírodných hrádzí, Plitvických jazier. Podobné prírodné hrádze sa nachádzajú v Afganistane v Band-i-Amir, v Číne v údolí Huang Long, ale aj v Semuc Champey v Guatemale a Pamukkale v Turecku.
Využitie.
Travertíny sa využívajú ako stavebný a obkladový kameň. Toto využitie je bežné aj na Slovensku, pretože tu patria travertíny medzi najmladšie horniny a teda aj najmenej postihnuté tektonickými procesmi, vďaka čomu nie sú popraskané. Z tohto dôvodu sú aj zaujímavým objektom výskumu neotektoniky, ktorá skúma najmladšie tektonické procesy. Tektonický výskum zlomov a puklín v travertínoch je označovaný ako travitonika.

</doc>
<doc id="163209" url="https://sk.wikipedia.org/wiki?curid=163209" title="Ghaznovci">
Ghaznovci

Ghaznovci bola turkická dynastia, ktorá v rokoch 977 až 1187 vládla sunnitskému štátu dnes nazývanému Ghazníjsky sultanát. Ríša sa nachádzala v dnešnom Afganistane, časti severnej Indie a Chorasáne (Irán). Dynastia je pomenovaná podľa sídla Ghazní s historickým slovenským názvom Ghazna v provincii Ghazní. Dynastiu založil Sebüktigin.
Zoznam členov dynastie:

</doc>
<doc id="163210" url="https://sk.wikipedia.org/wiki?curid=163210" title="Marc-Antoine Charpentier">
Marc-Antoine Charpentier

Marc-Antoine Charpentier (* 1643, Paríž, Francúzsko – † 24. február 1704, Paríž) bol francúzsky hudobný skladateľ obdobia baroka.
Životopis.
Charpentier sa narodil na predmestí Paríža v rodine kráľovského pisára. Otec mal vzhľadom na svoje povolanie vplyvné známosti v najvyšších politických kruhoch Paríža. Marc-Antoine získal veľmi dobré vzdelanie s najväčšou pravdepodobnosťou v jezuitskej škole. V osemnástich rokoch sa zapísal na štúdium práv v Paríži.
V rokoch 1667 až 1669 sa Charpentier zdržiaval v Ríme a študoval hudbu u Giacoma Carissimiho. Nezaručená legenda hovorí, že pôvodne odišiel do Ríma študovať maliarstvo, ale Carissimi odhalil jeho hudobný talent a presvedčil ho, aby sa radšej venoval hudbe. Po návrate do Paríža pracoval ako skladateľ pre Mariu de Lorraine, vojvodkyňu de Guise až do jej smrti v roku 1688. V tom čase skomponoval veľké množstvo duchovnej hudby (pre omše a žalmy, hymny, motetá, Magnificat), ale tiež mnoho javiskových diel na svetské námety.
Počnúc rokom 1672 začal Charpentier spolupracovať s Molièrom, ktorý sa v tom čase nepohodol so svojim dovtedajším hudobným skladateľom Jean-Baptiste Lullym. Bol aj učiteľom hudby Philippa, vojvodu z Chartres. V roku 1683 ocenil kráľ Ľudovít XIV. jeho scénickú hudbu a udelil mu doživotnú rentu.
V 80. rokoch pôsobil Charpentier ako riaditeľ chóru v jezuitskom kostole sv. Ľudovíta v Paríži a od roku 1698 vykonával túto prestížnu funkciu v Sainte Chapelle až do svojej smrti v roku 1704.
Dielo.
Charpentier si vytvoril svoj vlastný štýl, ktorý sa ťažko vtesnáva do kategórií hudby tých čias. Mnoho jeho drobnejších skladieb pre dva hlasy a continuo pripomína vtedajšie talianske kantáty. Charpentier ich nazýval "air sérieux" alebo "air à boire", zatiaľ čo názov kantáta ponechal skladbám v typickom talianskom štýle.
Jeho najznámejšia skladba Prelúdium k "Te Deum" (H. 146) sa stala zvučkou Eurovízie a úvodnou skladbou pravidelných viedenských novoročných koncertov.
Dielo Marca-Antoine Charpentiera katalogizoval až v súčasnosti Hugh Wiley Hitchcock. V roku 1982 vydal v Paríži publikáciu "Les Oeuvres de Marc-Antoine Charpentier: Catalogue Raisonné", ktorá sa stala všeobecne používaným zoznam skladateľových diel.
Duchovná hudba.
Medzi duchovnými skladbami nájdeme 11 omší, veľké množstvo žalmov, antifón, sekvencií a viac než 200 motet. Rovnako jeho ouvertúry, symfónie a celý rad ďalších inštrumentálnych skladieb boli pôvodne určené pre chrámové prevedenie. 
Najdôležitejšie skladby:

</doc>
<doc id="163212" url="https://sk.wikipedia.org/wiki?curid=163212" title="Ríša Ghaznovcov">
Ríša Ghaznovcov



</doc>
<doc id="163213" url="https://sk.wikipedia.org/wiki?curid=163213" title="Zoznam starostov, predsedov a primátorov Lučenca">
Zoznam starostov, predsedov a primátorov Lučenca

Toto je zoznam starostov (richtárov), predsedov MNV, predsedu direktória a primátorov Lučenca.

</doc>
<doc id="163215" url="https://sk.wikipedia.org/wiki?curid=163215" title="Soris">
Soris



</doc>
<doc id="163218" url="https://sk.wikipedia.org/wiki?curid=163218" title="Tunguzská katastrofa">
Tunguzská katastrofa



</doc>
<doc id="163219" url="https://sk.wikipedia.org/wiki?curid=163219" title="Tunguzský meteorit">
Tunguzský meteorit



</doc>
<doc id="163220" url="https://sk.wikipedia.org/wiki?curid=163220" title="Tunguzská explózia">
Tunguzská explózia



</doc>
<doc id="163221" url="https://sk.wikipedia.org/wiki?curid=163221" title="Tunguská explózia">
Tunguská explózia



</doc>
<doc id="163222" url="https://sk.wikipedia.org/wiki?curid=163222" title="Sociálny dialekt">
Sociálny dialekt



</doc>
<doc id="163223" url="https://sk.wikipedia.org/wiki?curid=163223" title="Sociálne nárečie">
Sociálne nárečie



</doc>
<doc id="163224" url="https://sk.wikipedia.org/wiki?curid=163224" title="ISO 639">
ISO 639

ISO 639 je norma ISO, ktorá uvádza zoznam kódov pre názvy jazykov.
Štandard ISO 639 sa skladá z rôznych častí, z ktorých prvé tri sú vydané a ďalšie tri sú v konečnej fáze schvaľovania.
Štandard ISO 639-3 je nadmnožinou štandardu ISO 639-1 (týka sa zoznamu jazykov; kódy totiž rovnaké nie sú), nie je však nadmnožinou štandardu ISO 639-2. Štandard ISO 639-2 totiž obsahuje aj kódy pre skupiny jazykov, ktoré v štandarde ISO 639-3 nie sú. Štandard ISO 639-2 tiež niektorým jazykom priraďoval dva kódy, jeden (B) vychádzajúci z anglického názvu jazyka a druhý (T) vychádzajúci z názvu jazyka v ňom samom. Jazykom, ktoré majú v štandarde ISO 639-2 tieto dva kódy rôzne, priraďuje štandard ISO 639-3 kód T.

</doc>
<doc id="163225" url="https://sk.wikipedia.org/wiki?curid=163225" title="Mužská štvorhra na Wimbledone 2007">
Mužská štvorhra na Wimbledone 2007

Mužská štvorhra na Wimbledone 2007 sa hrala ako súčasť Wimbledonu 2007 od 27. júna do 8. júla. Súťaže sa zúčastnilo 64 párov, z toho 16 nasadených. Víťazmi sa stali Clément a Llodra, ktorí vo finále vyhrali nad obhajcami titulu, párom Bob Bryan, Mike Bryan 6:7, 6:3, 6:4, 6:4.

</doc>
<doc id="163230" url="https://sk.wikipedia.org/wiki?curid=163230" title="Hopmanov pohár 2005">
Hopmanov pohár 2005

Hopmanov pohár 2005 bol sedemnásty ročník Hopmanovho pohára, turnaja zmiešaných družstiev v tenise. Zúčastnilo sa na ňom osem družstiev svetovej skupiny vrátane víťaza kvalifikácie ázijského regiónu. Prvé zápasy sa odohrali 1. januára 2005 a finálové zápasy 8. januára 2007 na dvorcoch Burswood Entertainment Complex v austrálskom Perthe. Víťazom sa stalo družstvo Slovenska, Daniela Hantuchová a Dominik Hrbatý, ktoré vo finále porazilo družstvo Argentíny. Bolo to druhé víťazstvo Slovenska na Hopmanovom pohári. Bojov v základných skupinách sa zúčastnilo aj družstvo z Afriky, Zimbabwe, ktoré však prehralo s družstvom Holandska 1-2.

</doc>
<doc id="163238" url="https://sk.wikipedia.org/wiki?curid=163238" title="Estetika 20. stor.">
Estetika 20. stor.



</doc>
<doc id="163239" url="https://sk.wikipedia.org/wiki?curid=163239" title="Zóny odolnosti">
Zóny odolnosti

Zóny odolnosti rastlín (z anglického hardiness zone) sú zóny, ktoré určujú geografické regióny, v ktorých je schopný daný rastlinný druh existovať. Definované sú teplotnou odolnosťou rastliny a minimálnou teplotou, ktorú je druh schopný prežiť.
Zóny boli po prvýkrát vytvorené United States Department of Agriculture (USDA) a následne boli prevzaté aj pre ostatné regióny sveta. Určené sú minimálnou teplotou nameranou počas zimy (definované ako priemerná minimálna ročná teplota). Takže ak 5 po sebe idúcich zím je minimálna zimná teplota −14 °C, −12 °C, −8 °C, −16 °C, a −13 °C znamená to, že výsledna minimálna teplota je −12.6 °C, a územie patrí do zóny 7.
Väčšina územia Slovenska a Česka patrí do zóny 6, najvyššie polohy do zóny 5.
Výhody a nevýhody.
Zóny odolnosti sú užitočné v mnohých prípadoch, pretože extrémne (najnižšie) zimné teploty sú hlavným faktorom ovplyvňujúcim prežívanie rastlín a rozhodujú o tom, či sa dá druh pestovať vonku vo voľnej pôde na danom mieste alebo nie. Najväčšou nevýhodou je, že v tejto škále nie sú započítavané letné teploty. Takto miesta, ktoré môžu mať rovnakú minimálnu zimnú teplotu, ale výrazne rozdielne letné teploty, budú spadať do rovnakej zóny. Preto napríklad Shetlandy a južná Alabama, obe sú v zóne 8 a 9 a majú rovnaké zimné minimá, ale ich klíma je veľmi rozdielna. V lete kontinentálna klíma Alabamy je o 20 °C teplejšia ako oceánická klíma Shetland, a preto len malé množstvo rastlín sa dá pestovať na oboch miestach. Shetlandy majú 1 až 8 dní v roku teplotu nad 30 °C, zatiaľ čo Alabama 61 až 150. V praxi to znamená, že druh, ktorý sa dá pestovať v USA a bez problémov jeho semená dozrievajú, sa na Shetlandich pestovať nedá, pretože mu nikdy nedozrejú semená.
Austrália, hoci je obklopená oceánom, je suchšia než Európa alebo USA. Čísla stupnice odolnosti v Austrálii sú iné ako pre USA, ale obe stupnice sú vzájomne prevoditeľné.
Odolnosť rastlín znamená schopnosť prežívania rastlín v podmienkach určitého miesta, vrátane odolnosti voči teplu, pôdnej vlhkosti, zrážkam a pod. Mapy odolnosti vyjadrujú iba odolnosť voči nízkym teplotám, a sú veľmi zjednodušené (neberú do úvahy mikroklimatické rozdiely). Napríklad sú rastliny zasiahnuté viac jednou extrémne nízkou nočnou teplotou alebo počet mrazových dní (teda dĺžka zimy) je dôležitejšia? V skutočnosti oba faktory sú dôležité. Ďalší aspekt je, že rastlina môže nejaký čas prežiť v danom území ale jeden zriedkavý mrazový deň ju môže zabiť.
Nízka teplota nie je jediný faktor ovplyvňujúci prežitie rastlín. Rovnako dôležitá je aj vysoká letná teplota, zrážky, pôdna reakcia, pôdna teplota. Taktiež mnohé rastliny aby kvitli a teda mohli vytvoriť semená a v danom území tak dlhodobo prežívať potrebujú, potrebujú určitý pomer dňa a noci.

</doc>
<doc id="163241" url="https://sk.wikipedia.org/wiki?curid=163241" title="Three Days Grace (album)">
Three Days Grace (album)

Three Days Grace je prvý album kanadskej kapely "Three Days Grace".

</doc>
<doc id="163242" url="https://sk.wikipedia.org/wiki?curid=163242" title="One-X">
One-X

One-X je druhým albumom kanadskej kapely Three Days Grace .

</doc>
<doc id="163243" url="https://sk.wikipedia.org/wiki?curid=163243" title="Hopmanov pohár 2006">
Hopmanov pohár 2006

Hopmanov pohár 2006 bol osemnásty ročník Hopmanovho pohára, turnaja zmiešaných družstiev v tenise. Zúčastnilo sa na ňom osem družstiev svetovej skupiny a víťaz kvalifikácie ázijského regiónu. Prvé zápasy sa odohrali 30. decembra 2005 a finálové zápasy 6. januára 2006 na dvorcoch Burswood Entertainment Complex v austrálskom Perthe. Víťazom sa stalo družstvo Spojených štátov, Lisa Raymondová a Taylor Dent, ktoré vo finále porazilo družstvo Holandska, ktoré postúpilo z kvalifikácie. Michaëlla Krajiceková zvíťazila v dvojhe žien a Taylor Dent porazil Petra Wesselsa. Rozhodovalo sa v zmiešanej štvorhre, ktorú tesne vyhral americký pár.

</doc>
<doc id="163248" url="https://sk.wikipedia.org/wiki?curid=163248" title="Boeing B-29 Superfortress">
Boeing B-29 Superfortress

Boeing B-29 Superfortress bol americký štvormotorový vrtuľový ťažký bombardér, ktorý skonštruovala spoločnosť Boeing a ktorý používali najmä Spojené štáty počas druhej svetovej a kórejskej vojny. Superfortress, pomenovaný v narážke na svojho predchodcu B-17 Flying Fortress, bol určený na strategické bombardovanie vo veľkých výškach, ale vynikal aj pri nočnom bombardovaní zápalnými bombami v malých výškach a pri zhadzovaní námorných mín na blokádu Japonska. Bombardéry B-29, s prezývkami "Enola Gay" a "Bockscar", zhodili atómové bomby na Hirošimu a Nagasaki. Sú to jediné lietadlá, ktoré zhodili jadrové zbrane v boji.
Bol jedným z najväčších lietadiel druhej svetovej vojny a vybavili ho v tom čase najmodernejšími technológiami, ktoré zahŕňali pretlakovú kabínu, dvojkolesový trojstopý podvozok a analógový počítačom riadený systém riadenia paľby, ktorý umožňoval jednému strelcovi a dôstojníkovi riadenia paľby riadiť štyri vzdialené guľometné veže. Náklady na vývoj a výrobu sa vyšplhali na 3 miliardy dolárov, čo výrazne prevyšovalo náklady na projekt Manhattan vo výške 1,9 miliardy dolárov. Z B-29 sa tak stal najdrahší projekt celej vojny. Lietadlá B-29 zostali v službe v rôznych úlohách počas celých 50. rokov a po vyrobení 3 970 kusov boli začiatkom 60. rokov vyradené. Niekoľko z nich sa používalo aj ako lietajúce televízne vysielače spoločnosti Stratovision. Britské kráľovské letectvo lietalo na strojoch B-29 so služobným názvom "Washington" od roku 1950 do roku 1954, kedy do služby vstúpilo lietadlo Canberra s prúdovým pohonom.
B-29 bol predchodcom série bombardérov, transportných, tankovacích, prieskumných a cvičných lietadiel vyrábaných spoločnosťou Boeing. Napríklad lietadlo B-50 Superfortress "Lucky Lady II" s novými motormi sa v roku 1949 počas 94-hodinového letu stalo prvým lietadlom, ktoré bez medzipristátia obletelo svet. Po dopravnom lietadle Boeing C-97 Stratofreighter, ktoré prvýkrát vzlietlo v roku 1944, nasledoval v roku 1947 jeho variant pre komerčné lety, Boeing Model 377 Stratocruiser. Tento prechod z bombardéra na dopravné lietadlo bol podobný vývoju B-17/Model 307. V roku 1948 spoločnosť Boeing predstavila tankovacie lietadlo KB-29, po ktorom nasledoval v roku 1950 model KC-97, odvodený od Modelu 377. Línia nadrozmerných nákladných variantov Stratocruisera, Guppy/Mini Guppy/Super Guppy, naďalej slúži v NASA a u iných prevádzkovateľov. Sovietsky zväz vyrobil 847 lietadiel Tupolev Tu-4, nelicencovanej reverznej kópie B-29. Dvadsať lietadiel B-29 je vystavených ako statické exponáty, ale len dve, "FIFI" a "Doc", stále lietajú.

</doc>
<doc id="163249" url="https://sk.wikipedia.org/wiki?curid=163249" title="Hopmanov pohár 2004">
Hopmanov pohár 2004

Hopmanov pohár 2004 bol šestnásty ročník Hopmanovho pohára, turnaja zmiešaných družstiev v tenise. Zúčastnilo sa na ňom osem družstiev svetovej skupiny a víťaz regionálnej kvalifikácie. Prvé zápasy sa odohrali 3. januára 2004 a finálové zápasy 10. januára 2006 na dvorcoch Burswood Entertainment Complex v austrálskom Perthe. Víťazom sa stalo družstvo Spojených štátov, Lindsay Davenportová a James Blake, ktoré vo finále porazilo družstvo Slovenska. Na turnaji sa zúčastnilo aj družstvo Kanady, ktoré v boji o postup do skupiny dvakrát prehralo s Maďarskom.

</doc>
<doc id="163256" url="https://sk.wikipedia.org/wiki?curid=163256" title="Ságelský potok">
Ságelský potok

Ságelský potok je potok na Záhorí, v centrálnej časti okresu Senica. Je to ľavostranný prítok Myjavy, meria 6,6 km a je tokom IV. rádu.
Prameň.
Pramení v Borskej nížine západne od kóty 296,9 m, na území obce Borský Mikuláš, v nadmorskej výške približne 255 m n. m.
Smer toku.
Na hornom toku tečie severozápadným smerom, na západnom okraji intravilánu Borského Mikuláša tečie na krátkom úseku na sever. Za obcou pokračuje sprvu západoseverozápadným, tesne pred ústím opäť severozápadným smerom.
Ústie.
Do Myjavy sa vlieva východne od mesta Šaštín-Stráže v nadmorskej výške 169,2 m n. m.

</doc>
<doc id="163260" url="https://sk.wikipedia.org/wiki?curid=163260" title="Trinacromerum">
Trinacromerum

Trinacromerum (staršie Ceraunosaurus, Piratosaurus) je vyhynutý rod dlhokrkých plesiosaurov z čeľade Polycotylidae. Bol asi 3 metre dlhý a žil v neskorej kriede na území dnešného Kansasu, USA.

</doc>
<doc id="163264" url="https://sk.wikipedia.org/wiki?curid=163264" title="Bolton Wanderers">
Bolton Wanderers



</doc>
<doc id="163266" url="https://sk.wikipedia.org/wiki?curid=163266" title="Ostriež">
Ostriež

Ostriež môže byť:

</doc>
<doc id="163267" url="https://sk.wikipedia.org/wiki?curid=163267" title="Baranec">
Baranec

Baranec môže byť:

</doc>
<doc id="163268" url="https://sk.wikipedia.org/wiki?curid=163268" title="Baranec (vrch v Malých Karpatoch)">
Baranec (vrch v Malých Karpatoch)

Baranec je vrch v geomorfologickom celku Malé Karpaty. Vrch leží v Chránenej krajinnej oblasti Malé Karpaty.
Nachádza sa na severnom okraji podcelku Brezovské Karpaty a dosahuje nadmorskú výšku Od zvyšku pohoria na juhu je odrezaný údolím potoka Bystrina. Vypína sa nad mestom Brezová pod Bradlom, má pravidelný oválny pôdorys, južné svahy spadajúce do údolia Bystriny sú o niečo strmšie ako severné. 

</doc>
<doc id="163269" url="https://sk.wikipedia.org/wiki?curid=163269" title="Ostriež (vrch v Malých Karpatoch)">
Ostriež (vrch v Malých Karpatoch)

Ostriež je vrch v geomorfologickom celku Malé Karpaty.
Nachádza sa na severnom okraji podcelku Brezovské Karpaty a dosahuje nadmorskú výšku Od zvyšku pohoria na juhu a východe je masív oddelený údolím Brezovského potoka, ktorý tu vytvára oblúk. Vrch leží na území mesta Brezová pod Bradlom, juhojuhozápadne od centra mesta. Vrch má takmer pravidelný oválny pôdorys, najstrmšie sú východné svahy a je prevažne zalesnený.
Priamo na južnom úpätí vrchu sa nachádza železničná stanica Brezová pod Bradlom.

</doc>
<doc id="163272" url="https://sk.wikipedia.org/wiki?curid=163272" title="Barbar">
Barbar

Barbar (asi z gréckeho "barbaroi" - škrek vtákov) je označenie, ktoré Gréci a Rimania pôvodne používali pre cudzincov, hovoriacich nezrozumiteľnou rečou. Postupne však, najmä od grécko-perzských vojen, dostávalo toto označenie čoraz výraznejšie hanlivú príchuť, vo význame nevzdelaný, necivilizovaný, neľudský, surový a podobne.
Od Grékov prevzali tento pojem okolo 3. storočia pred Kr. Rimania "(barbarus)", označujúc ním príslušníkov bez grécko-rímskej vzdelanosti. V tej dobe toto označenie zdedili niektoré severoafrické kmene a dodnes ho používajú na vlastné pomenovanie (Berberi).
Dnes sa týmto pojmom pejoratívne označuje surovec, nevzdelanec a pod.

</doc>
<doc id="163277" url="https://sk.wikipedia.org/wiki?curid=163277" title="Tímúr">
Tímúr

Tímúr (ďalšie mená pozri nižšie; * 8. apríl 1336, Shahrisabz, Uzbekistan – † 18. február 1405, Otrar) bol stredoázijský dobyvateľ z kmeňa Barlas, ktorý bol pôvodne mongolský, ale medzičasom hovoril po turkicky (=turkotatársky), nebol nomád a mal pôvodne turkickú a moslimskú kultúru. Založil dynastiu Tímúrovcov. S legendárnou krutosťou vytvoril obrovskú ázijskú ríšu (Tímúrova/Timurova/Tamerlánova ríša) medzi Osmanskou ríšou a Indiou, ktorá sa po jeho smrti čoskoro rozpadla. Ríša zahŕňala strednú Áziu, územie dnešného Iránu, Iraku, Afganistanu, Sýrie a stredoázijských postsovietskych republík. Bol mimoriadne krutým dobyvateľom, za jeho armádou zostávala spálená zem a hromady mŕtvol.
Mená.
Jeho turkicko-mongolské mená sú: Timur, Temür a podobne (čo znamená „železo“). Po čagatajsky a zrejme teda pôvodne sa volá Témór. Po perzsky sa volá Tímúr(e) Lang („Timur krívajúci“). Po svadbe sám seba označoval Tímúr(e) Gurkání. V Európe a USA sa zvykne označovať Tamerlán (po anglicky aj Tamberlaine), čo je skomolenina z Tímúr Lang. Jeho čestný titul, pod ktorým ho uvádzajú moslimské zdroje, je Amíre Kabír. Iné mená sú Tímúr/Timur Lenk, Tímúr/Timur(i) Leng; Timur Barlas, Timur bin Taraghaj Barlas (podľa jeho pôvodného kmeňa Barlas); Amír Timur/Tímúr/Temür, Aksak Timur/Tímúr; Tímúr/Timur Chán. Na Slovensku je známy najmä ako Tamerlán, Tímúr alebo Timur.
Život.
Mladosť a počiatok kariéry.
Narodil sa pri Samarkande v kmeni Barlas. Vyrástol v kultivovanej islamskej spoločnosti v Transoxiane. Tvrdil o sebe, že je potomkom legendárneho mongolského dobyvateľa Džingischána, je to však málo pravdepodobné. Viesť svoj pôvod až k zakladateľovi dovtedy najväčšej svetovej ríše siahajúcej od Čierneho mora k Tichému oceánu patrilo v tých časoch v lepších stredoázijských kruhoch jednoducho k bontónu.
Už ako mladík sa vďaka nesporným vojenským schopnostiam a odvahe presadil na dvore čagatajského chána, vládcu jednej z častí, na ktoré sa mongolská ríša rozdelila. V roku 1369 Timur chána zvrhol a rozhodol sa Džingischánovu ríšu vzkriesiť.
Ako sídelné mesto si vybral Samarkand, starobylé centrum bohatnúce z obchodu po Hodvábnej ceste. V záujme svojho cieľa začal desaťročia sústavných a aj na tie časy výnimočne krvavých vojenských výprav, ktorými si podmanil všetky okolité štáty.
Po smrti Timura.
Po Timurovej smrti sa vnútorne nesúdržná ríša skoro rozpadla, jeho potomkovia Timúrovci však ešte sto rokov ovládali časť strednej Ázie a dnešného Afganistanu. Vynikol medzi nimi jeho vnuk a jeden z najväčších vedcov stredoveku Ulug-beg, ktorý zo Samarkandu na krátko vybudoval jedno z vedeckých centier sveta. Založil tu univerzitu a postavil slávnu hvezdáreň. "Ríše sa rozpadnú, náboženstvá pominú, ako hmla, len veda žije a je večná", tvrdil podľa tradície mierumilovný potomok krvavého dobyvateľa.
Iný Timurov vzdialený potomok Bábur zopakoval v roku 1526 výpravu do Indie, kde založil Ríšu Veľkých Mughalov, ktorá pretrvala tristo rokov až do príchodu Britov.
Odkaz.
Dnes je Tímúr polooficiálnym patrónom postsovietskeho Uzbekistanu, čo oficiálni dejepisci prezentujú ako priameho následníka jeho ríše a diktátorského prezidenta Islama Karimova ako novodobého Tímúra.

</doc>
<doc id="163279" url="https://sk.wikipedia.org/wiki?curid=163279" title="Hopmanov pohár 2003">
Hopmanov pohár 2003

Hopmanov pohár 2003 bol pätnásty ročník Hopmanovho pohára, turnaja zmiešaných družstiev v tenise. Zúčastnilo sa na ňom osem družstiev svetovej skupiny a víťaz regionálnej kvalifikácie. Prvé zápasy sa odohrali 28. decembra 2003 a finálové zápasy 4. januára 2006 na dvorcoch Burswood Entertainment Complex v austrálskom Perthe. Víťazom sa stalo družstvo Spojených štátov, Serena Williamsová a James Blake, ktoré vo finále porazilo družstvo Austrálie. Na turnaji sa zúčastnilo aj družstvo Paraguaja, ktoré v boji o postup do skupiny prehralo s Uzbekistanom.

</doc>
<doc id="163280" url="https://sk.wikipedia.org/wiki?curid=163280" title="Quake">
Quake

Quake je počítačová hra a videohra žánru FPS vyvinutá firmou id Software. Bola to prvá hra v sérii počítačových hier a videohier s označením Quake.
Vývoj.
John Carmack naprogramoval väčšinu práce na Quake engine. Michael Abrash, špecialista na optimalizáciu a výkonnosť programu, bol prizvaný, aby urobil vykresľovanie enginu najrýchlejšie, ako je možné. Zvukové efekty a hudba pre hru bola zložená Trentom Reznorom, z Nine Inch Nails (v hre mala krabica na náboje od Nailgunu logo Nine Inch Nails). Reznorova práca bola jedným z prvých úsilí prepojiť mainstream hudobníkov s hraním počítačových hier, a jeho titulné piesne sa stali slávne dokonca aj medzi najpríležitostnejšími fanúšikmi hry. Quake bol vydaný, keď Internet ešte začínal prenikať na povedomie spoločnosti, a hráčska aktivita sa stupňovala z lokálnych vývesiek na celosvetové online komunity. id Software videli, pred kýmkoľvek iným, že budúcnosť súťažného hrania leží v Internete, a tak sa Quake stal druhou hrou na svete, ktorú mohli hrať ľudia na Internete.
Quake a jeho tri volné pokračovania, Quake II, Quake III Arena a Quake 4, predali dohromady vyše 4 miliónov kópii. V roku 2005 vyšla verzia Quake pre mobilné telefóny.
Spracovanie.
Režim hry pre jedného hráča.
V režime hry pre jedného hráča hráč hľadá východ z každej úrovne, bojujúc proti množstvu nepriateľov a hľadajúc pár skrytých oblastí počas postupu úrovňou. Zvyčajne lokácia obsahuje tlačidlá alebo zbierateľné kľúče s účelom otvoriť dvere k východu. Keď hráč objaví východ, hra sa posunie do ďalšej časti. Pred štartom úrovne je hráčovi umožnené vybrať si medzi troma náročnosťami hry (ľahká, stredná a ťažká) S cieľom dosiahnúť náročnosť Nočná mora ("nightmare") musí hráč objaviť tajný level v štvrtej epizóde. Kampaň v režime hry pre jedného hráča je organizovaná ako 4 individuálne epizódy, s ktorých každá má 8 úrovní (každá navyše obsahuje jednu tajnú úroveň, z ktorých jedna je "low gravity" (nízka gravitácia) level – Ziggurat Vertigo v Epizode 1, Dimension of the Doomed – ten preskúša hráčove schopnosti inou cestou). Keď sú všetky podmienky splnené, hráč postupuje do ďalšieho levelu, ktorý je samozrejme náročnejší ako ten pred ním. Ak hráč zomrie, začína na začiatku levelu, ale hra môže byť uložená hocikedy.
Po skončení každej epizódy sa hráč vráti do 'rozbočovacej' štartovacej úrovne, kde je mu umožnení výber ďalšej epizódy. Každú epizódu začína hráčova postava s nulovým vybavením a minimálnou výzbrojou, bez akýchkoľvek predmetov získaných z predchádzajúcej epizódy. Epizóda I (ktorá je dostupná aj ako shareware alebo voľne stiahnuteľná ukážková demoverzia Quake) obsahuje v poslednej úrovni bossa. Konečná úloha na konci epizódy je získať magickú runu. Runy, každá zvlášť, sú dohromady štyri: the Rune of Earth Magic, Black Magic, Hell Magic a Elder Magic, z epizód Dimension of the Doomed, Realm of Black Magic, Netherworld a Elder World. Po získaní všetkých rún, sa v Start leveli zjaví vchod do záverečného levelu ("End level"), ktorý obsahuje záverečného bossa.
Režim hry pre viacerých hráčov.
V režime hry pre viacerých hráčov sa hráči na viacerých počítačoch pripoja na server (ktorým môže byť určený stroj alebo jeden z hráčskych počítačov), kde môžu hrať proti sebe navzájom. Typické v tomto móde je, že sa hráč po smrti oživí, ale stratí všetky nazbierané predmety. Rovnako, zdvihnuté predmety zmiznú, ale po určitom čase sa znovu objavia a dajú sa znova zobrať. Kampaň z režimu hry pre jedného hráča môže byť hraná v kooperatívnom móde. Najpopulárnejšie módy su všetky druhy deathmatchu. Deathmatch módy sa delia na free-for-all (žiadna organizácia alebo tímy), duely jeden na jedného, alebo organizované súboje teamov alebo klanov. Teamová hra je tiež frekventovaná v inom móde. Hranie Quake bolo na tie časy naozaj unikátne, kvôli rôznym spôsobom hrania a trikom, ktoré mohol hráč využiť počas hry. Samozrejmá je schopnosť reagovať rýchlo, mieriť presne, vyhnúť sa streľbe iných hráčov a skákať cez zákerne miesta. Quake nezahŕňa nijakú auto-mapu, takže požaduje značné vedomosti niekedy zložitých máp (urobených ešte zložitejšími spletitou sieťou teleportov) ako aj plánovanie na zozbieranie potrebných predmetov a zachovanie zdravia a streliva na maxime. Stratégie väčšinou zahŕňajú vyzdvihnutie predmetov, ku ktorým má protivník prístup a kontrolovanie kritických oblastí v každom leveli. Pri duely si často protivníci navzájom zídu z očí, maskujú svoju pozíciu a zbierajú predmety. V takomto prípade sa často hra rozbehne až potom, keď jeden hráč zbadá druhého. Teamová hra pridá viac taktických prvkov, s rozdielnymi cestami komunikácie a kooperácie. Multiplayer Quake bola jedna z prvých hier, ktorú ľudia uznali za elektronický šport. Najlepší hráč bol Dennis "Thresh" Fong, ktorý vyhral Ferrari 308 Johna Carmacka v Microsoftom sponzorovanom Red Annihilation turnaji v 1997. Online hranie Quake je taktiež sociálnou aktivitou, keď hráči chatujú počas hrania, alebo počas čakania, kým začne hra. Veľa ľudí nadviazalo pevné priateľstvá s ľuďmi, ktorých spoznali počas hrania Quake.

</doc>
<doc id="163281" url="https://sk.wikipedia.org/wiki?curid=163281" title="Mughali">
Mughali

Mughali alebo Moguli (moguli) alebo Veľkí Mughali alebo Veľkí Moguli bola moslimská dynastia, ktorá v rokoch 1526 až 1858 (s prerušením) vládla štátu dnes nazývanému Ríša (Veľkých) Mughalov/Mogulov alebo Ríša mogulov alebo Mughalská/Mogulská ríša. Ríša sa nachádzala v dnešnom Afganistane, Pakistane a severnej (neskôr celej) Indii a patrila medzi najvýznamnejšie svetové mocnosti 17. storočia. O jej rozvoj sa zaslúžil najmä Akbar Veľký (1556 - 1605).
Mughalskú ríšu založil stredoázijský dobrodruh Bábur, ktorý ako trinásťročný prišiel o rodné panstvo v oblasti Samarkandu. Po viac ako desiatich rokoch potuliek a neúspešných pokusoch získať si nové kráľovstvo sa v roku 1504 podnikavý mladík zmocnil afganského Kábulu a jeho okolia.
Stredoázijských kočovníkov vždy lákala susedná bohatá a ľudnatá India. Bábur nebol výnimkou. V roku 1526 porazil najvýznamnejšieho panovníka oblasti, dillíjskeho sultána a založil si tu vlastný štát. Bábur bol po otcovi priamy potomok dobyvateľa Tímúra, po matke dokonca odvodzoval svoj pôvod od legendárneho Džingischána. Sám sa považoval za Turka. Meno ním založenej dynastie však pochádza od perzského označenia pre Mongolov.
Akbar bol Báburovým vnukom. Keď sa v roku 1542 narodil, jeho otec dočasne prišiel o moc a bol práve na úteku. Akbar tak bol vlastne druhým zakladateľom ríše. Po nástupe na trón v roku 1556 ju postavil na pevné mocenské aj ekonomické základy.
Zoznam vládnucich Mughalov.
Pozri Zoznam vládcov Mughalskej ríše

</doc>
<doc id="163283" url="https://sk.wikipedia.org/wiki?curid=163283" title="Washington on the Brazos">
Washington on the Brazos

Washington on the Brazos bola osada pri rieke Brazos v Texase, neskôr v Mexiku, ktorá bola sídlom Konvencie v roku 1836 a kde bola podpísaná deklarácia nezávislosti.

</doc>
<doc id="163284" url="https://sk.wikipedia.org/wiki?curid=163284" title="Washington-on-the-Brazos">
Washington-on-the-Brazos



</doc>
<doc id="163286" url="https://sk.wikipedia.org/wiki?curid=163286" title="Harrisburg (Texas)">
Harrisburg (Texas)

Harrisburg (do roku 1892 písané ako "Harrisburgh") je sídlo v americkom štáte Texas východe od Houstonu, južne od Brays Bayou a Buffalo Bayou, západne od Brady's Island. Založené bolo pred rokom 1825 východne od Buffalo Bayou na mieste súčasného okresu Harris County v Texase, v oblasti, ktorá patrila Johnovi Richardsonovi Harrisovi. V roku 1926 bol pripojený k mestu Houston.

</doc>
<doc id="163287" url="https://sk.wikipedia.org/wiki?curid=163287" title="Harrisburgh">
Harrisburgh

Harrisburg zvyčajne označuje mesto v Pensylvánii, pozri Harrisburg (Pensylvánia) v Spojených štátoch.
Existujú aj iné komunity s týmto menom:

</doc>
<doc id="163288" url="https://sk.wikipedia.org/wiki?curid=163288" title="Galveston">
Galveston

Galveston je ostrovné mesto v americkom štáte Texas a sídlo Galveston County. Nachádza sa v metropolitnej oblasti Houston–Sugar Land–Baytown. Má rozlohu 539,6 km² a žije tu 57 466 obyvateľov (2005). Nachádza sa približne 70 km južne od mesta Houston a je centrom turistických atrakcií a požičovní lodí.

</doc>
<doc id="163289" url="https://sk.wikipedia.org/wiki?curid=163289" title="Galveston (Texas)">
Galveston (Texas)



</doc>
<doc id="163290" url="https://sk.wikipedia.org/wiki?curid=163290" title="Lockheed P-38 Lightning">
Lockheed P-38 Lightning

Lockheed P-38 Lightning („Blesk“) bolo americké jednomiestne dvojmotorové ťažké stíhacie lietadlo, ktoré bolo používané počas druhej svetovej vojny. Patrí k najrozporuplnejším lietadlám svojej doby. Jednými bol pokladaný za jedno z najlepších spojeneckých stíhacích lietadiel druhej svetovej vojny, iní ho pokladali za prekonaný a nebezpečný stroj, ktorý bol ľahkou korisťou nepriateľských stíhačov. Stroj s dvojitými chvostovými plochami bol rýchly, mal mohutnú palebnú silu, veľký dolet a bol pomerne všestranný. Nemohol sa síce porovnávať s jednomotorovými stíhačkami ako bol Messerschmitt Bf 109 a Focke-Wulf Fw 190, ale na svoju veľkosť bol pomerne ovládateľný a efektívny, prinajmenšom pre skúsených letcov. To platilo najmä v juhozápadnom Tichomorí, kde s týmito strojmi lietali najúspešnejší americkí stíhací piloti ako major Richard Bong či Thomas McGuire.
Vznik a vývoj.
Na jar 1937 vydalo americké letectvo špecifikácie na nový prepadový stíhač s veľkým doletom a dostupom. Stroj sa mal vyznačovať rýchlosťou najmenej 660 km/h, do výšky 6 600 m sa mal dostať za 6 minút. Konštrukcia, ktorú predviedla firma Lockheed bola na tú dobu dosť netradičná. Ku dvojtrupému usporiadaniu sa konštruktéri priklonili po problémoch s inštaláciou turbokompresorov General Electric, ktoré vyžadovali veľa priestoru. Dva silné motory Allison V-1710-11/15 boli navrhnuté tak, aby sa ich vrtule točili naopak a ich gyroskopické momenty sa tak vyrovnávali, čo výrazne zlepšovalo ovládateľnosť stroja pri veľkých rýchlostiach. Palebná sila stroja pozostávajúca z jedného 37 mm kanónu Oldsmobile, dvoch 0,5" (12,7 mm) a dvoch 0,3" (7,62 mm) guľometov. Všetky tieto zbrane boli koncentrované pred kabínou, čo bolo tiež dosť netypické, pretože väčšina vtedajších amerických lietadiel mala zbrane v krídlach a trajektórie striel ich sa zbiehali v určitej vzdialenosti, naopak zbrane P-38 mierili priamo vpred, takže ich letci nemali obmedzený dostrel. Atypicky bol na svoju dobu riešený aj podvozok lietadla.
Napriek počiatočným problémom si výberová komisia U.S. Air Corps nakoniec vyžiadala v júni 1937 stavbu prototypu. 27. januára 1939 poručík Ben F. Kesley uskutočnil prvý let lietadla. Krátko po štarte sa však lietadlo začalo nekontrolovtelne chvieť a pilot len so šťastím pristál s otvoreným podvozkom na blízkom poli. Po potrebných úpravách už v nasledujúcich letoch podobné problémy nevznikali. Svojím aerodynamickým prevedením, nízkym odporom vzduchu bol nový prototyp XP-38 napriek svojej relatívne veľkej hmotnosti omnoho rýchlejší než akýkoľvek jeho predchodca v amerických vzdušných silách. Ani havária prototypu pri diaľkovom lete z Kalifornie do New Yorku, 11. februára 1939, neodradila armádu od nákupu nových strojov. Po početných zmenách, ktoré musela konštrukčná kancelária na žiadosť letectva usktutočniť sa nové P-38 začali k jednotkám dostávať až v júni 1941 - jednalo sa o verziu P-38D.
O P-38 v tej dobe prejavilo záujem aj Spojené kráľovstvo. Avšak v decembri 1941 dodané stroje boli bez turbokompresorov, ktoré boli v tej dobe v USA prísne stráženým tajomstvom a navyše s motormi, ktorých vrtule sa otáčali rovnakým smerom. To malo za následok ich slabé výkony. Briti preto prebrali len asi 143 kusov, ktoré nakoniec nikdy nepoužili v boji.
Počas roku 1942 sa objavili nové výkonné verzie P-38F a G s motorom Allison V-1710-49/53, ktoré mali dolet okolo 3830 km a boli schopné preletu Atlantiku. Tieto verzie boli onedlho nasadené v bojoch v rozľahlých tichomorských oblastiach. K zlepšeniu ovládateľnosti strojov, ktorých hmotnosť po zavádzaných zmenách pomerne rýchlo rástla, boli zvláštne upravené vztlakové klapky, ktoré piloti vysunuli počas súbojov do „bojovej polohy“ o 8°, čím umožnili strojom uskutočňovať zatáčky s menším polomerom.
Bojové nasadenie.
P-38 bol od vstupu USA do vojny používaný na všetky možné účely ako výkonné stíhacie-bombardovacie, prieskumné, hĺbkové stíhacie a eskortné lietadlo, špeciálne upravené stroje slúžili na prevoz ranených, ako torpédové bombardéry či stroje na vlečenie leteckých terčov pri výcviku stíhačov. Do histórie sa zapísal najmä zostrel admirála Jamamota, významného japonského námorného veliteľa. Na neozbrojenej prieskumnej verzii F-5 lietal a zahynul i slávny francúzsky spisovateľ Antoine de Saint-Exupéry. Napriek tomu, že ako stíhačka P-38 nebol až tak úspešný, v bojoch nad Európu ho nemeckí vojaci čoskoro nazvali „dvojtrupý diabol“. V podaní niekoľkých amerických stíhacích es ako boli Richard Bong či Thomas McGuire, ktorí dosiahli 40 a 38 zostrelov, bol P-38 skutočne nebezpečnou zbraňou. Ich úspechy však možno pokladať viac za výsledky úspešnej spolupráce skupín letcov.
Dodnes sa zachovalo 6 letuschopných strojov P-38.
Lightningy nad Slovenskom.
Lightningy jednotiek 15. leteckej armády amerických vzdušných síl sa v rokoch 1944 až 1945 zúčastňovali aj leteckej vojny nad Slovenskom. Najčastejšie v úlohe sprievodných stíhačiek bombardovacích zväzov lietadiel B-24 Liberator a B-17 Flying Fortress. Prieskumné Lightningy lietali nad Slovenskom už od jesene 1943, pričom zaznamenávali vhodné ciele pre nálety a následne výsledky týchto útokov. Náletu zvyčajne predchádzal prieskumný let Lightningov za účelom monitorovania počasia v priestore leteckého útoku.

</doc>
<doc id="163291" url="https://sk.wikipedia.org/wiki?curid=163291" title="Velasco">
Velasco

Velasco je sídlo v americkom štáte Texas. Nachádza sa na východnej strane rieky Brazos v juhovýchodnom Texase južne od mesta Angleton. Založené bolo v roku 1831. V roku 1956 tu žilo okolo 4000 obyvateľov, potom bolo pripojené k mestu Freeport v Texase, 27. júla 1957.

</doc>
<doc id="163292" url="https://sk.wikipedia.org/wiki?curid=163292" title="Velasco (Texas)">
Velasco (Texas)



</doc>
<doc id="163293" url="https://sk.wikipedia.org/wiki?curid=163293" title="West Columbia (Texas)">
West Columbia (Texas)

West Columbia je mesto v americkom štáte Texas v Brazoria County v metropolitnej oblasti Houstonu. Má rozlohu a 3 644 obvyateľov podľa sčítania obyvateľstva v roku 2020
V októbri 1836 tu zasadal prvý Kongres Texaskej republiky.

</doc>
<doc id="163294" url="https://sk.wikipedia.org/wiki?curid=163294" title="Columbia (Texas)">
Columbia (Texas)



</doc>
<doc id="163295" url="https://sk.wikipedia.org/wiki?curid=163295" title="West Columbia">
West Columbia

West Columbia môže byť:

</doc>
<doc id="163296" url="https://sk.wikipedia.org/wiki?curid=163296" title="West Columbia (Južná Karolína)">
West Columbia (Južná Karolína)

West Columbia je mesto v americkom štáte Južná Karolína v okrese Lexington County. 
Má rozlohu a v roku 2020 tu žilo 17 416 obyvateľov.

</doc>
<doc id="163300" url="https://sk.wikipedia.org/wiki?curid=163300" title="Ríša Veľkých Mughalov">
Ríša Veľkých Mughalov



</doc>
<doc id="163301" url="https://sk.wikipedia.org/wiki?curid=163301" title="Politika v Afganistane">
Politika v Afganistane

Vývoj politickej situácie v Afganistane.
V politickom živote krajiny mali vždy rozhodujúcu úlohu Paštuni. Z ich radov sa poväčšine formovala aj miestna politická elita. Vojna afganských mudžahídov proti sovietskej prítomnosti v rokoch 1979 - 1988 však ich vplyv oslabila. Hlavný predstaviteľ afganského džihádu G. Hekmatjár bol síce Paštun, jeho fundamentalistickú "Islamskú stranu" ("Hizbe islamí") všestranne podporoval Pakistan, ale nedokázal vytvoriť jednotný front odporu. V priebehu sovietsko-afganskej vojny sa tradičná etnická rivalita ešte vyostrila v dôsledku záväzkov jednotlivých skupín voči nositeľom zahraničnej pomoci z islamského sveta a Západu.
Popri "Hizbe islamí" sa sformovali ďalšie tri etnicko-politické zoskupenia: proiránska "Strana jednoty" ("Hizbe vahdat") šiitských Hazarov na čele s A. Mazárím, umiernené "Islamské spoločenstvo" ("Džamíate islamí") perzsky hovoriaceho obyvateľstva - Tadžikov a formácia turecko-mongolského etnika Uzbekov pod vedením generála R. Dostúma.
V roku 1992 ovládla Kábul koalícia Tadžikov a Uzbekov vedená vojenským veliteľom Ahmadom Masúdom, ktorá vytvorila Afganskú islamskú republiku. V januári 1993 sa do čela presadil vodca "Džamíate islamí" B. Rabbání, ktorý sa nechal zvoliť za šéfa afganského štátu. Spojenectvo týchto rôznorodých síl vytvorené s cieľom získať politickú moc v hlavnom meste malo však len dočasný charakter. Dochádzalo k permanentným vzájomným vojenským konfliktom. Počas ich trvania sa uskutočnilo niekoľko pokusov o mier, ale riešenie vleklej krízy to neovplyvnilo, pretože ústrednú vládu väčšina poľných veliteľov neuznávala. Do riešení krízy sa pokúsila zasiahnuť aj OSN, ktorá v roku 1995 pripravila mierový plán na odovzdanie moci zvolenej vláde.
Taliban.
V tomto čase sa však na scéne objavila nová vojensko-politická sila - radikálne sunnitské hnutie Taliban, ktorému sa za pomoci Pakistanu podarilo v septembri 1996 dobyť Kábul a vytlačiť svojich odporcov na severovýchod krajiny. Pretože v Afganistane sa porazení vždy spájajú proti víťazovi, vojenské sily afganského prezidenta B. Rabbáního, ktorý ušiel z krajiny, a tadžického generála A. Masúda sa na severe krajiny spojili s jednotkami uzbeckého generála Dostúma. Uzatvorili voľnú alianciu s šiitskými Hazarmi, ktorí ovládali strategicky významne oblasti na severozápad od hlavného mesta. Ich politickým predstaviteľom sa stal niekdajší prezident B. Rabbání, ktorého OSN naďalej uznávalo ako hlavu afganského štátu. Keď USA a Spojené kráľovstvo začali v októbri 2001 letecké bombardovanie Afganistanu, všetky tieto skupiny vytvorili tzv. Severnú alianciu s cieľom začať spoločnú ofenzívu a zvrhnúť vládu Talibanu.
Trvalá sloboda.
USA a Spojené kráľovstvo začali v októbri 2001 v rámci celosvetovej kampane proti terorizmu operáciu pod názvom Trvalá Sloboda. Mala formu leteckých útokov proti výcvikovým táborom teroristov a vojenským zariadeniam Talibanu, ako aj útokov amerických jednotiek na pozemné ciele. Jednotky Severnej aliancie začali za podpory intenzívneho leteckého bombardovania rýchle postupovať na juh. V novembri 2001 dobyli hlavné mesto Kábul a o mesiac neskôr spolu s americkými jednotkami najväčšiu základňu teroristov - jaskynný systém Tora Bora. Po obsadení Kandaháru vláda Talibanu padla, ale Usamu bin Ládina ani Muhammada Umara sa nepodarilo dolapiť.
Súčasná politika.
S cieľom vyplniť politické vákuum v krajine sa v Petersbergu (Nemecko) pod patronátom OSN konali politické rozhovory hlavných afganských frakcií o budúcnosti krajiny, ktoré sa skončili v decembri 2001 podpisom dohody o vytvorení prechodnej vlády na čele s uznávaným paštunským vodcom Hamídom Karzaím. V júni 2002 sa v Kábule konalo zasadnutie mimoriadneho kmeňového zhromaždenia Veľká džirga, ktoré napriek nezhodám a zložitým rokovaniam potvrdilo zloženie mnohonárodnostnej dočasnej vlády a zvolilo H. Karzaího za prezidenta.
Bezpečnostná rada OSN (BR) vo svojej rezolúcii z 20. 12. 2001 rozhodla o vytvorení Medzinárodných bezpečnostných a pomocných síl (International Security Assistance Force - ISAF) za účasti jednotiek USA, Spojeného kráľovstva, Nemecka, Francúzska, Talianska, Turecka a ďalších európskych krajín vrátane Slovenska. Mandát obsahuje úlohu zaisťovať bezpečnosť v Kábule a jeho okolí s možnosťou použiť silu na ochranu vlády, obyvateľstva a na vlastnú ochranu.
Dňa 28. 3. 2003 BR rezolúciou schválila vytvorenie Pomocnej misie OSN v Afganistane ("United Nations Assistance Mission in Afganistan" - UNAMA) s mandátom integrovať aktivity 16 agentúr OSN, afganskej vlády a medzinárodných nevládnych organizácií pôsobiacich v krajine.
V októbri 2003 NATO i OSN schválili plán na rozšírenie pôsobnosti stabilizačných síl ISAF mimo územia afganskej metropoly. Rada NATO rozhodla, že od 31. 12. 2003 sa misia rozšíri o tím na rekonštrukciu provincií, ktorý bude mať hlavné sídlo v severoafganskom meste Kunduz. Od augusta 2003 ISAF pôsobil pod velením NATO, od augusta 2004 prevzal ich velenie Eurocorps.
Ide o prvú etapu postupného rozširovania pôsobnosti misie na všetky provincie krajiny. Reaguje na skutočnosť, že aj po likvidácii hlavného odporu Talibanu zostáva základným problémom tradičná roztrieštenosť krajiny. Rozšírenie moci centrálnej vlády mimo hlavného mesta, ktorú kmeňoví vodcovia v celej histórii Afganistanu uznávali len výnimočne, sa ukazuje ako veľmi zložitá úloha. Miestni velitelia sú síce z väčšej časti lojálni k centrálnej vláde, ale vo vnútorných záležitostiach provincií len oni disponujú reálnou autoritou.
Na začiatku januára 2004 zasadnutie Veľkej džirgy schválilo novú ústavu, ktorá otvára cestu k prvým demokratickým voľbám hlavy štátu plánovanú na júl 2004. Prijatá ústava zachováva islamský charakter štátu, zaručuje silné postavenie prezidenta, zlepšuje postavenie menšinových jazykov, zaručuje v Afganistane zatiaľ nevídané práva i ženám a náboženským menšinám. Prijatie ústavy otvorilo cestu ďalším investíciám a humanitárnej pomoci.

</doc>
<doc id="163303" url="https://sk.wikipedia.org/wiki?curid=163303" title="Havajské kráľovstvo">
Havajské kráľovstvo

Havajské kráľovstvo bol štát na Havajských ostrovoch v rokoch 1810 - 1893. Vznikol postupne v rokoch 1795 až 1810, keď ostrov Havaj dobyl susedné ostrovy O'ahu, Maui, Moloka'i, Lana'i a Kaua'i. Bol to prvý spoločný štát Havajských ostrovov. V roku 1893 bola kráľovná Lili'uokalani nelegálne zvrhnutá v štátnom prevrate, ktorý začali americkí podnikatelia. O päť rokov neskôr sa Havaj stal teritórium USA, a v roku 1959 štátom.

</doc>
<doc id="163304" url="https://sk.wikipedia.org/wiki?curid=163304" title="Havajská republika">
Havajská republika

Havajská republika bolo formálne označenie Havaja v rokoch 1894 až 1898, keď bol republikou. Republika vznikla po období pod správou dočasnej vlády (1893 - 4. júla 1894) a zanikla prijatím uznesenia v Kongrese USA, podľa ktorého bol Havaj pripojený k Spojeným štátom a 7. júla 1898 sa stal územím USA.

</doc>
<doc id="163305" url="https://sk.wikipedia.org/wiki?curid=163305" title="Zoznam vládcov Mughalskej ríše">
Zoznam vládcov Mughalskej ríše

Toto je zoznam vládcov Ríše Mughalov/Mogulov.

</doc>
<doc id="163306" url="https://sk.wikipedia.org/wiki?curid=163306" title="Ríša Mughalov">
Ríša Mughalov



</doc>
<doc id="163307" url="https://sk.wikipedia.org/wiki?curid=163307" title="Moguli">
Moguli



</doc>
<doc id="163308" url="https://sk.wikipedia.org/wiki?curid=163308" title="Veľkí Mughali">
Veľkí Mughali



</doc>
<doc id="163309" url="https://sk.wikipedia.org/wiki?curid=163309" title="Veľkí Moguli">
Veľkí Moguli



</doc>
<doc id="163310" url="https://sk.wikipedia.org/wiki?curid=163310" title="Ríša Mogulov">
Ríša Mogulov



</doc>
<doc id="163311" url="https://sk.wikipedia.org/wiki?curid=163311" title="Ríša Veľkých Mogulov">
Ríša Veľkých Mogulov



</doc>
<doc id="163312" url="https://sk.wikipedia.org/wiki?curid=163312" title="Mughalská ríša">
Mughalská ríša



</doc>
<doc id="163313" url="https://sk.wikipedia.org/wiki?curid=163313" title="Mogulská ríša">
Mogulská ríša



</doc>
<doc id="163314" url="https://sk.wikipedia.org/wiki?curid=163314" title="Hopmanov pohár 1989">
Hopmanov pohár 1989

Hopmanov pohár 1989 bol prvý ročník Hopmanovho pohára, turnaja zmiešaných družstiev v tenise. Zúčastnilo sa na ňom osem družstiev. Prvé zápasy sa odohrali 28. decembra 1988 a finálové zápasy 1. januára 1989 na dvorcoch Burswood Entertainment Complex v austrálskom Perthe. Víťazom sa stalo družstvo Česko-Slovenska, Helena Suková a Miloslav Mečíř, ktoré vo finále porazilo družstvo Austrálie, Hana Mandlíková (ktorá v minulosti tiež reprezentovala Česko-Slovensko) a Pat Cash.

</doc>
<doc id="163316" url="https://sk.wikipedia.org/wiki?curid=163316" title="Timur Lenk">
Timur Lenk



</doc>
<doc id="163317" url="https://sk.wikipedia.org/wiki?curid=163317" title="Prsteň čistoty">
Prsteň čistoty

Prsteň čistoty alebo prsteň cudnosti (po angl. "purity ring" alebo "chastity ring") je označenie symbolu v podobe prsteňa, ktorý začali používať v 90. rokoch 20. storočia mladí evanjelikáli v USA a neskôr sa začal šíriť aj do ďalších kresťanských skupín a krajín, najmä anglofónneho sveta. Jeho nosením dávajú mladí ľudia najavo rozhodnutie rešpektovať kresťanské učenie o sexualite a zotrvať až do manželstva v celibáte. 
Prsteň sa obvykle nosí na ľavej ruke, často na prste, kde sa nosí snubný prsteň (aj keď to nie je pravidlom). Neexistuje žiaden jednotný vzhľad prsteňa, obvykle nesie symbol kríža, alebo niekoľko krížov či stručný nápis typu "Love waits" prípadne biblický citát. Môže byť i úlomok diamantu alebo iného drahého kameňa.
Prsteň čistoty prezentuje aj americká kontroverzná organizácia Silver Ring Thing, ktorá rozšírila svoju iniciatívu zo Spojených štátov do Veľkej Británie. Organizácia odmieta antikoncepciu, ktorú považuje za nebezpečne nespoľahlivú. 
Problémy s prsteňom.
Nosenie prsteňa cudnosti môže byť v niektorých krajinách za určitých okolností problematické. V Spojenom kráľovstve vzbudil veľkú pozornosť prípad Lydie Playfootovej, ktorej jej škola ("Millais School in Horsham", West Sussex) pod hrozbou vylúčenia zakázala prsteň nosiť, pretože podľa nej narušuje jednotnú politiku školskej uniformy (ku ktorej škola vo všeobecnosti zakazuje nosiť akékoľvek šperky okrem jedného páru náušníc ), pričom jeho nosenie nepredstavuje nevyhnutnú súčasť náboženských povinností (na rozdiel od náramkov, ktoré toleruje sikhským dievčatám, a šatkám, ktoré toleruje moslimkám). Nebol to jediný prípad v Spojenom kráľovstve, na rozdiel od iných však dievča a jej rodina argumentáciu školy odmietli a označili jej postup za nezákonný a porušujúci Lydiine náboženské práva. Lydia síce pre hrozbu vylúčením prestala prsteň nosiť, vzniesla však proti svojej škole žalobu pre diskrimináciu kresťanov. V júni 2007 sa prípadom začal zaoberať Najvyšší britský súd. Lydia získala spomínaný prsteň od organizácie Silver Ring Thing.Tento prsteň prísne zakazuje používanie Marihuany a iných podobných látok.

</doc>
<doc id="163318" url="https://sk.wikipedia.org/wiki?curid=163318" title="Timur">
Timur

Timur môže byť:

</doc>
<doc id="163319" url="https://sk.wikipedia.org/wiki?curid=163319" title="Tímúr Lenk">
Tímúr Lenk



</doc>
<doc id="163320" url="https://sk.wikipedia.org/wiki?curid=163320" title="Prsteň cudnosti">
Prsteň cudnosti



</doc>
<doc id="163322" url="https://sk.wikipedia.org/wiki?curid=163322" title="Papa Roach">
Papa Roach

Papa Roach je americká rocková skupina z Vacaville v Kalifornii. Skupina hrá nu metal, s prvkami grungeu a alternatívneho rocku.
Názov Papa Roach sa dá do slovenčiny voľne preložiť ako Otec šváb. Tento názov pochádza z prezývky nevlastného deda Jacobyho Shaddixa Howarda Williama Roatcha, ktorého kamaráti prezývali Papa Roach. Roatch v roku 1996 spáchal samovraždu a kapela mu venovala pieseň „Roses On My Grave“.
Piesne od Papa Roach sú často používané vo filmoch, seriáloch, reláciách a PC hrách. Napríklad piesne „Blood Brothers“ a „Last Resort“ boli použité vo filme The One (Jediný), pieseň „Blood“ vo filme "Saw II". Taktiež niektoré ich piesne bývajú použité ako titulné piesne rôznych wrestlingových relácií. Okrem iného sa časť ich piesne „Getting away with murder“ objavila v jednej časti seriálu "".
História.
Skupina Papa Roach vznikla v roku 1993, keď sa Jacoby Shaddix a Dave Buckner stretli na školskom ihrisku a začali sa spolu rozprávať o hudbe. Neskôr sa rozhodli,že si založia skupinu. Potom sa k nim pridali ich kamaráti Will James a Alan Dan Pease. Neskôr sa k nim pridal Jerry Horton. Neskôr sa však rozdelili, pretože každý išiel na inú školu. Po nejakom čase sa opäť stretli a hrávali v Daveovej garáži.
V roku 1994 vznikol ich prvý album "Potatoes for Christmas". Davida Bucknera na chvíľu nahradil Ryan Brown, pretože Buckner odišiel do Seattlu študovať umenie. O rok nahrali album Caca Bonita. Za ten čas sa David Buckner vrátil. Will James ale musel odísť a nahradil ho Tobin Esperance.
V roku 1997 nahrali svoj prvý album v plnej dĺžke nazvaný "Old Friends from Young Years". V roku 1998 nahrali album "5 Tracks Deep". Dostali sa do pozornosti spoločnosti Warner Bros., ktorý im financoval vydanie ich demo CD. Nakoniec ale Warner Brothers odmietli podpísať s nimi zmluvu.
O rok vydali ďalší album "Let 'Em Know". Krátko nato Jacoby Shaddix uzavrel so spoločnosťou Dreamworks Records nahrávací kontrakt. V ich réžii vydali v roku 2000 album "Infest", ktorý bol veľmi úspešný. Bol trikrát platinovo ohodnotený a pieseň z tohto albumu „Last Resort“ sa stala hitom. Potom, v roku 2002 nahrali album "lovehatetragedy". V roku 2003 nahrali album "Dancing In the Ashes", ktorý bol však premenovaný na "Getting Away With Murder". Predalo sa ho viac ako milión kusov a bol platinovo ocenený. V roku 2006 nahrali ďalší album a volá sa "Paramour Sessions". Dňa 24. marca 2009 skupina vydala svoj šiesty štúdiový album "Metamorphosis". Z neho boli vydaná tri single: „Lifeline“, „Hollywood Whore“ a „I Almost Told You That I Loved You“. Dňa 31. augusta 2010 vydali svoj zatiaľ posledný štúdiový alnum "Time for Annihilation".

</doc>
<doc id="163323" url="https://sk.wikipedia.org/wiki?curid=163323" title="Hard-rock">
Hard-rock



</doc>
<doc id="163324" url="https://sk.wikipedia.org/wiki?curid=163324" title="International Women’s Open 2007">
International Women’s Open 2007

International Women’s Open 2007 bol tenisový turnaj okruhu WTA, ktorý sa konal v anglickom Eastbourne od 18. júna do 23. júna 2007. Vyhrala ho Justine Heninová, ktorá vo finále porazila druhú najvyššie nasadenú Amélie Mauresmovú 7-5, 6-7, 7-6. Bol to jej 34. titul na okruhu WTA.
Dvojhry.
Nasadenie.
V zozname sú nasadené hráčky. V zátvorkách je kolo, v ktorom vypadli.
Štvorhry.
Nasadenie.
V zozname sú nasadené páry. V zátvorkách je kolo, v ktorom vypadli.
Kvalifikácia dvojhry.
Štyri hráčky, ktoré sa kvalifikovali do hlavnej súťaže:
Nasadenie.
V zozname sú nasadené hráčky. V zátvorkách je kolo, v ktorom vypadli.

</doc>
<doc id="163327" url="https://sk.wikipedia.org/wiki?curid=163327" title="Tamerlán">
Tamerlán



</doc>
<doc id="163328" url="https://sk.wikipedia.org/wiki?curid=163328" title="Timurova ríša">
Timurova ríša



</doc>
<doc id="163329" url="https://sk.wikipedia.org/wiki?curid=163329" title="Tímúrova ríša">
Tímúrova ríša



</doc>
<doc id="163330" url="https://sk.wikipedia.org/wiki?curid=163330" title="Tamerlánova ríša">
Tamerlánova ríša



</doc>
<doc id="163331" url="https://sk.wikipedia.org/wiki?curid=163331" title="Timur Chán">
Timur Chán

Timur Chán alebo Tímúr Chán alebo Temür Chán môže byť:

</doc>
<doc id="163332" url="https://sk.wikipedia.org/wiki?curid=163332" title="Tímúr Chán">
Tímúr Chán



</doc>
<doc id="163333" url="https://sk.wikipedia.org/wiki?curid=163333" title="Temür Chán">
Temür Chán



</doc>
<doc id="163334" url="https://sk.wikipedia.org/wiki?curid=163334" title="AEGON International">
AEGON International

AEGON International je ženský tenisový turnaj kategórie WTA Premier Tournaments na okruhu WTA, ktorý sa koná v anglickom Eastbourne. Hrá sa na trávnatom povrchu od roku 1974. Turnaj bol v minulosti známy pod názvami Hastings Direct International Championships a International Women's Open. Rekord v počte víťazstiev v dvojhre drží Martina Navrátilová s 11 titulmi.

</doc>
<doc id="163335" url="https://sk.wikipedia.org/wiki?curid=163335" title="Sojuz 11">
Sojuz 11

Sojuz 11 () bol sovietsky pilotovaný kozmický let v rámci programu Sojuz. Cieľom letu bolo spojenie s prvou kozmickou stanicou na svete, Saľut 1, na ktorej vykonávali kozmonauti Georgij Dobrovoľskij, Vladislav Volkov a Viktor Pacajev rôzne pozorovania, merania a experimenty. Let však skončil tragicky, pretože pri návrate na Zem došlo v kabíne kvôli predčasnému uvoľneniu vyrovnávacieho ventilu k rapídnemu poklesu tlaku vzduchu a posádka sa udusila. Dobrovoľskij, Volkov a Pacajev sa stali prvými ľuďmi, ktorí zahynuli v kozmickom priestore.
Prípravy na let.
Dňa 19. apríla 1971 Sovietsky zväz vypustil na obežnú dráhu Zeme prvú orbitálnu stanicu sveta, Saľut 1. Prvým plánovaným letom k stanici bol Sojuz 10 s kozmonautmi Vladimirom Šatalovom, Alexejom Jelisejevom a Nikolajom Rukavišnikovom. Hoci kozmická loď vyniesla posádku až k stanici, nemohli sa s ňou úspešne spojiť. Napriek tomu, že Sojuz bol fyzicky pripojený k Saľutu, spojenie nebolo dostatočne bezpečné, aby umožnilo otvoriť poklop, cez ktorý by sa posádka dostala dovnútra. Let nakoniec musel skončiť predčasne už po takmer 2 dňoch letu bez pobytu na stanici.
Prvými ľuďmi, ktorí mali osídliť Saľut 1, mali byť členovia posádky nasledujúceho letu Sojuz 11. Tvorili ju Alexej Leonov, Valerij Kubasov a Piotr Kolodin, ktorí boli pôvodne záložnou posádkou Sojuzu 10. Za ich náhradníkov boli určení Georgij Dobrovoľskij, Vladislav Volkov a Viktor Pacajev. Dňa 12. mája sa rozhodlo o dĺžke letu Sojuzu 11. Termín štartu aj dĺžka letu museli reflektovať čo najlepšie svetelné podmienky počas stykovacieho manévru a tiež zaručiť, že podobne dobré svetelné podmienky budú aj v oblasti pristátia na konci letu. Takisto životnosť stanice bola i v autonómnom režime pomerne obmedzená. Balistici preto určili ako najvhodnejší dátum štartu 6. jún s tým, že posádka by sa mala vracať na Zem po 25 dňoch. Dňa 21. mája (podľa iného zdroja 28. mája) odletela hlavná a záložná posádka Sojuzu 11 na kozmodróm Bajkonur.
Prípravy na štart prebiehali bez zvláštnych udalostí až do 3. júna, kedy kozmonauti absolvovali predletové lekárske prehliadky. Na röntgenovej snímke Kubasovových pľúc lekári našli malý tieň. Neboli si istí, o čo ide, pričom to mohla byť neškodná záležitosť, ale mohlo ísť aj o počiatočné štádium tuberkulózy. Otázkou bolo, či ho má v posádke nahradiť Volkov zo záložnej posádky, alebo vymeniť celú posádku. Po ťahaniciach a debatách, ktoré trvali celý deň a počas ktorých došlo aj na veľmi hlasné výmeny názorov, bol 4. júna v podvečer vynesený verdikt, že poletí záložná posádka. Do štartu vtedy zostávalo necelých 48 hodín.
Priebeh letu.
Ráno 6. júna miestneho času zastavil na štartovacej rampe autobus, z ktorého vystúpili kozmonauti Georgij Dobrovoľskij, Vladislav Volkov a Viktor Pacajev. Sojuz 11 úspešne vyštartoval 6. júna 1971 o 07:55:09 moskovského času (09:55:09 miestneho času a 04:55:09 svetového času) pomocou nosnej rakety Sojuz z kozmodrómu Bajkonur na území Kazachstanu, ktorý bol vtedy súčasťou Sovietskeho zväzu. Vzlet rakety a navedenie kozmickej lode na obežnú dráhu Zeme prebehli bez problémov.
Na druhý deň letu, 7. júna, sa Sojuz 11 priblížil k Saľutu 1. Vo vzdialenosti 105 metrov od stanice Dobrovoľskij prevzal od automatiky kontrolu nad loďou. Na matnici periskopu bol zreteľný kužeľ stykovacieho uzla Saľutu, evidentne bez akýchkoľvek známok poškodenia. V okamihu, keď bol Sojuz vzdialený od stanice asi 20 metrov, dostal sa mimo oblasť spojenia s riadiacim strediskom v Jevpatoriji na Kryme. Keď sa loď po hodine a pol opäť dostala do oblasti spojenia, v stredisku zavládlo nadšenie. Z obrázkov palubnej kamery bolo možné vidieť, že Sojuz 11 je pevne spojený so stanicou. K spojeniu so Saľutom došlo o 07:49:15 moskovského času (04:49:15 svetového času). Po chvíľke čakania potvrdili túto udalosť aj samotní kozmonauti. Podľa ich hlásenia prebehla celá spojovacia sekvencia úplne bez problémov. Počas ďalšieho komunikačného okna dostali kozmonauti po vykonaní všetkých previerok integrity a tesnosti povolenie postupne otvoriť poklop medzi návratovým a orbitálnym modulom Sojuzu a následne aj poklop v prednej časti orbitálneho modulu.
Napriek tomu, že sa podľa hlásenia kozmonautov nerozsvietila kontrolka otvorenia poklopu, Pacajev na nič nečakal a ako prvý vletel do vnútra prechodového úseku Saľutu. Už o chvíľu sa ale vrátil s tým, že tam cíti zvláštny zápach pripomínajúci spáleninu. Pacajev si nasadil dýchaciu masku a vrátil sa späť. Dostal inštrukcie zapnúť regenerátory vzduchu, ktoré by mali zápach postupne odstrániť. Na vine tejto nepríjemnosti boli zrejme zlyhané ventilátory cirkulácie vzduchu. Krátko po štarte stanice šesť z nich vypovedalo službu. Po inšpekcii kozmonautov vyšlo najavo, že na dvoch z nich bola spálená elektrická izolácia. Práve spálená izolácia a iba minimálna cirkulácia vzduchu boli príčinou nepríjemného pachu, ktorý sa však regenerátorom vzduchu podarilo odstrániť v priebehu niekoľkých hodín. Hlavný konštruktér Vasilij Mišin sa po štarte Saľutu domnieval, že k zadretiu ventilátorov došlo potom, ako sa zo svojich krabíc uvoľnili kresliace potreby Alexeja Leonova a Mišin mu to dal nepríjemne najavo. Teraz sa ukázalo, že pastelky, skicáre a ďalšie potreby sú bezpečne uložené na svojom mieste. Kozmonautom sa neskôr podarilo znova sprevádzkovať ventilátory a na celú udalosť sa postupne zabudlo. Posádka hlásila na zem, že im po dvoch dňoch na palube Sojuzu pripadá interiér stanice doslova obrí. "„Po otvorení poklopu sme nazreli dovnútra a stanica je obrovská – zdá sa, že nemá konca,“" oznámil so smiechom veliteľ Dobrovoľskij. Na kozmonautov čakal interiér, ktorý reflektoval vtedajší kompromis medzi predstavami fyziológov a psychológov a požiadavkami konštruktérov. Jediným výraznejším ústupkom technicistickému spracovaniu vnútorných priestorov boli steny zafarbené do rôznych odtieňov (mali zabrániť dezorientácii kozmonautov, čo sa časom ukázalo ako zbytočné, pretože v stave mikrogravitácie nie je potrebné špeciálne rozlišovať, ktorá zo stien je práve „podlaha“ alebo „strop“) a dvojica strohých kresiel pri centrálnom riadiacom pulte.
Prvú noc kozmonauti prespali vo svojej dopravnej lodi a na druhý deň začali plniť plánovaný program letu. Napriek neuvoľnenému krytu hlavného pozorovacieho komplexu ONA, ktorý zapríčinil výrazné osekanie letového plánu, mali dostatok práce. Pracovali v rámci rotácie, ktorá zaisťovala, že vždy jeden z členov posádky pracoval, jeden odpočíval v čase osobného voľna a tretí spal. Onedlho sa však začali objavovať nezhody a problémy. Podieľali sa na nich tri faktory. Prvým z nich bol narušený cirkadiánny rytmus. Deň na Saľute bol kvôli dráhe stanice nad oblasťami spojenia o 25 minút kratší, čo organizmy kozmonautov pochopiteľne neznášali zrovna najlepšie. Druhým faktorom bola únava – napriek možnosti spánku v dopravnej lodi k ušiam spiaceho kozmonauta vždy doliehal hluk pochádzajúci z činnosti zvyšku posádky. A do tretice zasahovala do hladkého priebehu letu Volkovova povaha. Pomerne temperamentný palubný inžinier bol v posádke jediným veteránom, ktorý mal za sebou už jeden kozmický let a ostatným dvom to dával pomerne výrazne najavo. Už počas výcviku na let Sojuz 7 musel jeho vtedajší veliteľ Anatolij Filipčenko razantne krotiť jeho prílišnú iniciatívu. A teraz bolo zjavné, že dobrácky Dobrovoľskij si so svojím podriadeným často nevie rady. Osobnostná a psychologická kompatibilita posádky bola v tom čase relatívnou neznámou, pretože pre krátke lety nebolo nutné tento faktor veľmi riešiť. Počas letu Sojuz 11 sa ale ignorovanie tejto problematiky ukázalo ako veľká chyba. Volkov, ktorého fotografie vtedy zdobili nočné stolíky mnohých dievčat a žien v ZSSR, a ktorý dostal prezývku „Marcello“, keďže v tvári pripomínal vtedajšiu filmovú hviezdu Marcella Mastroianniho, bol veľmi ctižiadostivou a dominantnou osobnosťou, ktorá sa nie vždy dokázala zmieriť s danou hierarchiou. Podľa spomienok pamätníkov boli aj jeho reakcie na neočakávané udalosti veľmi emocionálne a impulzívne.
Dňa 16. júna došlo k vážnej udalosti – prvýkrát sa na palube obývaného kozmického telesa vyskytol požiar. Hoci išlo len o zhorený kábel v paneli PUNA (panel pre ovládanie vedeckého aparátu) v zadnej časti stanice, hustý dym trojicu mužov veľmi vyľakal a riadiace stredisko ich muselo prehovoriť, aby prešli z dopravnej lode, do ktorej sa uchýlili, späť na palubu stanice. Našťastie však hustý dym spod panela po chvíli prestal vychádzať a posádka bola schopná panel vypnúť. O vyčistenie atmosféry sa neskôr postarali vzduchové filtre. Kozmonauti však utŕžili psychickú ujmu, z ktorej sa len ťažko spamätávali. Dňa 19. júna sa Viktor Pacajev stal prvým človekom, ktorý oslávil svoje narodeniny vo vesmíre. Do 26. júna boli všetky vedecké experimenty na palube stanice ukončené a posádka začala v rámci príprav na návrat s náročnou úlohou zakonzervovania stanice. Keďže sa očakávalo, že o dva alebo tri týždne navštívi Saľut 1 nová expedícia, venovali členovia posádky Sojuzu 11 osobitnú pozornosť tomu, aby zanechali stanicu v bezpečnom a prevádzkyschopnom stave. Pri jednej z posledných aktivít na palube stanice mali kozmonauti pozorovať a fotografovať štart mohutnej rakety N-1 zo sovietskeho lunárneho programu N1-L3. Dátum tohto štartu určoval čas preletu komplexu Saľut 1/Sojuz 11 nad kozmodrómom Bajkonur. Pôvodne sa štart chystal na 23. júna, ale oblasť kozmodrómu prekvapili silné tropické dažde, ktoré zaliali štartovaciu rampu prívalom vody. V ďalších dňoch preto technici museli rampu aj raketu poriadne vysušiť. Neskoro večer 26. júna dostala posádka Saľutu tajným kódovaným povelom upozornenie, aby počas nasledujúceho obletu Zeme zamerala pozornosť a zamierila kamery na Bajkonur. Raketa N-1 odštartovala 27. júna o 02:15:07,5 moskovského času (26. júna o 23:15:07,5 svetového času), ale nakoniec zlyhala a pri dopade na zem explodovala. 
Dňa 29. júna nastal posledný deň letu. V podvečer si trojica kozmonautov naposledy obzrela priestory, v ktorých strávila vyše troch týždňov a premiestnila sa do Sojuzu. Po menších problémoch so signalizáciou hermetického utesnenia poklopu medzi orbitálnym a návratovým modulom sa Sojuz 11 o 21:25:15 moskovského času (18:25:15 svetového času) odpojil od stanice. Vo vzdialenosti asi 35 metrov od stanice Dobrovoľskij zastavil Sojuz a natočil ho tak, aby Pacajev mohol vyfotografovať Saľut. Do pristátia zostávali približne štyri hodiny. Po oddelení leteli obe telesá ešte asi hodinu vo formácii. Posádka si s riadiacim strediskom upresňovala parametre zostupovej dráhy, aby Sojuz 11 pristál v určenej oblasti, v ktorej boli pripravené záchranné jednotky. V riadiacom stredisku si všimli, že z Volkova spadla jeho predchádzajúca nervozita a podráždenosť, pričom dokonca zvolal: "„Chystajte koňak. Zajtra sa uvidíme!“" Neuvedomil si pritom, že podľa moskovského času už bolo 30. júna, 16 minút po polnoci. Kozmonauti sa v sedadlách pevne pripútali bezpečnostnými pásmi. Automatika zorientovala Sojuz pre návrat do atmosféry brzdiacim motorom vpred. Dňa 30. júna o 01:35:24 moskovského času (29. júna o 22:35:24 svetového času) sa na 187 sekúnd automaticky zapálil brzdiaci motor KTDU-35, ktorý naviedol loď na zostupnú dráhu. Potvrdenie zážihu brzdiaceho motora bolo posledné hlásenie, ktoré riadiace stredisko dostalo od posádky. Ukončenie činnosti motora a začiatok zostupu už kozmonauti neohlásili. Nad Francúzskom došlo o 01:48:28 moskovského času (29. júna o 22:48:28 svetového času) k odpáleniu dvanástich explozívnych skrutiek, ktoré oddelili orbitálny úsek od návratového modulu, a ďalších šesť skrutiek oddelilo prístrojový úsek. Následne sa riadiace stredisko bezvýsledne pokúšalo nadviazať kontakt s posádkou. Medzitým zachytil radar sovietskej protivzdušnej obrany návratový modul, stále približne 2 200 km od plánovanej oblasti pristátia, a sledoval jeho zdanlivo nominálnu dráhu k pristátiu. Samotný návratový modul však zostupoval bez problémov a 30. júna o 02:16:52 moskovského času (29. júna o 23:16:52 svetového času) pristál v plánovanej oblasti v kazašskej stepi. Miesto pristátia sa nachádzalo 90 km juhozápadne od Karažalu. V blízkosti miesta pristátia už v tej chvíli dosadal vrtuľník Mi-8 záchrannej skupiny. Ani po pristátí loď nereagovala, a tak sa ju technici rozhodli sami otvoriť. Po otvorení kabíny však záchranári našli posádku bez známok života. Záchranári sa ešte pokúšali dávať kozmonautom umelé dýchanie a masáž srdca, ale vzhľadom na spôsob smrti bola možnosť záchrany posádky vylúčená. Kozmonauti boli v tom čase už asi pol hodinu mŕtvi. Dobrovoľskij, Volkov a Pacajev sa stali prvými ľuďmi, ktorí zomreli priamo v kozmickom priestore. 
Príčina nehody.
Dňa 2. júla sa konal štátny pohreb, počas ktorého boli urny s popolom Georgija Dobrovoľského, Vladislava Volkova a Viktora Pacajeva vložené vedľa kozmonautov Vladimira Komarova a Jurija Gagarina pod kremeľský múr na Červenom námestí v Moskve. Medzitým sa začalo s vyšetrovaním nehody a 12. júla vydala vyšetrovacia komisia oficiálnu správu. Podľa nej bol príčinou smrti posádky rapídny pokles tlaku vzduchu. Ten zaznamenali prístroje zhruba 30 minút pred vstupom do atmosféry. Vákuum v kabíne trvalo asi 11 minút, kým sa loď začala plniť vonkajšou atmosférou. Vzduch z kabíny unikal veľmi rýchlo a už asi po 15 sekundách od začiatku úniku atmosféry kozmonauti upadli do bezvedomia.
Príčinou úniku vzduchu bolo predčasné uvoľnenie vyrovnávacieho ventilu. K tomu došlo vinou chybného odpálenia orbitálneho a prístrojového bloku Sojuzu. Náraz a otras po explózii spôsobil otvorenie jedného z dvoch vyrovnávacích ventilov, ku ktorých otvoreniu dochádzalo až vo výške 5 310 metrov. Ventily sa síce dali uzavrieť aj ručne, ale trvalo to asi 35 sekúnd. V tejto havarijnej situácii to bolo príliš dlho. Kozmonauti nemali v kabíne ani skafandre, ktoré by ich ochránili pred poklesom tlaku, keďže Sovieti od čias programu Voschod štartovali do vesmíru len v ľahkých vlnených odevoch a traja kozmonauti by sa v skafandroch do kabíny nezmestili, pretože interiér Sojuzu mohol pôvodne pojať iba dvojčlennú posádku v skafandroch. Po tejto tragickej nehode prešla kozmická loď Sojuz ďalšími technickými úpravami. Vyrovnávacie ventily sa prekonštruovali tak, aby sa dali ľahko ovládať. Hlavnou zmenou však bolo rozhodnutie, že pri ďalších letoch boli v lodiach Sojuz iba dvaja kozmonauti oblečení do ochranných skafandrov. Neskôr boli vnútorné priestory Sojuzu usporiadané tak, aby poskytli priestor pre trojčlennú posádku aj so skafandrami.

</doc>
<doc id="163336" url="https://sk.wikipedia.org/wiki?curid=163336" title="The Hastings Direct International Championships">
The Hastings Direct International Championships



</doc>
<doc id="163337" url="https://sk.wikipedia.org/wiki?curid=163337" title="Giacomo Carissimi">
Giacomo Carissimi

Giacomo Carissimi "(čítaj: džakomo karisimi)" (pokrstený 18. apríl 1605, Marino, Taliansko – † 12. január 1674, Rím), bol taliansky hudobný skladateľ raného baroka. Nazýva sa otcom oratória.
Život.
Jeho životopis je chudobný na prevratné udalosti. Presný dátum narodenia nie je známy, udáva sa dátum krstu 18. apríl 1605. Narodil sa v rodine debnára v dedinke Marino, neďaleko Ríma. Pravdepodobne získal základné hudobné vzdelanie ako spevák v chrámovom zbore. Existujú doklady o tom, že v roku 1623 spieval v chráme v Tivoli, kde sa o dva roky neskôr stal organistom.
Ako dvadsaťročný sa stal kapelníkom v chráme sv. Rufina v Assisi a v roku 1628 dosiahol už významné postavenie v Ríme ako kapelník chrámu sv. Apollinára, ktorý patril Collegiu Germanicu. Navzdory lákavým ponukám (napr. prevziať miesto kapelníka v chráme sv. Marka v Benátkach po smrti Claudia Monteverdiho v roku 1643 alebo miesto maestra na dvore cisárovho syna Leopolda Wilhelma v Bruseli) zostal Rímu a tomuto chrámu verný po celý život. V roku 1637 bol vysvätený na kňaza a zrejme nikdy neprekročil hranice Talianska. V rokoch 1655 a 1656 bol menovaný ako maestro di cappella del concerto di camera na dvore kráľovnej Kristíny Švédskej, ktorá v tom čase žila v Ríme po svojej abdikácii.
Bol vychýrený ako znamenitý hudobný pedagóg. Medzi jeho žiakov patrili Marc-Antoine Charpentier, Johann Kaspar Kerll, Christoph Bemhard a zrejme aj Johann Philipp Krieger. Nepatril medzi chudobných hudobníkov. Jeho dielo bolo vždy patrične honorované. Zomrel v Ríme 12. januára 1674 ako relatívne veľmi bohatý muž.
Význam.
Carissimi, ako pokračovateľ v diele Monteverdiho, má významný podiel na rozvoji recitatívu. Zavŕšil aj vývoj madrigalov, typickej formy hudobnej renesancie, ktoré sa jeho pričinením transformovali do tvaru koncertnej kantáty.
Najviac však skladateľa preslávila forma oratória. Carissimi sa často nazýva otcom oratória, pretože bol prvým významným skladateľom tejto hudobnej formy tak typickej pre celé barokové obdobie. Svojimi dielami ako je Jefta alebo Jonáš stanovil formálne pravidlá, ktoré takmer dve storočia rešpektovali nielen barokoví skladatelia, ale aj skladatelia obdobia klasicizmu. Zásluhou Carissimiho dostala táto hudobná forma aj svoje meno. Prvé skladby tohto druhu uviedli totiž skladatelia Giacomo Carissimi a Emilio de' Cavalieri v oratóriu (modlitebni) chrámu sv. Marcella v Ríme.
Dielo.
Pretože prevažná väčšina autografov Carissimových diel sa nezachovala a skladby sú známe len z dobových opisov, pre hudobných vedcov predstavuje značný problém rozlíšiť skutočné autorstvo skladieb, ktoré sa pripisujú Carissimovi. Pre laika je už asi menej podstatné, o aký druh žánru ide, keďže často je ťažké rozlíšiť rozľahlejšie moteto od oratória.
Jeho dielo obsahuje:
* "Baltazar"
* "Jephta"
* "Jonas"
* "Judicium Salomonis"

</doc>
<doc id="163338" url="https://sk.wikipedia.org/wiki?curid=163338" title="Temür">
Temür

Temür (v klasickej mongolčine "železo") môže byť:

</doc>
<doc id="163339" url="https://sk.wikipedia.org/wiki?curid=163339" title="Tímúr Lang">
Tímúr Lang



</doc>
<doc id="163340" url="https://sk.wikipedia.org/wiki?curid=163340" title="Tímúr Gurkání">
Tímúr Gurkání



</doc>
<doc id="163341" url="https://sk.wikipedia.org/wiki?curid=163341" title="Tímúr Leng">
Tímúr Leng



</doc>
<doc id="163342" url="https://sk.wikipedia.org/wiki?curid=163342" title="Mogul">
Mogul

Mogul môže byť:

</doc>
<doc id="163358" url="https://sk.wikipedia.org/wiki?curid=163358" title="Game Maker Language">
Game Maker Language

Game Maker Language (GML) je skriptovací, objektovo-orientovaný programovací jazyk určený pre použitie v programe vytvorenom s cieľom vytvárať hry – Game Maker.
Existuje aj verzia G-java API, poskytujúca java vývojárom funkcie GML jazyka. Pôvodne ho (jazyk GML) vytvoril Mark Overmars ako základný jazyk programu Game Maker a je kompatibilný s jeho prostredím "drag-and-drop" (ťahaj a polož), ktoré používa rovnakú syntax.
Z drag-and-drop prostredia vyplýva objektovosť jazyka. Nepoužívajú sa pojmy ako "trieda" či "objekt", preferujú sa pojmy "objekt" a "inštancia".
Jazyk je syntaxou podobný C (programovací jazyk). Neobsahuje makrá. Nemá striktnú formu písania. Je veľmi podobný ostatným jazykom, jeho výhodou je, že každý môže použiť svoje zvyky z iných jazykov, napr. použitie "and" namiesto "&amp;&amp;", "!=" a "not", použitie zložených zátvoriek a i. Nepoužívajú sa veľké písmená, ale rozlišuje ich.
Rozšírenia.
Game Maker podporuje od verzie 7.0 "mechanizmus rozšírení". Rozšírenia je možné vytvárať (v jazyku GML) a zdieľať s ostatnými používateľmi na oficiálnych stránkach autora, alebo si ich tam zdarma stiahnuť. Často to bývajú rozšírenia nejakého miesta, pre určitý typ hier, napr. hra viac hráčov, vykresľovanie zložitých útvarov atď. Každá akcia/funkcia je skript v jazyku GML, ktorý môže užívateľ použiť vo vytváranej hre. Game Maker obshauje predvolený súbor knižníc (vstavaných rozšírení) obsahujúcich bežne používané akcie, ako napr. funkcie pre vykresľovanie, matematiku, prácu so súbormi a i.
Pre vytvorenie rozšírenia je možné použiť Extension Maker .
Syntax.
GML má syntax veľmi podobnú ostatným jazykom (C) a tak je jednoduché si na ňu zvyknúť. Pre zoznam knižníc, ktoré Game Maker obsahuje, stačí stlačiť F1 a zobrazí sa pomocné okno.
Nerozkazuje ani v použití { a } či ;.
je to isté ako
tiež ako
Operátory.
GML používa všetky bežné logické aj matematické operátory. Používa napríklad xor, or, ale pochopí aj &amp;&amp;.
je to isté ako
je v edícií Game Makera Studio to isté ako
Premenné.
Game Maker automaticky alokuje pamäť pre všetky premenné, ktoré sú použité/deklarované. Nie je potrebné ich ani deklarovať, stačí im rovno priradiť hodnotu. Inicializácia na určitú hodnotu pri deklarovaní sa dá nastaviť v rámci programu, pôvodná hodnota je 0. Používa typy Integer (aj keď má rozsah reálneho čísla), String a n-rozmerné polia. Vo forme objektov je možné používať aj vysoko-objektové typy ako mapy, zoznamy... Obsahuje aj vstavané konštanty, ako napr. pi (3.14). Každý objekt má tiež istú sadu premenných, ako napr. x (koordináty objektu v sústave x) atď.
Premenné môžu byť globálne (použiteľné v celom programe), alebo lokálne (len v danom objekte).
Použitie mriežky:
Cykly.
GML má vstavanú väčšinu bežných cyklov. Obsahuje aj jedinečný cyklus repeat. Chýba mu však často používaný for each. For each však ako dodatočný skript vytvoril jeden z používateľov a je možné ho stiahnuť na fórach YoYo Games.
Použitie vetvenia with. Ako objekt sa môže použiť all, self, noone, meno objektu atď.:
Použitie vetvenia switch:
Príklady kódu.
Gravitačný systém v 3D hre:
Klasický pohybový systém v 3D hre:
Skript na náhodnú farbu:
Skript na demoverziu hry:

</doc>
<doc id="163359" url="https://sk.wikipedia.org/wiki?curid=163359" title="Birmingham (Alabama)">
Birmingham (Alabama)

Birmingham je najväčšie mesto v americkom štáte Alabama a sídlo okresu Jefferson County. Má rozlohu 393,5 km² a žije tu vyše 212-tisíc obyvateľov (2010), v metropolitnej oblasti okolo 1,18 milióna.

</doc>
<doc id="163364" url="https://sk.wikipedia.org/wiki?curid=163364" title="Oberschleißheim">
Oberschleißheim

Oberschleißheim je nemecká prímestská obec na sever od Mníchova v Bavorsku. Má rozlohu a 11 900 obyvateľov v roku 2020.
Je súčasťou väčšieho zoskupenia dedín Badersfeld, Hochmutting, Kreuzstraße, Lustheim, Mallertshofen, Mittenheim a Neuherberg.
Turistické ciele.
Prvá písomná zmienka o Oberschleißheime je z roku 785 kedy sa spomína pod názvom "Slivesheim". V rokoch 1616 až 1623 dal bavorský vojvoda Maxmilián I. postaviť "Starý zámok" (Altes Schloss). V rokoch 1701 až 1726 bol na príkaz vojvodu Maxmiliána II. Emanuela postavený "Nový zámok" (Neue Schloss) a zámok "Lustheim".
V roku 1912 tu bolo postavené letisko, ktoré funguje dodnes, a na jeho pozemku je čiastočne letecké múzeum "Flugwerft Schleißheim".

</doc>
<doc id="163365" url="https://sk.wikipedia.org/wiki?curid=163365" title="Lopušná">
Lopušná

Lopušná môže byť:

</doc>
<doc id="163367" url="https://sk.wikipedia.org/wiki?curid=163367" title="Edison">
Edison

Edison môže byť:

</doc>
<doc id="163368" url="https://sk.wikipedia.org/wiki?curid=163368" title="Edison (New Jersey)">
Edison (New Jersey)

Edison je mesto v americkom štáte New Jersey v okrese Middlesex County. Má rozlohu 79,4 km² a žije tu približne 100-tisíc obyvateľov. Edison je piate najväčšie mesto v New Jersey a je súčasťou metropolitnej oblasti Greater New York.

</doc>
<doc id="163369" url="https://sk.wikipedia.org/wiki?curid=163369" title="Lopušná (prítok Zázrivej)">
Lopušná (prítok Zázrivej)

Lopušná je potok v dolnom Turci, v severozápadnej časti okresu Martin. Je to ľavostranný prítok Zázrivej, meria 2,8 km a je tokom V. rádu.
Prameň.
Tečie v Malej Fatre, pramení v podcelku Lúčanská Fatra, v časti Lúčanské Veterné hole, na severovýchodnom svahu Zázrivej (1 394,2 m n. m.) v nadmorskej výške približne 1 220 m n. m. 
Opis toku.
V pramennej oblasti tečie sprvu na severovýchod, oblúkom sa stáča východojuhovýchodným smerom a priberá pravostranný prítok zo severného svahu Prostredného grúňa (1 100,0 m n. m.). Na dolnom toku už pokračuje juhovýchodným smerom, preteká Lopušnou dolinou, podteká cestu vedúcu na Martinské hole a zľava priberá prítok z juhovýchodného svahu Krivej (1 140,6 m n. m.). Na juhozápadnom svahu vrchu Ráztoky (909,5 m n. m.), v blízkosti poľovníckej chaty, sa na katastrálnom území mesta Martin vlieva v nadmorskej výške cca 720 m n. m. do Zázrivej.

</doc>
<doc id="163370" url="https://sk.wikipedia.org/wiki?curid=163370" title="Lopušná dolina">
Lopušná dolina

Lopušná dolina môže byť:

</doc>
<doc id="163371" url="https://sk.wikipedia.org/wiki?curid=163371" title="White Plains (New York)">
White Plains (New York)

White Plains je mesto v americkom štáte New York v okrese Westchester County asi východe od Hudson River a severozápadne od Long Island Sound. Má rozlohu a žije tu 53-tisíc obyvateľov (2000).

</doc>
<doc id="163373" url="https://sk.wikipedia.org/wiki?curid=163373" title="Union">
Union

Union môže byť:

</doc>
<doc id="163375" url="https://sk.wikipedia.org/wiki?curid=163375" title="Union (New Jersey)">
Union (New Jersey)

Union je názov viacerých sídiel v New Jersey:

</doc>
<doc id="163376" url="https://sk.wikipedia.org/wiki?curid=163376" title="Union (Union County, New Jersey)">
Union (Union County, New Jersey)

Union je sídlo v okrese Union County v americkom štáte New Jersey. Podľa sčítania z roku 2000 tu žilo 54 405 obyvateľov. Mesto je súčasťou metropolitnej oblasti Greater New York.

</doc>
<doc id="163377" url="https://sk.wikipedia.org/wiki?curid=163377" title="Union Township (Union County, New Jersey)">
Union Township (Union County, New Jersey)



</doc>
<doc id="163384" url="https://sk.wikipedia.org/wiki?curid=163384" title="Elena Baltachová">
Elena Baltachová

Elena Baltachová (, ; * 14. august 1983, Kyjev, Ukrajina – † 4. máj 2014, Londýn, Spojené kráľovstvo) bola britská profesionálna tenistka.
Hrala pravou rukou, bekhendom obojručne. Jej najvyšším umiestnením na rebríčku WTA v dvojhre bolo 49. miesto (13. september 2010) a vo štvorhre 213. miesto (17. október 2005). Na okruhu WTA nevyhrala žiadny turnaj, ale na okruhu ITF zvíťazila v 11 turnajoch vo dvojhre a 4 vo štvorhre. Zomrela na rakovinu vo veku iba 30 rokov.
Život.
Narodila sa v Kyjeve. Pochádzala zo športovej rodiny. Otec Sergej bol futbalistom, matka Olga reprezentovala Sovietsky zväz v modernom päťboji a sedemboji. Z Kyjeva sa vo veku 6 rokov odsťahovala do anglického Ipswichu, kde otec získal futbalové angažmán, a po jeho ďalšom prestupe sa po roku presunuli do Škótska. Na konci života žila v Londýnskom obvode Enfield a v Ipswichi.
V roku 2001 postúpila do semifinále juniorky Wimbledonu a o rok neskôr vyhrala prvé dva tituly na okruhu ITF (v britskom Felixstowe a v Pamplone) a postúpila do tretieho kola Wimbledonu. Hrala tam na divokú kartu, porazila oi. Amandu Coetzerovú, ale prehrala s Jelenou Lichovcevovou. Pod vedením trénerky a bývalej britskej jednotky Jo Durieovej sa sama stala najlepšou Britkou vo svetovom rebríčku a zostala ňou s krátkymi prestávkami až do roku 2012, kedy ju preskočili mladšie súperky. Už vtedy, v 19 rokoch sa stala aj členkou reprezentačného fedcupového tímu Spojeného kráľovstva, v ktorom zostala až do konca kariéry. Zohrala v ňom celkom 28 dvojhier a 21 štvorhier.
Jej vzostup ale zastavili zdravotné ťažkosti. Pôvodne tajomná náchylnosť na choroby nakoniec bola vysvetlená chronickou chorobou pečene (primárna sklerotizujúca cholangitída), ktorá znižovala schopnosti jej imunitného systému a ktorá je spojená so zvýšeným rizikom vzniku rakoviny pečene.
Zdravotné problémy zasiahli aj jej kariéru. Medzi výsledky v ďalších rokoch vynikol postup do tretieho kola na Australian Open 2005, do ktorého prešla až z kvalifikácie. Vyhrala niekoľko ďalších turnajov ITF, najmä trikrát v rokoch 2010, 2011 a 2013 zvíťazila na kvalitnom AEGON Championships v Nottinghame, ale na okruhu WTA nikdy nehrala ani finále.
Do prvej stovky svetového rebríčka sa aj preto presadila až v roku 2009 a o rok neskôr dosiahla svoj vrchol, keď sa posunula až na 49. miesto. V rokoch 2009 až 2012 bola najlepšou Britkou vo svetovom rebríčku nepretržitých 132 týždňov v rade. Napriek zdravotným ťažkostiam, ktoré okrem choroby zahŕňali aj zranenia, nevynechala možnosť štartovať na Letných olympijských hrách v Londýne, kde porazila Maďarku Ágnes Szávayovú, než prehrala v druhom kole s Anou Ivanovičovpu, hneď potom.
Život po konci kariéry.
V novembri 2013 ukončila kariéru a oznámila, že sa bude venovať práci trénerky v novej akadémii, ktorú v Ipswichi založila so svojím dlhoročným trénerom Ninom Severinom. V decembri 2013 sa Severino stal jej manželom.
V januári 2014 jej ale lekári diagnostikovali rakovinu pečene, na ktorú 4. mája zomrela. Jej pamiatku uctili mnohé tenisové osobnosti, vrátane piatich desiatok tenistov, ktorí si ju uctili minútou ticha na tenisovom turnaji v Madride. Tenisový korešpondent BBC Russell Fuller pri tejto príležitosti pripomenul, že práve jej výsledky ukázali cestu nádejným Britkám, ako Laure Robsonovej alebo Heather Watsonovej.
Finálové účasti na turnajoch WTA (0).
Žiadneho finále na WTA sa nezúčastnila.
Fed Cup.
Elena Baltachová sa zúčastnila 39 zápasov vo Fed Cupe za tím Spojeného kráľovstva s bilanciou 19 : 9 vo dvojhre a 14 : 7 vo štvorhre.

</doc>
<doc id="163394" url="https://sk.wikipedia.org/wiki?curid=163394" title="Altajské jazyky">
Altajské jazyky

"Výraz altajské jazyky môže znamenať aj severovýchodné turkické jazyky."
Altajské jazyky sú zavrhnutá teoretická jazyková rodina, ktorá je rozšírená najmä v Ázii. Táto teória vznikla v 18. stor., počas začiatkov historickej lingvistiky. S rozvojom tejto disciplíny však bola vyvrátená aj jej najzákladnejšia forma, tzv. mikro-altajské jazyky, ktorá konštatuje existenciu spoločného predka výhradne turkických a mongolských jazykov. Dnes sa podobnosti medzi týmito jazykmi pripisujú jazykovému zväzu, teda nekoršiemu vzájomnému vplyvu. 
Dnes sa s teóriou možno stretnúť v krajinách, kde sa z politických dôvodov moderný výskum v tejto oblasti ignoruje. Hlavne v Turecku a Číne.
Delí sa na tieto vetvy:
Ojedinele sa do tejto rodiny jazykov zaraďujú aj japonsko-rjúkjúske jazyky, kórejčina, ainčina alebo iné jazyky. 
Altajské jazyky boli tiež klasifikované ako súčasť nedokázaných jazykových makrorodín ako uralsko-altajské jazyky (spojenie altajských a ugrofínskych jazykov), eurázijské jazyky alebo nostrické jazyky.

</doc>
<doc id="163395" url="https://sk.wikipedia.org/wiki?curid=163395" title="Annandale (Virgínia)">
Annandale (Virgínia)

Annandale je mesto vo Fairfax County v americkom štáte Virgínia. Podľa údajov z roku 2000 je počet obyvateľov 43 363 .
Externé odkazy.
 

</doc>
<doc id="163400" url="https://sk.wikipedia.org/wiki?curid=163400" title="Avunkulát">
Avunkulát

Avunkulát je systém, v ktorom sa matkin brat (ujec) považuje za najbližšieho mužského príbuzného danej osoby (synovca), a v ktorom je matkin brat zodpovedný za výchovu tohto synovca a tento synovec potom obyčajne dedí jeho majetok a jeho spoločenské postavenie (je jeho následník). Takýto systém sa vyskytuje najmä v matrilineárnych (matriarchálnych) systémoch nástupníctva.

</doc>
<doc id="163402" url="https://sk.wikipedia.org/wiki?curid=163402" title="Warren">
Warren

Warren môže byť:

</doc>
<doc id="163403" url="https://sk.wikipedia.org/wiki?curid=163403" title="Gitarista">
Gitarista



</doc>
<doc id="163404" url="https://sk.wikipedia.org/wiki?curid=163404" title="4. symfónia (Brahms)">
4. symfónia (Brahms)

Symfónia č. 4 e-mol, Op. 98 je dielo nemeckého skladateľa Johannesa Brahmsa.
Skladateľ začal na svojej poslednej symfónií pracovať v roku 1884, rok po dokončení svojej tretej symfónie, a dokončil ju v roku 1885. Prevažná časť diela (podobne je tomu i u ďalších veľkých Brahmsových diel) vznikla v Alpách, ktoré pôsobili blahodarne a inšpiratívne na skladateľovu dušu. V korešpondencii svojmu priateľovi Hansovi von Bülow dielo prirovnal k trpkým nedozretým alpským čerešniam. V inej časti korešpondrencie vyhlásil: "Mám tu trochu medziaktovej hudby, čomu sa súhrnne zvyčajne hovorí symfónia". Za čiernym humorom typickým pre Brahmsa sa však skrývala najmä obava z prijatia nového diela. Tá sa ale ukázala ako neopodstatnená. Na premiére v októbri 1885 v Mainingen symfónia pod dirigentským vedením samotného Brahmsa zaznamenala veľký úspech. 
Brahmsova posledná symfónia je sebareflexívne dielo odrážajúce hlbiny skladateľovej duše, a jeho názory na život a hudbu. Predstavuje akýsi ostrov sústredenia a hĺbavosti v dobe, kedy boli symfonické diela namierené skôr extrovertne. Je zároveň akousi obhajobou Brahmsovej tvorby a nie náhodou je jeho silnou stránkou vynikajúce formálne spracovanie. Dielo sa vyznačuje zvláštnou atmosférou, z ktorej na poslucháča dýcha veľký pokoj a životná múdrosť. 
Symfónia má štyri vety:
Zloženie orchestra: 2 flauty, pikola, 2 hoboje, 2 klarinety, 2 fagoty, kontrafagot, štyri lesné rohy, 2 trúbky, 3 pozauny, tympany, triangel a sláčikové nástroje (1. a 2. husle, violy, violončelá, kontrabasy). Typická dĺžka skladby je približne 40 minút.
Symfóniu otvára hlavná téma založená na terciových intervaloch a po nej vedľajšia téma. Prevedenie je krátkšie, než je zvykom, ale bohaté. V repríze je hlavná téma uvedená do meditatívnej polohy. Celá veta je dramatická a navodzuje dojem nespokojnosti a hľadania. Druhá veta "Andante moderato" patrí medzi najkrajšie skladateľové melódie. Vetu otvárajú lesné rohy melancholickou fanfárou, po ktorej ju v umiernenom duchu opakujú klarinety a fagoty. Až v polovici veci preberú dominantnú úlohy sláčiky s dojímavou melódiou vo vysokej polohe. Melancholické časti vety vyvažuje krátke dramatické tutti, ktoré sa objavuje viackrát počas svety. Tú nakoniec uzatvára výrazná fanfára, ktorá ale doznieva až do pokojného úplného ticha. Tretia veta je najživšou časťou celej symfónie. Má tanečný charakter a bola veľmi populárna už za Brahmsovho života. V tejto vete ako jedinej z celého diela sa uplatňuje triangel. Štvrtá veta je úplne iného charakteru – nemá nič zo spontánnosti tretej vety a je až filozoficky založená. Brahms v nej veľmi netradične využil starú barokovú formu "chaconna", čo je variácia nad nemenným basovým sprievodom. Veta obsahuje tridsať variácií ale zároveň má i prvky sonátovej formy. Posledná variácia vedie k zakončeniu, ktoré pripomína naliehavosť a pátos z úvodu diela. Touto náročnou a formálne dokonalou vetou Brahms príznačne zakončil svoju symfonickú tvorbu. 
Štvrtá symfónia je považovaná za skladateľovo "opus magnum" a patrí medzi najváženejšie diela svetovej symfonickej tvorby. 

</doc>
<doc id="163406" url="https://sk.wikipedia.org/wiki?curid=163406" title="Songs for the deaf">
Songs for the deaf



</doc>
<doc id="163408" url="https://sk.wikipedia.org/wiki?curid=163408" title="Sam Warburg">
Sam Warburg

Sam Warburg (* 29. apríl 1983, Sacramento, Kalifornia, USA) je americký profesionálny tenista.

</doc>
<doc id="163411" url="https://sk.wikipedia.org/wiki?curid=163411" title="Klast">
Klast

Klast (z gr. "klastó" - "zlomený", "prasknutý") je termín označujúci úlomok horniny akejkoľvek veľkosti, či už obliak, pieskové alebo prachové zrno, úlomok schránky organizmu (takéto úlomky sa niekedy nazývajú aj "bioklasty") a pod. Podľa pôvodu sa označujú ako:

</doc>
<doc id="163412" url="https://sk.wikipedia.org/wiki?curid=163412" title="Zrážanie krvi">
Zrážanie krvi

Zrážanie krvi (iné názvy: krvné zrážanie, hemokoagulácia, koagulácia krvi, krvná koagulácia, koagulácia) je zložitý proces, ktorým sa krv premieňa na tuhú zrazeninu. Je dôležitou časťou hemostázy (zabránenie stratám krvi z poškodených ciev). Pri poranení cievy je poškodená cievna stena pokrytá zrazeninou tvorená krvnými doštičkami a fibrínom, čím sa zastaví krvácanie a následne začne oprava poškodenej cievy. Poruchy zrážania krvi môžu viesť k zvýšenému riziku krvácania a/alebo zrážania a embólie.
Koagulácia je v evolúcii druhov veľmi konzervovaný mechanizmus. U všetkých cicavcov zahŕňa ako celulárnu, tak aj proteínovú zložku. Najviac preskúmaný a najlepšie popísaný je proces koagulácie u človeka.
Proces zrážania krvi je spustený takmer hneď ako poranenie poškodí endotel cievy. Doštičky okamžite vytvoria hemostatickú zátku v mieste poranenia. Tomuto procesu hovoríme „primárna hemostáza“. Zároveň sa začína aj sekundárna hemostáza - proteíny krvnej plazmy nazývané koagulačné faktory reagujú komplexnou kaskádou, ktorá vyvolá tvorbu fibrínu polymerizáciou, ktorý posilní doštičkovú zátku. 
Fyziológia.
Aktivácia krvných doštičiek.
Poškodenie cievnych stien odkrýva kolagén zvyčajne prítomný pod endotelom. Doštičky prítomné v krvi sa viažu na kolagén svojím povrchovým pre kolagén špecifickým glykoproteínovým receptorom Ia/IIa. Táto väzba je ďalej posilnená veľkým multimérnym proteínom (von Willebrandov faktor - vWF), ktorý tvorí väzby medzi doštičkovými glykoproteínmi Ib/X/V a kolagénovými vláknami.
Doštičky sú následne aktivované a uvoľnia obsah svojích granúl do plazmy, čím aktivujú ďalšie doštičky. Ďalej krvné doštičky menia tvar a exponujú fosfolipidový povrch, pre koagulačné faktory, ktoré ho vyžadujú. Fibrinogén pospája susediace doštičky prepojením glykoproteínov IIb/IIIa. Nakoniec trombín aktivuje ďalšie doštičky.
Koagulačná kaskáda.
Koagulačná kaskáda sekundárnej hemostázy sa rozdeľuje na dve cesty - cesta aktivovaná kontaktom (pôvodne vnútorná cesta) a cesta tkanivového faktoru (pôvodne vonkajšia cesta), ktoré vedú k tvorbe fibrínu. Pôvodná predstava bola, že dve cesty koagulačnej kaskády majú rovnakú dôležitosť a spájajú sa do spoločnej cesty. Dnes je známe, že primárna cesta spustenia koagulácie je cesta tkanivového faktora. Koagulačná kaskáda je tvorená sériou reakcií, v ktorých sa proenzýmy (neaktívne prekurzory enzýmov) serínových proteáz a ich glykoproteínové pro-kofaktory, aktivované a tieto aktívne zložky potom katalyzujú ďalší stupeň kaskády. Konečným dôsledkom kaskády je vytvorenie fibrínovej siete. Koagulačné faktory sú zvyčajne označované rímskymi číslicami, malé "a" na konci označuje aktívnu formu.
e
Väčšinou sú koagulačné faktory serínové proteázy (enzýmy), je však niekoľko výnimiek. Napríklad FVIII a FV sú glykoproteíny a faktor XIII je transglutamináza. Serínové proteázy účinkujú tak, že štiepia iné proteíny na špecifických miestach. Koagulačné faktory cirkulujú ako neaktívne proenzýmy.
Koagulačná kaskáda sa bežne rozdeľuje na tri časti. Cesta tkanivového faktora a cesta kontaktnej aktivácie obidve aktivujú tretiu spoločnú cestu faktora X, trombínu a fibrínu.
Cesta tkanivového faktora.
Hlavnou úlohou je vyvolať prudký nárast koncentrácie trombínu. Trombín je najdôležitejší prvok koagulačnej kaskády, najmä pre svojú úlohu v spätnej aktivácii. FVIIa cirkuluje vo vyššej koncentrácii ako ostatné aktivované koagulačné faktory. Pri poškodení endotelu cievy sa uvoľňuje tkanivový faktor (TF), vytvorí komplex s FVIIa (TF-FVIIa), ktorý aktivuje FIX a FX. Samotný FVII je aktivovaný trombínom, FXIa, plazmínom, FXII a FXa. Aktivácia FXa komplexom TF-FVIIa je skoro okamžite inhibovaná inhibítorom cesty tkanivového faktora TFPI (tissue factor pathway inhibitor). FXa a jeho kofaktor FVa tvoria protrombinázový komplex, ktorý premení protrombín na aktívny trombín. Trombín aktivuje iné zložky koagulačnej kaskády, vrátane FV a FVII (ktorý aktivuje FXI a ten zase aktivuje FIX), a uvoľní FVIII z väzby s vWF. FVIIa je kofaktor FIXa a spolu vytvárajú tenázový komplex, ktorý aktivuje FX a tým uzatvára kruh.
Cesta kontaktnej aktivácie.
Na kolagéne vzniká primárny komplex medzi HMWK (kininogén s vysokou molekulárnou hmotnosťou), prekallikreínom a FXII (Hagemanov faktor). Prekalikreín sa premieňa na kallikreín a FXII na FXIIa. FXIIa premení FXI na FXIa. Faktor XIa aktivuje FIX, ktorý so svojím kofaktorom FVIIIa tvorí tenázový komplex a ten premení FX na FXa. Druhotná úloha cesty kontaktnej aktivácie v spúšťaní krvného zrážania je vidieť v tom, že pacienti s veľkým nedostatkom FXII, HMWK a prekalikrínu nemajú zvýšenú krvácavosť.
Spoločná cesta.
Trombín má širokú škálu funkcií. Jeho základná úloha je premena fibrinogénu na fibrín, stavebnú jednotku krvnej zrazeniny. Navyše aktivuje faktory VIII a V ale aj ich inhibítor, proteín C (za prítomnosti trombomodulínu), a aktivuje faktor XIII, , ktorý tvorí kovalentné väzby, medzi susednými reťazcami fibrínu.
Po aktivácii kontaktnou cestou alebo cestou tkanivového faktora je koagulačná kaskáda udržiavaná v protrombotickom stave priebežnou aktiváciou FVIII a FIX, ktoré tvoria tenázový komplex, kým nie sú potlačené antikoagulačnými cestami.
Kofaktory.
Na správnu funkciu koagulačnej kaskády sú potrebné rôzne látky:
Inhibítory.
Poruchy v mechanizme zrážania môžu viesť k zvýšenému sklonu k trombóze. Na kontrolu koagulačnej kaskády existujú tri mechanizmy:
Fibrinolýza.
Po určitom čase sú všetky krvné zrazeniny reorganizované a vstrebané v procese zvanom fibrinolýza. Hlavný enzým zodpovedný za tento proces (plazmín) je regulovaný viacerými aktivátormi a inhibítormi.

</doc>
<doc id="163418" url="https://sk.wikipedia.org/wiki?curid=163418" title="Allegro (softvér)">
Allegro (softvér)

Allegro je open source knižnica pre tvorbu video hier, ktorá má implementovanú podporu pre základnú 2D grafiku, manipuláciu s obrázkami, textový výstup, zvukový výstup, vstup a časovače (ako aj ďalšie rutiny pre matice s pevnými a pohyblivými rádovými čiarkami), Unicode reťazce, MIDI sekvencie, prístup k súborovému systému, prácu so súbormi, dátové súbory a pre 3D grafiku. Allegro je akronym frázy Atari Low-Level Game Routines, čo vo voľnom slovenskom preklade znamená "Nízkoúrovňové herné rutiny pre Atari".
História.
Allegro napísal Shawn Hargreaves pre Atari začiatkom 90. rokov. Keď zistil, že táto platforma upadá, tak prepísal Allegro na Borland C++ a DJGPP kompilátory v roku 1995. Podpora pre Borland C++ bola zanechaná vo verzií 2.0, takže jediným podporovaným kompilátorom zostalo DJGPP. Shawn Hargreaves už nepracuje na vývoji tejto knižnice.
Od verzie 4.0 dokáže knižnica pracovať s operačnými systémami DOS, Microsoft Windows, BeOS, Mac OS X a systémoch založených na Unixe. Je napísaná v programovacom jazyku C.
Rozšírenia.
Komunita užívateľov Allegra prispela viacerými doplňujúcimi knižnicami, ktoré riešili napríklad pohyb máp, import a export rôznych typov súborov. Rozšírenia sú zamerané najmä na prácu s novšími formátmi ako napríklad obrázkové PNG, GIF, JPEG, audiovizuálne MPEG video, hudobné Ogg, MP3, IT, S3M, XM, textové TTF a ďalšie. 
Niektoré rozšírenia spájajú Allegro s inými programovacími jazykmi ako je napríklad Python, Perl, Scheme, C Sharp a iné.
Allegro je možné spojiť aj s OpenGL použitím knižnice AllegroGL. Verzia Allegro 5 už túto možnosť priamo podporuje.

</doc>
<doc id="163421" url="https://sk.wikipedia.org/wiki?curid=163421" title="Allegro">
Allegro

Allegro môže byť:

</doc>
<doc id="163422" url="https://sk.wikipedia.org/wiki?curid=163422" title="Centericq">
Centericq

Centericq je konzolový ICQ klient, ktorý podporuje viacero protokolov, z najznámejších ICQ, Yahoo!, AOL Instant MessengerwAIM, MSN, IRC, XMPP (Jabber, LiveJournal), Gadu-Gadu.
Umožňuje posielať, prijímať a preposielať správy, URL adresy, SMS-ky, je možné nastaviť si RSS a omnoho viac. Pracuje pod Linuxom, FreeBSD, NetBSD, OpenBSD, Solaris, ale aj pod Windows a Mac OS X/Darwin.
Centericq vyvíja Konstantin Klyagin, program je licencovaný pod GNU/GPL licenciou.

</doc>
<doc id="163424" url="https://sk.wikipedia.org/wiki?curid=163424" title="BMP (formát)">
BMP (formát)

.BMP alebo .DIB (device-independent bitmap) je formát obrázku uloženého v počítači. Tento formát sa používa hlavne v operačných systémoch Microsoft Windows a OS/2. Je to veľmi jednoduchý, nekomprimovaný (podporuje kompresiu, táto sa však prakticky nepoužíva) a bezstratový formát. 
Existuje viacero typov bitmáp, líšiacich sa svojou farebnou hĺbkou: 2 farby (1-bitová), 16 farieb (4-bitová), 256 farieb (8-bitová), 65 536 farieb (16-bitová) alebo 16,7 milióna farieb (24-bitová) (každý bit reprezentuje počet bitov pamäte potrebných na uchovanie informácie o farbe jedného pixelu). 8-bitové obrázky môžu byť použité aj v čiernobielom (grayscale) formáte. 
Alfa kanál pre priesvitnosť môže byť uložený v ďalšom súbore, ktorý je podobný 8-bitovej bitmape. 32-bitová verzia zahŕňa v sebe aj alfa kanál. Bola predstavená v operačnom systéme Windows XP, kde ju vidno napríklad pri štarte systému.
Veľkosť bitmapy závisí od šírky a výšky obrázku a farebnej hĺbky:
Veľkosť bitmapy: (v bajtoch) formula_1, 
kde šírka a výška sú šírka a výška obrázku, n je farebná hĺbka v bitoch. Číslo 54 symbolizuje hlavičkovú informáciu bitmapy.

</doc>
<doc id="163425" url="https://sk.wikipedia.org/wiki?curid=163425" title="(+44)">
(+44)



</doc>
<doc id="163426" url="https://sk.wikipedia.org/wiki?curid=163426" title="Bubeník">
Bubeník

Bubeník je osoba, ktorá hrá na bubny. Môže byť členom hudobnej skupiny, môže hrať rôzne hudobné žánre – rock, metal, alebo aj jazz. V histórii hrali bubeníci dôležitú rolu počas vojenských konfliktov. 

</doc>
<doc id="163427" url="https://sk.wikipedia.org/wiki?curid=163427" title="Zoznam bubeníkov">
Zoznam bubeníkov

Toto je zoznam bubeníkov, hlavne zo žánrov metal, rock a jazz, pop-punk.

</doc>
<doc id="163431" url="https://sk.wikipedia.org/wiki?curid=163431" title="Kiss">
Kiss

Kiss môže byť:

</doc>
<doc id="163433" url="https://sk.wikipedia.org/wiki?curid=163433" title="Zoznam jazzových gitaristov">
Zoznam jazzových gitaristov

Toto je zoznam jazzových gitaristov.

</doc>
<doc id="163434" url="https://sk.wikipedia.org/wiki?curid=163434" title="Wes Montgomery">
Wes Montgomery

John Leslie „Wes“ Montgomery (* 6. marec 1923, Indianapolis, Indiana, USA – † 15. jún 1968, Indianapolis, Indiana, USA ) bol afroamerický džezový hudobník, gitarista a starý otec herca Anthonyho Montgomeryho.

</doc>
<doc id="163435" url="https://sk.wikipedia.org/wiki?curid=163435" title="Springfield (Virgínia)">
Springfield (Virgínia)

Springfield je mesto vo Fairfax County v americkom štáte Virgínia. Podľa údajov z roku 2000 je počet obyvateľov 30 417.

</doc>
<doc id="163436" url="https://sk.wikipedia.org/wiki?curid=163436" title="Springfield">
Springfield

Springfield môže byť:

</doc>
<doc id="163439" url="https://sk.wikipedia.org/wiki?curid=163439" title="Ewing">
Ewing

Ewing môže byť:

</doc>
<doc id="163441" url="https://sk.wikipedia.org/wiki?curid=163441" title="Ewing (New Jersey)">
Ewing (New Jersey)

Ewing je mesto v americkom štáte New Jersey v okrese Mercer County. Má rozlohu 40,4 km² a žije tu 37 264 obyvateľov podľa sčítania obyvateľstva v roku 2000. Patrí medzi významné sídla v metropolitnej oblasti Greater New York.

</doc>
<doc id="163442" url="https://sk.wikipedia.org/wiki?curid=163442" title="SZĽH">
SZĽH



</doc>
<doc id="163444" url="https://sk.wikipedia.org/wiki?curid=163444" title="Nový Čas">
Nový Čas

Noviny Nový Čas je dlhodobo najčítanejší slovenský denník. Vychádza od 1. augusta 1991 s podtitulom nezávislý denník. Jeho hlavným zameraním od roku 2002 je bulvár. Nový Čas má viacero suplementov (napr. "Nový Čas víkend") a názvom súvisiacich týždenníkov, ako sú "Nový Čas Nedeľa" a "Nový Čas pre ženy", a mesačníkov "Nový Čas Bývanie" a "Nový Čas Krížovky." Priemerný tlačený náklad denníka bol v októbri 2020 okolo 100 000 výtlačkov a v septembri 2023 okolo 60 000 kusov (sobotná príloha Nový Čas Víkend má stále náklad okolo 100 000 kusov). Nový Čas je tak stále najvydávanejším aj najpredávanejším denníkom Slovenska.
Aktuálne vlastnícke vzťahy.
Po parlamentných voľbách začiatkom októbra 2023 kúpila Nový Čas skupina News and Media Holding (NMH) od Antona Siekela, ktorý si však ponechal tituly Nový Čas Nedeľa a Žilinský Večerník. Protimonopolný úrad o transakcii nebol vopred informovaný, pretože podľa NMH „Transakcia vzhľadom na veľkosť obratových kritérií nepodlieha oznámeniu Protimonopolného úradu“. 11. októbra 2023 NMH, ktorý vydáva aj dovtedy konkurenčný Plus 1 deň, oznámil že vymenili šéfredaktorku, ale redakcie sa nebudú spájať a Nový Čas sa ani nebude sťahovať do priestorov NMH na Bajkalskej ulici. 
Nový Čas od 1. augusta 2018 vydávala spoločnosť FPD Media finančníka Antona Siekela. 
Nový Čas (spolu s ďalšími slovenskými periodických titulmi: Život, Eva, Madam EVA, AUTO BILD, GEO) patril do vydavateľskej skupiny Ringier Axel Springer Slovakia (CEO Milan Dubec – pozri dole časť história). V novembri 2017 Dubec potvrdil, že Ringier predáva denník a tlačené magazíny. Kupcom denníka Nový Čas aj týždenníka Nový Čas Nedeľa, ako aj ich online rozšírenia bola spoločnosť FPD Media finančníka Antona Siekela, ktorý má svoje vydavateľstvo Publishing House, vydávajúce regionálny Žilinský večerník, Kysucký večerník, Záhorák a časopis Break. Publishing House je od septembra 2016 regionálnym obchodným zastúpením spoločnosti Mafra Slovakia, ktorú kúpil Andrej Babiš. 
Ringier predal ďalšie tituly (Nový Čas pre ženy, Život, ako aj mesačníky Nový Čas Krížovky, Nový Čas Bývanie, EVA, Madam EVA, GEO a AUTO BILD, spolu so všetkými ich online rozšíreniami) vydavateľstvu News and Media Holding, ktoré patrí investičnej skupiny Penta.
Predaj portfólia tlačených novín podliehal schváleniu kompetentných orgánov kontroly fúzií, a preto sa uzavretie oboch transakcií očakávalo až v polovici roka 2018. K 31. júlu 2018 sa dokončila a uzavrela transakcia, ktorou okrem predaja Nového Času Ringier Axel Springer Media AG zavŕšil aj predaj svojho portfólia tlačených magazínov do rúk News and Media Holding.
Konkurencia zo SME upozorňuje, že FPD Media má neprehľadnú vlastnícku štruktúru. Podľa verejných registrov ho vlastní Cyperčan Alexandros Oikonomou. Siekel nie je jeho skutočný majiteľ, ale „nominovaný akcionár“. (Siekel viedol a ešte povedie Slovenský olympijský a športový výbor až do OH v Paríži 2024.)
História.
Nový Čas začal vychádzať 1. augusta 1991 ako tabloid inšpirovaný rakúskym denníkom Kronen Zeitung, s ktorým mali noví rakúski vydavatelia (Mag. Peter Kölbel a Alexander Lupšič) skúsenosti. Nahradil denník Čas, ktorý od 24. februára 1990 opäť vydávala Demokratická strana (DS) a ktorý vznikol v období Slovenského národného povstania. Čas bol v rokoch 1945 až 1948 mimoriadne populárnym ústredným tlačovým orgánom DS s najvyšším nákladom medzi denníkmi (80 až 100 tisíc výtlačkov). Po februárovom prevrate v roku 1948 DS formálne nahradila Strana slovenskej obrody. Tá namiesto Času vydávala denník Ľud, ktorý vychádzal v relatívne nízkom náklade od roku 1948 až do februára 1990. Potom denník prevzala obnovená DS a premenovala ho nazad na Čas, na čom mala významný podiel vyštudovaná žurnalistka, tlačová tajomníčka, neskôr poslankyňa a podpredsedníčka SNR Oľga Keltošová. V lete 1991 bol denník predaný rakúskym majiteľom a opäť premenovaný, teraz na Nový Čas.
V auguste 1992 kúpilo Nový Čas nemecké vydavateľstvo Grüner und Jahr (súčasť nemeckého koncernu Bertelsmann). Do 25. februára 2004 produkciu riadila jeho akciová spoločnosť Vydavateľstvo časopisov a novín. Fúziou s vydavateľstvom Euroskop – Ringier vzniklo od septembra 2004 vydavateľstvo Ringier Slovakia. Spoločnosť Ringier Axel Springer Slovakia, a.s. vznikla v júli 2010. Spoločnosť má trvalé sídlo v Zürichu vo Švajčiarsku. V roku 2017 zamestnávala približne 2 700 zamestnancov.
Vízia.
Od roku 2002 sa Nový Čas rozhodol pre koncepciu minimálneho spravodajstva s dôrazom na spoločenský bulvár. Zaviedol ju nový šéfredaktor vtedy „sesterského českého Blesku“ Vladimír Mužík. Redaktori dbajú na čítanosť, a preto sa snažia prinášať "šokujúce" nezávislé čítanie. Nový čas má témy: aktuality (téma dňa), politika, Slovensko, regióny, prominenti, programy, počasie, zahraničie, šport, krátke flashové správy. Je vhodný pre čitateľov, ktorí vyhľadávajú zrozumiteľný štýl vyjadrovania a „ľahkosť pera“, dynamickú grafiku postavenú na množstve fotografií a výrazných farbách. Pre tých, ktorí majú záujem o bulvár, chcú byť rýchlo v obraze a neočakávajú analytické spracovanie materiálov.
Náklad, cena a čítanosť.
Nový čas mal v minulosti najväčší náklad viac ako 250 000 kusov. Aj v súčasnosti je to najčítanejší denník s nákladom okolo 100 000, z ktorých sa predá asi polovica. V roku 2015 bol náklad 130 000 kusov (pondelok – sobota) a predaných 76 000 kusov. Náklad v nedeľu predstavoval 58 000 kusov (november 2017). Čítanosť (projekcia) je: 786 257  (MML TGI, 16.9.2013 – 30.3.2014). 
Podľa ABC bol v septembri 2023 náklad 58 011 kusov. Aktuálne informácie pre inzerentov Nového Času tvrdia, že náklad denníka je 70 000 a sobotná príloha Nový čas Víkend má náklad 100 000 kusov. Aj podľa ABC mala príloha náklad 94 840 kusov Nový Čas je stále najvydávanejším aj najpredávanejším denníkom Slovenska.
V decembri 2023 bol normálna cena jedného vydania 0,95 € (pondelok – piatok) a 1,15 € (sobota) a 1,05€ (v stredu s krížovkami), pokiaľ v roku 2021 to bolo 0,55 € až 0,75 € (sobota).
Žáner a formát.
Žánrovo je to tabloid (bulvárna tlač). Počet strán má 40 a viac. Tlačí sa v spoločnosti Media Works, Budapešť. Formát denníka je 235 x na novinovom papieri gramáže 42,5 g/m2.
Online.
Nový čas v súčasnosti existuje aj v obmedzenej on-line podobe na Cas.sk, pričom obsah nie je spoplatnený. Jeho webovská verzia na doméne Cas.sk, ktorá teraz patrí aktuálnemu majiteľovi FPD Media, a.s., existuje len po tom, čo boli vyriešené spory s majiteľmi domény Bleskovky.sk, ktorá bola potom premenovaná na Topky.sk a ktoré obidve teraz patria k Zoznam.sk.

</doc>
<doc id="163445" url="https://sk.wikipedia.org/wiki?curid=163445" title="Acer Inc.">
Acer Inc.

Acer Incorporated je taiwanská spoločnosť, ktorá patrí medzi päť popredných dodávateľov osobných počítačov. Spoločnosť vznikla v roku 1976.
Acer sa zaoberá sa výrobou a vývojom osobných počítačov (notebooky, desktopy), serverov, systémov pre uloženie dát, monitorov, periférnych zariadení, digitálnych zariadení a televízorov s LCD obrazovkou. Ďalším sortimentom je riešenie v oblasti elektronického obchodovania pre podniky, pre štátne a vzdelávacie inštitúcie a pre domácich užívateľov. V roku 1998 vznikla pobočka spoločnosti Acer tiež na českom trhu so sídlom v Prahe. Niektoré výrobky spoločnosti získali rôzne ocenenia, napríklad notebook Acer TravelMate 3000 získal jedno z celosvetovo najvyhľadávanejších ocenení za design, cenu Red Dot, ktorá sa udeľuje za kvalitný design a úroveň inovácie. Monitor Acer LCD AL2032 W získal ocenenie za design iF Design Award 2005.
V súčasnosti je Acer tretím najväčším dodávateľom PC (desktopov) a druhým najväčším dodávateľom notebookov. Firma zamestnáva viac ako 5000 ľudí po celom svete. Tržby v roku 2007 dosiahli 14,07 miliárd USD.

</doc>
<doc id="163448" url="https://sk.wikipedia.org/wiki?curid=163448" title="Accordion (GUI)">
Accordion (GUI)

Accordion (v preklade harmonika) je prvok grafického užívateľského rozhrania (GUI – angl. Graphical User Interface), ktorý pozostáva z viacerých nad sebou usporiadaných sekcií. Každá sekcia sa dá rozbaliť (anglicky expand), alebo zbaliť (anglicky collapse), pričom rozbalenie jednej sekcie spôsobí zbalenie tej, ktorá bola rozbalená predtým.
Accordion sa používa aj pri návrhu web stránok.

</doc>
<doc id="163449" url="https://sk.wikipedia.org/wiki?curid=163449" title="Accordion">
Accordion



</doc>
<doc id="163452" url="https://sk.wikipedia.org/wiki?curid=163452" title="Niccolò Antonio Zingarelli">
Niccolò Antonio Zingarelli

Niccolò Antonio Zingarelli (* 4. apríl 1752, Neapol, Taliansko – † 5. máj 1837, Torre del Greco) bol taliansky hudobný, prevažne operný, skladateľ.
Život.
Zingarelli študoval v Neapole na konzervatóriu "Santa Maria di Lo"reto. Jeho učiteľom bol okrem iného Fedele Fenaroli. Svoju prvú operu "„I quattro pazzi“" skomponoval už ako šestnásťročný, uvedená bola v roku 1768 ako školské predstavenie. Prvou verejne uvedenou bola opera „"Montezuma"“, ktorú uviedlo v roku 1781 divadlo San Carlo v Neapole.
Po štúdiách odišiel do Paríža, kde uviedol operu „"Antigona"“ (1790). V revolučnej dobe utiekol späť do Talianska a stal sa kapelníkom milánskeho dómu. Tu zotrval až do roku 1794. V tomto roku obdržal miesto kapelníka "(maestro di cappella)" v chráme Santa Casa v Lorete. V roku 1804 vystriedal Pietra Guglielmiho vo funkcii zbormajstra Sixtínskej kaplnke vo Vatikáne.
V tejto funkcii, ako nadšený vlastenec, odmietol dirigovať Te Deum na počesť narodenia Napoleonovho syna Napoleona II.. Za tento čin ho zatkli a deportovali do Paríža. Napoleon sám však bol milovníkom Zingarelliho hudby, okamžite mu udelil milosť a udelil mu štátny dôchodok.
V roku 1813 sa stal riaditeľom konzervatória v Neapole a o tri roky neskôr sa stal zbormajstrom neapolskej katedrály po Giovannim Paisiellim. V týchto funkciách už zostal až do smrti v roku 1837. Medzi jeho žiakov z tohto obdobia patrili slávne mená ako Vincenzo Bellini, Michael Costa, alebo Saverio Mercadante.
Dielo.
Skomponoval cez 40 opier. Zingarelliho najslávnejšími operami sa stali „"Giulietta e Romeo"“ (1796) a predposledné dielo „"Berenice"“ (1811).
Jednak s ohľadom na zamestnania, ktoré zastával, ale tiež preto, že bol hlboko veriaci človek, je veľmi rozsiahle aj Zingarelliho chrámové dielo (omše, oratória, kantáty, moteta). Len pre chrám v Lorete skomponoval 541 diel a z toho 28 omší. Ešte mesiac pred smrťou vo veku 85 rokov, skomponoval rozsiahle oratórium "„Útek do Egypta“" a requiem pre samého seba.

</doc>
<doc id="163453" url="https://sk.wikipedia.org/wiki?curid=163453" title="Silica">
Silica

Silica môže byť:

</doc>
<doc id="163454" url="https://sk.wikipedia.org/wiki?curid=163454" title="Acer">
Acer

Acer môže byť:
ACER môže byť:

</doc>
<doc id="163455" url="https://sk.wikipedia.org/wiki?curid=163455" title="Mukel (Harry Potter)">
Mukel (Harry Potter)

Mukel je v knihe J. K. Rowlingovej s názvom Harry Potter pomenovanie človeka, ktorý nemá čarodejnícky pôvod a nemá vrodené čarodejné schopnosti. Pomenúval bežných ľudí, ktorí buď vôbec nevedeli o existencii čarodejníkov, alebo s nimi normálne spolunažívali či žili so strachom pred nimi. Najvýznamnejšími muklami v sérii o Harrym Potterovi boli Dursleyovci, pestúni Harryho Pottera. 
Čarodejníci používajú maskovanie a mágiu na to, aby svoju existenciu a prítomnosť pred muklami utajili. Pokiaľ predsa len došlo k nejakému odhaleniu, čarodejníci odstránili následky a muklom magicky upravili pamäť.
Aj v rodine muklov bolo možné narodenie dieťaťa s magickými schopnosťami. Príkladom je jedna z ústredných postáv knižnej série, Hermiona Grangerová. Časť čarodejníkov však čarodejníkmi z muklovských rodín pohŕdala a hanlivo ich nazývali "humusáci". 

</doc>
<doc id="163457" url="https://sk.wikipedia.org/wiki?curid=163457" title="Norwalk (Connecticut)">
Norwalk (Connecticut)

Norwalk je mesto v okrese Fairfield County v americkom štáte Connecticut. Má rozlohu a žije tu 84 437 obyvateľov (2006), čím je to šieste najľudnatejšie mesto v Connecticute. 
Je súčasťou metropolitnej oblasti Greater New York.

</doc>
<doc id="163459" url="https://sk.wikipedia.org/wiki?curid=163459" title="Danbury (Connecticut)">
Danbury (Connecticut)

Danbury je mesto v okrese Fairfield County v americkom štáte Connecticut. Má rozlohu 114,7 km² a žije tu 78 736 obyvateľov (2005), v mikropolitnej oblasti žije 163-tisíc ľudí a samotné mesto je súčasťou metropolitnej oblasti Greater New York.

</doc>
<doc id="163461" url="https://sk.wikipedia.org/wiki?curid=163461" title="Stratford">
Stratford

Stratford môže byť:

</doc>
<doc id="163462" url="https://sk.wikipedia.org/wiki?curid=163462" title="Stratford (Connecticut)">
Stratford (Connecticut)

Stratford je mesto v americkom štáte Connecticut v okrese Fairfield County. Založili ho puritáni v roku 1639.
Má rozlohu a 52 355 obyvateľov podľa sčítania obyvateľstva v roku 2020. Je súčasťou metropolitnej oblasti Greater New York.

</doc>
<doc id="163464" url="https://sk.wikipedia.org/wiki?curid=163464" title="Caburgua-Huelemolle">
Caburgua-Huelemolle

Caburgua-Huelemolle je menší vulkanický komplex, pozostávajúci z niekoľkých troskových kužeľov prevažne bazaltového zloženia. Nachádza sa v centrálnej časti Čile, približne 20 km východne od jazera Villarrica. Podľa stratigrafických záznamov je odhadovaný vek poslednej erupcie medzi 6 000 až 8 000 rokmi.

</doc>
<doc id="163465" url="https://sk.wikipedia.org/wiki?curid=163465" title="Villarrica (sopka)">
Villarrica (sopka)

Villarrica je aktívna sopka, nachádzajúca sa v čilskom regióne Araucanía, neďaleko mesta a jazera s rovnakým menom. Je to jeden z najaktívnejších stratovulkánov v tejto časti Ánd. Len od 16. storočia bolo zaznamenaných viac ako 40 erupcií, viaceré plínijského typu.
Sopka leží na staršej, neskoropleistocénnej kaldere s priemerom približne . Ďalšia, široká kaldera, ktorá vznikla približne pred 3 500 rokmi, leží vo vnútri väčšej kaldery (presnejšie pri jej severozápadnom okraji). Villarrica je tvorená bazaltami a andezitmi a jej svahy sú posiate rôznymi troskovými kužeľmi. Vrchol je pokrytý trvalým ľadom, čo rapídne zväčšuje výskyt lahárov a bahnotokov, ničiacich mestečká a dediny na svahoch sopky.

</doc>
<doc id="163466" url="https://sk.wikipedia.org/wiki?curid=163466" title="Jaoi">
Jaoi

Jaoi (; ) je pôvodne japonský termín, ktorý označuje mužský homosexuálny sex, ktorý je zobrazovaný v rôznych japonských anime, mangách a hrách. Vo všeobecnosti obsahuje priame zobrazenie sexuálnych vzťahov, čím sa líši od šónen-ai. V súčasnosti sa vydávajú diela v žánri jaoi aj v USA a v Indonézii.
Anime/manga Jaoi.
Jaoi je druh mangy alebo žáner anime, ktorý sa zaoberá sexuálnym vzťahom medzi mladými mužmi. Jaoi môže znamenať aj „bez pointy, bez zmyslu, bez deja...“ Dej nebýva nijak dôležitý, hlavný je ich sexuálny život.
Charakteristickým prvkom na odlíšenie „shonen-ai" šónen-ai (shonen-chlapec, chlapčenské; ai-láska) od „Jaoi“ je teda romantizovaný, ale nie sexuálny vzťah medzi mužmi, venuje sa a rozoberá ich city a náklonnosť. Hlavní hrdinovia tohoto žánru často po sebe túžia, ale môže dôjsť maximálne k bozku. Predchodcom žánrov bolo "tanbi". Šónen-ai a Jaoi sú populárne hlavne v Japonsku, a to predovšetkým medzi dievčenskou populáciou a medzi ženami v domácnosti. V USA a v Európe sú hlavnou cieľovou skupinou predovšetkým ženy vo veku 18-24 rokov a homosexuálni muži.
Ako aj v jaoi, tak aj v šónen-ai dochádza k jednotlivým rozdeleniam hlavných postáv na uke (ukera) čo sa používa aj pri súbojoch s katanou a dá sa to preložiť ako úder smerom dole, ináč aj ako len dole. Postava, ktorá je v homosexuálnom vzťahu označená ako uke je tá podriadená, neprejavuje skoro žiadnu iniciatívu a plní skôr ženskú funkciu. Jeho opak je seme (semera), čo sa používa ako zdvihnutie alebo slovo hore. Seme je vo vzťahu ten nadradený, má hlavnú iniciatívu a je mužnejší.

</doc>
<doc id="163467" url="https://sk.wikipedia.org/wiki?curid=163467" title="Yaoi">
Yaoi



</doc>
<doc id="163468" url="https://sk.wikipedia.org/wiki?curid=163468" title="Quetrupillán">
Quetrupillán

Quetrupillán je v súčasnosti neaktívny stratovulkán, nachádzajúci sa v Čile, približne v strede spojnice stratovulkánov Villarrica a Lanín. Na rozdiel od vyššie uvedených sopiek je zloženie láv Quetrupillán viac kyslé (obsahuje vyšší podiel SiO2). Sopka je vybudovaná na staršej kaldere s rozmermi 7 × 10 km. Vrchol sopky je trvalo zaľadnený. Jediná erupcia v historickom čase sda odohrala v roku 1872.

</doc>
<doc id="163469" url="https://sk.wikipedia.org/wiki?curid=163469" title="Puerto San Julián">
Puerto San Julián

Puerto San Julián je prirodzený prístav v argentínskej provincii Santa Cruz v Patagónii. Leží na pobreží Atlantického oceánu, medzi prístavmi Puerto Deseado na severe a Puerto Santa Cruz na juhu. Puerto San Julián je hlavné mesto departmentu Magallanes. Pri sčítaní ľudu v roku 2010 malo mesto 7 894 obyvateľov. Mesto bolo založené v roku 1901. V dobe plachetníc tvorilo kotvisko, ktoré sa nachádzalo 180 kilometrov južne od Puerto Deseado. Toto využívali lode pri cestách k Mysu Horn. Počas vojny o Falklandy bolo mesto využívané argentínskym letectvom na letecké útoky.

</doc>
<doc id="163472" url="https://sk.wikipedia.org/wiki?curid=163472" title="Falls Church">
Falls Church

Falls Church je mesto v americkom štáte Virgínia. Podľa údajov z roku 2000 je počet obyvateľov 10 377. Dejiny tohto mesta sa začínajú v roku 1667, kedy sa sem presídlili pôvodní obyvatelia Ameriky.

</doc>
<doc id="163479" url="https://sk.wikipedia.org/wiki?curid=163479" title="Alexandria (Virgínia)">
Alexandria (Virgínia)

Alexandria je mesto v americkom štáte Virgínia. Podľa údajov z roku 2000 je počet obyvateľov 128 284. Nachádza sa na severe Virgínie, okolo 9,6 km od Washingtonu D.C.. 
Historické centrum Alexandrie je známe ako "Old Town" (slovensky: Staré Mesto). Je to hlavným miestom pre turistov a pre nočný život.

</doc>
<doc id="163480" url="https://sk.wikipedia.org/wiki?curid=163480" title="Bedford (Virgínia)">
Bedford (Virgínia)

Bedford je mesto v americkom štáte Virgínia. V Bedforde sa nachádza Národný Memoriál Dňa D. Bedford je obchodné mesto v grófstva Bedfordshire v Anglii. Má približne 92 tisíc obyvateľov. Bedford je historicky krajské mesto kraju Bedfordshire. Bedford bol založený na rieke Great Ouse. Žije tu však početná menšina Talianov, tridsať peľov t obyvatelov Bedfordu je Talianskeho pôvodu. Starostom mesta Bedford je David Stuart Hodgson zo strany Liberálnych demokratov.
Demografické údaje.
Podľa cenzu z roku 2000 je počet obyvateľov 6 299. Hustota obyvateľstva je 353 obyv./km².

</doc>
<doc id="163481" url="https://sk.wikipedia.org/wiki?curid=163481" title="Springfield (Ohio)">
Springfield (Ohio)

Springfield je mesto v americkom štáte Ohio. Preteká ním rieka Mad River. Springfield sa nachádza 45 míľ západne od Columbusu a 25 míľ severovýchodne od Daytonu. Má cca 60 000 obyvateľov.
V roku 2004 získalo mesto All-America City Award.

</doc>
<doc id="163482" url="https://sk.wikipedia.org/wiki?curid=163482" title="Thomas Jefferson High School">
Thomas Jefferson High School

Thomas Jefferson High School je názov pre viacero škôl v Spojených štátoch, pomenovaných podľa 3. prezidenta USA Thomasa Jeffersona:

</doc>
<doc id="163483" url="https://sk.wikipedia.org/wiki?curid=163483" title="Huanquihue">
Huanquihue

Huanquihue je skupina bazaltových troskových kužeľov, nachádzajúcich sa neďaleko argentínsko čilskej hranice, na juhu argentínskej provincie Neuquén. Komplex je tvorený reťazou stratovulkánov a troskových kužeľov, zoradených v severovýchodno-juhozápadnej reťazi. Komplex bol aktívny ešte v nedávnej dobe, datovanie lávových prúdov prinieslo hodnoty 1750 ± 100 rokov, čo dokladajú aj ústne prenášané správy miestnych obyvateľov.

</doc>
<doc id="163488" url="https://sk.wikipedia.org/wiki?curid=163488" title="Argonauti">
Argonauti

Argonauti "(z gr. argonautai - plaviaci sa na lodi Argo; gr. argo - rýchly)" boli hrdinovia z gréckej mytológie, ktorí sa zúčastnili na dobrodružnej plavbe za zlatým rúnom.
Podľa starej gréckej báje chcel iólsky kráľ Peliás zabrániť tomu, aby jeho synovec Iasón prevzal kráľovský trón, ktorý mu právom patril. Preto vymyslel pre neho neuveriteľnú úlohu - na dôkaz, že je spôsobilý vládnuť, má Iasón priniesť z ďalekej Kolchidy (na dnešnom čiernomorskom pobreží Kaukazu - Západné Gruzínsko) od mocného kráľa Aiéta zlaté baranie rúno. Iasón Peliovu úlohu prijal, povolal si však najslávnejších hrdinov z celého Grécka ako Herakles, Akastos, Augeias, bratia Kastor a Polydeukes, Kéfeus, Theseus, Meleagros, Orfeus, Telamón, Tifys, Péleus a iní, aby ho na ceste sprevádzali.
Počas plavby zažili argonauti mnoho dobrodružstiev: príjemne prežili istý čas na "ženskom ostrove" Lémnos, v Propontide (Marmarské more), pobili šesťrukých obrov, zahnali položeny-polovtákov Harpye a vďaka pomoci bohyne Atény, ktorá sa s Hérou neúnavne pričiňovala o úspech výpravy, bezpečne preplávali medzi Symplégadami - dvomi skalami, ktoré strážili Bosporskú úžinu a neustále sa rozostupovali a zrážali. Po dlhej plavbe sa dostali k cieľu, no mocný kráľ sa rúna nechcel vzdať. Jeho dcéra Médeia sa zaľúbila do Iasóna a s jej pomocou sa argonauti rúna zmocnili. Cestou domov im Médeia preukázala ďalšie služby a tým im pomohla k šťastnému návratu domov.
Výprava.
Iasón, spolu s ďalšími 49 členmi posádky, vyplával z Iolku do Kolchidy, aby priniesol zlaté rúno.
Ženy z Lemnosu.
Argonauti sa najprv zastavili na ostrove Lemnos, kde sa dozvedeli, že všetci tunajší muži boli zavraždení. Dôvod bol nasledovný: ženy niekoľko rokov nectili a neprinášali obety Afrodite a tá ich pre svoj hnev navštevovala s nepríjemným zápachom. Preto si ich manželia vzali zajaté ženy zo susednej krajiny Trácie a spali s nimi. Všetky zneuctené ženy, okrem Hypsipylé, podnietila tá istá bohyňa k sprisahaniu, a tak zabili svojich otcov a manželov. Potom ženy zosadili kráľa Thoasa, ktorý mal zomrieť spolu s celým mužským pokolením, ale jeho dcéra Hypsipylé ho tajne ušetrila. Thoasa posadila na loď, ktorú búrka odniesla na ostrov Taurika.
Argonautov na mori spozorovala strážkyňa prístavu Ifinoe a oznámila ich príchod Hypsipylé, novej kráľovnej. Polyxo jej, možno vzhľadom na svoj stredný vek, poradila, aby návštevníkov zaviazala bohom pohostinnosti a pozvala ich na priateľské prijatie. Hypsipylé sa zamilovala do kapitána Iásona a spala s ním. Neskôr mu porodila synov Eunea a Nebrofóna alebo Deipyla. Ostatní Argonauti tiež spali s lemnianskymi ženami a ich potomkovia sa nazývali Minijci, pretože niektorí z nich predtým emigrovali z Minijského Orchomenu do Iolku. (Neskôr boli títo Minjovia z ostrova vyhnaní a prišli do Lakedaemónu). Lemnijské ženy dávali mená Argonautov deťom, ktoré od nich počali. Zdržali sa tam dlho, pretože začali zabúdať na cieľ svojej cesty. Ale Herkules, ktorý celý čas strážil loď, ich nakoniec vyzval, aby odišli.
Keď sa však neskôr ostatné ženy dozvedeli, že Hypsipylé ušetrila svojho otca, pokúsili sa ju zabiť. Utiekla pred nimi, ale chytili ju piráti a odviedli do Téb, kde ju predali ako otrokyňu kráľovi Lykovi. Jej syn Euneus sa neskôr stal kráľom Lemnosu. Aby očistil ostrov od krvnej viny, nariadil, aby na deväť dní zhasli všetky lemnianske ohniská a na lodi priviezli nový oheň z Apolónovho oltára v Dilose.
Ostrov Kyzikos.
Po návšteve na ostrove Lemnos, ktorá sa predĺžila na niekoľko rokov, sa Argonauti zastavili na Medvedej hore, propontskom ostrove tvarom pripomínajúceho medveďa, ktorého všetci miestni obyvatelia, nazývaní Doliones. Všetci tu boli potomkami Poseidóna. Ich kráľ Kyzikos, syn Eusora, ktorý sa práve oženil, prijal Argonautov s veľkorysou pohostinnosťou a rozhodol sa s nimi usporiadať veľkú oslavu. Počas nej sa kráľ snažil Iásonovi povedať, aby nechodil na východnú stranu ostrova, kde bývali šesťrukí obri, deti bohyne Gaie. Jeho varovanie ale malo opačný účinok - hrdinovia sa tam vybrali a v boji obrov povraždili.
Keď kráľa opustili a plavili sa celý deň, búrka, ktorá vznikla v noci, ich priviedla na ten istý ostrov. Nepriazeň počasia mala na svedomí starobylá bohyňa Rheia, ktorá sa hnevala na kráľa Kyzika za to, že zabil leva, ktorý jej bol zasvätený. Keď naviac Argonauti zabili obrov, obrátila proti nim vietor, preto sa nevedomky opäť ocitli na polostrove. Kyzikos v domnení, že ide o vojsko Pelasgov (títo nepriatelia ich totiž neustále obťažovali), ich v noci vo vzájomnej nevedomosti napadol na brehu. Argonauti zabili mnohých a medzi inými aj samotného kráľa, ktorého zabil sám Iasón. Na druhý deň, keď sa priblížili k brehu a dozvedeli sa, čo urobili, Argonauti smútili a ostrihali si vlasy. Medzitým Iasón pochoval kráľa Kyzikosa a kráľovstvo odovzdal jeho synom.
Nepriaznivý vietor pretrvával po mnoho dní a nakoniec veštec Mopsos z vtáčieho spevu vyveštil, že bude nutné udobriť si bohyňu Rheiu. Staviteľ lode Argos teda vytesal nádhernú sochú, tú jej zasvätili a napokon boli schopní pokračovať v ceste.
Stratení spoločníci.
Po pohrebe Argonauti odplávali a pristáli v Myzii, kde zanechali Herakla a Polyféma. Hylas, syn Thiodamov, bol poslaný nabrať vodu a pre jeho krásu ho uniesli nymfy. Stiahli ho k sebe a už ho viac nepustili. Polyfémos ho však počul kričať a dal sa do prenasledovania v domnienke, že ho unášajú lupiči. Po tom, čo informoval Herakla, loď vyplávala na more, zatiaľ čo obaja hľadali Hylasa. Polyfémos nakoniec založil mesto Kius v Myzii a vládol ako kráľ, zatiaľ čo Herakles sa vrátil do Argu. Detaily o Heraklovom príbehu sa ale rozchádzajú. Hérodorova verzia hovorí, že Herakles v tom čase vôbec nevyplával, ale namiesto toho slúžil ako otrok na dvore Omfalé. Fereziova verzia hovorí, že ho nechali v Aphetae v Tesálii, pretože loď Argo ľudským hlasom vyhlásila, že neunesie jeho váhu. Naproti tomu Démarotos Koryntský zaznamenal, že Herakles sa plavil do Kolchidy; Dionysios z Halikarnasu dokonca tvrdí, že bol vodcom Argonautov.
Krajina Bebrijcov.
Z Myzie odišli do krajiny Bebrykov, ktorej vládol kráľ Amykos, syn Poseidóna a Melie, bithýnskej nymfy. Keďže bol udatný, mohutný, ale aj ľstivý muž, nútil cudzincov, ktorí prišli do jeho kráľovstva, aby sa s ním zápasili v boxe, a porazených zabil. Keď vyzval najlepšieho muža z posádky na boxerský zápas. Jeho malým tajomstvom bolo, že v boxerskej rukavici skrýval kovové ostne. Polydeukes proti nemu bojoval a všetko stavil na svoju rýchlosť. Počas zápasu nepripustil, aby mu Amykos uštedril úder a nakoniec ho zabil tvrdou ranou lakťa do hlavy. Keď sa naňho Bebrykovci vrhli, hrdinovia im vytrhli zbrane a zahnali ich na útek, mnohých pri tom pobili.
Fineus a Harpye.
Odtiaľ sa vydali na more a prišli na pevninu v Salmydesse v Trákii, kde býval Fineus. Ten bol vraj synom Agenora alebo Poseidóna a bol veštcom, ktorého Apolón obdaril darom proroctva. Fineus prišiel o zrak; podľa niektorých zdrojov ho oslepil sám Zeus, lebo odhalil porady bohov a predpovedal ľuďom budúcnosť, podľa iných Boreas a Argonauti, lebo oslepil svojich dvoch vlastných synov, alebo Poseidón, lebo prezradil Frixovým deťom, ako sa môžu plaviť z Kolchidy do Grécka. Zeus nad ním potom ustanovil Harpye, ktoré sa nazývajú aj Diove psy. Boli to okrídlené ženské tvory. Trápili Fineus tým, že aj keď bol pred ním prestretý stôl, prileteli z neba a vyrvali mu väčšinu pokrmov z úst, a to málo, čo nechali, zapáchalo tak, že sa toho nikto nemohol dotknúť.
Keď sa s ním chceli Argonauti poradiť o plavbe, povedal, že im poradí, ak ho oslobodia od trestu. Argonauti teda položili vedľa neho stôl s pochúťkami a Harpye sa s krikom vrhli dolu, aby mu zobrali jedlo. Keď to videli Boreovi synovia Kalais a Zétes, vytasili meče a s krídlami na hlave a nohách ich prenasledovali vzduchom - boli synmi boha vetra, takže dokázali lietať. Argonauti oslobodili Fineusa od trestu.
Zrážajúce sa skaly.
Keď sa Fineus zbavil Harpyí, prezradil Argonautom, ako bude prebiehať ich plavba cez úžinu ústiacu do Čierneho mora. Povedal im o zrážajúcich sa skalách v mori. Boli to obrovské skaly, ktoré udierali o seba, brali si životy prechádzajúcich a uzavierali morský priechod. Zahaľovala ich hustá hmla, z hučaním sa zrážali a nedovolili preletieť ani vtákom; skaly si z kŕdľa vždy zobrali život jedného z nich. Fineus Argonautom povedal, aby ešte pred skalami vypustili holubicu a ak ju uvidia bezpečne preletieť, aby sa pokojne preplavili úžinou, ale ak ju uvidia zahynúť, aby sa do úžiny nevplavili. Argonauti vyplávali na more a keď sa priblížili k skalám, vypustili holubicu z provy. Tá letela, a náraz skál jej odťal špičku chvosta. A tak počkali, kým sa skaly odhrnú, a s usilovným veslovaním a s pomocou Héry prešli, pričom koniec zdobenej korby lode padol za obeť zrážajúcim sa bralám. Odvtedy sa skaly zastavili a vytvorili prieplav Bospor, lebo bolo súdené, že len čo nejaká loď prepláva, ustanú na mieste.
Lycus.
Keď Argonauti vplávali do mora nazývaného Euxína cez Kyanské útesy, dorazili do zeme Mariandov. Tam ich kráľ Lykos prijal láskavo vďačne, lebo zabili Amyka, ktorý ho často napádal. Keď sa Argonauti zdržiavali u Lyka a vyšli si nazbierať slamu, veštca Idmona, Apolónovho syna, zranil diviak a zomrel. Na tomto ostrove zomrel aj Tiphys a riadenia lode sa ujal Ankaeus.
Plavba Čiernym morom.
Argonauti sa ďalej priplavili Čiernym morom. Preplávali okolo územia Amazoniek. Ďalej sa dostali k územiu, kde ich zraňovali Stymfálski vtáci, ktorí používali svoje ostré perie ako šípy. Fineus ich pred nimi varoval, a tak polovica posádky veslovala, kým druhá ich chránila štítmi. Oštepmi do nich zospodu búchali a robili hluk, čo vtáky rozohnalo.
Potom sa už priblížili ku Kaukazu, z ktorého bolo počuť pripútaného Prometea. Prišli k rieke Fasis, ktorá je v Kolchidskej krajine. Frixovi synovia, ktorých cestou zachránil, vyviedli Iasóna na pevninu a prikázali Argonautom, aby ukryli loď. Sami sa vybrali k svojej matke Chalkiopé, Médeinej staršej sestre, a oznámili jej Iasónovu láskavosť i to, prečo prišli. Potom sa Chalkiopé zdôverila Médei a priviedla ju spolu so svojimi synmi k Iasónovi. Keď ho Médea uvidela, spoznala v ňom toho, ktorého v snoch na naliehanie Héry hlboko milovala. 
Aiétés.
Veštkyňa povedala Héliovmu synovi Aiétovi, že si udrží kráľovstvo dovtedy, kým rúno, ktoré venoval Frixos, zostane v Áresovej svätyni. Keď loď priplávala do prístavu Aia, Iasón sa obrátil na Aiéta a s uvedením dôvodov od Peliasa ho vyzval, aby mu odovzdal rúno. 
Aiétés, syn boha Slnka, sa ale rúna vzdať nechcel a tak vymyslel súťaž. Sľúbil, že rúno odovzdá, ak Iasón vlastnoručne zapriahne býky s medenými nohami. Boli to dva obrovské divé býky, ktoré dostal ako dar od Héfaista; mali medené nohy a z úst a nozdier im šľahali plamene. Tieto tvory mu Aiétés prikázal zapriahnuť do jarma a orať a z prilby vysievať dračie zuby. Boli to tie dračie zuby, ktoré dostal od Atény po tom, ako ich Kadmos vysieval v Tébach, ale nezasial všetky. Kým si Iasón lámal hlavu, ako by mohol býky zapriahnuť, Héra ho chcela zachrániť, lebo keď raz prišla k rieke a chcela vyskúšať mužov. Vzala na seba podobu stareny a požiadala ich, aby ju preniesli cez rieku. Iasón ju preniesol ju na druhý breh, kým ostatní ňou pohŕdali.
Médea zo strachu, aby Iasóna býky nezabili, sľúbila, že pomôže býky zapriahnuť a odovzdať mu rúno. Médeia tiež požiadala hrdinu, aby prisahal, že sa stane jeho ženou a vezme ju so sebou na cestu do Grécka. Keď Iasón prisahal, že tak urobí, pomohla mu zbaviť sa všetkého nebezpečenstva, lebo mu dala nápoj, ktorým mu prikázala pomazať si štít, kopiju a telo, keď sa chystal zapriahnuť býky. Povedala, že keď sa ním pomaže, počas jedného dňa mu neublíži ani oheň, ani železo. Poradila mu, že keď budú zuby zasiate, zo zeme sa proti nemu vyrútia ozbrojení bojovníci. 
Tak sa aj stalo. Iasón vedel, čo robiť. Do ich stredu hodil kameň a bojovníci sa začali navzájom obviňovať. Strhla sa medzi nimi bitka a nakoniec sa medzi sebou pobili. Hoci však splnil úlohu, Aiétés nedal Iasónovi rúno, navyše chcel podpáliť loď Argo a zabiť posádku. Skôr než to však stihol urobiť, Médea priviedla Iasóna v noci do svätyne. Potom, čo svojimi kvapkami uspala hada, ktorý strážil obmotaný na strome zlaté rúno, ktoré bolo na ňom zavesené, zmocnila sa ho. V Iasónovej spoločnosti nastúpila na Argo a Argonauti sa v noci vydali na more, aby sa vydali na spiatočnú cestu do svojej vlasti.
Apsyrtos.
Médeu sprevádzal jej nevlastný brat Apsyrtos, keď utekali z Kolchidy. Keď zistil, aké opovážlivé činy Médea vykonala, vydal sa prenasledovať loď. Dohonil ju pri ústí Dunaja. Tam vlákal Argonautov do pasce, ale Médea za pomoci Iasóna svojho brata zavraždila. Jeho telo rozrezala a jeho údy hodila do mora. Aiétés, zbierajúc údy svojho dieťaťa, zaostal v prenasledovaní, preto sa obrátil späť.
Keď sa už Argonauti plavili okolo rieky Eridanus, Zeus v hneve nad vraždou Apsyrta na nich zoslal zúrivú búrku, ktorá ich zahnala z cesty. Na stavbu lode Argo bolo použité dubové brvno z Diovho hája, a tak loď prehovorila, že Diov hnev neustane, pokým sa nevydajú na cestu do Ausónie a čarodejnica Kirké ich neočistí za Apsyrtovu vraždu. Keď teda preplávali okolo ligúrskych a keltských národov a plavili sa cez Sardínske more, obišli Tyrrhéniu a prišli do Aeaie. Tam stretli Kirké a tá vykonala očistný rituál. Medeu ale do svojho domu nepozvala, lebo sa previnila zradením svojho otca.
Sirény.
Keď sa Argonauti plavili okolo skalísk, ktoré obývali Sirény, Orfeus začal spievať tak hlasno, že ich spev nebolo možné počuť. Boutes sám odplával k Sirénam, ale Afrodita ho odniesla a usadila v Lilybaione. Po Sirénach loď narazila na Charybdu a Skýlu a na Bludné skaly, nad ktorými bolo vidieť stúpať veľký plameň a dym. Thetis s Nereidami cez ne bezpečne loď previedli.
Iasón a Médea sa zosobášili na ostrove Fajakov. Orfeus im zaspieval a zlaté rúno im poslúžilo počas noci. Keď sa potom opäť vydali na more, búrka ich zahnala k brehom Líbye, pri brehu sa prihnala obrovská vlna a tá ich zaniesla hlboko do vnútrozemia. Argo uviazla v piesku. Iasónovi sa prisnilo, že bude nutné loď preniesť podobne, ako keď matka nosí svoje dieťa počas tehotenstva. Po dvanástich dňoch námahy sa dostali do záhrady Hesperidiek, kde Herakles tesne pred ich príchodom splnil jednu zo svojich úloh. Odtiaľ sa im podario dostať na soľné jazero, z ktorého sa im ale nedarilo dostať na more. Po obetovaní miestnemu božstvu vyšiel z jazera napoly delfín a napoly muž. Bol to Tritón, syn Poseidóna. Ten im pomohol dostať loď na more.
Talos.
Keď sa odtiaľ vydali na more, Talós im bránil v pristátí na Kréte. Niektorí hovoria, že to bol muž z rodu Menos, iní, že ho Minósovi daroval Hefaistos. Od krku až po členky sa mu tiahla jediná žila a na jej konci bol zatlčený bronzový klinec, a to bolo jeho jediné zraniteľné miesto. Talos držal stráž a každý deň trikrát obchádzal ostrov; preto keď videl Argo stáť na brehu, zasypal ho ako zvyčajne kameňmi. Jeho smrť spôsobila Médeina ľstivosť, či už ho, ako niektorí tvrdia, priviedla k šialenstvu pomocou drog, alebo, ako hovoria iní, sľúbila mu, že ho urobí nesmrteľným, a potom vytiahla klinec, takže z neho vytiekol všetok ichor, tekutina kolujúca v žilách nebešťanov. Talos zomrel a Argonauti pokračovali v plavbe, zastavujúc sa pritom na ďalších ostrovoch.
Návrat domov.
Argonauti sa plavili medzi Eubójou a Lokrisom a prišli do Iolku, pričom celú plavbu absolvovali za štyri mesiace. Výprava skončila nielen dosiahnutím cieľa, ale zároveň ani jeden z účastníkov nezahynul. Hrdinovia sa po dorazení do cieľa rozlúčili. Sľúbili si, že sa každý štvrtý rok stretnú a budú súťažiť, aby tak udržiavali svoju kondíciu. Organizáciu pretekov dostal na starosť Herakles. Ako miesto pretekov vybral údolie v Elise, ktoré zasvätil olympskému vládcovi Diovi. Preto tieto hry dostali názov olympijské. 

</doc>
<doc id="163489" url="https://sk.wikipedia.org/wiki?curid=163489" title="Bhagavadgíta">
Bhagavadgíta

Bhagavadgíta alebo Bhagavadgítá (skt. भगवद् गीता - bhagavad gíta/iný prepis: bhagavad gítá; doslova: „Pieseň Vznešeného“) alebo Bhagavad gíta/Bhagavad gítá je jedna z najvýznamnejších posvätných kníh hinduizmu. Niekedy býva dokonca označovaná za „Bibliu hinduizmu“, pretože ju ako autoritu prijímajú všetky hlavné filozofické tradície (daršany). Obyčajne sa chápe ako samostatná kniha, ale je vlastne súčasťou rozsiahleho staroindického eposu Mahábhárata (konkrétne kapitoly 25-42 knihy Bhíšmaparvan). Je rozdelená na 18 spevov a dohromady má 700 veršov. Jej význam vo vývoji indického myslenia je vskutku veľký.
História textu.
Čas vzniku nie je ľahké zistiť. Samotná Mahábhárata vznikala postupným pridávaním a rozširovaním počas cca. 800 rokov od 4. stor. pred Kr. až do 4. stor. po Kr. Bhagavadgíta bola pravdepodobne dokončená asi v 2. stor. po Kr. Je ale takmer isté, že vznikala až niekoľko storočí. Podľa tradície však je Bhagavadgíta neoddeliteľnou súčasťou Mahábháraty spísanej pred začiatkom kalijugy.
Obsah.
Obsahom Bhagavadgíty je rozprava medzi Krišnom a Ardžunom (jedným z Pánduovcov, pozri obsah Mahábharáty). Ardžuna sa pýta otázky, ako napríklad: „Čo vlastne nutká človeka k tomu, aby páchal hriech?“ – Krišna odpovedá: „Je to túžba, je to hnev splodený povahou, ktorá sa domáha moci...“ Po hlbokej filozofickej rozprave sa dej Bhagavadgíty blíži k boju. Krišna odmieta Ardžunove pochybnosti, že je to len zbytočné krviprelievanie. Po ťažkých bojoch napokon vyhráva spravodlivosť a Kuruovci sú porazení.

</doc>
<doc id="163490" url="https://sk.wikipedia.org/wiki?curid=163490" title="Mocho-Choshuenco">
Mocho-Choshuenco

Mocho-Choshuenco je v súčasnosti neaktívny stratovulkanický komplex, tvorený dvoma centrami ("El Mocho" –  a "Choshuenco" – ), nachádzajúci sa v centrálnej časti Čile, v regióne Los Lagos. Komplex leží na staršej kaldere s priemerom , jeho stavba je tvorená prevažne andezitmi a dacitmi. Na juhozápadných, resp. severovýchodných svahoch sa nachádzajú početné bazaltové troskové kužele a parazitické krátery. V minulosti aktívne centrum El Mocho je pôvodcom dvoch erupcií v roku 1864 a 1937.

</doc>
<doc id="163491" url="https://sk.wikipedia.org/wiki?curid=163491" title="Vista">
Vista

Vista (z = vidieť → ) môže byť:

</doc>
<doc id="163494" url="https://sk.wikipedia.org/wiki?curid=163494" title="Carrán-Los Venados">
Carrán-Los Venados

Carrán-Los Venados je vulkanický komplex, nachádzajúci sa v čilskom regióne Los Lagos, juhovýchodne od jazera Ranco. Komplex je tvorený viacerými troskovými kužeľmi, maarmi a menším stratovulkánom. V 20. storočí boli zaznamenané tri stredne veľké explozívne erupcie komplexu (1907 – maar Riñinahue, 1955 – maar Carrán a 1979 – Mirador).

</doc>
<doc id="163496" url="https://sk.wikipedia.org/wiki?curid=163496" title="Veľký jarok (prítok Turca)">
Veľký jarok (prítok Turca)

Veľký jarok je potok v dolnom Turci, v severozápadnej časti okresu Martin. Je to ľavostranný prítok Turca, meria 5,5 km a je tokom IV. rádu.
Prameň.
Pramení v Malej Fatre, v podcelku Lúčanská Fatra, na východnom svahu Kalužnej (1 160,8 m n. m.) v nadmorskej výške približne 660 m n. m.
Opis toku.
Preteká územím mesta Martin. Od prameňa tečie najprv na východ, potom na krátkom úseku na východojuhovýchod a sprava priberá krátky prítok z východného svahu Kalužnej. Následne podteká cestu spájajúcu Podstráne a Kolóniu Hviezda a tečie východným smerom cez Záturčiansku dolinu. Na dolnom toku vteká do Turčianskej kotliny, tečie juhovýchodným smerom, sprava priberá prítok prameniaci severovýchodne od kóty 558,2 m a zľava prítok (410,0 m n. m.) vznikajúci juhojuhovýchodne od kóty 462,6 m. Napokon sa stáča znovu východným smerom, preteká južným okrajom sídliska Záturčie a v jeho blízkosti sa v nadmorskej výške cca 384 m n. m. vlieva do Turca.

</doc>
<doc id="163498" url="https://sk.wikipedia.org/wiki?curid=163498" title="Ukrižovanie">
Ukrižovanie

Ukrižovanie je historický spôsob popravy. Spočíva v zavesení odsúdencovho tela na zvyčajne drevený kríž, typicky priviazaním alebo pribitím. Bol uplatňovaný hlavne v staroveku. Jedným z najväčších použití tohto trestu bola poprava 6000 účastníkov Spartakovho povstania v roku 72 pred Kr. V kresťanskom svete je najznámejšia poprava Ježiša Krista a kríž sa preto stal symbolom kresťanstva. V súčasnosti sa tento spôsob popravy oficiálne nepraktikuje v žiadnom štáte na svete, no sú evidované prípady aj takejto popravy .
Človek odsúdený na ukrižovanie, bol najskôr zbičovaný. Potom zvyčajne vliekol priečny trám svojho kríža (lat. patibulum) až na popravisko. Tam už bola v zemi pripevnená zvislá časť kríža. Na popravisku bol odsúdený vyzlečený zo šiat a s roztiahnutými rukami bol priviazaný alebo pribitý klincami (tie prechádzali zápästiami a nie dlaňami, navzdory rozšírenému presvedčeniu) k priečnemu trámu. Trám bol potom zodvihnutý a pevne pripevnený k zvislej časti kríža asi 2,5 až 3,5 metra nad zemou. Následne boli priviazané alebo pribité klincami aj nohy (každá noha jedným klincom). Nad zločincovu hlavu bolo umiestené oznámenie, kde bolo uvedené jeho meno a zločin. Smrť bola zrejme spôsobená vyčerpaním alebo zlyhaním srdca. 
Základom kresťanstva je viera, že Ježiš Kristus ako vtelený Boh bol nespravodlivo odsúdený na smrť ukrižovaním, podstúpil ju dobrovoľne za všetkých ostatných ľudí z lásky k nim, aby ich vykúpil z dedičného hriechu a mohli byť spasení. Podľa kresťanského učenia následne po troch dňoch vstal z mŕtvych, znovu sa stretol s apoštolmi a ďalšími ľuďmi a na 40. deň vystúpil do neba.
Ukrižovaním boli v antickom Ríme a jeho provinciách popravovaní tí, ktorými vtedajšia spoločnosť najviac opovrhovala - politickí alebo náboženskí agitátori, piráti, vzbúrení otroci, nepriatelia impéria. Keďže išlo nielen o mimoriadne krutý, ale aj o nanajvýš ponižujúci trest a verejné zhanobenie, ktoré postihovalo aj česť rodiny odsúdeného, rímske právo nedovoľovalo ukrižovať rímskeho občana (najhorší možný verdikt pre občana bolo sťatie hlavy). Poprava ukrižovaním bola vyhradená len pre tých, ktorí žiadne občianske práva nemali. Perzský Šáhanšáh Dareios I. v roku 511 pred Kr. nechal v Babylone ukrižovať 3000 politických odporcov. V roku 175 pred Kr. Antiochos IV. nechal v Jeruzaleme zbičovat a ukrižovať židov. 
Existovalo niekoľko konštrukcií krížov. Jednou z nich bol typ, ktorý sa stal ikonou kresťanstva, pravdepodobne oveľa častejšie sa však používali kríže s jednoduchším zostavením v tvare písmena 'T' (priečka - patibulum nasadzovaná zvrchu na čap) alebo 'X' (tzv. ondrejský kríž). Nie vždy sa na popravy ukrižovaním používali kríže - počas stredoveku, ale aj v ranom novoveku v severnej Afrike pribíjali odsúdených namiesto na kríže na mestské brány (napr. Mameluci toto praktizovali v Káhire a v ďalších mestách). 
Podľa novších výskumov bolo zrejme v antickom Ríme oveľa častejšie než pribitie klincami používané priviazanie odsúdenca ku krížu povrazmi alebo povrieslami (húžvami), pravdepodobne z úsporných dôvodov (klince boli horšie dostupné a podstatne drahšie a nie vždy sa kvôli deformácii či zlomeniu dali použiť viacnásobne). K tomuto záveru viedol okrem iného fakt, že existuje prekvapivo málo archeologických nálezov ľudských kostrových pozostatkov z rímskeho obdobia, ktoré vykazujú stopy po ukrižovaní pribitím klincami (a to aj po zohľadnení okolnosti, že Rimania väčšinou nedovoľovali takto popravených pochovávať a telá boli ponechané napospas mrchožravým živočíchom). 
V niektorých častiach sveta sa dodnes praktizujú rituálne ukrižovania, nie ako poprava, ale ako súčasť náboženských obradov. V tejto súvislosti sú známe najmä Filipíny, kde sa na Veľký piatok dávajú dobrovoľne pribíjať na kríže mladí katolícki muži na znak pokánia. V tomto prípade sú klince dezinfikované, vedené cez dlane (v rozpore s historickou realitou) a po niekoľkých minútach sú "odsúdení" z krížov zvesení a ošetrení. Proti týmto praktikám sa kriticky stavajú lekári a zdravotnícke inštitúcie. S istou váhavosťou sa ku kritike pridáva aj samotná katolícka cirkev, avšak explicitne to nezakazuje.
Medicínske príčiny smrti ukrižovaním.
Podľa názoru dnešnej medicíny vedie ukrižovanie človeka k viacerým zlyhaniam, ktoré sú smrteľné - nastáva zlyhanie srdca, hypovolemický šok, acidóza, asfyxia, arytmia, a pľúcna embólia. Smrť môže vyplynúť z akejkoľvek kombinácie týchto faktorov alebo z iných príčin. Možná je aj sepsa po infekcii spôsobenej klincami či ranami, ktoré často predchádzali ukrižovaniu, s následným rozvojom septického šoku, prípadne ako dôsledok dehydratácie či útoku predátorov na znehybnené, poranené telo.
Teória pripisovaná Pierrovi Barbetovi ("The Cross and the Shoud", 1988) popisuje príčinu smrti to, že telesná hmotnosť ťažiaca telo s natiahnutými ramenami, spôsobí smrť udusením. Barbet vykonal počas 38 rokov mnoho experimentov a prišiel k záveru, že odsúdení by mali vážne ťažkosti pri nadychovaní kvôli hyperexpanzii svalov hrudníka a pľúc. Odsúdení by sa preto museli snažiť vzoprieť sa ramenami, čo by viedlo k vyčerpaniu, alebo by mali mať nohy podporené viazaním, pribitím k zvislému ramenu kríža alebo dreveným blokom. Podľa tejto teórie by sa po istom čase už od vyčerpania neboli schopní zdvihnúť a zomreli by udusením v priebehu niekoľkých minút. 
Doktor Frederick Zugibe vyvracal Barbetovu teóriu o udusení v niekoľkých publikáciách ("The Crucifixion of Jesus, Completely Revised and Expanded: A Forensic Inquiry", 2005) a televíznych vystúpeniach ("How Jesus Died - the Final 18 Hours").

</doc>
<doc id="163501" url="https://sk.wikipedia.org/wiki?curid=163501" title="Medokýš">
Medokýš

Medokýš môže byť:

</doc>
<doc id="163503" url="https://sk.wikipedia.org/wiki?curid=163503" title="Medokýš (prítok Silavy)">
Medokýš (prítok Silavy)

Medokýš je potok v dolnom Turci, v centrálnej časti okresu Martin. Je to ľavostranný prítok Silavy, meria 3,1 km a je tokom V. rádu.
Pramení v Turčianskej kotline, v podcelku Mošovská pahorkatina, v oblasti Jahodníckych hájov na severozápadnom svahu Kopanice (472,3 m n. m.), v nadmorskej výške približne 427 m n. m. Tečie územím mesta Martin. Od prameňa tečie smerom na sever, na ľavom brehu obteká rovnomenný minerálny prameň a z východu obteká sídlisko Ľadoveň. Ďalej tečie na krátkom úseku v podzemí a v blízkosti Národného cintorína sa stáča smerom na západoseverozápad. Napokon tečie opäť v podzemí okrajom intravilánu mesta, súbežne s ulicami Šoltésovej a Holubyho a západne od budovy Matice slovenskej ústi v nadmorskej výške cca 398 m n. m. do Silavy.

</doc>
<doc id="163505" url="https://sk.wikipedia.org/wiki?curid=163505" title="Horná dutá žila">
Horná dutá žila

Horná dutá žila (), je žila dlhá asi 6-7 cm, ktorá odvádza žilovú krv z oblasti hlavy, krku, stien hrudníka a čiastočne aj z prednej steny brušnej. Vzniká sútokom pravej a ľavej ramenohlavovej žily za rukoväťou mostíka. Do hornej dutej žily privádza žilovú krv z hrudníkovej steny nepárna žila ().

</doc>
<doc id="163506" url="https://sk.wikipedia.org/wiki?curid=163506" title="Cordón Caulle">
Cordón Caulle

Cordón Caulle je skupina postkalderových sopečných trhlín, sústredených pozdĺž dlhej a 2, širokej riftovej zóny v Čile, tiahnucej sa od pleistocénnej kaldery "Cordilerra Nevada" až k stratovulkánu Puyehue. Zóna spolu s kalderou je jediným miestom väčšej akumulácie ryolitových hornín a vulkanoklastík v južných Andách. Taktiež je to najväčšia geotermálna oblasť južnej časti Čile (rozloha 6 × ).
Napriek relatívnej blízkosti stratovulkánu Puyehue nie je zóna Cordón Caule geneticky zviazaná s vulkanizmom spomínaného stratovulkánu, ale predstavuje samostatné centrum s odlišnými tektonickými podmienkami a vlastnosťami magmy.
Počas 19. a 20. storočia bola zóna miestom viacerých erupcií ryolitových láv (bez bližšej lokalizácie). V rokoch 1921 – 1922 sa odohrala väčšia explózia, významná je aj erupcia v máji roku 1960, ktorá nasledovala po veľkom čilskom zemetrasení.

</doc>
<doc id="163507" url="https://sk.wikipedia.org/wiki?curid=163507" title="Puyehue">
Puyehue

Puyehue môže byť:

</doc>
<doc id="163508" url="https://sk.wikipedia.org/wiki?curid=163508" title="Giovanni Legrenzi">
Giovanni Legrenzi

Giovanni Legrenzi (* pokrstený 12. august 1626, Clusone – † 27. máj 1690, Benátky) bol taliansky organista a hudobný skladateľ barokového obdobia.
Život.
Narodil sa v Clusone neďaleko Bergama v Lombardii. V rokoch 1645 až 1656 pôsobil ako organista v chráme Santa Maria Maggiore v Bergame. Roku 1656 odišiel do Ferrary, kde sa stal majstrom kapelníkom ("maestro di cappella") v Akadémii svätého Ducha (Accademia dello Spirito Santo) a zotrval tam do roku 1665. 
O jeho živote v nasledujúcich piatich rokoch sa nič podstatné nevie. Uchádzal sa o zamestnanie v mnohých európskych mestách, ale nikde sa natrvalo neuchytil. V roku 1670 sa stal zbormajstrom v sirotinci "Ospedale dei Derelitti". Vo vtedajšom zmysle slova šlo o zariadenie medzi internátnou školou a konzervatóriom. Okrem sirôt a opustených detí sa tam na náklady mesta vychovávali aj nadané deti z riadnych rodín. Okrem toho bol od roku 1671 kapelníkom v kostole "Congregazione dei Filippini". O desať rokov neskôr vystriedal Antonia Sartoria vo funkcii zástupcu kapelníka chrámu sv. Marka v Benátkach, aby sa v roku 1685 stal v tomto chráme kapelníkom.
Najplodnejšie obdobie jeho opernej tvorby je okolo roku 1681, kedy komponoval minimálne dve opery ročne. Keď sa stal v chráme sv. Marka hlavným kapelníkom, sústredil sa skôr na chrámovú hudbu. K povinnostiam vtedajšieho „"maestro di cappella"“ patrila aj starostlivosť o ďalšie hudobné vzdelanie členov súboru. Medzi jeho študentov v tom čase patrili napr. aj Francesco Gasparini, Antonio Lotti alebo Giovanni Varischino.
Význam.
Legrenzi bol aktívny vo väčšine žánrov barokovej hudby severného Talianska vrátane opery, vokálnej chrámovej hudby a inštrumentálnej hudby.
Legrenzovo dielo upadlo neprávom do zabudnutia. Zatienili ho mená jeho žiakov (Antonio Vivaldi, Antonio Caldara), ktorí doviedli do dokonalosti myšlienky Giovanniho Legrenza. Zaslúžil sa okrem iného o rozvoj sonátovej formy, ktorej dal pevný rád. Dbal na zreteľné kontrasty medzi jednotlivými vetami a predpisoval aj tempá jednotlivých častí, čo nebolo dovtedy zvykom. V jeho sonátach pre dva nástroje ("sonatas a due") a triových sonátach ("sonatas a tre") boli party jednotlivých nástrojov prakticky rovnocenné. Podobne jeho kantáty po formálnej stránke významne ovplyvnili dielo Alessandra Scarlattiho.

</doc>
<doc id="163509" url="https://sk.wikipedia.org/wiki?curid=163509" title="Ghostwriter">
Ghostwriter

Ghostwriter je profesionálny spisovateľ platený za písanie, ktoré sa oficiálne pripíše inému autorovi. Ghostwriterov si často najímajú celebrity či politici na písanie autobiografií, článkov, kníh, textov piesní a pod.

</doc>
<doc id="163526" url="https://sk.wikipedia.org/wiki?curid=163526" title="Dolná dutá žila">
Dolná dutá žila

Dolná dutá žila () je žila, ktorá odvádza žilovú krv z dolných končatín, z orgánov panvy a jej stien, zo stien brucha a párových orgánov dutiny brušnej. 
Vzniká sútokom spoločných bedrových žíl () vo výške L4, prebieha po pravom obvode tiel driekových stavcov napravo od brušnej aorty a po prestupe cez bránicu prerazí perikard a končí vústením do pravej predsiene srdca. Vo svojom priebehu dvakrát zhrubne, prvýkrát po vústení obličkových žíl (), ktoré vedú krv z obličiek a nadobličiek a druhýkrát tesne pod bránicou v priebehu cez pečeň po vústení pečeňových žíl (), ktoré odvádzajú žilovú krv z pečene.
Do dolnej dutej žily sa vlievajú aj párové driekové žily, ktoré zbierajú krv z brušnej steny, a sprevádzaju rovnomenné tepny brušnej aorty.

</doc>
<doc id="163533" url="https://sk.wikipedia.org/wiki?curid=163533" title="Puyehue (sopka)">
Puyehue (sopka)

Puyehue je neaktívny stratovulkán, nachádzajúci sa v čilskom regióne Los Lagos. Sopka leží na staršej, širokej kaldere, jej vrchol je ukončený menšou, širokou kalderou a na jej stavbe sa podieľa celá škála výlevných hornín – od bazaltov až po ryolity. V historickej dobe neboli zaznamenané žiadne erupcie, no dacitové lávové prúdy na západnom svahu sú relatívne mladé – holocénne. Erupcia v roku 1960 bola mylne pripísaná sopke Puyehue, no skutočným pôvodcom bola trhlinová zóna Cordón Caulle, nachádzajúca sa asi severozápadne.

</doc>
<doc id="163542" url="https://sk.wikipedia.org/wiki?curid=163542" title="Killing Joke">
Killing Joke

Killing Joke je anglická rocková skupina založená v roku 1979. Zakladajúci členovia - spevák Jeremy "Jaz" Coleman a gitarista Geordie Walker sú jedinými členami kapely, ktorí vystupujú dodnes.
Ich žáner sa dá klasifikovať ako post-punk, alebo New Wave neskorých 70. rokov. Ich vplyv sa prejavil v skupinách ako Nirvana, Ministry, Nine Inch Nails, Big Black, Prong, Metallica, Jane's Addiction, Soundgarden, Foo Fighters, Econoline Crush, Faith No More a Korn.

</doc>
<doc id="163545" url="https://sk.wikipedia.org/wiki?curid=163545" title="Dundee (Škótsko)">
Dundee (Škótsko)

Dundee (v škótskej gaelčine: "Dùn Dèagh") je štvrté najväčšie mesto Škótska. Žije v ňom 143 090 obyvateľov. Spolu s priľahlými oblasťami ako Monifieth, Birkhill a Invergowrie má 170 000 obyvateľov. Leží na severnom brehu ústia rieky Tay do Severného mora. V minulosti bolo a aj dnes je strediskom vedy a výskumu, bola tu postavená napríklad expedičná loď Roberta Scotta.
Dejiny mesta začínajú piktským osídlením zo železnej doby. V stredoveku bolo miestom viacero dôležitých bitiek. Prudko začalo rásť počas priemyselnej revolúcie vďaka priemyslu spracovávajúcemu jutu. Vtedy bolo tiež známe zaváraninamy a žurnalistikou. Najviac obyvateľov, takmer 200 000 malo mesto v 70.rokoch 20. storočia.
Od začiatku 80. rokov sa rozvíja tiež biomedicínsky priemysel a priemysel nových technológií. Napríklad dundeeské spoločnosti podnikajúce v oblasti digitálneho zábavného priemyslu, ovládajú 10% britského trhu. V meste sídlia dve univerzity, Škótske tanečné divadlo ("Scottish Dance Theatre"), pravidelne tu účinkuje Kráľovský škótsky národný orchester.
Partnerské mestá.
Nasledovné mestá sú partnerské mestá Dundee: 

</doc>
<doc id="163547" url="https://sk.wikipedia.org/wiki?curid=163547" title="Krist Novoselic">
Krist Novoselic

Krist Novoselic (*16. máj 1965, Compton, Kalifornia, USA) je americký hudobník, basgitarista, najznámejší vďaka účinkovaniu v skupine Nirvana. Má chorvátskych predkov. Po rozpade skupiny Nirvana založil kapelu Sweet 75 a neskôr Eyes Adrift. V rokoch 2006 – 2009 hral s punkovou kapelou Flipper, s ktorou nahral jeden štúdiový album.

</doc>
<doc id="163548" url="https://sk.wikipedia.org/wiki?curid=163548" title="Rádiolokátor">
Rádiolokátor



</doc>
<doc id="163549" url="https://sk.wikipedia.org/wiki?curid=163549" title="Prince">
Prince

Prince, vlastným menom Prince Rogers Nelson (* 7. jún 1958, Minneapolis, Minnesota, USA† 21. apríl 2016, Chanhassen) bol americký hudobník, spevák a herec. Jeho piesne majú rôzny hudobný štýl - hlavne R&amp;B, funk a soul.

</doc>
<doc id="163550" url="https://sk.wikipedia.org/wiki?curid=163550" title="Devätoro">
Devätoro

"Devätoro je aj všeobecne číslovka vyjadrujúca pri pomnožných a podobných podstatných menách počet deväť alebo číslovka vyjadrujúca počet deväť ako súhrn".
Devätoro (iné názvy: Deviatka, Enneada/Enneáda [ ], Pesedžet [po egyptsky "pesedžet"]) je niektorá z (presne alebo približne devätčlenných) skupín božstiev v egyptskej mytológii, ktoré sa viazali k určitému miestu alebo súboru mýtov. 
Egypťania pripisovali mimoriadny význam číslu tri, zvykli vytvárať božské triády (napr. Memfidská triáda) a Devätoro bolo ako číslo 3×3 vyjadrením najvyššej božskej moci. Nemusel súhlasiť s počtom bohov v zoskupení. 
V panteóne starovekého Egypta jestvovalo viacero Devätôr, z nich najvýznamnejšia bola Devätoro z Onu (Heliopolisu). Ďalej poznáme Devätoro z Abyda (zahŕňajúce siedem bohov) a Karnaku (v počte 15 bohov). Niektorí faraóni dokonca ustanovovali Devätorá obsahujúce ich zbožštené podoby. Najznámejším z nich je Sethi I., ktorý v chráme v Redesijah uctieval Devätoro zložené zo šiestich významných božstiev a troch podôb vlastnej kráľovskej osoby.
Onské Devätoro.
Pôvod Onského Devätora (iné názvy: Iun(u)ské/Heliopoliské Devätoro, Onská/Iun(u)ská/Heliopoliská Deviatka, Onská/Iun(u)ská/Heliopoliská Enneada, Onská/Iun(u)ská/Heliopoliská Enneáda) nie je presne známy. Podľa starších hypotéz vzniklo ako protipól ku kultom iných bohov, obzvlášť Usireho, aby ňou kňazi z Onu propagovali vlastného slnečného boha Réa (ktorý bol stotožňovaný s Atumom). Ako sa však zdá, Devätoro bolo ustanovené v úpadkovom období Réovho kultu počas 6. dynastie a jeho zavedenie viedlo k obnoveniu moci slnečných kňazov.
Stvoriteľský mýtus.
Podľa kozmogónie mesta On jestvoval na počiatku bezbrehý oceán prvotnej vody nazývaný Nun (Nu). Z neho povstal Atum, božský stvoriteľ uctievaný v One. S jeho „stvorením“ je spojená predstava prvotného pahorku benben vynárajúceho sa z vôd. Tento symbol sa objavuje neskôr v podobe obelisku po celom Egypte a dal meno aj Onskému chrámu "Hewet-benben" (Dom benben). V inej verzii mýtu sa Atum zrodil z lotosu, ktorý vyrástol z vôd Nun. Atum bol ako boh dokonalý a celistvý, obsahoval už všetko stvorenie, mužský aj ženský princíp. Z tejto svojej úplnosti stvoril dve božstvá – mužského Šova (vzduch alebo sucho) a ženskú Tefnut (vlhkosť). Podľa jedného podania Atum „vyprskol Šova a vypľul Tefnut“. Podľa iného, menej poetického podania stvoril bohov Atum masturbáciou. Zo spojenia Šova a Tefnut sa zrodili Geb (zem) a Nut (nebesá) a z ich spoločného objatia zasa štyria božskí súrodenci – Usire, Eset, Sutech a Nebtet – ktorí završujú Veľké Devätoro. 
Kráľovský mýtus.
Na stvoriteľský mýtus nadväzuje mýtus o Usireovi a Esete, ktorý mal tvoriť spojenie medzi abstraktnou, bežným ľuďom ťažko prístupnou teológiou kňazov a populárnym mýtom legitimizujúcim kráľovskú vládu. Podľa neho je Gebom, prvým vládcom Egypta, za ktorého panuje na svete akýsi Zlatý vek, ustanovený za faraóna Usire a stáva sa z neho akýsi archetyp božského faraóna. Jeho brat Sutech mu moc závidí, a preto ho zabije a sám sa stáva vládcom. Bratovo telo roztrhá a jeho kusy porozhadzuje po celom Egypte. Usireho manželka Eset jednotlivé časti božieho tela nájde, spojí ich a s pomocou Anupa zabalzamuje, čím je Usire oživený a zaujme miesto vládcu na druhom svete. Počas tohto procesu s ním Eset počne syna Hora, ktorý dostane za úlohu otcovu vraždu pomstiť. Hor vo veľkom kozmickom zápase Sutecha zosobňujúceho chaos a v neskoršej dobe i vpád cudzích dobyvateľov do Egypta porazí a sám sa stáva faraónom Egypta. Jeho víťazstvo však nie je konečné a zápas medzi poriadkom, maat, a jeho porušením prebieha neustále, pričom kráľ je považovaný za vtelenie Hora, a teda udržiavateľa poriadku.

</doc>
<doc id="163551" url="https://sk.wikipedia.org/wiki?curid=163551" title="George Harrison">
George Harrison

George Harrison (* 25. február, 1943, Liverpool, Anglicko – † 29. november, 2001, Los Angeles, Kalifornia, USA) bol anglický rockový gitarista, spevák, skladateľ známy ako hráč na sólovú gitaru v skupine The Beatles.
Stručný prehľad.
Po rozpade skupiny The Beatles mal Harrison úspešnú najprv sólovú umeleckú kariéru a potom aj ako člen superskupiny nazvanej "Traveling Wilburys".
Bol obdivovateľom indickej kultúry a hinduizmu. Tieto dva záujmy hrali dôležitú úlohu v jeho živote a v jeho tvorbe. Bol napríklad jedným z prvých, kto predviedol západným poslucháčom populárnej hudby indický strunový hudobný nástroj: sitar.
Bol jedným zo skladateľsky najúspešnejších členov skupiny The Beatles. Hneď v roku 1970 vydal svoj hit „My Sweet Lord“ za ktorým nasledovali ďalšie: „Give Me Love (Give Me Peace on Earth)“ (1973), „All Those Years Ago“ (1981) a „Got My Mind Set on You“ (1987). Všetky tieto štyri hity sa v čase svojho vydania dostali na prvé pozície v hudobných rebríčkoch.
Trojalbumu Georga Harrisona "All Things Must Pass" patrí prvenstvo za najlepšie predávaný album sólovej tvorby bývalých členov skupiny The Beatles. Na nahrávaní tohto albumu sa spolupodieľali aj Eric Clapton, Ringo Starr, Phil Collins, Bob Dylan…
Harrison bol organizátorom prvého veľkého rockového benefičného koncertu, ktorý usporiadal 1. augusta, 1971 pod názvom The Concert for Bangladesh. Tohto koncertu sa zúčastnili Billy Preston, Leon Russel, Eric Clapton, Bob Dylan a Ringo Starr. Koncert zarobil pre UNICEF 243 418 USD a zisk z predaja hudobných a DVD nosičov z tohto koncertu ide na konto UNICEF dodnes.
George Harrison bol zakladateľom filmovej produkčnej spoločnosti "Handmade Films", v ktorej boli angažovaní napríklad aj Madonna a členovia komediálnej skupiny nazvanej Monty Python. Táto spoločnosť pôvodne vznikla vlastne preto, lebo chcela dokončiť film tejto komediálnej skupiny s názvom "Život Briana" ("Life of Brian"), od nakrúcania ktorého v tom čase odstúpila spoločnosť "EMI films".
Roku 2004 bol Geroge Harrison uvedený ako sólový umelec do rokenrolovej siene slávy.
Mladosť a začiatky.
George vyrastal v harmonickej írskej katolíckej rodine (matka Louisa Harrisonová, otec Harold Harrison) v anglickom meste Liverpool spoločne s tromi súrodencami (sestrou Louise, bratmi Haroldom ml. a Petrom). Do školy začal chodiť na "Dovedale Road Infants &amp; Juniors School", v blízkosti Jednej zo slávnych liverpoolskych ulíc menom Penny Lane. Chodil na rovnakú základnú školu ako John Lennon, no nepoznali sa.
Na gymnáziu v Quarry Bank poznal Paula McCartneyho. Ako jedenásťročný sa dostal na "Liverpool Institute for Boys", kde sa opäť stretol s Paulom McCartneyom. I keď sa George s Paulom McCartneyom poznali už od roku 1954, nespájal ich záujem o hudbu. V tom čase bývali obidvaja v tej istej štvrti Liverpoolu a chodili spolu tým istým (poschodovým) školským autobusom, niekedy spolu tajne pofajčievali na jeho hornom poschodí.
Neskôr ho Paul McCartney učil hrať prvé akordy. V trinástich rokoch Harrisonovi rodičia kúpili prvú gitaru. Po počiatočnom slabom záujme o hru začal George pravidelne cvičiť a robiť pokroky, počúval nahrávky a snažil sa ich napodobňovať. Stal sa natoľko posadnutý hraním na gitaru, že dokázal na nej hrať až do krvácajúcich prstov. Po čase mu matka kúpila poriadny nástroj. Aby mame George splatil výdavky, ktoré s kúpou tohto nástroja mala, nastúpil ako poslíček u mäsiara. Školu Liverpool Institute for Boys neukončil, opustil ju a stal sa elektrikárskym učňom v obchodnom dome. V tej dobe založil svoju prvú hudobnú skupinu The Rebels. Jeho veľkým vzorom bol americký gitarista Buddy Holly. Ďaľším hudobným vzorom hlavne v hre na gitare bol aj Chet Atkins, americký gitarista, hudobný producent a skladateľ.
Od Quarrymen po The Beatles.
McCartney v roku 1958 zoznámil Harrisona s Johnom Lennonom a priviedol ho do ich hudobnej skupiny "Quarrymen", ktorá si neskôr zmenila názov na na "Johnny and the Moondogs". V roku 1959 sa skupina znovu premenovala, tentoraz na "The Silver Beetles". Od roku 1960 si názov skupiny skrátili na The Beatles, použili slovnú hračku, ktorá spojila chrobákov ("beetles") s rytmickým úderom, tepom ("beat"). George nebol oficiálne oslovený aby sa stal členom skupiny. Vzhľadom na svoj vek oproti ostatným členom vyzeral ako dieťa. Príležitostne ho však požiadali aby s nimi hral na gitaru. Skupina dostala angažmán v nemeckom Hamburgu. George v tom čase ešte nebol plnoletý a nemal pracovné povolenie a tak bol predčasne vyhostený z Nemecka späť do Anglicka. Po odchode pôvodného basového gitaristu skupiny Beatles, Stuarta Sutcliffa jeho nástroj preberá Paul McCartney a McCartneyovu sólovú gitaru preberá George Harrison. Do skupiny zapadol aj preto, lebo ju svojim vzhľadom dopĺňal: Lennon bol oficiálnym lídrom, McCartney bol považovaný za „švárneho chrobáka“ a Harrison bol svojim detským vzhľadom príťažlivý. Hlavne v začiatkoch George nebol technicky skúseným v hre na gitaru. Pri nahrávaní v štúdiu niekedy musel McCartney stáť nad ním a dávať pozor aby zahral to, čo bolo skomponované, inokedy ho pri nahrávaní drezúroval ich producent George Martin. Časom sa vypracoval a koncom 60. rokov bol George Harrison preslávený svojou originálnou technikou v hre na rytmickú a sólovú gitaru.
V začiatkoch skupiny The Beatles boli hity skupiny väčšinou skomponované legendárnou dvojicou John Lennon (text, poetika, hudba)/ Paul McCartney (hudba, text). George Harrison v tom čase mnoho príležitostí k presadzovaniu vlastnej tvorby nedostal. Harrisonova tvorba sa zo začiatku objavovala na albumoch The Beatles skôr výnimočne. K jeho najúspešnejším skladbám patria "Here Comes The Sun" (1969), "Something" (1969), "White My Guitar Gently Weeps" (1968).
Počas "beatlemánie"(1963-1965) bol Harrison často krát označovaný ako tichý beatle. Bol známy svojou uzavretou povahou a sklonom k vyhýbaniu sa odpovediam na tlačových konferenciách.
V roku 1964 spoznal George pri natáčaní filmu "Ťažký deň" modelku Pattie Boyd. Svadbu mali 21. januára 1966.
V rokoch 1966 až 1969 mal George problémy s drogovou závislosťou. Užíval LSD, marihuanu… Na albume "Rubber Soul" z roku 1965 sú nahrané prvé Georgove pokusy v hre na indický strunový nástroj, sitar. V tej dobe sa stretol s Ravim Shankarom, indickým hudobným skladateľom a predovšetkým vynikajúcim hráčom na tento nástroj, ktorý sa stal jeho priateľom a učiteľom. George sa začal intenzívne zaujímať o indickú kultúru a meditáciu. V roku 1969 sa George stal význačným priaznivcom hnutia Hare Krišna, odpútal sa tak od drog, ale zároveň to narušilo jeho súkromný život a manželka Pattie Boyd po osobných nezhodách odchádza k Ericovi Claptonovi.
Sólová kariéra.
Ešte počas pôsobenia v Beatles vydáva Harrison dva sólové albumy – "Wonderwall Music" (1968) a "Electronic Sound" (1969), ktoré nemali u kritiky príliš priaznivý ohlas. V prvom prípade ide o soundtrack k filmu, v druhom o experimentálny album syntezátorovej hudby. 
V roku 1970 vychádza Harrisonovi veľmi úspešný album "All Things Must Pass" so slávnou skladbou „My Sweet Lord“ (ospevujúcou Krišnu), pre ktorú sa Harrison dostal v roku 1976 pred súd, kde bol obvinený z plagiátorstva (pre podobnosť so skladbou „He's So Fine“ z roku 1962 od newyorskej skupiny Chiffons).
1. augusta 1971 usporiadal George Harrison v newyorskej Madison Square Garden dobročinný koncert pre Bangladéš („"Concert for Bangladesh"“), krajinu, kde počas vojny za nezávislosť proti Pakistanu vplyvom cyklónu Bhola (r. 1970) došlo k obrovským záplavám a tým k humanitárnej katastrofe. Na koncerte vystúpila superskupina zložená z mnohých slávnych hudobníkov tej doby ako boli.: Bob Dylan, Eric Clapton, Ringo Starr, Billy Preston, Ravi Shankar… Z koncertu bol vydaný úspešný hudobný album a celovečerný film.
Po nasledujúcom vynikajúcom albume "Living in the Material World" zakladá George Harrison v roku 1974 vlastnú gramofónovú firmu "Dark Horse". Album s rovnakým názvom nie je úspešný a jeho sólové turné po USA nie je príliš pozitívne prijaté kritikou. V roku 1974 žil George nejaký čas s modelkou Kathy Simmons, bývalou priateľkou Roda Stewarta. Potom začal jeho vzťah s Mexičankou Olivie Trinidad Ariasovou, sekretárkou firmy A&amp;M, ktorá bola distribútorom albumov jeho hudobnej spoločnosti. Mesiac pred ich svadbou, 1. augusta 1978, sa im narodil syn Dhani.
V medziobdobí vydával Harrison i naďalej s väčším, či menším úspechom sólové albumy. Úspešnejší "Thirty Three &amp; 1/3" či "George Harrison". Vždy však išlo o melodicky silné a textovo zaujímavé skladby, George sa stále držal svojho štýlu a odmietal prijímať vtedajšie hudobné trendy. Toto mohlo byť dôvodom, poklesu predajnosti jeho albumov.
Po smrti Johna Lennona (8. decembra 1980) sa Harrison izoloval od okolitého sveta a venoval sa väčšinou filmovej produkcii v novo založenej spoločnosti "Hand Made Films" a svojej rodine. Až v roku 1985 sa vrátil na koncertné pódium (v spomienkovom programe Carla Perkinsa). Vystúpil aj na charitatívnom koncerte vo Wembley.
V roku 1987 mu vyšiel nový album "Cloud Nine", ktorý sa dostal do prvej desiatky rebríčkov hitparád a z albumu vyšiel i hitový singel „Got My Mind Set on You“. V roku 1988 sa Harrison spojil s hudobníkmi Royom Orbisonom, Jeffom Lynneom, Bobom Dylanom a Tomom Pettym a nahrávajú dva albumy superskupiny, ktorá si dala názov "Traveling Wilburys".
Koncom 90. rokov začal Harrison (silný fajčiar) svoj boj s rakovinou. Najprv mu boli odstránené nádory v hrdle a neskôr aj na pľúcach.
Choroba a smrť.
30. decembra 1999 vnikol do jeho domu Michael Abram, ktorý ho napadol s nožom a spôsobil mu viacnásobné bodné zranenia, medziiným mu spôsobil aj poranenie pľúc. Harrison spoločne s manželkou Oliviou s ním zápasili a podarilo sa im ho zadržať. 35 ročný Abram bol psychicky narušený, bol presvedčený, že ho George ovláda a že má poslanie od boha aby Harrisona zabil a bol neskôr zbavený právnej zodpovednosti za svoj čin. Po tejto príhode sa traumatizovaný Harrison ešte viac uzavrel pred okolitým svetom.
Roku 2001 sa George objavil ako hosť pri nahrávaní albumu "Zoom" skupiny "Electric Light Orchestra", kde hral na bezpražcovej gitare a naspieval vokály. Nahrávania tohto albumu sa zúčastnil aj ďalší "exbeatle" Ringo Starr.
29. novembra, 2001 George Harrison podľahol rakovine pľúc v Los Angeles v Kalifornii. Podľa dostupných informácií bol jeho popol vysypaný do posvätnej indickej rieky Gangy. Krátko pred smrťou pracoval na novom albume, ktorý dokončili Jeff Lynne, syn Dhani a bubeník Jim Keltner. Bol vydaný pod názvom "Brainwashed" v roku 2002.

</doc>
<doc id="163552" url="https://sk.wikipedia.org/wiki?curid=163552" title="Irssi">
Irssi

Irssi je konzolový klient vyvíjaný primárne pre linuxové systémy, no dnes ho možno spustiť aj na operačnosm systéme Windows alebo inom systéme. Je určený pre protokol IRC, možno si stiahnuť veľa tém a skriptov z jeho oficiálnej stránky. Primárne ho vytvoril Timo Sirainen v programovacom jazyku C.
Pre irrsi je dostupný aj SILC plugin.

</doc>
<doc id="163558" url="https://sk.wikipedia.org/wiki?curid=163558" title="Malý potok (prítok Pivovarského potoka)">
Malý potok (prítok Pivovarského potoka)

Malý potok je potok v dolnom Turci, v západnej časti okresu Martin, tečie na katastrálnom území mesta Martin. Je to ľavostranný prítok Pivovarského potoka, meria 3 km a je tokom V. rádu.
Prameň.
Pramení v Malej Fatre, v podcelku Lúčanská Fatra, v časti Lúčanské Veterné hole, na východojuhovýchodnom svahu Krížavy (1 456,7 m n. m.) a pod Chatou na Martinských holiach, v nadmorskej výške približne 1 210 m n. m.
Opis toku.
Od prameňa tečie sprvu na východ, podteká cestu vedúcu na Martinské hole, zľava priberá krátky prítok zo západného svahu Kalužnej (1 160,8 m n. m.) a preteká Malou dolinou. Ďalej tečie juhovýchodným smerom, potom prechodne viac východojuhovýchodným smerom a tečie priamo popod sedačkovú lanovku na Martinské hole. Na dolnom toku už pokračuje juhovýchodným smerom geomorfologickou časťou Martinské predhorie, kde tečie južným okrajom chatovej osady Osikovo a potom cez rekreačnú osadu Podstráne, kde sa v nadmorskej výške cca 501 m n. m. vlieva do Pivovarského potoka.

</doc>
<doc id="163560" url="https://sk.wikipedia.org/wiki?curid=163560" title="Krásny potok">
Krásny potok

Krásny potok je potok v dolnom Turci, v západnej časti okresu Martin, preteká katastrálnym územím mesta Martin. Je to ľavostranný prítok Turca, meria 4,4 km a je tokom IV. rádu.
Prameň.
Pramení v Malej Fatre, v podcelku Lúčanská Fatra, v časti Martinské predhorie, juhojuhozápadne od rekreačnej osady Podstráne v nadmorskej výške približne 690 m n. m.
Opis toku.
Od prameňa tečie najprv na krátkom úseku na východ, potom prechodne na severovýchod a opäť na východ. Ďalej sa stáča na juhovýchod, vteká do Turčianskej kotliny, tu napája malú vodnú nádrž a na krátkom úseku tečie opäť východným smerom. Vzápätí sa stáča na juhovýchod, preteká priemyselnou zónou mesta, kde sa esovito stáča a z pravej strany priberá Zlámaný potok. Napokon tečie na krátkom úseku na východ a juhozápadne od železničnej stanice sa v nadmorskej výške cca 394 m n. m. vlieva do Turca.

</doc>
<doc id="163561" url="https://sk.wikipedia.org/wiki?curid=163561" title="Rick Allen (bubeník)">
Rick Allen (bubeník)

Richard John Cyril Allen (* 1. november 1961, Dronfield, Spojené kráľovstvo) je anglický bubeník skupiny Def Leppard. 31. decembra 1984 mal dopravnú nehodu, ktorá neskôr spôsobila amputáciu ľavej ruky. Aj napriek tomuto handicapu Allen zostal v skupine a pôsobí ako profesionálny bubeník dodnes.
Britský on-line hudobný magazín Gigwise zaradil Allena roku 2008 v rebríčku " 100 Greatest Drummers Of All Time" na siedme miesto.

</doc>
<doc id="163562" url="https://sk.wikipedia.org/wiki?curid=163562" title="Šu">
Šu

Šu alebo Šov (), , je jedným z deviatich prvotných egyptských božstiev heliopoliského Devätora – kozmogonického konceptu z mesta Iunu (, 13. dolnoegyptský kraj). Jeho meno znamená „sucho“ alebo „Ten, ktorý zdvíha“ a je zosobnením vzduchu. Pôvodne bol Šu snáď tiež solárnym božstvom či mal aspoň spojitosť so slnkom, ale táto jeho funkcia bola potlačená na úkor iných solárnych božstiev.
Šu bol stvorený podľa jedného mýtu tým, že ho Atum vyprskol (sloveso malo snáď evokovať jeho meno) alebo častejšie pri Atumovej masturbácii. Spolu so svojou sestrou Tefnut (vlhkosť) splodili dvojicu Geb (zem, boh) a Nut (obloha, bohyňa). Na Atumov príkaz nakoniec dve božstvá, ktoré zotrvávali v nekonečnom sexuálnom styku, oddelil a postavil sa medzi nich, takže podopieral Nut nad Gebom. Pretože Šu predstavoval vzduch, bol považovaný za chladivý, upokojujúci vplyv a bol spájaný s pokojom a poriadkom "maat". Bol zobrazovaný s pštrosím perom na hlave, čo bol i hieroglyfický znak pre jeho meno.
V mýte neskoršieho dáta, ktorý rozpráva o prírodných katastrofách na konci Starej ríše, sa hovorí o tom, ako sa Šu a Tefnut pohádali a Tefnut odišla z Egyptu do Núbie (kde bolo podnebie vždy miernejšie). Podľa mýtu Šu rýchlo zistil, ako veľmi mu Tefnut chýba, ale ona sa premenila na mačku a odohnala každého boha i človeka, ktorý sa k nej chcel priblížiť. Až keď sa boh Thovt preobliekol, podarilo sa mu ju presvedčiť, aby sa vrátila.

</doc>
<doc id="163563" url="https://sk.wikipedia.org/wiki?curid=163563" title="Dundee">
Dundee

Dundee môže byť:

</doc>
<doc id="163564" url="https://sk.wikipedia.org/wiki?curid=163564" title="Bumbershoot">
Bumbershoot

Bumbershoot je hudobný festival, ktorý sa koná každoročne v Seattle. Každý rok počas sviatku Labor Day v Seattle Center tu vystupujú viacerí interpreti. Názov 'bumbershoot' pochádza z hovorového označenia slova dáždnik.
V roku 2007 tu vystúpili skupiny ako Wu-Tang Clan, The Shins a Panic! at the Disco. Miestna skupina Modest Mouse tu často vystupuje, no svoju účasť v roku 2007 nepotvrdili.
Počas 80.rokov tu vystupovali umelci ako The Eurythmics, James Brown, Spinal Tap, či Tina Turner.

</doc>
<doc id="163565" url="https://sk.wikipedia.org/wiki?curid=163565" title="Tefnut">
Tefnut

Tefnut () je jedným z deviatky prvotných božstiev (Enneady) podľa kozmogónie mesta On (Heliopolis). Jej meno znamená „vlhkosť“ alebo „vlhké vody“ (tj. dážď alebo rosu) a bola zosobnením vody a s ňou spojenej plodnosti. Jej presná úloha v kulte Enneady nie je jasná, zdá sa, že jej nebola pripisovaná veľká dôležitosť. Niekedy býva stotožňovaná s okom slnka, svojho otca, a v tejto roli zobrazovaná s leviou hlavou, čo ju pripodobňuje bohyni Sechmet.
Tefnut bola spolu so svojim bratom Šovom (vzduch) stvorená Atumom buď tým, že ju vypľul (sloveso , možno malo evokovať jej meno), alebo pri Atumovej masturbácii. S bratom mala dve deti – boha Geba (zem) a bohyňu Nut (obloha).
V mýte neskoršieho dáta, ktorý rozpráva o prírodných katastrofách na konci Starej ríše, sa hovorí o tom, ako sa Šov a Tefnut pohádali a Tefnut odišla z Egyptu do Núbie (kde bolo podnebie vždy miernejšie). Podľa mýtu Šov rýchlo zistil, ako veľmi mu Tefnut chýba, ale ona sa premenila na mačku a odohnala každého boha i človeka, ktorý sa k nej chcel priblížiť. Až keď boh Thovt použil prevlek, podarilo sa mu ju presvedčiť, aby sa vrátila.

</doc>
<doc id="163566" url="https://sk.wikipedia.org/wiki?curid=163566" title="Communication Breakdown">
Communication Breakdown

„Communication Breakdown“ je pieseň skupiny Led Zeppelin z ich debutového albumu. Bola to jedna z prvých piesní na ktorej pracovali Robert Plant a Jimmy Page spolu. Na albume sa nachádza na treťom mieste B–strany LP.
Gitarový riff bol inšpirovaný skladbou "Nervous Breakdown" od Eddie Cochrana.
V USA sa objavila ako singlovka, no nedostala sa do rebríčka.
V roku 2002 skupina Iron Maiden ju nahrala ako coververziu na ich Eddie's Archive box set.

</doc>
<doc id="163567" url="https://sk.wikipedia.org/wiki?curid=163567" title="Sulcusuchus">
Sulcusuchus

Sulcusuchus je vymretý rod plazov s jediným druhom Sulcusuchus erraini. Zaraďuje sa ako:
Druhé zaradenie vyplýva z článku "Gasparini, Z. &amp; M. de la Fuente. 2000. Turtles and plesiosaurs of the La Colonia Formation (Upper Cretaceous) from Patagonia, Argentina. Revista Espanola de Paleontologia 15 (1), január 2000: 23 – 35", ale väčšina autorov ho ignoruje.
Sulcusuchus sa vyskytoval v neskorej kriede na území dnešnej Argentíny.

</doc>
<doc id="163568" url="https://sk.wikipedia.org/wiki?curid=163568" title="Krásny potok (prítok Turca)">
Krásny potok (prítok Turca)



</doc>
<doc id="163569" url="https://sk.wikipedia.org/wiki?curid=163569" title="Husí potok">
Husí potok

Husí potok môže byť:

</doc>
<doc id="163571" url="https://sk.wikipedia.org/wiki?curid=163571" title="Gian Francesco Malipiero">
Gian Francesco Malipiero

Gian Francesco Malipiero (* 18. marec 1882, Benátky, Taliansko – † 1. august 1973, Treviso) bol taliansky hudobný skladateľ, hudobný vedec a editor.
Život.
Narodil sa v Benátkach ako syn klaviristu a dirigenta Luigi Malipiera a vnuk operného skladateľa Francesca Malipiera. Nemal preto žiadny problém v prístupe k hudobnému vzdelaniu. So svojim otcom sa na krátky čas usadil vo Viedni, kde v rokoch 1898 až 1899 študoval na konzervatóriu. Potom sa vrátil k matke do Benátok a študoval skladbu a kontrapunkt na Liceo Musicale u Marca Enrica Bossiho. Keď Bossi odišiel do Bologne venoval sa samostatne štúdiu partitúr klasikov raného talianskeho baroka, najmä Claudia Monteverdiho a Girolama Frescobaldiho a pripravil ich na vydanie v Biblioteca Marciana. Absolvoval v Bologni a stal sa asistentom slepého skladateľa Antonia Smareglia.
V roku 1908 navštevoval prednášky skladateľa Maxa Brucha v Berlíne, ale omnoho významnejšie bolo pre neho stretnutie so súdobou hudbou v Paríži. Hlboko na neho zapôsobili diela Claude Debussyho, Richarda Straussa, ale najmä Svätenie jari Igora Stravinského. Pod dojmom z týchto hudobných stretnutí časť svojich dovtedajších skladieb zničil. V roku 1913 získal štyri ceny za kompozíciu, keď na Accademia Nazionale di Santa Cecilia v Ríme predložil päť skladieb pod piatimi rôznymi pseudonymami.
V roku 1921 bol Malipiero menovaný za profesora skladby na konzervatóriu v Parme, ale po troch rokoch rezignoval a venoval sa len skladateľskej a edičnej činnosti. V roku 1923 spoločne s Alfredom Casellom a Gabriele D’Annunziom založili "Spoločnosť pre novú hudbu (Corporazione delle Nuove Musiche)". S fašistickým vodcom Talianska Benitom Mussolinim nemal žiadne problémy až dovtedy, kým nezhudobnil Pirandellovo libreto "La favola del figlio cambiato", ktoré bolo pochopené ako protest proti fašizmu. Malipiero si nepomohol ani tým, že svoju ďalšiu operu "Julius Caesar" venoval veľkému vodcovi.
Uchýlil sa do malého mestečka Asolo, kde sa až do roku 1942 venoval intenzívnej práci na úplnom vydaní diela Claudia Monteverdiho. Znovu (1932) bol menovaný za profesora skladby, tentoraz na "Liceo Musicale" v Benátkach, kde zotrval až do roku 1952. V roku 1947 sa stal riaditeľom Vivaldiho ústavu ("Istituto Italiano Antonio Vivaldi") a preukazoval tú istú službu dielu ďalšiemu veľkému talianskemu skladateľovi.

</doc>
<doc id="163572" url="https://sk.wikipedia.org/wiki?curid=163572" title="Zlámaný potok (prítok Krásneho potoka)">
Zlámaný potok (prítok Krásneho potoka)

Zlámaný potok je potok v dolnom Turci, v západnej časti okresu Martin. Je to pravostranný prítok Krásneho potoka, meria 3,9 km a je tokom V. rádu.
Prameň.
Pramení v Malej Fatre, v geomorfologickom podcelku Lúčanská Fatra, v jeho časti Martinské predhorie, na juhojuhovýchodnom svahu Krásnej (628,0 m n. m.) v nadmorskej výške približne 543 m n. m.
Opis toku.
Na hornom toku tečie juhojuhovýchodným smerom, vteká do Turčianskej kotliny a z pravej strany priberá prítok (461,3 m n. m.) prameniaci východne od osady Lázky. Odtiaľ tečie juhovýchodným smerom, na severnom okraji intravilánu obce Bystrička priberá pravostranný prítok vznikajúci severne od centra obce a stáča sa na východoseverovýchod. Napokon pokračuje severovýchodným smerom, preteká priemyselnou zónou mesta Martin a zľava priberá Kalné. Na území mesta, juhozápadne od železničnej stanice, ústi v nadmorskej výške cca 396 m n. m. do Krásneho potoka.

</doc>
<doc id="163573" url="https://sk.wikipedia.org/wiki?curid=163573" title="Milford">
Milford

Milford môže byť:

</doc>
<doc id="163574" url="https://sk.wikipedia.org/wiki?curid=163574" title="Milford (Connecticut)">
Milford (Connecticut)

Milford je mesto v americkom štáte Connecticut v okrese New Haven County. Leží medzi mestami Bridgeport a New Haven na pobreží Atlantického oceánu a je súčasťou metropolitnej oblasti Greater New York.
Má rozlohu a 50 558 obyvateľov podľa sčítania obyvateľstva v roku 2020. 
Mesto bolo založené v roku 1639. Svoje sídlo tu má reťazec rýchleho občerstvenia Subway.

</doc>
<doc id="163575" url="https://sk.wikipedia.org/wiki?curid=163575" title="Iunu">
Iunu

Iunu (ďalšie názvy pozri nižšie) bolo jedno z najstarších miest starovekého Egypta a hlavné mesto 13. egyptského nomu. V staroveku bolo strediskom uctievania slnka, podľa čoho dostalo svoj grécky názov. Dnes je to štvrť Káhiry, ktorá sa volá "Al-Mataríja" (El-Mataríje).
Charakteristika.
Na mieste starovekého mesta existovalo osídlenie od preddynastických čias, pričom počas Starej a Strednej ríše tu bola uskutočnená masívna výstavba. Do dnešných čias sa z neho nanešťastie takmer nič nezachovalo, keďže väčšina stavebného materiálu sa použila pri výstavbe stredovekej Káhiry.
Hlavným božstvom Iunu bol Atum, ktorého uctievali v hlavnom iunuskom chráme Per-Aat (Veľký dom) nazývanom aj "Per-Atum" (Atumov dom). Okrem toho bol Iunu strediskom kultu Enneady (Božskej deviatky). Neskôr tieto božstvá nahradil Ré-Harachtej. Ré tu bol uctievaný v podobe posvätného býka Mnevisa. Počas panovania faraóna Achnatona bol v Iune postavený chrám slnečnému kotúču Atonovi Veces Aton (). Kamenné bloky z tohoto chrámu sa použili pri výstavbe mestských hradieb stredovekej Káhiry a vidieť ich v niektorých z mestských hradieb.
Iunu v niektorých obdobiach slúžil ako zásobáreň obilia na obdobia záplav, kedy doň prichádzali ľudia z okolia, aby tu dostali svoj prídel. Podľa toho bolo staroveké mesto pomenované Miesto chleba. V Knihe mŕtvych sa spomína legenda o tom, ako v Héliopolise boh Hor nasýtil zástupy pomocou siedmich bochníkov chleba.

</doc>
<doc id="163577" url="https://sk.wikipedia.org/wiki?curid=163577" title="Príslopský potok">
Príslopský potok

Príslopský potok môže byť:

</doc>
<doc id="163578" url="https://sk.wikipedia.org/wiki?curid=163578" title="Trinacromeriidae">
Trinacromeriidae



</doc>
<doc id="163579" url="https://sk.wikipedia.org/wiki?curid=163579" title="Edgarosaurus muddi">
Edgarosaurus muddi



</doc>
<doc id="163580" url="https://sk.wikipedia.org/wiki?curid=163580" title="Príslopský potok (prítok Valaského potoka)">
Príslopský potok (prítok Valaského potoka)

Príslopský potok je potok v dolnom Turci, v západnej časti okresu Martin. Je to pravostranný prítok Valaského potoka, meria 4,6 km a je tokom VI. rádu.
Prameň.
Pramení v Malej Fatre, v podcelku Lúčanská Fatra, v časti Lúčanské Veterné hole, na južnom svahu Podkovy (1 436,8 m n. m.) v nadmorskej výške približne 1 260 m n. m. 
Opis toku.
Od prameňa tečie najprv na krátkom úseku na juh, sprava priberá krátky prítok, ďalej tečie juhojuhovýchodným smerom cez Príslopskú dolinu a z pravej strany priberá prítok z východného svahu Humiencov (1 398,0 m n. m.). Následne pokračuje juhovýchodným smerom geomorfologickou časťou Martinské predhorie a preteká chatovou osadou. Napokon sa stáča východným smerom a v osade Lázky ústi v nadmorskej výške cca 510 m n. m. do Valaského potoka.

</doc>
<doc id="163581" url="https://sk.wikipedia.org/wiki?curid=163581" title="Sulcusuchus erraini">
Sulcusuchus erraini



</doc>
<doc id="163582" url="https://sk.wikipedia.org/wiki?curid=163582" title="City of New York">
City of New York



</doc>
<doc id="163583" url="https://sk.wikipedia.org/wiki?curid=163583" title="Sadový potok">
Sadový potok

Sadový potok je potok v dolnom Turci, v západnej časti okresu Martin. Je to ľavostranný prítok Turca, meria a je tokom IV. rádu.
Pramení na styku Lúčanskej Fatry (podcelku Malej Fatry) a Turčianskej kotliny, na severovýchodnom úpätí Dubového diela () v nadmorskej výške približne Od prameňa tečie východným smerom cez Valčiansku pahorkatinu a tečie južne od obce Bystrička. Napokon sa stáča východojuhovýchodným smerom a juhovýchodne od spomenutej obce sa v nadmorskej výške cca vlieva do Turca. Potok preteká odlesnenou krajinou a nepriberá žiadne prítoky.

</doc>
<doc id="163585" url="https://sk.wikipedia.org/wiki?curid=163585" title="Sorana Cirsteová">
Sorana Cirsteová



</doc>
<doc id="163586" url="https://sk.wikipedia.org/wiki?curid=163586" title="Poughkeepsie">
Poughkeepsie

Poughkeepsie je mesto v americkom štáte New York a sídlo okresu Dutchess County. Nachádza sa zhruba medzi mestami New York a Albany. Má rozlohu a žije tu takmer 30-tisíc obyvateľov (2000). Je súčasťou metropolitnej oblasti Greater New York.

</doc>
<doc id="163587" url="https://sk.wikipedia.org/wiki?curid=163587" title="Poughkeepsie (New York)">
Poughkeepsie (New York)



</doc>
<doc id="163588" url="https://sk.wikipedia.org/wiki?curid=163588" title="Newburgh">
Newburgh

Newburgh je mesto v americkom štáte New York v okrese Orange County. Nachádza sa severne od mesta New York a asi južne od mesta Albany na rieke Hudson River. Má rozlohu a žije tu vyše 28-tisíc obyvateľov (2000), nadmorská výška mesta je Je pomenované po Newburghu v Škótsku a je súčasťou metropolitnej oblasti Greater New York.

</doc>
<doc id="163589" url="https://sk.wikipedia.org/wiki?curid=163589" title="Newburgh (New York)">
Newburgh (New York)



</doc>
<doc id="163590" url="https://sk.wikipedia.org/wiki?curid=163590" title="Middletown">
Middletown

Middletown môže byť:

</doc>
<doc id="163592" url="https://sk.wikipedia.org/wiki?curid=163592" title="Middletown (New York)">
Middletown (New York)

Middletown je mesto v americkom štáte New York v okrese Orange County. V roku 2000 tu žilo vyše 25-tisíc obyvateľov. 
Leží na severnej hranici metropolitnej oblasti Greater New York.

</doc>
<doc id="163593" url="https://sk.wikipedia.org/wiki?curid=163593" title="Kingston (New York)">
Kingston (New York)

Kingston je mesto v americkom štáte New York v okrese Ulster County. Nachádza sa asi severne od mesta New York a asi južne od mesta Albany na rieke Hudson River. V roku 2000 tu žilo okolo 23,5-tisíc obyvateľov. Leží na východnej hranici okresu a je aj sídlom okresu.

</doc>
<doc id="163594" url="https://sk.wikipedia.org/wiki?curid=163594" title="Torrington">
Torrington

Torrington je mesto v americkom štáte Connecticut a najväčšie mesto v okrese Litchfield County na severozápade štátu. Tvorí aj jadro najväčšej mikropolitnej oblasti v Spojených štátoch. Má rozlohu a žije tu okolo 36-tisíc obyvateľov (2005).

</doc>
<doc id="163595" url="https://sk.wikipedia.org/wiki?curid=163595" title="Torrington (Connecticut)">
Torrington (Connecticut)



</doc>
<doc id="163597" url="https://sk.wikipedia.org/wiki?curid=163597" title="Symfónia">
Symfónia

Symfónia je dielo z oblasti klasickej hudby určené pre symfonický orchester. Názov pochádza z gréckeho slova symfonia (Συμφωνία), čo znamená „súzvuk“. 
História.
Počiatky symfónie siahajú do obdobia baroka. Medzi jej vzdialeného predchodcu patrí operná predohra s troma časťami, tak ako ju používal napríklad taliansky skladateľ Alessandro Scarlatti. Ďalším dielom významným pre rozvoj symfónie bolo tzv. "ripieno concerto", ktoré nieslo titul koncert napriek tomu, že nevyužívalo výrazný sólový nástroj. Príkladom takéhoto diela je slávny Brandenburský koncert č. 3 Johanna Sebastiana Bacha.
Symfónia začala dostávať dnešné črty až v období klasicizmu. Došlo k zaradeniu tretej, tanečnej časti, ktorú tvoril menuet a trio. Zaslúžili sa o to skladatelia tzv. „mannheimskej školy“, medzi inými Johann Stamitz. Vznikla tak štvorčasťová symfónia, o ktorej ústálenie sa zaslúžil najmä „otec symfónie“ Joseph Haydn a ktorú neskôr rozvíjal Wolfgang Amadeus Mozart. 
K významnému posunu vo vývoji symfónie došlo vďaka Ludwigovi van Beethovenovi. Zlomovým dielom v tomto smere bola jeho Symfónia č. 3 „Eroica“. Beethoven významne pozmenil charakter všetkých symfonických viet. V tretej časti menuet nahradil scherzom. V záverečnej vete Symfónie č. 9 po prvýkrát využil v symfónií vokálny part. Beethovenove symfónie sa stali štandardom a neprekonateľným ideálom pre nasledujúcich skladateľov. Tí využívali Beethovenovu formu, ktorú obohacovali o širší harmonický slovník a nové zvukové možnosti orchestra. Medzi nich patrili napríklad Carl Maria von Weber, Robert Schumann a Felix Mendelssohn-Bartholdy. Nová kapitola sa začala písať s príchodom originálnej Fantastickej symfónie Hectora Berlioza. Novum spočívalo v programe symfónie a jej objavnej inštrumentácii. Priamo na Beethovena nadviazal Johannes Brahms, ktorý vytvoril symfónie výrazne štrukturálne previazané a jednotné.
V 20. storočí sa monumentalita symfónií prehlbovala čoraz početnejším orchestrom i dlhším trvaním skladby. Medzi najvýznamnejších symfonikov 20. storočia patria Gustav Mahler a Dmitrij Šostakovič. Postupne došlo k rôznym zmenám v symfonickej stavbe – vznikali symfónie s piatimi vetami i symfónie jednoveté. Vyvinula sa i symfónia menšieho rozsahu označovaná ako "sinfonietta". Jednu z najznámejších skomponoval Leoš Janáček. Ako protiklad k monumentálnym symfóniam vznikali teda i diela menej závažného charakteru a symfónia sa stala i predmetom hudobných experimentov.
Charakteristika.
Symfónia je rozsiahle a závažné orchestrálne dielo. Považuje sa za vrcholné hudobné dielo a takmer každý skladateľ sa rozhodol vyskúšať si na symfonickej tvorbe svoje skladateľské zručnosti, um a fantáziu. Symfónia poskytuje priestor pre rozvoj bohatých hudobných myšlienok pri využití všetkých základných hudobných foriem. Od čias Beethovena symfónie zvyčajne neskrývajú len bohatstvo hudobné ale aj ideové. Často predstavujú odrážajú duševné pochody skladateľa a jeho zápas o vyjadrenie umeleckej pravdy. Symfónia môže byť dielom absolútnej i programovej hudby. Základná stavba symfónie (pozri nižšie) tak ako bola položená v období klasicizmu, bola v neskorších obdobiach často modifikovaná a vznikali rôzne zvláštne typy symfónií – napríklad symfónie s odlišným počtom viet a podobne. Niektoré diela, ktoré by sa dali považovať za symfónie boli z nejakého dôvodu skladateľom nazvané inak (napríklad Koncert pre orchester od Bélu Bartóka). Naopak, niektoré diela nesúce označenie „symfónia“ ňou v skutočnosti nie sú (Napríklad Alpská symfónia Richarda Straussa je v skutočnosti symfonická báseň).
Forma.
Typicky je symfónia štvorčasťová skladba s nasledujúcou formou:

</doc>
<doc id="163598" url="https://sk.wikipedia.org/wiki?curid=163598" title="Nadzemá stonková hľuza">
Nadzemá stonková hľuza



</doc>
<doc id="163602" url="https://sk.wikipedia.org/wiki?curid=163602" title="Dovoz (obchod)">
Dovoz (obchod)

Dovoz alebo import je:

</doc>
<doc id="163603" url="https://sk.wikipedia.org/wiki?curid=163603" title="Mencheca">
Mencheca

Mencheca je názov neaktívneho, masívne erodovaného stratovulkánu, nachádzajúceho sa v južnej časti Čile. Vrchol sopky je tvorený kalderou s priemerom . Na severovýchodnom okraji svahu a úpätí sa nachádzajú početné maary a dacitové troskové kužele, datované na koniec pleistocénu až začiatok holocénu

</doc>
<doc id="163604" url="https://sk.wikipedia.org/wiki?curid=163604" title="Cerro Pantoja">
Cerro Pantoja

Cerro Pantoja je neaktívny stratovulkán, nachádzajúci sa Čile, neďaleko argentínskej hranice. Sopka je značne erodovaná, na jej stavbe sa podieľali v najväčšej miere bazalty. Z minulosti nie sú známe žiadne záznamy o erupciách, preto sa sopka považuje za vyhasnutú.

</doc>
<doc id="163606" url="https://sk.wikipedia.org/wiki?curid=163606" title="Antillanca">
Antillanca

Antillanca je vulkanický komplex, nachádzajúci sa v južnej časti Čile, asi juhovýchodne od jazera Puyehue. Komplex je tvorený niekoľkými, prevažne bazaltovými až andezitovými troskovými kužeľmi, menšími stratovulkánmi a maarmi. O poslednej erupcii nie je žiadna zmienka, no podľa stupňa zachovania hornín sa odhaduje na koniec pleistocénu a začiatok holocénu.

</doc>
<doc id="163607" url="https://sk.wikipedia.org/wiki?curid=163607" title="Puntiagudo-Cordón Cenizos">
Puntiagudo-Cordón Cenizos

Puntiagudo-Cordón Cenizos je zaľadnený vulkanický komplex, nachádzajúci sa v čilskom regióne Los Lagos neďaleko jazier Rupanco a Todos. Komplex je tvorený starším, neskoro pleistocénnym stratovulkánom "Puntiagudo" a reťazou menších troskových kužeľov a stratovulkánov, tiahnucou sa v dĺžke smerom na severovýchod od vulkánu. Na stavbe komplexu sa podieľajú hlavne andezity a bazalty. Jediná erupcia bola pozorovaná v roku 1850.

</doc>
<doc id="163609" url="https://sk.wikipedia.org/wiki?curid=163609" title="Export">
Export

Export môže byť:

</doc>
<doc id="163610" url="https://sk.wikipedia.org/wiki?curid=163610" title="Import">
Import

Import môže byť:

</doc>
<doc id="163615" url="https://sk.wikipedia.org/wiki?curid=163615" title="Wang Jü-cuo">
Wang Jü-cuo

Wang Jü-cuo (; pchin-jin:"Wáng Yǔzuǒ") (* 8. február 1985, Saudská Arábia) je súčasný taiwanský profesionálny tenista.

</doc>
<doc id="163616" url="https://sk.wikipedia.org/wiki?curid=163616" title="Deicide">
Deicide

Deicide je americká deathmetalová skupina, ktorá vznikla v Tampe na Floride v roku 1987. Skupina predala v USA približne 500 000 hudobných nosičov. Dosiahnutým predajom albumov "Deicide" a "Legion" je kapela Deicide na druhom a treťom mieste medzi najpredávanejšími albumami v deathmetalovom žánri.

</doc>
<doc id="163617" url="https://sk.wikipedia.org/wiki?curid=163617" title="Mikrogravitácia">
Mikrogravitácia

Mikrogravitácia (z gréckeho "mikros" = malý) je malá až zanedbateľná gravitácia. Niekedy sa stotožňuje s bezváhovým stavom. Obvykle sa pod pojmom mikrogravitácia rozumie zrýchlenie od približne 0,01 g až po niekoľko milióntin g. Normálne priemerné gravitačné zrýchlenie na Zemi je približne /s2, čiže 1 g.
Mikrogravitáciu v okolí Zeme je možné dosiahnuť pomocou voľného pádu. Keby teleso voľne padalo na Zem v prostredí bez atmosféry, počas pádu by sa nachádzalo v dokonalom bezváhovom stave. Nakoľko Zem obklopuje atmosféra, ktorá kladie každému padajúcemu telesu odpor, v skutočnosti sa teleso padajúce voľným pádom môže nachádzať len v stave mikrogravitácie. V zemskej atmosfére sa mikrogravitácia môže dosiahnuť napríklad na palube lietadla lietajúceho po balistickej dráhe. Takto dosiahnutá mikrogravitácia je však pomerne veľká (okolo 0,01 g) a môže fungovať len veľmi krátky čas (cca 30 sekúnd, potom musí lietadlo opäť začať stúpať).
Najefektívnejšie z hľadiska výskumu mikrogravitácie je dosiahnuť mikrogravitáciu na palube nejakého telesa na obežnej dráhe okolo Zeme. Na tento účel boli vyvinuté orbitálne laboratóriá, napríklad Skylab, Saľut, Spacelab a Spacehab. Teleso obiehajúce okolo Zeme sa nachádza v stave tzv. dynamickom stave beztiaže. To znamená, že gravitačné a odstredivé sily sú vyrovnané. Dokonalý bezváhový stav však nie je možné v reáli dosiahnuť, pretože na vesmírnu loď alebo stanicu pôsobia rôzne ďalšie faktory – odpor atmosféry, jeho rotácia, manévrovanie, tlak slnečného žiarenia, pohyby posádky a nákladu. Namiesto bezváhového stavu je teda vesmírna loď alebo orbitálna stanica v stave mikrogravitácie.
V mikrogravitácii sa študujú vlastnosti látok, chemických, fyzikálnych a biologických procesov (napr. voda nadobúda v mikrogravitácii guľový tvar, takisto aj plameň), fyziológia človeka a vyrábajú sa látky, ktoré na povrchu Zeme nie je možné vyrobiť, napríklad väčšie a kvalitnejšie polovodičové kryštály. 

</doc>
<doc id="163618" url="https://sk.wikipedia.org/wiki?curid=163618" title="Bezváhový stav">
Bezváhový stav



</doc>
<doc id="163629" url="https://sk.wikipedia.org/wiki?curid=163629" title="Osorno">
Osorno

Osorno môže byť:

</doc>
<doc id="163632" url="https://sk.wikipedia.org/wiki?curid=163632" title="Extrakcia (chémia)">
Extrakcia (chémia)

Extrakcia je separačná metóda založená na rozličnej rozpustnosti látky v dvoch rôznych, navzájom nemiešateľných kvapalinách, ktoré sa v oddeľovacom lieviku používanom na extrakciu oddelia do dvoch vrstiev (fáz) na základe Archimedovho zákona podľa ich hustoty: horná fáza má vždy menšiu hustotu ako dolná fáza. V bežnom usporiadaní sa používa vodná fáza (polárna) a organická fáza (nepolárna). S výnimkou chlórovaných rozpúšťadiel (tetrachlórmetán "ρ" = 1,594 g/ml, chloroform "ρ" = 1,492 g/ml, dichlómetán "ρ" = 1,325 g/ml), ktoré tvoria spodnú vrstvu, majú ostatné rozpúšťadlá nižšiu hustotu ako voda ("ρ" = 1,000 g/ml), preto organická fáza u ostatných rozpúšťadiel tvorí hornú vrstvu.
Vzájomnú nemiešateľnosť rozpúšťadiel je možné nájsť v tabluľkách vzájomnej nemiešateľnosti rozpúšťadiel. Podľa empirického pravidla "similia similibus solvuntur" vieme odhadnúť vzájomnú nemiešateľnosť rozpúšťadiel.
Polárne fázy využívané v extrakciách.
Ako bežné polárne fázy sa v extrakciách využívajú: 
Na extrakciu by sa nemali použiť nasledujúce polárne fázy:
Odstránenie vysokovrúcich rozpúšťadiel extrakciou.
Je výhodné využívať extrakciu reakčných zmesí, ktoré ako rozpúšťadlo využívali vo vode rozpustné rozpúšťadlo, ktoré je ťažko oddestilovateľné (dimetylsulfoxid, "N-"metylpyrolidón, diemylformamid). Toto vysokovrúce rozpúštadlo prejde počas extrakcie do polárnej (vodnej) fázy a nebude komplikovať záverečnú destiláciu. Týmto postupom sa vyhneme potrebe sublimácie (lyofilizácie) vysokovrúceho rozpúšťadla na jeho odstránenie z reakčnej zmesi, prípadne potrebe chromatografiena reverznej fáze s cieľom odstrániť vysokovrúce rozpúšťadlo.
Odstránenie emulzií.
V prípade vzniku emulzie v oddeľovacom lieviku po vytrepaní, je vhodné zvýšiť hustotu polárnej fázy pridaním vhodnej soli (vysoľovanie), najčastejšie pridanie pevného chloridu sodného, resp. chloridu lítneho, resp. priliatím soľanky ("brine", nasýtený vodný roztok chloridu sodného). Zvýšenie hustoty polárnej fázy spôsobí zvýšenie rozdielu hustôt polárnej fázy a organickej (nepolárnej) fázy a zánik nežiadúcej emulzie za vzniku dvoch oddelených fáz. Vysoľovanie je možné použiť len u nepolárnych fáz, ktoré majú nižšiu hustotu ako voda (vysoľovanie nie je možné použiť, ak extrahujeme chlórovaným rozpúšťadlom). Platí tiež, že prídavok soli do vodnej fázy spôsobí zníženie rozpustnosti organických látok vo vodnej fáze a ich prechod do organickej fázy, čo zvíši účinnosť extrakcie a zníži straty produktu (zvýšenie výťažku reakcie).
Nepolárne fázy využívané v extrakciách.
Ako bežné nepolárne fázy sa v extrakciách využívajú: 
Na extrakciu nemožno použiť nasledujúce rozpúšťadlá:
Sušenie organickej fázy.
Sušenie organickej fázy je nutné z dôvodu, že za podmienok destilácie na rotačnej vákuovej odparke, ktorá sa bude realizovať po extrakcii na odstránenie organického rozpúšťadla použitého pri extrakcii, nie je možné dostatočne dobre oddestilovať vodu a produkt by zostal rozpustený resp. suspendovaný vo vode, prípadne by bol produkt príliš mokrý na použitie v nasledujúcej reakcii.
Prvé sušenie organickej fázy.
Prvé sušenie organickej fázy sa realizuje ešte v oddeľovacom lieviku a to nasýtenými roztokmi anorganických solí. Najčastejšie sa využíva soľanka, nasýtený vodný roztok chloridu sodného, resp. nasýtený vodný roztok chloridu lítneho. Prvé sušenie organickej fázy je nutné realizovať až po extrakcii vodnými roztokmi kyselín a zásad, inak by sa organická fáza znova nasýtila vodou. Po ukončení prvého sušenia organickej fázy sa okamžite pristúpi ku druhému sušeniu.
Druhé sušenie organickej fázy.
Po vykonaní extrakcie a spojení všetkých organických fáz do jedného roztoku (ideálne do kadičky prekrytej hodinovým sklíčkom resp. Petriho miskou alebo do Erlenmeyerovej banky) sa do organickej fázy pridá sušiace činidlo: bezvodý síran horečnatý alebo bezvodý síran sodný, ktoré vychytávajú vodu z organickej fázy a prechádzajú na zodpovedajúce hydráty príslušných síranov. Množstvo pridaného sušiaceho činidla je priamo úmerné objemu organického rozpúšťadla, zvyčajne to znamená niekoľko laboratórnych lyžičiek. Do banky alebo kadičky následne vložíme magnetické miešadlo, prikryjeme ju hodinovým sklíčkom/Petriho miskou/alobalom a heterogénnu zmes sa nechá miešať na magnetickej miešačke niekoľko desiatok minút. Prekrytie miešanej zmesi je nutné, inak by sa do nej nasávala vzdušná vlhkosť a proces sušenia by nebol úspešný. Ukončenie sušenia organickej fázy môžeme overiť pridaním niekoľkých kryštálov bezvodého síranu meďnatého, ktorý v prípade pozitívnej reakcie na prítomnosť vody prejde na modrý pentahydrát síranu meďnatého (modrá skalica). Po ukončení druhé sušenia organickej fázy sa okamžite pristúpi ku oddestilovaniu organickej fázy (rozpúšťadla použitého na extrakciu) na rotačnej vákuovej odparke. Po destilácii sa získaný produkt presuší vo vialke na hlbokom vákuu (na olejovej výveve, tlakom pod 1 mbar), čím sa odstránia zvyšky vody z produktu.
Oddelenie fáz.
Oddelenie polárnej a nepolárnej fázy je dané rôznymi medzimolekulovými silami, ktoré pôsobia v organickej (van der Waalsove sily, hydrofóbna interakcia) a vodnej fáze (interakcie ión-dipól, dipól-dipól, ión-indukovaný dipól, dipól-indukovaný dipól). Usadenie polárnej a nepolárnej fázy (ktorá fáza bude horná, ktorá dolná) je dané ich hustotami, teda Archimedovým zákonom.
Usadzovanie fáz prebehne po uložení oddeľovacieho lievika do kruhu na stojane. V prípade vzniku emulzie, pridáme do vodnej fázy soľ (NaCl/LiCl) alebo niekoľko kvapiek kyseliny sírovej, prípadne emulziu centrifigujeme. V prípade, že sú obe fázy silno zafarbené a nevidno rozhranie fáz, posvietime do oddeľovacieho lievika silným zdrojom svetla alebo infralampou.
Dolnú fázu vždy vypúšťame ako prvú: cez stopku lievika na spodnej časti oddeľovacieho lievika. Pred vypustením spodnej fázy otvoríme oddeľovací lievik sňatím zátky z hrdla oddeľovacieho lievika v jeho hornej časti. Do označenej kadičky (s názvom fázy, ktorú de nej vypúšťame: organická fáza/vodná fáza) vypustíme spodnú fázu otvorením kohúta oddeľovacieho lievika. Kohút zatvoríme, keď sa hladina hornej vrstvy dostane do vzdialenosti niekoľkých milimetrov mad kohútom. Týmto síce zadržíme v hornej fáze (organike) niekoľko kvapiek vody (dá sa odstráni v procese sušenia), ale nestratí sa žiadny objem organickej fázy, v ktorej je vysoká koncentrácia produktu reakcie, čím zbytočne neznížime výťažok reakcie.
Hornú fázu vždy vypúšťame ako druhú, cez hrdlo oddeľovacieho lievika, nikdy nie cez stopku lievika na spodnej časti oddeľovacieho lievika.
Extrakcia amínov.
Extrakcia amínov a iných bázických organických zlúčenín je založená na ich acidobázických vlastnostiach. Amín sa ako produkt reakcie nachádza v organickej fáze. V prítomnosti kyseliny vo vodnej fáze (najčastejšie 2 M kyselina chlorovodíková), protonizáciou amínu vznikne hydrochlorid amínu, ktorý prejde do vodnej fázy. V organickej fáze zostanú nečistoty nepolárneho charakteru.
Získaná kyslá vodná fáza sa prevedie na bázickú vodnú fázu pridaním 2M roztoku hydroxidu sodného alebo hydroxidu draselného. Hydrochlorid amínu sa deprotonizuje a vznikne amín. Túto bázickú vodnú fázu následne niekoľkokrát extrahujeme čistou organickou fázou, organické fázy presušíme nasýteným vodným roztokom NaCl, organické fázy spojíme (do Erlenmeyerovej banky), presušíme ich sušiacim činidlom a rozpúšťadlo odparíme na rotačnej vákuovej odparke. Takto získame amín v čistej podobe.
Získaný produkt sa môže ďalej čistiť: 
Extrakcia sulfónamidov, imidov, fenolov, sulfónových kyselín, karboxylových kyselín, fosfátov a fosfonátov.
Extrakcia sulfónamidov, imidov, fenolov, sulfónových kyselín, karboxylových kyselín, fosfátov a fosfonátov a iných kyslých organických zlúčenín je založená na ich acidobázických vlastnostiach. V prítomnosti alkalických hydroxidov vo vodnej fáze (najčastejšie 2 M hydroxid sodný, 2% hydroxid sodný) sa kyslá organická zlúčenina ako produkt reakcie nachádza v organickej fáze. Deprotonizáciou kyslých organických zlúčenín (neutralizáciou) vznikne príslušná soľ pôsobením 2 M hydroxidu sodného ako vodnej fázy, prejde kyslá organická zlúčenina do vodnej fázy. V organickej fáze zostanú nečistoty nepolárneho charakteru.
Získaná zásaditá vodná fáza sa prevedie na kyslú vodnú fázu (pH = 1 až 2) pridaním 2M roztoku kyseliny chlorovodíkovej. Soľ sa prevedie na príslušnú kyselinu. Túto kyslú vodnú fázu následne niekoľkokrát extrahujeme čistou organickou fázou, organické fázy presušíme nasýteným vodným roztokom NaCl, organické fázy spojíme (do Erlenmeyerovej banky), presušíme ich sušiacim činidlom a rozpúšťadlo odparíme na rotačnej vákuovej odparke. Takto získame organickú látku kyslého charakteru v čistej podobe.
Získaný produkt sa môže ďalej čistiť: 
Fyzikálno-chemický popis extrakcie.
Extrakcia je založená na fázovej rovnováhe trojzložkovej (resp. viaczložkovej) sústavy (ktorá predstavuje zmes v oddeľovacom lieviku), pričom ide o heterogénnu zmes dvoch vzájomne nemiešateľných kvapalín a látky A, ktorá sa v oboch kvapalinách rozpúšťa. Ak je látka A úplne rozpustená (látka A netvorí pevnú fázu v systéme) je sústava dvojfázová a teda trivariantná, čo znamená, že rovnováhu môže ovplyvniť zmena tlaku, zmena teploty, resp. zloženie jednej fázy, pričom zloženie druhej fázy je týmto presne určené. 
Nernstova rozdeľovacia rovnováha "K"D je vzťah medzi rovnovážnou koncentráciou látky A v organickej fáze [A]o a rovnovážnou koncentráciou látky A vo vodnej fáze [A]v:
formula_1
pričom "s"o je molárna rozpustnosť látky A v organickej fáze (rozpustnosť jedného molu látky A v organickej fáze) a "s"v je molárna rozpustnosť látky A vo vodnej fáze (rozpustnosť jedného molu látky A vo vodnej fáze). V priebehu extrakcie molekuly látky A prechádzajú z organickej fázy do vodnej a z vodnej fázy do organickej, ide teda o dynamickú (mobilnú) rovnováhu. V stave rovnováhy sa koncentrácie látky A v organickej a vodnej fáze už nemenia. Za daného tlaku a teploty tak dostaneme pomer [A]o/ [A]v, resp. "s"o/"s"v, ktorý je konštantný a charakteristický pre každú zlúčeninu. Táto konštanta sa nazýva "Nernstov rozdeľovací koeficient". Keďže sa zlúčeniny líšia svojimi Nernstovymi rozdeľovacími koeficientmi, je možno extrakciou od seba oddeliť látky, ktoré pôvodne tvorili jednu zmes (podmienkou je mnohonásobná extrakcia čistým rozpúšťadlom, tzv. "vytrepávanie").
Rozdeľovacia chromatografia.
Na princípe extrakcie je založená rozdeľovacia chromatografia, ktorá využíva protiprúdové kolóny, kde v protismere tečú dve navzájom nemiešateľné kvapaliny. 

</doc>
<doc id="163636" url="https://sk.wikipedia.org/wiki?curid=163636" title="Odstredivé čerpadlo">
Odstredivé čerpadlo

Odstredivé čerpadlo je čerpadlo, ktoré využíva účinok odstredivej sily na zrýchlenie čerpaného média, ktoré sa následne zbrzdí v difúzore. Zbrzdením sa získaná kinetická energia premení na tlakovú. Premena prebieha so stratou. Čerpadlo pozostáva z obežného kolesa s lopatkami, ktoré sa otáča v špirálovitej komore. Vstup kvapaliny je pri osi rotora, výstup na jeho obvode. Niektoré typy odstredivých čerpadiel majú v komore vložený difúzor – nepohyblivé lopatkové teleso, ktoré usmerňuje prúd kvapaliny pri prechode z obežného kolesa do komory a tým znižuje straty energie. Regulovať prietok možno veľmi jednoducho škrtením vo výtlačnom potrubí. 
Nárast tlaku (delta p [Pa]) v dôsledku odstredivej sily pri uzavretom výstupe čerpadla, v závislosti na polomere vstupu do rotora r [m] a výstupe z rotoru R[m] pri sekundových otáčkach rotoru n [s-1] a hustote kvapaliny Ro [kg/m] možno približne vypočitať podľa vzťahu:
delta p = 2 x Ro x pi2 x n2 x (R2 -r2)
Výkon A[W] potrebný na zvýšenie tlaku média o p [Pa] pri hmotnostnom prietoku m [kg/s] o hustote media Ro [kg/m] možno približne vypočitať podľa vzťahu:
A = p x m / Ro
Vlastnosti odstredivých čerpadiel.
Vyhody:
Nevýhody 

</doc>
<doc id="163637" url="https://sk.wikipedia.org/wiki?curid=163637" title="Hermopoliské Osmoro">
Hermopoliské Osmoro

(Hermopoliské) Osmoro alebo (Hermopoliská) Ogdoáda alebo (Hermopoliská) Ogdoada (zo ) je grécke označenie skupiny ôsmich prvotných božstiev, ktoré boli uctievané v Chmúneve (). Samotný názov mesta Chmúnev je odvodený od egyptského slova pre „osmoro“.
Osmoro pozostávalo zo štyroch božských párov, z ktorých každý predstavoval jeden zo základných živlov stvorenia. Bohyne boli zobrazované v podobe hadov, bohovia v podobe žiab.
Podľa chmúnevskej kozmogónie vznikol svet z výbuchu týchto štyroch praživlov, v akom si Big bangu, pri ktorom bolo stvorené slnko. Pri kozmickej explózii sa z prázdnoty vynoril najprv Ostrov plameňov, ktorý možno stotožniť s onským benbenom alebo memfidským Tatenenom. Obyvatelia Chmúnevu verili, že sa tak stálo práve tam, kde stojí ich mesto a v chráme postavenému Osmoru opatrovali ohradené miesto, kde boli vraj uložené zvyšky tohoto prvého výbuchu.
Osmoro a kozmické vajce.
Jedna z verzii chmúnevskej kozmogónie hovorí o tom, že sa slnko vyliahlo na prvotnom pahorku z vajca. Tento variant ponúka lákavé paralely s kultmi iných božstiev – vajce mohla zniesť hus, symbol transcendetálneho Amona, slnečný vták Bennu alebo, podľa neskoršieho mýtu, ho sem priniesol boh Thovt (Džehuty), chmúnevský mestský boh, ktorý bol zobrazovaný v podobe ibisa.
Osmoro a kozmické lekno.
Neskoršia verzia ogdoadickej mytológie tvrdí, že výsledkom explózie božskej osmice bol puk modrého lekna, v ktorom sa ukrýval Atum (Atum ukrytý v lekne sa objavuje aj v onskej Enneade). Keď lekno roztvorilo svoje lupene odhalilo skaraba – slnko Chepréra, boha Réa vo svojom ranom aspekte, a ten sa premenil na Nefertuma (mladého Atuma). V neskoršom podaní je Ré ako Cheprér vynechaný a objavuje sa iba Atum.

</doc>
<doc id="163644" url="https://sk.wikipedia.org/wiki?curid=163644" title="Erik Mongrain">
Erik Mongrain

Erik Mongrain (* 12. apríl 1980, Quebec, Montreal, Kanada) je kanadský skladateľ a gitarista, je známy svojim jedinečným akustickým štýlom, používa obojručnú brnkaciu techniku na akustickej gitare. 
Životopis.
Erik Mongrain je samouk v hre na gitaru, hrať sa naučil vo svojich 14. rokoch. V detstve sa zaujímal hlavne o šport, neskôr rozvinul záujem o hru na gitare a naučil sa hrať, pričom sa spoliehal na vlastný hudobný sluch. Erik začínal s hrou na elektrickej gitare, neskôr však rozvinul záujem o klasickú a akustickú gitaru (po vypočutí diel J. S. Bacha). Ako samouk sa naučil čítať noty a začal hudbu aj sám komponovať.
Erika Mongraina spočiatku inšpirovala hudba od interpretov ako Metallica, Jimi Hendrix a Kurt Cobain. V 18. rokoch sa dostal k tvorbe gitaristu Dona Rossa, ktorá výrazne ovplyvnila jeho ďalšiu tvorbu. V neskoršom období bol Erik silne ovplyvnený tvorbou Michaela Hedgesa a začal experimentovať s technikou známou ako lap tapping, pri ktorej si hráč položí gitaru na kolená a na struny brnká oboma rukami.
Súčasná tvorba.
Erik Mongrain vystupuje naživo v Spojených štátoch, Kanade a Anglicku. Začínal ako pouličný umelec a neskôr vystupoval na rôznych hudobných akciách, ktoré sa konali jednak v staniciach metra, jednak na koncertoch a tiež v televízii. Pripravuje sa dokument o Mongrainovej tvorbe, ktorého producentom je Lance Trumbull a je súčasťou projektu Everest Peace Project. Nedávno bola jeho fotografia uverejnená na obálke časopisu Guild Magazine. Okrem toho poskytol rozhovor pre časopis Le Journal de Montréal a článok o ňom vyšiel v časopise Journal Espagnol Granada . 
Svoj prvý dlho-hrajúci album pod názvom "Fates" zverejnil Erik v decembri 2006 na svojej webovej stránke ako sériu jednotlivých skladieb. Album na CD nosičoch je v predaji od júna 2007.
Zúčastnil sa premiéry projektu « World Music Heritage », pod vedením Gontitiho v japonskej národnej televízii (NHK), priamy prenos sa uskutočnil v máji 2007. Boli použité zábery z montrealských ulíc a tiež z Oratória sv. Jozefa, ktoré je známe výbornými akustickými podmienkami.
V priebehu leta 2008 sa Mongrain zúčastňuje vystúpení po Európe (Francúzsko, Belgicko, Nemecko a Spojené kráľovstvo). Okrem toho má naplánovaných niekoľko vystúpení vo svojej domovskej provincii, v Quebecu. Hudobná spoločnosť iVideoTune nafilmuje štyri klipy z jeho najnovšej tvorby, medzi nimi napr. "Equilibrium".

</doc>
<doc id="163645" url="https://sk.wikipedia.org/wiki?curid=163645" title="Nika Ožegovićová">
Nika Ožegovićová

Nika Ožegovićová (* 21. máj 1985, Záhreb, Chorvátsko) je súčasná chorvátska profesionálna tenistka.

</doc>
<doc id="163646" url="https://sk.wikipedia.org/wiki?curid=163646" title="Nika Ožegović">
Nika Ožegović



</doc>
<doc id="163648" url="https://sk.wikipedia.org/wiki?curid=163648" title="Oľga Alexejevna Govorcovová">
Oľga Alexejevna Govorcovová

Oľga Alexejevna Govorcovová, , (* 23. august 1988, Pinsk, Bielorusko) je súčasná bieloruská profesionálna tenistka.

</doc>
<doc id="163649" url="https://sk.wikipedia.org/wiki?curid=163649" title="Kaia Kanepiová">
Kaia Kanepiová

Kaia Kanepiová (* 10. jún 1985, Tallinn, Estónsko) je súčasná estónska profesionálna tenistka.
Pohár Federácie (FED Cup).
Kaia Kanepiová reprezentovala tím Estónska v 48 zápasoch Pohára federácie s bilanciou 22-10 v dvojhre a 13-3 vo štvorhre.

</doc>
<doc id="163650" url="https://sk.wikipedia.org/wiki?curid=163650" title="Kaia Kanepi">
Kaia Kanepi



</doc>
<doc id="163652" url="https://sk.wikipedia.org/wiki?curid=163652" title="Katie O’Brienová">
Katie O’Brienová

Katie O’Brienová (* 2. máj 1986, Beverley, Spojené kráľovstvo) je bývalá britská tenistka.

</doc>
<doc id="163653" url="https://sk.wikipedia.org/wiki?curid=163653" title="Katie O’Brien">
Katie O’Brien



</doc>
<doc id="163656" url="https://sk.wikipedia.org/wiki?curid=163656" title="Evil Empire">
Evil Empire

Evil Empire je druhý album rockovej skupiny Rage Against the Machine. Vydaný bol 15. apríla 1996 takmer 4 roky po vydaní prvého albumu skupiny. Názov albumu je založený na fráze ríša zla, ktorú prvýkrát použil americký prezident Ronald Reagan na opísanie Sovietskeho zväzu.

</doc>
<doc id="163657" url="https://sk.wikipedia.org/wiki?curid=163657" title="Šindeľná">
Šindeľná

Šindeľná je potok v dolnom Turci, vo východnej časti okresu Martin. Je to pravostranný prítok Belianskeho potoka, meria 5,9 km a je tokom V. rádu. Preteká územím Národného parku Veľká Fatra, na hornom a strednom toku tečie po hranici národnej prírodnej rezervácie Madačov na ľavom brehu. Nárečová podoba názvu potoka je Šindolná.
Prameň.
Tečie vo Veľkej Fatre, kde pramení v podcelku Lysec, juhovýchodne od kóty 1 201,5 m v lokalite Za Lyscom, v nadmorskej výške približne 1 000 m n. m. 
Opis toku.
Od prameňa tečie sprvu na juhovýchod, zľava priberá krátky prítok zo západoseverozápadného svahu Malého Lysca (1 297,2 m n. m.) a tečie severojužným smerom dolinou Žitková. Ďalej priberá ľavostranný prítok zo severozápadného svahu Štefanovej (1 305,3 m n. m.), stáča sa najprv na západ, potom na západojuhozápad a preteká dolinou Šindeľná. Postupne priberá niekoľko pravostranných prítokov: prítok (709,4 m n. m.) prameniaci južne od kóty 1 201,5 m, prítok z juhojuhovýchodného úpätia Lysca (1 380,9 m n. m.) a napokon prítok z južného úpätia Lysca. Napokon sa v Belianskej doline vlieva v nadmorskej výške cca 625 m n. m. do Belianskeho potoka.

</doc>
<doc id="163663" url="https://sk.wikipedia.org/wiki?curid=163663" title="Zimné olympijské hry 2010">
Zimné olympijské hry 2010

XXI. zimné olympijské hry sa konali od 12. do 28. februára 2010 v kanadskom meste Vancouver. Vďaka tomu sa Vancouver stal po mestách Montreal a Calgary tretím kanadským olympijským mestom. Zimné olympijské hry sa do Kanady vrátili po 22 rokoch od olympiády v Calgary a do Severnej Ameriky po ôsmich rokoch od zimných olympijských hier v roku 2002 v Salt Lake City. Okrem Vancouveru sa jednotlivé športoviská a ubytovacie priestory nachádzali aj v areáli University of British Columbia, ďalej v údolí Callaghan Valley, v mestách West Vancouver a Richmond a v stredisku zimných športov Whistler Blackcomb v meste Whistler.
Podľa olympijskej tradície prevzal vtedajší starosta mesta Vancouver Sam Sullivan olympijskú vlajku na záverečnom ceremoniáli ukončenia Zimných olympijských hier 2006 v Turíne v Taliansku. Vlajka bola slávnostne vyvesená v utorok 28. februára 2006 pred budovou mestskej radnice vo Vancouveri, kde bola až do začiatku otváracej ceremónie XXI. Zimných olympijských hier.
Tieto olympijské hry boli zatiaľ pre Slovensko najúspešnejšie. Slovenská výprava získala zásluhou Anastasie Kuzminovej a Pavla Hurajta každú z medailí.
Hlasovanie.
Vancouver sa dostal na konečný zoznam kandidátov na usporiadanie zimných hier spolu s mestami Pchjongčchang (Južná Kórea) a Salzburg (Rakúsko). Víťazstvo Vancouveru bolo oznámené na 115. Zasadaní medzinárodného olympijského výboru (MOV), ktoré sa konalo v júli 2003 v Prahe v Česku. Oznámil ho prezident MOV Jacques Rogge v podvečer 2. júla 2003. Začiatkom apríla 2004 vznikol VANOC, Organizačný výbor zimných olympijských hier vo Vancouveri.
Rozpočet.
V roku 2004 sa výška predbežného rozpočtu na uskutočnenie Zimných hier vo Vancouveri odhadovala na 1,4 miliardy C$. V roku 2006 predseda správnej rady VANOC John Furlong odhadol výšku rozpočtu na 1,7 miliardy C$ so zvýšením z mimovládnych zdrojov, najmä zo sponzorských darov a vysielacích práv. Z tejto sumy by malo byť použitých 580 miliónov C$ na výstavbu a rekonštrukciu športovísk vo Vancouveri a Whistleri a 200 miliónov na zaistenie bezpečnosti počas hier. Na tú dohliada Kanadská kráľovská jazdná polícia (RCMP) spolu s jednotkami kanadskej armády, námorníctva a letectva.
Zoznam športov.
Počas XXI. Zimných olympijských hier sa súťaží v 15 zimných športoch v 86 disciplínach:
Kalendár.
Nasledujúci kalendár zobrazuje plán športových disciplín na OH 2010 vo Vancouveri. Modré podfarbenie pri športe v daný deň znamená, že v disciplíne sa súťažilo, ale neuskutočnila sa žiadna finálová disciplína. Žlté podfarbenie značí finálové zápolenie v daný deň. Ružové podfarbenie značí exhibičné predstavenie, čiže sa nesúťaží. Číslo udáva počet finálových disciplín.
Zaujímavosti.
Zimná olympiáda vo Vancouveri bola zaujímavá tým, že hokejové zápasy sa odohrali na klziskách, ktoré mali štandardné rozmery klzísk NHL (61 x ), namiesto rozmerov medzinárodných klzísk (61 x 30 metrov). Zápasy sa hrali na hokejovom štadióne Rogers Arena, na ktorom hrajú svoje zápasy v NHL Vancouver Canucks. Táto zmena ušetrila približne 10 miliónov C$ na stavebných úpravách a umožnila ďalším 35 000 divákom zhliadnuť hokejové zápasy o olympijské medaily.

</doc>
<doc id="163668" url="https://sk.wikipedia.org/wiki?curid=163668" title="The Verve">
The Verve

The Verve bola britská rocková (konkrétne alternatívny rock) skupina, založená v roku 1990 v meste Wigan vo Veľkej Británii. Zakladajúcimi členmi skupiny sú (boli) spevák Richard Ashcroft, gitarista Nick McCabe, basgitarista Simon Jones a bubeník Peter Salisbury. Skupina bola charakteristická prvkami psychedelického rocku.
Skupina debutovala v roku 1992 skladbou "All In the Mind" z albumu "A Storm in Heaven". Skladba aj album boli veľmi dobre ohodnotené kritikmi, no ich popularita nenarastala. Tú zvýšilo až vydanie ďalších dvoch albumov ("A Northern Soul" v roku 1995 a "Urban Hymns" v roku 1997). Po vydaní ich tretieho albumu Urban Hymns, boli označení za jednu z najvplyvnejších britských skupín. Asi najznámejšou skladbou je pieseň „Bitter Sweet Symphony“ zo spomínaného tretieho albumu. Skladba bola prevzatá od skupiny The Rolling Stones a v origináli má názov "The Last Time".
Na začiatku roku 1999 sa skupina pre nezhody medzi členmi rozpadla. Frontman skupiny Richard Ashcroft začal sólovú kariéru.
O deväť rokov neskôr kapela oznámila, že začala znova hrať. V roku 2008 vyšiel nový album s názvom "Forth" a skupina začala koncertné turné.

</doc>
<doc id="163670" url="https://sk.wikipedia.org/wiki?curid=163670" title="Inteligencia (spoločenská vrstva)">
Inteligencia (spoločenská vrstva)

Inteligencia je spoločenská vrstva vzdelancov, intelektuálov ako napr. vedcov, učiteľov, literátov, básnikov, skladateľov, výtvarníkov a iných umelcov.

</doc>
<doc id="163672" url="https://sk.wikipedia.org/wiki?curid=163672" title="Oľga Govorcova">
Oľga Govorcova



</doc>
<doc id="163674" url="https://sk.wikipedia.org/wiki?curid=163674" title="Osorno (sopka)">
Osorno (sopka)

Osorno je stratovulkán, nachádzajúci sa v južnej časti Čile, na juhovýchodnom brehu jazera Llanquihue. Sopka leží na staršej pleistocénnej kaldere s priemerom . Stavba Osorna je tvorená prevažne bazaltami, v menšej miere aj andezitmi. Sopka je pomerne aktívna, od 16. storočia bolo zaznamenaných približne dvadsať menších explozívnych erupcií, posledná v roku 1869.

</doc>
<doc id="163675" url="https://sk.wikipedia.org/wiki?curid=163675" title="Srínivása Ajjangár Rámánudžan">
Srínivása Ajjangár Rámánudžan

Srínivása Ajjangár Rámánudžan (; ; * 22. december 1887, Erode, India – † 26. apríl 1920, Chetput) bol indický matematik, široko uznávaný ako jeden z najbrilantnejších v nedávnej histórii. Prakticky bez akéhokoľvek formálneho vzdelania v matematike prispel podstatne k oblastiam analýzy, teórie čísel a nekonečných radov.
Životopis.
Rámánudžan, ktorý sa narodil a vyrastal v Erode v štáte Tamilnádu v Indii, bol prvýkrát oboznámený s formálnou matematikou vo veku desiatich rokov. Preukázal prirodzený talent v matematike a S. L. Loney mu poskytol knihy o pokročilej trigonometrii. Knihu zvádol vo veku trinástich rokov a objavil aj vlastné zákonistosti. V škole preukázal skutočného génia a získal od školy ocenenia. Vo veku sedemnástich rokov Ramanujan viedol vlastný matematický výskum Bernoulliho čísel a Eulerovej–Mascheroniho konštanty. Získal štipendium na štúdium na štátnej vysokej škole v Kumbhakóname. Neuspel v predmetoch netýkajúcich sa matematiky a stratil nárok na štipendium. Potom prestúpil na inú vysokú školu so zámerom vykonávať tam nezávislý matematický výskum. V roku 1909 si zobral za manželku deväťročnú Džanaki Ammal v súlade so želaním svojich rodičov. Na živobytie si zarábal ako úradník v "Madras Port Trust Office". V rokoch 19121913 Ramanujan poslal vzorky svojich hypotéz trom akademikom na Cambridgskej univerzite. Iba G. H. Hardy rozpoznal jeho vynikajúcu prácu a požiadal Ramanujana, aby pod jeho vedením študoval v Cambridgi.
Rámánudžan celý život trpel zdravotnými problémami. Jeho stav sa po príchode do Británie zhoršil a bola mu diagnostikovaná tuberkulóza a závažný nedostatok vitamínov. Bol odoslaný na ústavnú liečbu do sanatória. V roku 1919 sa vrátil Kumbakonamu, kde krátko na to roku 1920 zomrel.
Za svoj krátky život, počas nezávislej práce a spolupráce s Hardym, Rámánudžan zozbieral vyše 3 500 výsledkov (väčšinou ohľadne identít a rovníc). Hoci malé množstvo týchto výsledkov bolo chybných a niektoré už boli iným matematikom známe, neskôr bola dokázaná správnosť väčšiny jeho výsledkov. Formuloval výsledky, ktoré boli originálne a veľmi nekonvenčné, ako Ramanujanovo prvočíslo a Ramanujanova théta funkcia, a tieto inšpirovali množstvo ďalšieho výskumu. Niektoré z jeho najdôležitejších objavov však iba pomaly vstupovali do matematického mainstreamu. Nedávno našli Rámánudžanove vzorce aplikáciu na poli kryštalografie a teórii superstrún. Medzinárodne začal vychádzať "Ramanujan Journal" s cieľom publikovať prácu vo všetkých oblastiach matematiky, ktoré Rámánudžan ovplyvnil.

</doc>
<doc id="163680" url="https://sk.wikipedia.org/wiki?curid=163680" title="Varna (kasta)">
Varna (kasta)

Varna (, dosl. „farba“) je spoločenská kasta v systéme rozčlenenia obyvateľstva starovekej Indie.
Kasty počas stáročí prešli štiepením na podskupiny.
Neskôr pribudli páriovia, nazývaní aj nedotknuteľní, (Mahátma Gándhí ich nazval haridžanovia t. j. „božie deti“), ktorí stoja prakticky najnižšie, vykonávajú najmenej platené práce. V poslednej dobe im indický parlament zákonom zaručil práva a sociálnu pomoc.
Džáti – podskupina varny. Každý hinduista sa narodí do jednej z tisícov spoločenských skupín – džáti. Predpokladá sa, že hinduisti sa do určitej kasty rodia na základe svojej minulej karmy. Kasta rodiny tradične predurčuje povolanie svojich členov, dokonca i budúcich partnerov. Existujú kasty určitých profesií, ako napr. hrnčiarov, brašnárov atď. Dnes sa tieto sociálne bariéry pomaly začínajú stierať.

</doc>
<doc id="163682" url="https://sk.wikipedia.org/wiki?curid=163682" title="Granville (Britská Kolumbia)">
Granville (Britská Kolumbia)



</doc>
<doc id="163683" url="https://sk.wikipedia.org/wiki?curid=163683" title="Odveta">
Odveta

Odveta alebo retorzia môže byť:
Odveta môže byť aj:

</doc>
<doc id="163689" url="https://sk.wikipedia.org/wiki?curid=163689" title="Monolit (prirodzený)">
Monolit (prirodzený)

Monolit je hocijaký samostatne stojací kameň vytvorený prírodou.
S väčšinou monolitov je úzko spätých mnoho legiend a povestí.
Najväčším monolitom na svete je Mount Augustus, nachádzajúci sa na západe Austrálie . Bije sa o prvenstvo (nie je isté, že je to jedna skala) so známejšou Ayersovou skalou nachádzajúcej sa tiež v Austrálii.

</doc>
<doc id="163690" url="https://sk.wikipedia.org/wiki?curid=163690" title="Mount Augustus">
Mount Augustus

Mount Augustus je monolitom a dominantou parku Mount Augustus National Park (). Nachádza sa na západe Austrálie a je najväčším monolitom na svete. Jeho prvenstvo môže byť spochybnené Ayersovou skalou.
Jeho výška je nad okolím a Zaberá územie ² a jeho stredná časť je dlhá takmer .

</doc>
<doc id="163691" url="https://sk.wikipedia.org/wiki?curid=163691" title="Kaffeine">
Kaffeine

Kaffeine je slobodný softvér a plnohodnotný multimediálny prehrávač pre systémy bežiace s KDE.
V základnej konfigurácii používa na pozadí xine-knižnice. Môže použiť tiež MPlayer ak je nainštalovaný. Od verzie 0.7 vývojári urobili podporu pre GStreamer KPart, a tak teraz podporuje 3 najpoužívanejšie média systémy pre Linux. S týmito 3 systémami je schopný prehrať takmer každý audio a video formát, avšak u niektorých iba s použitím proprietárnych kodekov.
Podporuje takisto streamované video a formáty DVB, DVD, Video CD and CD audio.

</doc>
<doc id="163693" url="https://sk.wikipedia.org/wiki?curid=163693" title="Šindolná">
Šindolná



</doc>
<doc id="163694" url="https://sk.wikipedia.org/wiki?curid=163694" title="Tronador">
Tronador

Tronador je vulkanický komplex, nachádzajúci sa na argentínsko - čilských hraniciach, východne od jazera Todos los Santos. Komplex je tvorený prevažne bazaltami a andezitmi, jeho vrchol je zaľadnený. Vek Tronadora je odhadovaný na stredný pleistocén, jediné náznaky pravdepodobnej vulkanickej aktivity v holocéne sú andezitové lávové prúdy troskového kužeľa "Cerro Volcanico", nachádzajúceho sa na juhovýchodnom okraji komplexu.

</doc>
<doc id="163695" url="https://sk.wikipedia.org/wiki?curid=163695" title="Právne konanie">
Právne konanie

"Právne konanie (alebo staršie: právne jednanie) môže alternatívne znamenať súhrn všetkých úkonov súdu (alebo podobnej inštitúcie) a zúčastnených strán, pozri pod konanie"
Právne konanie (iné názvy: právne relevantné konanie, konanie; úkon; právny úkon; staršie: "právny čin"; staršie alebo nespisovne : "právne jednanie"; nem. "Rechtshandlung", "Handlung"; čes. "právní čin", najmä pred rokom 2014 aj: "právní jednání", "právní úkon") môže byť:
V zahraničí bol v dávnejšej minulosti pojem právne konanie (Rechtshandlung) definovaný rozlične, a to niekedy až natoľko, že sa rôzne prekrýval s pojmom právny úkon (Rechtsgeschäft). V (česko-)slovenskej právnej teórii naopak panuje (s výnimkou textov pracujúcich výlučne s definíciou právneho úkonu z Občianskeho zákonníka) zmätok v používaní názvov (právny) úkon a (právne) konanie až dodnes (pozri vyššie uvedené definície a slovenské názvy). V Česku bol tento zmätok ešte znásobený tým, že od roku 2014 bol dovtedajší termín právny úkon v novom Občianskom zákonníku nahradený termínom právne jednanie, ktorý sa však dovtedy (ako vidno aj vyššie) často používal vo význame právne konanie a nie vo význame právny úkon . 
Právne konanie vo význame 2 podľa Ottová 2006.
"Aktívne" je právne konanie realizované (t. j. vytváraním konkrétnych právnych vzťahov) v dvoch základných formách:
Realizácia práva právnym nastáva aj "pasívnym" konaním (zdržaním sa konania, nečinnosťou, strpením konania iného subjektu):
Porovnaj aj delenie v článku právna skutočnosť.

</doc>
<doc id="163696" url="https://sk.wikipedia.org/wiki?curid=163696" title="Majstrovstvá Európy vo futbale 2008">
Majstrovstvá Európy vo futbale 2008

Majstrovstvá Európy vo futbale 2008 sa konali v Rakúsku a vo Švajčiarsku od 7. júna do 29. júna 2008. Národné mužstvá a mali štart na tomto šampionáte zaručený, ďalších 14 miest bolo vyhradených pre postupujúcich z kvalifikácie, ktorá sa začala v auguste 2006. 
Rozhodcovia.
Na Majstrovstvách Európy vo futbale 2008 zápasy rozhodovalo dvanásť hlavných rozhodcov a 24 asistentov:
Počas duelov sa diskutovalo o Ľubošovi Micheľovi ako kandidátovi na pískanie finálového duelu. Nakoniec sa však hlavným arbitrom nestal. Stal sa ním Roberto Rosetti.
Okrem nich bolo na Majstrovstvách Európy k dispozícii niekoľko rozhodcov vo funkcii štvrtého rozhodcu. Boli to: Ivan Bebek, Stephane Lannoy, Viktor Kassai, Kristinn Jakobsson, Grzegorz Gilewski, Olegário Benquerença, Craig Thomson a Damir Skomina.

</doc>
<doc id="163698" url="https://sk.wikipedia.org/wiki?curid=163698" title="Purple Rain">
Purple Rain

Purple Rain môže byť:

</doc>
<doc id="163699" url="https://sk.wikipedia.org/wiki?curid=163699" title="Euro 2008">
Euro 2008



</doc>
<doc id="163705" url="https://sk.wikipedia.org/wiki?curid=163705" title="Cayutué-La Viguería">
Cayutué-La Viguería

Cayutué-La Viguería je menšie vulkanické pole, tvorené približne dvadsiatkou troskových kužeľov a maarov, nachádzajúce sa v južnej časti Čile, asi severovýchodne od mesta Puerto Montt. Jednotlivé sopečné útvary sú usporiadané pozdĺž zlomového systému v smere sever-juh. V horninovom zložení prevládajú bazalty. Posledná erupcia sa odohrala pred približne 3000 rokmi.

</doc>
<doc id="163706" url="https://sk.wikipedia.org/wiki?curid=163706" title="Juliette and the Licks">
Juliette and the Licks

Juliette and the Licks je americká rocková skupina. Tvoria ju speváčka Juliette Lewis, gitarista Todd Morse, Kemble Walters, basgitarista Paul Ill a bubeník Jason Morris. Medzi ich najpopulárnejšie pesničky patria "You're Speaking My Language" a "Got Love To Kill".
V roku 2004 vydali svoje prvé EP "Like A Bolt Of Lightning", po ňom za krátku vydali album "You're Speaking My Language". Album obsahoval úspešný rovnomenný singel.
Bubeník Jason Morris opustil skupinu tesne pred vydaním druhého albumu. Skupina sa rozhodla, že zamestná bubeníka Davea Grohla.

</doc>
<doc id="163710" url="https://sk.wikipedia.org/wiki?curid=163710" title="Scott Weinrich">
Scott Weinrich

Robert Scott „Wino“ Weinrich (* 29. september 1961) je americký metalový gitarista a spevák. Sformoval metalovú skupinu The Obsessed.
Pôsobil aj v iných skupinách:

</doc>
<doc id="163712" url="https://sk.wikipedia.org/wiki?curid=163712" title="Povozník">
Povozník

Povozník alebo staršie furman (z nem. Fuhrmann) alebo staršie voziar/vozár bol v dedinskom prostredí človek, ktorý chodil so záprahom koní alebo volov, na zárobky (napr. na zvláčanie a odvoz dreva, alebo na prevážanie akýchkoľvek nákladov a tovarov). Príslušný spôsob prepravy/činnosť/zamestnanie sa nazýva povozníctvo alebo furmanstvo.
Pôvodne išlo o služobnú povinnosť poddaných či celých obcí. Na viacerých miestach Slovenska vzniklo osobitné zamestnanie tzv. furmanstvo (neskôr nazývané aj povozníctvo). V 17.19. storočí to bolo hlavné zamestnanie mnohých roľníkov na Gemeri, Spiši a Liptove. Furmani prevážali na dlhé vzdialenosti rozličné tovary a náklady, najmä pozdĺž obchodných ciest, a to pôvodne s volovými záprahmi, neskôr aj s koňmi. V priebehu 19. storočia sa táto činnosť prevádzkovala ako samostatná živnosť (špeditérstvo). Od konca 19. storočia začal zánik tejto činnosti, lebo ju nahradili modernejšie a rýchlejšie dopravné prostriedky.

</doc>
<doc id="163713" url="https://sk.wikipedia.org/wiki?curid=163713" title="Furman">
Furman



</doc>
<doc id="163715" url="https://sk.wikipedia.org/wiki?curid=163715" title="Voziar">
Voziar



</doc>
<doc id="163716" url="https://sk.wikipedia.org/wiki?curid=163716" title="Vozár">
Vozár

Vozár môže byť:

</doc>
<doc id="163717" url="https://sk.wikipedia.org/wiki?curid=163717" title="Povozníctvo">
Povozníctvo



</doc>
<doc id="163718" url="https://sk.wikipedia.org/wiki?curid=163718" title="Furmanstvo">
Furmanstvo



</doc>
<doc id="163719" url="https://sk.wikipedia.org/wiki?curid=163719" title="Bristol (Virgínia)">
Bristol (Virgínia)

Bristol je mesto v americkom štáte Virgínia. Mesto sa pôvodne nazývalo Goodson, bolo premenované na Bristol v roku 1890. Cez mesto prechádza hranica štátov Virgínia a Tennessee. Bristol je považovaný za rodisko country.
Demografické údaje.
Podľa cenzu z roku 2000 je počet obyvateľov 17 367. Hustota obyvateľstva je 519 obyv./km².

</doc>
<doc id="163720" url="https://sk.wikipedia.org/wiki?curid=163720" title="Extrakcia">
Extrakcia

Extrakcia môže byť:

</doc>
<doc id="163727" url="https://sk.wikipedia.org/wiki?curid=163727" title="Prianie">
Prianie



</doc>
<doc id="163729" url="https://sk.wikipedia.org/wiki?curid=163729" title="Lilian Thuram">
Lilian Thuram

Lilian Thuram (narodený Ruddy Lilian Thuram-Ulien 1. január 1972, Pointe-à-Pitre, Guadeloupe) je bývalý francúzsky futbalový obranca. Je hráčom, ktorý má najviac štartov za Francúzsko.
Hráčska kariéra.
Thuramova futbalová kariéra začal vo francúzskom klube AS Monaco v roku 1991 vo francúzskej Ligue 1. Neskôr prestúpil do talianskej Parmy. Tu pôsobil 5 sezón, počas ktorých získal v sezóne 1998/99 Pohár UEFA. V rokoch 2001 až 2006 hrával za Juventus Turín. V drese „Juve“ vyhral štyrikrát scudetto (jeden z titulov bol ale klubu odobraný kvôli škandálu s podplácaním zápasov).
V roku 2006 podpísal zmluvu s katalánskym veľkoklubom FC Barcelona. V drese Barcelony odohral dve sezóny, v júni 2008 podpísal zmluvu s francúzskym klubom Paris Saint-Germain. Za klub ale nenastúpil, v lete 2008 kvôli zdravotnému problému so srdcom ukončil svoju aktívnu kariéru.
Reprezentácia.
Za Francúzsko odohral spolu 142 zápasov, v júni 2006 prekonal vtedajší rekord Marcela Desaillyho v počte zápasov v národnom mužstve. Strelil len dva góly v medzinárodných zápasoch, oba v zápase semifinále Majstrovstiev sveta v 1998 proti Chorvátsku. Francúzsko sa tak prebojovalo až do finále, kde triumfovalo 3-0 nad Brazíliou. Thuram získal ocenenie Bronzová lopta za najužitočnejšieho hráča tímu. V roku 2000 bol súčasťou tímu, ktorý vyhral Euro 2000. Hral aj na Majstrovstvách sveta 2002 v Japonsku a Južnej Kórei, ktoré skončili pre Francúzsko skalamaním a na Eure 2004 v Portugalsku. Tréner Raymond Domenech ho nominoval aj na Majstrovstvá sveta 2006 v Nemecku. Francúzi sa prebojovali až do finále, kde podľahli Taliansku po penaltách. S reprezentačnou kariérou sa rozlúčil po Majstrovstvách Európy 2008, kde Francúzsko skončilo v základnej skupine.

</doc>
<doc id="163733" url="https://sk.wikipedia.org/wiki?curid=163733" title="Jonah Lomu">
Jonah Lomu

Jonah Lomu (* 12. máj 1975, Auckland, Nový Zéland – † 18. november 2015, Auckland) bol novozélandsky hráč ragby. 
V roku 1994 debutoval v drese All Blacks (národné mužstvo Nového Zélandu) a odvtedy odohral zaňho 73 zápasov. Bol považovaný za jedného z najvplyvnejších hráčov v histórii tohto športu. 9. októbra 2007 bol prijatý do Medzinárodnej siene slávy rugby. 
Na medzinárodnej scéne sa presadil po Majstrovstvách sveta v roku 1995 v Južnej Afrike.

</doc>
<doc id="163734" url="https://sk.wikipedia.org/wiki?curid=163734" title="John Terry">
John Terry

John Terry (* 7. december 1980, Barking, Londýn, Anglicko) je bývalý anglický profesionálny futbalista. Terry hrával na pozícii stredného obrancu a bol tiež kapitánom v tíme FC Chelsea v FA Premier League. Takisto bol kapitánom Anglického národného futbalového mužstva, ktorým bol od augusta 2006 do februára 2010, a od marca 2011 do februára 2012. Svoju kariéru ukončil v roku 2018 v tíme Aston Villa kde hral jednu sezónu.
Terry bol menovaný UEFA Club Defender of the Year v rokoch 2005, 2008 a 2009. Takisto sa stal PFA Players’ Player of the Year v roku 2005, a bol zaradený do FIFPro World XI na štyri sezóny po sebe od roku 2005 do 2008.
Terry je najúspešnejším kapitánom FC Chelsea,pričom vedie s tromi titulmi FA Premier League, tromi Pohármi FA a dvomi Ligovými pohármi od roku 2004. Je jedným z piatich hráčov, ktorý má na konte viac ako 500 vystúpení za klub FC Chelsea a je najviac skórujúci obranca klubu všetkých čias. V roku 2007 sa stal prvým kapitánom, ktorý vyzdvihol Pohár FA na Wembley Stadium vo víťazstve FC Chelsea 1–0 nad Manchestrom United a je tiež prvým hráčom, ktorý medzinárodne skóroval gólom ako kapitán Anglicka 1–1 nerozhodným výsledkom s Brazíliou.
Klubová kariéra.
Mladosť.
Terry sa narodil v Barkingu vo východnom Londýne a navštevoval Eastbury Comprehensive School. Terry hral pôvodne pre Senrab FC po boku mnohých budúcich hviezd anglického futbalu v FA Premier League ako Sol Campbell, Jermain Defoe, Bobby Zamora, Ledley King a Jlloyd Samuel. Ako chlapec bol súčasťou mládežníckeho systému v klube West Ham United FC, kde sa dostal v roku 1991 na pozíciu stredopoliara. Do FC Chelsea prestúpil v 14 rokoch, kde hral za dorast a rezervný tím. Kvôli nedostatku stredných obrancov sa stal stredným obrancom, ktorým je dodnes.
Prvotné roky s FC Chelsea.
Terry mal svoj debut v FC Chelsea dňa 28. októbra 1998 ako neskoršia náhrada v Carling Cupe s Astonom Villom. Bol krátky čas na hosťovaní v Notthingam Forest FC v roku 2000 a vybudoval si svoju prvú tímovú skúsenosť a bol subjektom záujmu ako Davida Platta tak aj manažéra Steva Bruca tímu Huddersfield Town FC.
V roku 2002 bol Terry zapletený v incidente v nočnom klube v západnom Londýne spolu so svojím spoluhráčom Jodym Morrisom a Desom Byrnem z klubu Wimbledon FC. Bol obvinený z útoku a výtržnosti, ale neskôr bolo obvinenie zrušené. Počas tejto záležitosti mu bol udelený dočasný zákaz činnosti v Anglického národného futbalového mužstva prostredníctvom The Football Association. Predtým, spolu so spoluhráčmi v FC Chelsea Frankom Lampardom, Jodym Morrisom, Eiðurom Guðjohnsenom a bývalým spoluhráčom Frankom Silclairom v septembri 2001 bol pokutovaný dvojtýždňovým strhnutím mzdy za rušenie v opilosti trúchliacich amerických turistov v bezprostredne po útokoch z 11. septembra 2001. Počas týchto prvotných rokov v FC Chelsea, Terry zdieľal byt s Andrewom Croftsom.

</doc>
<doc id="163735" url="https://sk.wikipedia.org/wiki?curid=163735" title="Weehawken">
Weehawken

Weehawken je mesto v americkom štáte New Jersey v Hudson County. Má rozlohu a žije tu 13 500 obyvateľov podľa sčítaniav roku 2000. 
Mesto sa sformovalo ako "township" 15. marca 1859 z častí miest Hoboken a North Bergen. Časť mesta bola prenechaná mestu Hoboken v roku 1874. Ďalšie územia z West Hobokenu boli pripojené v roku 1879.

</doc>
<doc id="163736" url="https://sk.wikipedia.org/wiki?curid=163736" title="West Hoboken">
West Hoboken

West Hoboken bola obec, ktorá existovala v americkom štáte New Jersey v okrese Hudson County v rokoch 1861 až 1925.
Pôvodne bola zriadená ako mestečko (Township) 28. februára 1861, z častí mestečka North Bergen. Mestečko bolo znovu začlenené 6. apríla 1871 a znovu 27. marca 1874. Časti mestečka boli prenechané mestu Weehawken v roku 1879.
28. júna 1884 bol West Hoboken znovu zriadený ako mesto a znovu začlenený 24. apríla 1888 na základe referenda spred 12 rokov.
1. januára 1925 bolo zriadené mesto Union City, čím nahradilo Union Hill a West Hoboken.

</doc>
<doc id="163737" url="https://sk.wikipedia.org/wiki?curid=163737" title="North Bergen">
North Bergen

North Bergen je mestečko (township) v americkom štáte New Jersey v okrese Hudson County. Má rozlohu a žije tu 58-tisíc obyvateľov (2000). 
Bolo zriadené 10. apríla 1843 z mestečka Bergen. Časti mestečka boli pripojené z Hobokenu 9. apríla 1849, z mesta Hudson 12. apríla 1852 a 11. apríla 1855, Guttenberg, Union a West Hoboken, Union Hill a Secaucus.

</doc>
<doc id="163738" url="https://sk.wikipedia.org/wiki?curid=163738" title="Union City (New Jersey)">
Union City (New Jersey)

Union City je mesto v americkom štáte New Jersey v okrese Hudson County. Má rozlohu a žije tu približne 66-tisíc obyvateľov. Je to jedno z najhustejšie zaľudnených miest v USA (20 395,9 obyv./km²).

</doc>
<doc id="163739" url="https://sk.wikipedia.org/wiki?curid=163739" title="Union City">
Union City



</doc>
<doc id="163741" url="https://sk.wikipedia.org/wiki?curid=163741" title="Ashley Cole">
Ashley Cole

Ashley Cole (* 20. december 1980, Londýn) je anglický futbalista, od roku 2006 hráč londýnskeho klubu FC Chelsea. 
Ako dorastenec hrával za Arsenal, je reprezentantom Anglicka, v rokoch 1999 - 2006 hral za klub Arsenal Londýn (v roku 2000 na hosťovaní v Crystal Palace Londýn FC). 

</doc>
<doc id="163742" url="https://sk.wikipedia.org/wiki?curid=163742" title="Benedetto Marcello">
Benedetto Marcello

Benedetto Marcello, alebo aj Marcelli (* 31. júl 1686, Benátky, Taliansko – † 24. júl 1739, Brescia) bol taliansky právnik, politik a barokový hudobný skladateľ.
Život.
Narodil sa 31. júla (podľa niektorých prameňov 1. augusta) 1686 v Benátkach. Pochádzal zo šľachtickej rodiny, preto sa v dobových dokumentoch často nazýva ako "Patrizio Veneto". Benedettov otec chcel, aby jeho syn bol právnikom, preto študoval právo, ale súbežne aj hudbu u Antonia Lotti a Francesca Gaspariniho.
Celý život Benedetta Marcella sa delil medzi práva, politiku a hudbu. V roku 1711 bol členom „Serenissima“, tj. benátskej vlády a v roku 1730 sa stal guvernérom („Provveditore“) v Pule v dnešnom Chorvátsku.
Po celý život mal chatrné zdravie a pobyt v Istrii mu neprospieval. V roku 1738 odišiel do Brescia na brehu Lago di Garda, kde zastával úrad „camerlinga“, dnes by sme povedali ministra financií. Tu aj o rok neskôr zomrel.
Benedettov starší brat Alessandro Marcello (16691747) bol takisto známym skladateľom podobného zamerania a historici hudby majú pri niektorých skladbách značné problémy s rozlíšením autorstva oboch bratov.
Švajčiarsky skladateľ Joseph Joachim Raff (18221882) skomponoval na tému životných osudov Benedetta Marcella operu, ktorá mala premiéru až dlho po smrti autora 4. októbra 2002 v Metzingene pri Stuttgarte.
Dielo.
Väčšina Marcellových skladieb sa datuje do prvej polovice jeho života. Okrem početných oratórií, opier a scénických serenád napísal viac než 400 sólových kantát, publikoval zbierky komornej a orchestrálnej hudby a mnoho ďalších inštrumentálnych diel zostalo v rukopise.
Pretože bol finančne celkom nezávislý a nemusel podliehať vkusu publika, mohol celkom slobodne rozvíjať svoj osobitý štýl. Jeho dielo sa tak stalo medzníkom na prechode z barokovej do klasickej éry európskej hudby. Vo veku okolo 40 rokov Marcello prakticky prestal komponovať a neskôr sa k hudbe vracal iba pri celkom výnimočných príležitostiach.
Najambicióznejším dielom skladateľa sa stalo "Estro poetico-armonico", zhudobnenie talianskej verzie 55 žalmov. Biblické texty preložil Marcellov priateľ Girolamo Ascanio Giustiniani a dielo bolo publikované v ôsmich zväzkoch v rokoch 1724 až 1726. Úspech diela bol obrovský. Žalmy Benedetta Marcella sa onedlho hrali na koncertoch v Hamburgu, Berlíne, Lipsku a Londýne. V ruskom preklade preniklo dielo aj do Petrohradu. V Ríme kardinál Ottoboni nariadil, aby každý z pravidelných koncertov, ktoré sa usporadúvali v jeho paláci bol zahajovaný jedným z týchto žalmov. Dodnes je výber z Estro poetico-armonico trvalou súčasťou koncertného repertoáru (snáď len s úpravou, že generálny bas je zverený modernému klavíru).
Dielo Benedetta Marcella zrejme dobre poznal aj Johann Sebastian Bach. Transkripciu Marcellovho koncertu pre husle a sláčikový orchester nájdeme ako BWV 981.
Marcello bol aj literárne činný. Svoje skúsenosti s nešvármi opernej scény tých čias spísal vo forme satirického pamfletu „Il teatro alla moda“, v ktorom sa zameral najmä na Antonia Vivaldiho. Tento spis, aj keď nebol príliš zábavný, mnohokrát sa pretláčal a má význam ako príspevok k dejinám hudby.
Scénicke diela.
Väčšina partitúr scénických diel je nezvestná. Vzhľadom na obnovený záujem obecenstva a hudobných vedcov v posledných rokoch možno očakávať, že v archívoch sa nájdu doteraz neznáme skladby.

</doc>
<doc id="163743" url="https://sk.wikipedia.org/wiki?curid=163743" title="Hieroglyfy">
Hieroglyfy



</doc>
<doc id="163744" url="https://sk.wikipedia.org/wiki?curid=163744" title="Ženská štvorhra na Wimbledone 2007">
Ženská štvorhra na Wimbledone 2007

Ženská štvorhra na Wimbledone 2007 sa hrala ako súčasť Wimbledonu 2007 od 27. júna do 8. júla. Súťaže sa zúčastnilo 64 párov, z toho 16 nasadených. Víťazkami sa stali Cara Blacková a Liezel Huberová, ktoré vo finále vyhrali nad párom Katarina Srebotniková, Ai Sugijamová 3:6, 6:3, 6:2.

</doc>
<doc id="163754" url="https://sk.wikipedia.org/wiki?curid=163754" title="Nikolaj Rimsky-Korsakov">
Nikolaj Rimsky-Korsakov



</doc>
<doc id="163760" url="https://sk.wikipedia.org/wiki?curid=163760" title="Imst (okres)">
Imst (okres)

Imst je okres v rakúskej spolkovej krajine Tirolsko. Má rozlohu , žije tu 56 964 obyvateľov (2010) a jeho sídlom je Imst.

</doc>
<doc id="163762" url="https://sk.wikipedia.org/wiki?curid=163762" title="Heliopolis">
Heliopolis

Heliopolis alebo Héliopolis môže byť:
Heliopolis môže byť:

</doc>
<doc id="163763" url="https://sk.wikipedia.org/wiki?curid=163763" title="Innsbruck-vidiek">
Innsbruck-vidiek

Innsbruck-vidiek () je okres v rakúskej spolkovej krajine Tirolsko. Má rozlohu a žije tu 181 698 obyvateľov . Na severe územia sa nachádza štatutárne mesto Innsbruck, ktoré však nie je súčasťou okresu.

</doc>
<doc id="163766" url="https://sk.wikipedia.org/wiki?curid=163766" title="Schwaz (okres)">
Schwaz (okres)

Schwaz je okres v rakúskej spolkovej krajine Tirolsko. Má rozlohu a tu žilo obyvateľov. Sídlom okresu je mesto Schwaz.

</doc>
<doc id="163769" url="https://sk.wikipedia.org/wiki?curid=163769" title="Reutte (okres)">
Reutte (okres)

Reutte je okres v rakúskej spolkovej krajine Tirolsko. Má rozlohu a tu žilo obyvateľov. Sídlom okresu je Reutte.

</doc>
<doc id="163770" url="https://sk.wikipedia.org/wiki?curid=163770" title="Héliopolis">
Héliopolis



</doc>
<doc id="163773" url="https://sk.wikipedia.org/wiki?curid=163773" title="Reutte">
Reutte

Reutte môže byť:

</doc>
<doc id="163774" url="https://sk.wikipedia.org/wiki?curid=163774" title="Zell am See (okres)">
Zell am See (okres)

Zell am See je okres v rakúskej spolkovej krajine Salzbursko. Má rozlohu , žije tu 84 124 obyvateľov (2001) a sídlom okresu je Zell am See.

</doc>
<doc id="163777" url="https://sk.wikipedia.org/wiki?curid=163777" title="Monolit">
Monolit

Monolit môže byť:

</doc>
<doc id="163780" url="https://sk.wikipedia.org/wiki?curid=163780" title="Varna">
Varna

Varna môže byť:

</doc>
<doc id="163783" url="https://sk.wikipedia.org/wiki?curid=163783" title="Caroline Wozniacka">
Caroline Wozniacka

Caroline Wozniacka (; * 11. júl 1990, Odense, Dánsko) je súčasná dánska profesionálna tenistka poľského pôvodu. Počas svojej kariéry vyhrala 18 turnajov WTA v dvojhre a 2 turnaje vo štvorhre.

</doc>
<doc id="163784" url="https://sk.wikipedia.org/wiki?curid=163784" title="Yvonne Meusburgerová">
Yvonne Meusburgerová

Yvonne Meusburgerová (* 3. október 1983, Dornbirn, Rakúsko) je bývalá rakúska tenistka.

</doc>
<doc id="163785" url="https://sk.wikipedia.org/wiki?curid=163785" title="Bethanie Matteková-Sandsová">
Bethanie Matteková-Sandsová

Bethanie Matteková-Sandsová (* 23. marec 1985, Rochester, Minnesota, Spojené štáty) je súčasná americká profesionálna tenistka. Počas svojej kariéry vyhrala 8 turnajov WTA vo štvorhre.
Jej matka Heidi je Nemka, starí rodičia pochádzajú zo Slovenska.

</doc>
<doc id="163786" url="https://sk.wikipedia.org/wiki?curid=163786" title="Hana Šromová">
Hana Šromová

Hana Šromová (* 10. apríl 1978, Kopřivnice, Česko) je bývalá česká profesionálna tenistka.

</doc>
<doc id="163787" url="https://sk.wikipedia.org/wiki?curid=163787" title="Zmiešaná štvorhra na Wimbledone 2007">
Zmiešaná štvorhra na Wimbledone 2007

Zmiešaná štvorhra na Wimbledone 2007 sa hrala ako súčasť Wimbledonu 2007 od 29. júna do 8. júla. Súťaže sa zúčastnilo 48 párov, z toho 16 nasadených. Zvíťazil nenasadený pár Jelena Jankovićová, James Murray, ktorý vo finále zdolal pár Alicia Moliková, Jonas Björkman 6:4, 3:6, 6:1.

</doc>
<doc id="163788" url="https://sk.wikipedia.org/wiki?curid=163788" title="Alizé Cornetová">
Alizé Cornetová

Alizé Cornetová (neprechýlene Alizé Cornet; * 22. január 1990, Nice, Francúzsko) je súčasná francúzska profesionálna tenistka, víťazka juniorského French Open 2007 v dvojhre. Je reprezentantkou krajiny vo Fed Cupe. Hrá pravou rukou, obojručným bekhendom. Počas svojej kariéry vyhrala 1 turnaj WTA v dvojhre a 2 turnaje vo štvorhre.
Kariéra.
Cornetová začala hrať tenis v 4. rokoch. Od roku 2004 sa zúčastnila turnajov na okruhu WTA, spočiatku bez úspechu. V máji 2005 si ju všimli organizátori grandslamového French Open a dali jej divokú kartu. V 1. kole vyradila Rusku Alinu Židkovovú 7:64, 6:3, ale hneď v 2. kole podľahla krajanke Amélii Mauresmovej 6:0, 6:2. Po množstve nepodarených zápasov sa vo veľkom štýle ukázala talianskom Bari, kde získala svoj prvý titul (ITF). Vo finále tam porazila Tathianu Garbinovú 6:2, 3:6, 6:2. Najlepšia bola takisto v Padove odkiaľ si odviezla ďalší pohár.
2007.
V januári 2007 prešla kvalifikáciou na Australian Open (v 3. kole vyradila Katerynu Bondarenkovú), ale v 1. kole hlavného turnaja narazila na Danielu Hantuchovú, ktorá ju porazila hladko 6:4, 6:1. Na halovom turnaji v Paríži vypadla tiež v 1. kole s krajankou Tatiana Golovinovou 6:2, 6:2. V ďalšom priebehu roka pravidelne prechádzala kvalifikáciami turnajov WTA a tým vylepšovala svoje postavenie na rebríčku. Z US Open 2007 si odviezla cenné víťazstvo nad Samanthou Stosurovou 6:3, 6:2 a Caroline Wozniackou 6:2, 6:1. Podľahla až Jelene Jankovićovej 6:4, 2:6, 3:6.
2008.
Rok 2008 nezačala dobre. Prehrávala hneď v prvých kolách turnajov. Prielom nastal v Acapulcu, kde Alizé postoupila do svojho prvého finále v profesionálnej kariére. Porazila tam napríklad Jelenu Kostanićovú-Tošićovú 7:5, 6:3. V rozhodujúcom zápase prehrala s Flaviou Pennettovou 0:6, 6:4, 1:6. Na turnaji v Amelia Island, kde hrala ako 48 hráčka svetového rebríčka, sa prebojovala cez Virginiu Razzanovú 6:4, 6:2 do semifinále. V ďalšom turnaji na zelenej antuke v americkom Charlestone sa rovnako dostala až do semifinále, v ktorom však nestačila na Serenu Williamsovú 5:7, 3:6.
Veľmi podarené vystúpenie si započítala na kurtoch v Ríme, kde došla až do finále, pričom musela prejsť celou kvalifikáciou. Na tomto turnaji porazila okrem iných Francescu Schiavoneovú v 2. kole, Svetlanu Kuznecovovú v 3. kole či Annu Čakvetadzeovú v semifinále. Vo finále prehrala so srbkou Jelenou Jankovićovou 2:6, 2:6. Na French Open vypadla v 3. kole s Agnieszkou Radwańskou 4:6, 4:6 a na travnatých kurtoch v Eastbourne a v Londýne vypadla už v 1. kole.
Následne si zahrala na turnaji 3. kategórie v Budapešti (nasadená ako č.2). V 1. kole mala voľný žreb. V druhom porazila Slovenku Magdalénu Rybárikovú 6:2, 6:2, vo štvrťfinále Annu-Lenu Grönefeldovú 6:2, 6:3 a v semifinále Gretu Arnovú, ktorá jej dokázala vziať iba po jednom geme v každom sete. Vďaka tomu sa mladá Francúzka dostala do tretieho finále dvojhry v tejto sezóne. Finálová súperka Andreja Klepačová tiež nedokázala s Alizé Cornetovou uhrať ani set. Tá vyhrala 7:65, 6:3 a postúpila na 18. miesto v rebríčku WTA. Okrem dvojhry hrala na tomto turnaji aj štvorhru s partnerkou Janette Husárovou a spoločne vyhrali vo finále nad párom Vanessa Henkeová - Ioana Raluca Olaruová 6:75, 6:1, 10:6.
Súkromný život.
Matka sa volá Patricia a je ženou v domácnosti, otec Francis je obchodným riaditeľom. Jej brat Sébastien je vyštudovaný lekár a okrem toho plní funkciu manažéra Alizé. Na turnaje cestuje spolu s matkou a trénerom (Pierre Bouteyre). 

</doc>
<doc id="163789" url="https://sk.wikipedia.org/wiki?curid=163789" title="Timea Bacsinszká">
Timea Bacsinszká

Timea Bacsinszká (* 8. jún 1989, Lausanne, Švajčiarsko) je súčasná švajčiarska profesionálna tenistka. Jej rodičia sú rozvedení, obaja sú maďarského pôvodu, otec pochádza z rumunského Sedmohradska, má brata a dve sestry.

</doc>
<doc id="163790" url="https://sk.wikipedia.org/wiki?curid=163790" title="Caroline Wozniacki">
Caroline Wozniacki



</doc>
<doc id="163791" url="https://sk.wikipedia.org/wiki?curid=163791" title="Yvonne Meusburger">
Yvonne Meusburger



</doc>
<doc id="163792" url="https://sk.wikipedia.org/wiki?curid=163792" title="Bethanie Mattek">
Bethanie Mattek



</doc>
<doc id="163793" url="https://sk.wikipedia.org/wiki?curid=163793" title="Alizé Cornet">
Alizé Cornet



</doc>
<doc id="163794" url="https://sk.wikipedia.org/wiki?curid=163794" title="Timea Bacsinszky">
Timea Bacsinszky



</doc>
<doc id="163795" url="https://sk.wikipedia.org/wiki?curid=163795" title="Jorgelina Craverová">
Jorgelina Craverová

Jorgelina Craverová (* 23. január 1982, San Francisco, Córdoba, Argentína) je súčasná argentínska profesionálna tenistka.

</doc>
<doc id="163796" url="https://sk.wikipedia.org/wiki?curid=163796" title="Jorgelina Cravero">
Jorgelina Cravero



</doc>
<doc id="163797" url="https://sk.wikipedia.org/wiki?curid=163797" title="Karolina Kózka">
Karolina Kózka

Blahoslavená Karolina Kózka alebo Karolina Kózkówna (* 2. august 1898, Wał-Ruda, Halič† 18. november 1914, tamtiež) bola poľská panna a mučenica.
Život.
Karolina Kózka prežila celý svoj život v rodnej dedine. Hlboko zbožná dievčina sa podieľala na aktivitách kresťanských laikov (Apostolstwo Modlitwy, Bractwo Wstrzemięźliwości, Żywy Różaniec), pomáhala tiež pri prevoze dedinskej čitárne.
Na začiatku prvej svetovej vojny sa jej zmocnil ruský vojak, ktorý ju odvliekol do lesa, kde sa ju pokúsil znásilniť. Dievčina sa urputne bránila a pokúšala sa utiecť, čo nakoniec viedlo k tomu, že ju rozzúrený neúspešný násilník brutálne ubil šabľou. Jej telo bolo objavené 4. decembera toho istého roku, pochovaná je v Zabawe.
Po smrti.
Pohrebu Karoliny sa zúčastnilo viac ako tritisíc ľudí a neoficiálny kult mladej mučeníčky sa začal šíriť Poľskom. Biskupi Jan Stepa a Jerzy Ablewicz iniciovali oficiálny beatifikačný proces, ktorý sa začal v roku 1965. 30. júna 1986 bol prijatý dekrét o Karolininom mučeníctve a 10. júna 1987 ju pápež Ján Pavol II. počas svojej návštevy v Tarnówe prehlásil za blahoslavenú. Rímskokatolícka cirkev slávi jej pamiatku vo výročný deň jej smrti: 18. novembra.
Je patrónkou Rzeszówskej diecézy, Katolíckeho združenia mladých ("Katolickie Stowarzyszenie Młodzieży") a Hnutia čistých sŕdc.

</doc>
<doc id="163798" url="https://sk.wikipedia.org/wiki?curid=163798" title="Camille Pinová">
Camille Pinová

Camille Pinová (* 25. august 1981, Nice, Francúzsko) je súčasná francúzska profesionálna tenistka.

</doc>
<doc id="163799" url="https://sk.wikipedia.org/wiki?curid=163799" title="Camille Pin">
Camille Pin



</doc>
<doc id="163800" url="https://sk.wikipedia.org/wiki?curid=163800" title="Kaštieľ Migazziovcov">
Kaštieľ Migazziovcov



</doc>
<doc id="163802" url="https://sk.wikipedia.org/wiki?curid=163802" title="Dolnokrupský kaštieľ">
Dolnokrupský kaštieľ



</doc>
<doc id="163805" url="https://sk.wikipedia.org/wiki?curid=163805" title="Calbuco">
Calbuco

Calbuco môže byť:

</doc>
<doc id="163806" url="https://sk.wikipedia.org/wiki?curid=163806" title="Kristina Brandiová">
Kristina Brandiová

Kristina Brandiová (* 29. marec 1977, San Juan, Portoriko) je súčasná profesionálna tenistka. Počas svojej kariéry vyhrala 1 turnaj WTA v dvojhre.

</doc>
<doc id="163813" url="https://sk.wikipedia.org/wiki?curid=163813" title="Oortov oblak komét">
Oortov oblak komét



</doc>
<doc id="163814" url="https://sk.wikipedia.org/wiki?curid=163814" title="Anastasija Sergejevna Pavľučenkovová">
Anastasija Sergejevna Pavľučenkovová

Anastasija Sergejevna Pavľučenkovová, (* 3. júl 1991, Samara, Sovietsky zväz) je súčasná ruská profesionálna tenistka. Najvyššie v rebríčku WTA bola v dvojhre na 13. mieste (4. júl 2011) a v štvorhre na 24. mieste (24. jún 2013). V roku 2009 bola najmladšou hráčkou v prvej stovke WTA rebríčka, mala len 17 rokov.
Juniorská kariéra.
Ako juniorka vyhrala Australian Open dvakrát, prvý raz v roku 2006, keď vo finále porazila Dánku Caroline Wozniacku 1-6, 6-2, 6-3. A druhýkrát v roku 2007, keď len tesne porazila Američanku Madison Brengleovú dvakrát v tajbrejku 7-6, 7-6. Ešte dokázala vyhrať US Open v roku 2006, keď vo finále porazila Rakúšanku Tamiru Paszekovú 3-6, 6-4, 7-5. V roku 2006 bola členkou víťazného tímu Sacramento Capitals v svetovej tenisovej lige tímov. 

</doc>
<doc id="163815" url="https://sk.wikipedia.org/wiki?curid=163815" title="Anastasia Pavľučenkovová">
Anastasia Pavľučenkovová



</doc>
<doc id="163816" url="https://sk.wikipedia.org/wiki?curid=163816" title="Anne Keothavongová">
Anne Keothavongová

Anne Keothavongová (* 16. september 1983, Londýn, Anglicko) je súčasná britská profesionálna tenistka. Vyhrala 15 turnajov ITF kategórie v dvojhre a 4 turnaje vo štvorhre.

</doc>
<doc id="163817" url="https://sk.wikipedia.org/wiki?curid=163817" title="Vincent de Paul">
Vincent de Paul

Svätý Vincent de Paul alebo Vincent Depaul (* 24. apríl 1581, Pouy, Francúzske kráľovstvo – † 27. september 1660, Paríž, Francúzske kráľovstvo) bol francúzsky rímskokatolícky kňaz a rehoľník. Je zakladateľom Misijnej spoločnosti (známej aj pod názvami vincentíni či lazaristi), ktorá sa venuje pastoračnej a charitatívnej činnosti. Založil aj ženský rehoľný rád Dcéry kresťanskej lásky (vincentky), ktorý opatroval siroty alebo sa staral o ranených vojakov. 
Za blahoslaveného ho vyhlásil pápež Benedikt XIII. v roku 1729 a svätorečil ho Klement XII. v roku 1737. Je označovaný za "Otca chudobných" a v roku 1885 ho pápež Lev XIII. vyhlásil za patróna kresťanských charitatívnych organizácií. Vincentíni majú od roku 1852 svoje zastúpenie aj na Slovensku.
Život.
Na ceste stať sa kňazom.
Vincent de Paul sa narodil 24. apríla 1581 vo francúzskom Pouy (dnes Saint-Vincent-de-Paul) na úpätí Pyrenejí. Jeho otec bol chudobný roľník. Vincent bol tretím dieťaťom zo šiestich, z toho dve boli sestry. Už od detstva rád vyhľadával súkromnú modlitbu. Vzdelávali ho františkáni v Dax. Bol temperamentný, mal rád humor a dynamický život. Aby finančne nezaťažoval svojich rodičov, privyrábal si doučovaním, najmä synov sudcu Cometa v Pouy. Stade od roku 1597 začal študovať na univerzite v Toulouse. (Kvôli finančným nákladom jeho otec predal voly aj voz.) V roku 1596 prijal subdiakonské svätenie a tonzúru.
Za kňaza bol vysvätený 23. septembra 1600 vo veku 19 rokov. Primičnú sv. omšu slávil údajne v malej kaplnke v lesoch, aby sa mohol plne sústrediť na tento slávnostný okamih. Pokračoval v ďalších štúdiách v Zaragoze a v Toulouse. Niektoré zdroje uvádzajú, že bol v roku 1605 zajatý tromi moslimskými pirátmi v Stredozemnom mori počas cesty z Marseilles do Narbonne. Bol predaný do otroctva a následné dva roky slúžil v Tunisku, pričom mal hlásať o Kristovi a učiť okolitých ľudí žalmy. Následne mal ujsť v roku 1607 do Avignonu. Viacerí autori však tieto udalosti považujú za legendu. Po pobyte vRíme, kde strávil jeden rok, začal slúžiť v roku 1609 ako kňaz na dvore Margity z Valois. Väčšinu života prežil v Paríži. Počas desiatich rokov viedol len jednoduchý klerický život, ktorý mu kňazstvo ľahko zabezpečovalo. Vystupoval pokorne, ale majestátne.
Duchovné obrátenie.
Jeho vnútorný prerod nastal postupne, pričom ho ovplyvnil Pierre de Bérulle (ktorý sa neskôr stal kardinálom), ako aj František Saleský, s ktorým sa aj osobne stretol v roku 1618. O rok neskôr sa stretol aj s Janou Františkou Frémyot de Chantal. Postupne sa Vincent zaviazal slúžiť celý život chudobným. Začal sa viac modliť a intenzívnejšie prežívať slávenie sv. omše.
V roku 1612 bol Vincent priradený do farnosti Clichy na predmestí Paríža. Na žiadosť kardinála Bérulla sa stal duchovným v talianskej šľachtickej rodine generála Emmanuela de Gondi, pričom mal na starosti hlavne vzdelávanie šľachticových detí. Zotrval tu zhruba štyri roky. Stres a vyčerpanie mu v roku 1616 spôsobili silné zdravotné problémy. O jeho vplyve na rodinu Gondi svedčí fakt, že jeden zo synov sa stal významným vojvodom a druhý kardinálom. 
Z tohto obdobia je zachovaný aj príbeh o umierajúcom mužovi, ktorý bol všeobecne známym kresťanom. Vincent de Paul o tom uviedol: "„Vyšlo najavo, že tento človek bol zaťažený hriechmi, ktoré nevyznával pri spovediach. Sám to povedal grófke de Gondi po svojej spovedi, že by bol určite zatratený, keby si nebol vykonal generálnu spoveď. Zakrátko zomrel. Madame de Gondi jasne spoznala dôležitosť generálnej spovede a priala si, aby som o nutnosti dobrej spovede kázal v kostole na Sviatok obrátenia sv. Pavla. Pán Boh požehnal túto kázeň natoľko, že si všetci miestni obyvatelia vykonali generálnu svätú spoveď. Nastala taká tlačenica, že sme museli zavolať na výpomoc dvoch pátrov jezuitov, ktorí tiež kázali, katechizovali a spovedali.“ Je pravdepodobné, že sa práve tu vo Vincentovi zrodila túžba venovať sa misionárskej činnosti."
Zakladanie spoločenstiev.
Od roku 1617 bol farárom v Châtillon-les-Dombes. V tejto farnosti si uvedomil, že je potrebné organizovať dobročinnosť ľudí. Vytváral "Bratstvá kresťanskej lásky" (dnes "Medzinárodné združenie spolkov kresťanskej lásky"), pričom prvé zdokumentované organizované spoločenstvo založil 23. augusta 1617. Popri tom v roku 1623 ukončil doplnkové štúdiá a získal licenciát z cirkevného práva. V roku 1625 založil kňazskú kongregáciu Misijnú spoločnosť (dnes Misijná spoločnosť sv. Vincenta de Paul), ktorej cieľom bolo znovunastolenie flexibilnejšieho apoštolského života s kratšími a efektívnejšími kázaniami a misijná činnosť. Parížsky arcibiskup mu tieto aktivity schválil už 26. apríla 1626. Novyvytvorené bratstvo dostalo pápežský súhlas v roku 1631 od Urbana VIII. Pomenovanie lazaristi pochádza z parížskeho kostola sv. Lazára, ktorý dostali do svojej správy v roku 1633. Známi sú aj pod menom vincentíni. Od roku 1636 sa desať misionárov stalo vojenskými kaplánmi.
Vincent de Paul spolu s Lujzou de Marillac (ktorá ho po po smrti šľachtičnej de Gondi požiadala o duchovné vedenie) založil 29. novembra 1633 aj ženskú rehoľu Dcéry kresťanskej lásky (dnes Spoločnosť Dcér kresťanskej lásky sv. Vincenta de Paul). Išlo o prvú ženskú "rehoľu", ktorej členky neboli oddelené od sveta klauzúrou a ani nemuseli skladať večné sľuby. Ich poslaním bola starostlivosť o chorých a chudobných. Práve Lujza de Marillac vedela pohotovo zhmotniť Vincentovu túžbu, aby sa do dobročinných aktivít zapájalo viac žien. Miestny biskup schválil túto rehoľu v roku 1655 a pápež Klement IX. jej dal svoj súhlas v roku 1668.
Už počas svojho života sa Vincent de Paul stal legendárnym. Jeho charizma priťahovala ľudí zo všetkých sociálnych skupín. Snažil sa v každom chudobnom vidieť Ježiša Krista. Ku ľuďom v akejkoľvek núdzi pristupoval s čo najväčšou pokorou a vierou v Božiu Prozreteľnosť. V jeho charitatívnych dielach mu pomáhali svojimi milodarmi hlavne bohaté ženy. Konal tiež zbierky pre obete vojen v Lotrinsku, ktoré zároveň sužoval veľký hladomor. Keďže jeho spoločenstvo vyvolalo v spoločnosti nadšenie a vstupovalo do neho mnoho ľudí, poslal misionárov do Poľska, Írska, Škótska, Tuniska, Alžírska či na Madagaskar. Svojim misionárom pripomínal, aby k protestantom pristupovali ako k bratom s rešpektom a láskou. 
Vincent počas celého života evanjelizoval bohatých, ale venoval sa aj chudobným, utláčaným, sirotám, prostitútkam a i. Vždy keď videl niekoho ležať na ceste, zohol sa k nemu a ak bol dotyčný chorý, zaviezol ho do nemocnice. Zakladal tiež detské domovy. Dbal o každodenné rozjímanie, čítanie breviára a slávenie sv. omše. Niektorí mu vyčítali jeho pomalosť v rozhodovaní, ale Vincent dával priestor Božej vôli, ktorá mu mala ukázať potrebný smer.
Spor s kardinálom Mazarinom.
Vincent sa vyhraňoval proti jansenizmu, ktorý vo Francúzsku rozosieval pesimizmus. Stal sa vplyvným aj na dvore francúzskej regentky Anny Habsburskej, ktorá si veľmi vážila jeho rady. Po smrti kráľa Ľudovíta XIII., pri ktorého smrteľnej posteli Vincent stál, ho kráľovná-vdova ho vymenovala za člena Rady pre cirkevné záležitosti, ktorej cieľom bolo vymenovávanie nových biskupov. Vincentovým hlavným kritériom bola Božia sláva. Na čele tejto komisie stál kardinál Mazarin, ktorého však Vincent de Paul často konfrontoval. Vincentovo pôsobenie vo vrcholnej politike sa skončilo po odvolaní kardinálom Mazarinom, ktorého Vincent žiadal o odstúpenie pre jeho obkľúčenie Paríža a všeobecnú neobľúbenosť.
Smrť.
Zhruba od roku 1650 trpel Vincent bolestivou zimnicou. V roku 1656 dostal maláriu, ktorá z neho po pár rokoch spravila imobilného. Zomrel ako 79-ročný v Paríži 27. septembra 1660 po prijatí sviatostí. Keď ho po 50 rokoch exhumovali, našli jeho telo neporušené.
Uctievanie.
Za blahoslaveného ho vyhlásil Benedikt XIII. 13. augusta 1729. Svätorečil ho Klement XII. 16. júna 1737. Pápež Lev XIII. ho 12. mája 1885 vyhlásil za patróna kresťanských charitatívnych spoločností. V roku 1833 Frederick Ozanam vytvoril Spoločnosť sv. Vincenta de Paul, ktorá je hojne zastúpená po celom svete. Vincentove telesné pozostatky sú od roku 1830 vystavené k verejnej úcte v Paríži v kaplnke kňazov Misijnej spoločnosti.
Vincentov sviatok bol kedysi 19. júla, v súčasnosti (2023) je slávený v deň jeho úmrtia 27. septembra. Je patrónom charitatívnych spoločností a aktivít, podnikov, kňazov, väzňov a detských domovov. Býva zobrazovaný v dobovom kňazskom odeve.
Medzi viacerými existujúcimi modlitbami sa nachádzajú aj litánie k sv. Vincentovi de Paul.
Uctievanie na Slovensku.
Jediný slovenský chrám zasvätený tomuto svätcovi sa nachádza v bratislavskom Ružinove. Posvätil ho 16. septembra 2000 arcibiskup bratislavsko-trnavskej arcidiecézy Mons. Ján Sokol. Hlavným architektom bol Eduard Šutek.
Relikvie sv. Vincenta de Paul sa nachádzajú aj v kaplnke relikvií u františkánov v Prešove. V roku 2019 boli z Ríma dovezené relikvie sv. Vincenta de Paul, pričom putovali od 26. septembra do 15. decembra 2019 z Bratislavy po viacerých miestach na Slovensku.
Misijná spoločnosť sv. Vincenta de Paul na Slovensku.
Na Slovensku začali pôsobiť prví misionári sv. Vincenta v 18. storočí. Natrvalo sem prišli v roku 1852. Ich prvou úlohou boli farské misie. Po útlme počas prvej svetovej vojny sa ich činnosť obnovila v roku 1922 pod vedením Jozefa Danielika. Po uvoľnení pomerov po páde komunistického režimu sa na Slovensku utvorili tri komunity: v Bratislave, Banskej Bystrici a Košiciach. V súčasnosti (2023) sa znovu venujú farským misiám.

</doc>
<doc id="163818" url="https://sk.wikipedia.org/wiki?curid=163818" title="Anne Keothavong">
Anne Keothavong



</doc>
<doc id="163821" url="https://sk.wikipedia.org/wiki?curid=163821" title="Zuzana Ondrášková">
Zuzana Ondrášková

Zuzana Ondrášková (* 3. máj 1980, Opava, Česko) je súčasná česká profesionálna tenistka.

</doc>
<doc id="163826" url="https://sk.wikipedia.org/wiki?curid=163826" title="Tatjana Mariová">
Tatjana Mariová

Tatjana Mariová (, rod. Tatjana Malek; * 8. august 1987, Bad Saulgau, Nemecko) je súčasná nemecká profesionálna tenistka. 
8. apríla 2013 sa vydala za svojho trénera Charlesa Edouarda Mariu. 20. decembra 2013 sa im narodila dcéra Charlotte.

</doc>
<doc id="163827" url="https://sk.wikipedia.org/wiki?curid=163827" title="Tatjana Malek">
Tatjana Malek



</doc>
<doc id="163828" url="https://sk.wikipedia.org/wiki?curid=163828" title="Naomi Cavadayová">
Naomi Cavadayová

Naomi Cavadayová (* 24. apríl 1989, Sidcup, Anglicko) je bývalá britská tenistka.

</doc>
<doc id="163829" url="https://sk.wikipedia.org/wiki?curid=163829" title="Varvara Lepchenková">
Varvara Lepchenková

Varvara Lepchenková (, ; * 21. máj 1986, Taškent, ZSSR, dnes Uzbekistan) je súčasná americká profesionálna tenistka.
Narodila sa v Uzbekistane ukrajinským rodičom. Do roku 2006 reprezentovala Uzbekistan. Občianstvo USA získala 24. septembra 2011.

</doc>
<doc id="163830" url="https://sk.wikipedia.org/wiki?curid=163830" title="Naomi Cavaday">
Naomi Cavaday



</doc>
<doc id="163838" url="https://sk.wikipedia.org/wiki?curid=163838" title="Pentium M">
Pentium M

Pentium M je mikroprocesor architektúry x86 predstavený firmou Intel v marci 2003. Procesor bol pôvodne určený len na použitie v laptopoch (M ako mobilný). Pred uvoľnením bolo jeho kódové meno „"Banias"“.
Pentium M predstavuje radikálnu zmenu prístupu od Intelu, pretože tento procesor nie je variantom desktopového Pentia 4, ale modifikáciou procesoru Pentium III Tualatin (ktorý bol založený na jadre Pentia Pro). Je optimalizovaný na nižší odber elektrickej energie a nižšie produkované teplo ako desktopové procesory a tým umožňuje dlhší chod na batérie v notebookoch. Pentium M beží na nižších frekvenciách ako Pentium 4, ale ich výkon je porovnateľný (vďaka lepšej architektúre Pentia M). Napríklad Pentium M 1,6 GHz má podobný výkon ako Pentium 4 na 2,4 GHz. Procesory Pentium M boli taktované na frekvenciách od 900 MHz do 2,26 GHz.

</doc>
<doc id="163839" url="https://sk.wikipedia.org/wiki?curid=163839" title="Dobro (hudobný nástroj)">
Dobro (hudobný nástroj)

Dobro je rezofonická, rezonátorová alebo rezonančná gitara, vynájdená v r. 1929 slovenským rodákom Johnom Dopyerom. 
Pôvodne vzniklo z požiadavky na hlasnejšiu gitaru, vďaka kovovému rezonátoru však získalo dobro napriek podobnému vzhľadu špecifické zafarbenie zvuku.
História vzniku.
Johna Dopyeru, výrobcu strunových nástrojov v Los Angeles, zaujímali možnosti zosilnenia zvuku týchto akustických nástrojov (elektronické snímače boli vynájdené až neskôr). Prvým jeho pokusom boli husle s kovovým rezonátorom, lievikovitým zosilňovačom z Edisonovho fonografu. Potom sa pokúsil zosilniť zvuk gitary a to sa mu podarilo na celokovovej gitare s poniklovaným korpusom vyrobeným zo zliatiny(70% medi a 30% zinku) s tromi rezonátormi umiestnenými na korpuse. Ďalšie pokusy ukázali, že najlepší zvuk má gitara s tenkými rezonátormi z postriebreného hliníku.
V októbri r. 1926 požiadal John o svoj prvý patent a spoločne s bratmi za finančnej podpory investorov začali s výrobou "National Tri-Plate Style 1", ako sa tento nástroj nazýval, vo firme National Strings Instrument Corporations s 22 zamestnancami. 
Pre roztržky z tejto firmy spolu s bratom odišli a založili r. 1929 svoju vlastnú firmu Dobro Manufacturing Company, kde vyrábali už naozajstnú rezofonickú gitaru s dreveným korpusom a novým designom, ktorú si dal John patentovať rok predtým. Názov pre nástroj, ktorý sa v nej vyrábal predovšetkým  – DOBRO – vznikol spojením začiatočných slabík slov DOpyera BROthers (bratia Dopyerovi).
Tento názov sa natoľko ujal medzi hudobníkmi, že sa tak začal nazývať všebecne tento typ hudobných nástrojov bez ohľadu na výrobcu.
Hra na dobre.
Klasický štýl.
Na dobro s klasickým krkom, aký má španielska gitara, sa hrá aj podobným štýlom (najčastejšie v jazzovej hudbe).
Slide štýl.
Slide štýlom sa hrá podobne ako napr. na slide gitaru, kde sa k hre používa rúrka buď nastoknutá na prst, alebo uchopená prstami a stláčajúca struny.
Pri tomto spôsobe sa drží dobro vodorovne zavesené alebo položené na kolenách hudobníka.

</doc>
<doc id="163841" url="https://sk.wikipedia.org/wiki?curid=163841" title="Syshedit">
Syshedit



</doc>
<doc id="163846" url="https://sk.wikipedia.org/wiki?curid=163846" title="Vylučujúce alebo">
Vylučujúce alebo

Vylučujúce alebo (iné názvy: vylučujúca disjunkcia, exkluzívna disjunkcia, alternatíva, buď... alebo..., v informatike aj XOR (z ), nonekvivalencia, antivalencia) je binárna logická operácia. Pravdivostná hodnota je 1 práve vtedy, keď majú obidva argumenty rôzne hodnoty.
Pravdivostná tabuľka.
Pravdivostná tabuľka operácie p XOR q (zapisuje sa aj ako buď p alebo q, p + q, p formula_1 q, alebo p ≠ q) je nasledovná:

</doc>
<doc id="163849" url="https://sk.wikipedia.org/wiki?curid=163849" title="Maracaibo">
Maracaibo

Maracaibo je druhé najväčšie mesto Venezuely. Má 1 295 000 obyvateľov (sčítanie obyvateľstva v roku 1998). 
Maracaibo je prístavné mesto, za mestom leží Maracaibské jazero spojené prielivom s Venezuelským zálivom.

</doc>
<doc id="163861" url="https://sk.wikipedia.org/wiki?curid=163861" title="Al-Džíza (mesto)">
Al-Džíza (mesto)

Al-Džíza, po slovensky tradične aj Gíza ( "al-Džíza", egyptská výslovnosť: "ig-Gíza" / "il-Gíza"), je egyptské mesto nachádzajúce sa na západnom brehu Nílu, približne juhozápadne od Káhiry, dnes súčasť väčšej káhirskej aglomerácie. Al-Džíza je zároveň hlavným mestom guvernorátu Al-Džíza. Leží priamo na brehu Nílu, neďaleko severovýchodnej hranice oblasti. Obyvateľstvo: 4 779 000 (1998). 
Pri meste sa nachádza tzv. Pyramídové pole, vďaka ktorému je meno mesta svetoznáme. Nachádza sa tu aj Veľké egyptské múzeum, ktoré je najväčším múzeom na svete venovaným jednej civilizácii.
Moderné mesto.
Mesto prešlo významnými zmenami. Mnohí si ho predstavujú podľa lokality, kde stoja pyramídy ako púštnu krajinu, ale v skutočnosti je prekvitajúcim, moderným strediskom egyptskej kultúry. Na jeho rozvoji sa podieľala už britská koloniálna správa a dnes v tomto trende pokračuje aj egyptská vláda, ktorá si uvedomuje význam mesta pre turistický ruch.
Niektoré z mestských štvrtí Al-Džízy sú: Alharám, v minulosti preslávený svojimi zábavnými podnikmi, Zamalek, domov egyptskej strednej triedy, a len nedávno preľudnený Almohandesín.

</doc>
<doc id="163865" url="https://sk.wikipedia.org/wiki?curid=163865" title="Sakkára">
Sakkára

Sakkára () je dedina v Egypte, ako aj rozsiahle priľahlé staroveké pohrebisko, kde sa nachádza najstaršia stojaca pyramída (Stupňovitá pyramída). Nachádza sa približne 30 km južne od dnešnej Káhiry na ploche asi 7 km × 1,5 km.
V časoch, kedy bol hlavným mestom starovekého Egypta Memfis, slúžila Sakkára ako jeho nekropola. Hoci ju zatienila veľkoleposť Gízy a neskôr aj Údolia kráľov v Tébach, Sakkára zostala významným strediskom pohrebných a kultových obradov po viac ako 3000 rokov, až do helenistických a rímskych čias. 
Dejiny.
Stará ríša.
Najstaršie pohreby osôb urodzeného pôvodu v Sakkáre možno datovať do obdobia už 1. dynastie. S pohrebmi kráľovských osôb, vrátane faraónov Hetepsechemueja a Ninecera, sa začalo za 2. dynastie, no najvýznamnejší objekt v Sakkáre spadá do 3. dynastie. Je ním Stupňovitá pyramída faraóna Necericheta (Džosera), ktorú možno vidieť aj dnes, prvá skutočná pyramída, ktorú vraj vystaval Džoserov slávny vezír Imhotep. Okrem Džoserovej sa nachádza v Sakkáre ďalších 16 pyramíd v rôznych stupňoch zachovalosti. Z nich pyramída faraóna Venisa, ktorá sa nachádza niečo južnejšie od Stupňovitej pyramídy, ukrýva najstarší náboženský text na svete, Texty pyramíd, ktoré mali byť návodom pre posmrtný život zdobiacim vnútorné steny hrobky. V Sakkáre sa nachádza aj veľké množstvo mastáb. Pretože počas posledných dvoch tisícročí bola nekropola zaviata pieskom (dokonca ani pomerne rozsiahly pohrebný komplex obklopujúci Džóserovu pyramídu nebol odkrytý až do roku 1924), mnohé z nich boli dokonale zachované spolu so svojim vybavením a výzdobou.
Medzi najvýznamnejšie pamiatky z tohto obdobia patria:
Nová ríša.
Hoci väčšina mastáb v Sakkáre pochádza zo Starej ríše, je medzi nimi zastúpená aj jedna významná osobnosť Novej ríše: Haremheb, posledný faraón 18. dynastie. Budúci faraón si v Sakkáre nechal vybudovať hrobku ešte ako jeden z generálov faraóna Tutanchamóna. Haremheb nebol nikdy pochovaný v Sakkáre. Tak ako väčšina panovníkov 18. dynastie bol uložený na odpočinok v Údolí kráľov.
Neskoršie obdobia.
Z neskorších období pochádza ďalšia významná pamiatka v Sakkáre – Serapeum, súbor skalných hrobiek, ktoré obsahovali mumifikované telá posvätných býkov, ktorí boli uctievaní ako Apis, vtelenie boha Ptaha, v Memfise. Hrobky, ktoré objavil francúzsky archeológ Auguste Mariette roku 1851, boli z veľkej časti vyplienené už v staroveku, s výnimkou jedného, ktorý zostal neporušený po viac ako 3 700 rokov. Múmia býka, ktorú obsahoval, je dnes vystavená v káhirskom múzeu poľnohospodárstva.
Pri vstupe do Serapea sa nachádza mierne nesúrodé zoskupenie sôch známe ako Kruh filozofov. Je to pamiatka z čias Ptolemaiovcov, v ktorej mali byť zastúpení významní básnici a myslitelia starovekého Grécka, medzi nimi aj Hesiodos, Homér, Pindaros a Platón.

</doc>
<doc id="163866" url="https://sk.wikipedia.org/wiki?curid=163866" title="Franz List">
Franz List



</doc>
<doc id="163867" url="https://sk.wikipedia.org/wiki?curid=163867" title="Bandónium">
Bandónium

Bandónium alebo bandoneón alebo bandonika je druh gombíkovej ťahacej harmoniky, používaný najmä v hudbe argentínskeho tanga a džezových súboroch.
Pôvodné tangové nástroje boli gitara, klavír a flauta, ktoré v kombinácii s rôznorodou hudobnou tradíciou domácich Gauchov a prisťahovalcov obohatili milongu ako predchodcu tanga. Hudba umožnila prisťahovalcom vyjadriť nostalgiu na šťastnejšie staré časy, dočasné uniknutie z biedy. Neskôr bol klavír nahradený bandóniom, druhom harmoniky. Názov dostal podľa svojho vynálezcu Heinricha Banda, ktorý tento nástroj vyrábal od roku 1843 v Nemecku. Pôvodne bol nástroj určený namiesto organu predovšetkým v chudobnejších farách v Európe. V roku 1868 švédska nákladná loď Landskrona zakotvila v Buenos Aires. Legenda hovorí o tom, že jeden člen posádky, ktorý minul všetky svoje peniaze v baroch, vymenil svoje bandónium za fľašu šnapsu. Predpokladá sa, že toto bandónium bolo v Južnej Amerike ako prvé.
Výroba.
Výroba bandoneonu bola v minulosti sústredená v oblasti východného Nemecka v blízkosti hraníc s Českom (Carlsfeld, Chemnitz), kde sídlo viac významných výrobcov : Alfred Arnold, F. Uhlig, Lange. Do roku cca 1935 sa ocelové jazýčky upevňovali na železný zinkovaný plát s otvormi, po tomto roku sa začal používať hliník. Staršie nástroje so zinkovanými plátmi majú príjemnejšie charakteristickejšie zafarbenie zvuku, kým zvuk bandoneonu s hliníkovými plátmi je ostrejší, viac podobný akordeónu. Zvyšok nástroja je drevený, gombíky bývajú často plastové so vsadenou perleťou.
Hra na bandoneon.
Bandoneon má 2 sady gombíkov, na pravú a ľavú ruku. Pre pravú ruku sú umiestnené gombíky pre vyššie tóny, pre ľavú ruku tóny nižšie, basové.
Bandoneon hrá iné tóny pri nafukovaní a iné pri vyfukovaní mechu, hovoríme, že je diatonický/bi-sonický.

</doc>
<doc id="163874" url="https://sk.wikipedia.org/wiki?curid=163874" title="Landeck (okres)">
Landeck (okres)

Landeck je okres v rakúskej spolkovej krajine Tirolsko. Má rozlohu a tu žilo obyvateľov. Sídlom okresu je mesto Landeck.

</doc>
<doc id="163876" url="https://sk.wikipedia.org/wiki?curid=163876" title="Kufstein (okres)">
Kufstein (okres)

Kusftein je okres v rakúskej spolkovej krajne Tirolsko. Má rozlohu a žije tu 99 928 obyvateľov (2010). Sídlom okresu je Kufstein.

</doc>
<doc id="163878" url="https://sk.wikipedia.org/wiki?curid=163878" title="Kitzbühel (okres)">
Kitzbühel (okres)

Kitzbühel je okres v rakúskej spolkovej krajine Tirolsko. Má rozlohu a žije tu 61 786 obyvateľov (2011). Sídlom okresu je Kitzbühel.

</doc>
<doc id="163879" url="https://sk.wikipedia.org/wiki?curid=163879" title="Zell am See">
Zell am See

Zell am See je mesto v rakúskej spolkovej krajine Salzbursko a sídlo rovnomenného okresu. Má rozlohu a žije tu 9 616 obyvateľov (31. 12. 2009).
Časti mesta.
Zell am See sa delí na 8 katastrálnych obcí:

</doc>
<doc id="163880" url="https://sk.wikipedia.org/wiki?curid=163880" title="Aquila (časopis)">
Aquila (časopis)

Aquila bol významný a známy ornitologický časopis, ktorý vychádzal na území Uhorska. Prispievali do neho i niektorí známi slovenskí prírodovedci, ako napr. Oto Herman, alebo István Necsei, ktorý tam zverejňoval hlavne svoje kresby vtákov.

</doc>
<doc id="163881" url="https://sk.wikipedia.org/wiki?curid=163881" title="Viktor Ivanovič Močuľskij">
Viktor Ivanovič Močuľskij

Viktor Ivanovič Močuľskij (; * 11. apríl 1810, Petrohrad – † 5. jún 1871, Simferopol) bol významný ruský entomológ, ktorý sa zaoberal hlavne chrobákmi ("Coleoptera"), menej už motýľmi.
Močuľskij bol dôstojník ruskej cárskej armády. Počas svojho života opísal viacero nových druhov hmyzu, hlavne z radu chrobákov. Robil výskum hmyzu v oblasti Síbiri, na Aljaške v USA, ale aj v Európe, Ázii a Japonsku.
Dielo.
Močuľskij napísal okolo 45 prác, ktoré sa zaoberali hlavne biogeografiou, faunistikou a systematikou hmyzu.

</doc>
<doc id="163883" url="https://sk.wikipedia.org/wiki?curid=163883" title="Al-Džíza">
Al-Džíza

Al-Džíza, po slovensky tradične aj Gíza ( "al-Džíza", egyptská výslovnosť: "eg-Gíza" / "el-Gíza"), môže byť v Egypte:

</doc>
<doc id="163884" url="https://sk.wikipedia.org/wiki?curid=163884" title="Gíza">
Gíza



</doc>
<doc id="163885" url="https://sk.wikipedia.org/wiki?curid=163885" title="Viktor Ivanovič Motschulsky">
Viktor Ivanovič Motschulsky



</doc>
<doc id="163886" url="https://sk.wikipedia.org/wiki?curid=163886" title="XOR">
XOR

XOR môže byť:

</doc>
<doc id="163887" url="https://sk.wikipedia.org/wiki?curid=163887" title="Bandoneón">
Bandoneón



</doc>
<doc id="163888" url="https://sk.wikipedia.org/wiki?curid=163888" title="Koitus">
Koitus



</doc>
<doc id="163889" url="https://sk.wikipedia.org/wiki?curid=163889" title="Vylučujúca disjunkcia">
Vylučujúca disjunkcia



</doc>
<doc id="163890" url="https://sk.wikipedia.org/wiki?curid=163890" title="Nauga">
Nauga



</doc>
<doc id="163891" url="https://sk.wikipedia.org/wiki?curid=163891" title="Quellaipe">
Quellaipe



</doc>
<doc id="163892" url="https://sk.wikipedia.org/wiki?curid=163892" title="Kopulácia">
Kopulácia

Kopulácia môže byť:

</doc>
<doc id="163893" url="https://sk.wikipedia.org/wiki?curid=163893" title="Calbuco (sopka)">
Calbuco (sopka)

Calbuco je stratovulkán tvorený prevažne andezitmi, nachádzajúci sa v čilsko regióne Los Lagos, asi severovýchodne od mesta Porto Montt. Sopka je spolu so stratovulkánom Osorno jedna z najaktívnejších v oblasti, len v 20. storočí bolo zaznamenaných osem menších až stredne veľkých explozívnych erupcií, posledná na konci augusta roku 1972.
Počas vývoja sopky nastal v pleistocéne kolaps stien vulkánu, následná lavína kameňov s objemom 3 sa zastavila až na brehu neďalekého jazera Llanquihué. V súčasnosti je vrchol sopky pokrytý snehom a trvalým ľadom, vrcholový kráter má priemer cca .

</doc>
<doc id="163896" url="https://sk.wikipedia.org/wiki?curid=163896" title="Cuernos del Diablo">
Cuernos del Diablo

Cuernos del Diablo je neaktívny stratovulkán, nachádzajúci sa v južnej časti Čile, asi desať kilometrov západne od argentínskej hranice. Masív vulkánu, tvorený prevažne bazaltami je rozrušený eróznou činnosťou ľadovca. Vek posldnej erupcie nie je známy, ale početné troskové kužele a bazaltové lávové prúdy, sústredené v okolí vrcholu a na juhozápadnom svahu sú pomerne mladé. O nedávnej sopečnej činnosti svedčia aj aktívne fumaroly, ktoré boli pozorované v roku 1931.

</doc>
<doc id="163897" url="https://sk.wikipedia.org/wiki?curid=163897" title="Yate">
Yate

Yate môže byť:

</doc>
<doc id="163898" url="https://sk.wikipedia.org/wiki?curid=163898" title="Yate (sopka)">
Yate (sopka)

Yate je neaktívny stratovulkán, nachádzajúci sa v čilskom regióne Los Lagos. Jeho stavba je tvorená prevažne andezitmi a bazaltami so šiestimi erupčnými centrami a početnými parazitickými krátermi. Vek sopky sa odhaduje na pleistocén, no niektoré zo satelitných parazitov sú mladšie – holocénne).

</doc>
<doc id="163899" url="https://sk.wikipedia.org/wiki?curid=163899" title="Hornopirén">
Hornopirén

Hornopirén môže byť:

</doc>
<doc id="163900" url="https://sk.wikipedia.org/wiki?curid=163900" title="Hornopirén (sopka)">
Hornopirén (sopka)

Hornopirén je neaktívny stratovulkán, nachádzajúci sa v južnej časti Čile, južne od jazera Cabrera. Sopka je tvorená prevažne andezitmi a bazaltami a leží na lokálnom zlomovom systéme Liquiñe-Ofqui. Niektoré pramene spomínajú erupciu v roku 1835, no bez bližších detailov.

</doc>
<doc id="163901" url="https://sk.wikipedia.org/wiki?curid=163901" title="Hualiaque">
Hualiaque



</doc>
<doc id="163902" url="https://sk.wikipedia.org/wiki?curid=163902" title="Apagado">
Apagado

Apagado (alebo Hualiaque) menší neaktívny troskový kužeľ, nachádzajúci sa v južnej časti Čile, západne od stratovulkánu Hornopirén a asi juhozápadne od stratovulkánu Yate. Vek Apagada, ani rok poslednej erupcie nie je známy, no odhaduje sa na holocén.

</doc>
<doc id="163903" url="https://sk.wikipedia.org/wiki?curid=163903" title="Juan-Pablo Guzmán">
Juan-Pablo Guzmán

Juan-Pablo Guzmán (* 29. január 1981, Buenos Aires, Argentína) je súčasný argentínsky profesionálny tenista. Počas svojej kariéry vyhral 1 turnaj ATP vo štvorhre.

</doc>
<doc id="163904" url="https://sk.wikipedia.org/wiki?curid=163904" title="Richard Bloomfield">
Richard Bloomfield

Richard Bloomfield (* 27. apríl 1983, Norwich, Norfolk, Anglicko) je súčasný britský profesionálny tenista.

</doc>
<doc id="163905" url="https://sk.wikipedia.org/wiki?curid=163905" title="Jamie Baker (tenista)">
Jamie Baker (tenista)

Jamie Baker (* 5. august 1986, Glasgow, Škótsko) je súčasný britský profesionálny tenista.

</doc>
<doc id="163906" url="https://sk.wikipedia.org/wiki?curid=163906" title="Jamie Baker">
Jamie Baker

Jamie Baker môže byť:

</doc>
<doc id="163907" url="https://sk.wikipedia.org/wiki?curid=163907" title="Tripp Phillips">
Tripp Phillips

Tripp Phillips (* 26. august 1977, Newport News, Virgínia, USA) je bývalý americký profesionálny tenista. Počas svojej kariéry vyhral 2 turnaje ATP vo štvorhre.

</doc>
<doc id="163908" url="https://sk.wikipedia.org/wiki?curid=163908" title="David Martin (tenista)">
David Martin (tenista)

David Martin (* 22. február 1981, Tulsa, Oklahoma, USA) je súčasný americký profesionálny tenista.

</doc>
<doc id="163909" url="https://sk.wikipedia.org/wiki?curid=163909" title="David Martin">
David Martin

David Martin môže byť:

</doc>
<doc id="163910" url="https://sk.wikipedia.org/wiki?curid=163910" title="Scott Lipsky">
Scott Lipsky

Scott Lipsky (* 14. august 1981, Merrick, New York, USA) je bývalý americký tenista.

</doc>
<doc id="163911" url="https://sk.wikipedia.org/wiki?curid=163911" title="William Clothier">
William Clothier

William Jackson Clothier (* 27. september 1881, Sharon Hill, Pensylvánia, USA – † 4. september 1962, Philadelphia) bol americký tenista.
Trikrát sa dostal do finále United States Championships, z toho raz získal titul (1906). V roku 1956 bol uvedený do Medzinárodnej tenisovej siene slávy.
Grand Slam.
U.S. Championships 

</doc>
<doc id="163914" url="https://sk.wikipedia.org/wiki?curid=163914" title="Johann Baptista Grossinger">
Johann Baptista Grossinger

Johann Baptista Grossinger (* (25?) 27. september 1728, Komárno – † 2. január 1803, Komárno) bol menej známy, ale významný slovenský prírodovedec, kňaz – jezuita, stredoškolský profesor, zoológ a entomológ. 
Rodina.
Narodil sa v Komárne. Po skončení základnej školy pokračuje ďalej v štúdiu v Komárne a neskôr v Trnave a Trenčíne, kde vstúpil do jezuitského rádu. V roku 1748 prednášal na škole v Užhorode, odkiaľ sa vracia nazad do Trnavy, z ktorej odchádza študovať filozofiu do Grazu (Štajerský Hradec). V roku 1750 zložil skúšky v Banskej Bystrici, kde pôsobil asi tri roky. Neskôr pracuje ako stredoškolský profesor v maďarskom Győri a potom v Trenčíne a Košiciach.
Ako prírodovedec sa veľmi zaujímal o prírodné pomery vtedajšieho Uhorska, ale i všetkých oblastí, kde počas svojho života pôsobil. Zoologický i entomologický prieskum robil v okolí Trnavy, Trenčína, Banskej Bystrice, Košíc i Užhorodu. Neskôr zbieral i na Morave a v Čechách. V neskorších rokoch robil prieskum hlavne v okolí Komárna, kde pôsobil od roku 1780, ako farár v komárňanskej starej pevnosti.

</doc>
<doc id="163915" url="https://sk.wikipedia.org/wiki?curid=163915" title="Dolina gejzírov">
Dolina gejzírov



</doc>
<doc id="163916" url="https://sk.wikipedia.org/wiki?curid=163916" title="Havešová">
Havešová

Havešová je národná prírodná rezervácia v Národnom parku Poloniny v Bukovských vrchoch, ktorá je zapísaná vo Svetovom zozname prírodného dedičstva UNESCO. Prales Havešová sa nachádza v katastrálnom území obcí Stakčínska Roztoka a Kalná Roztoka v okrese Snina.
Územie bolo vyhlásené za Svetové prírodné dedičstvo UNESCO v roku 2007 spolu s troma ďalšími slovenskými a šiestimi ukrajinskými pralesmi, v roku 2011 sa zoznam území rozšíril o päť starých lesov Nemecka pod spoločným názvom Karpatské bukové pralesy a staré bukové lesy Nemecka ().
Národná prírodná rezervácia.
Rezervácia bola vyhlásená v roku 1964. Rozprestiera sa na ploche . Predmetom ochrany NPR sú vzácne zachovalé porasty pralesa s výskytom unikátnych exemplárov listnatých stromov (javor, jaseň, brest) na vedecko-výskumné, náučné a kultúrno-výchovné ciele.
Podnebie.
Nachádza sa v nadmorskej výške od 440 do Priemerná ročná teplota v pralese je 6,0 až 6,5 °C, vegetačné obdobie trvá 145150 dní v roku. Priemer ročných zrážok je 800 a sneh pokrýva územie 140145 dní v roku.
Geológia.
Geologický podklad tvorí pieskovec, zlepenec a ílovec z paleocénu. Pôda je typická pre bukové lesy na území Slovenska.
Fauna a flóra.
Porasty tvoria najmä masívne buky ("Fagus sylvatica") ostatné druhy ako javor horský ("Acer pseudoplatanus"), jaseň štíhly ("Fraxinus excelsior") a brest horský ("Ulmus glabra") tvoria približne 5 %. Dominantné karpatské druhy sú kostihoj srdcovitolistý ("Symphytum cordatum"), veronika horská ("Veronica montana"), čerkáč hájny ("Lysimachia nemorum") a ostatné. Územie obýva fuzáč alpský ("Rosalia alpina"), ktorému vyhovujú odumierajúce stromy pralesa. Hniezdia tu holub plúžik ("Columba oenas"), ďateľ bielochrbtý ("Dendrocopos leucotos"), muchárik červenohrdlý ("Ficedula parva"), slávik červienka ("Erithacus rubecula"), sýkorka uhliarka ("Parus ater") a brhlík lesný ("Sitta europaea").
UNESCO.
28. júna 2007 Konferencia Výboru Svetového dedičstva UNESCO na zasadnutí v novozélandskom Christchurchu rozhodla o zápise pralesa Havešová spolu s pralesmi Rožok a Stužica – Bukovské vrchy v Poloninách, Vihorlatským pralesom v pohorí Vihorlatské vrchy a šiestimi ukrajinskými pralesmi do zoznamu Svetového prírodného dedičstva UNESCO, ktorý bol v roku 2011 rozšírený o päť starých lesov Nemecka pod spoločným názvom Staré bukové lesy a bukové pralesy Karpát a iných regiónov Európy. Havešová sa tak zaradila do zoznamu medzi významné prírodné pamiatky ako Yellowstonský národný park a Grand Canyon v USA, Sagarmáthá v Himalájach či Kilimandžáro v Afrike.
Po zapísaní do Svetového dedičstva získala NPR aj ochranné pásmo s rozlohou .

</doc>
<doc id="163921" url="https://sk.wikipedia.org/wiki?curid=163921" title="Dejiny cirkvi">
Dejiny cirkvi



</doc>
<doc id="163922" url="https://sk.wikipedia.org/wiki?curid=163922" title="Dejiny Cirkvi">
Dejiny Cirkvi



</doc>
<doc id="163924" url="https://sk.wikipedia.org/wiki?curid=163924" title="Břetislav Bakala">
Břetislav Bakala

Břetislav Bakala (* 12. február 1897, Fryšták – † 1. apríl 1958, Brno) bol český dirigent a hudobný skladateľ. 
Životopis.
Začiatky vzdelania získal od svojho otca. Po štúdiu na gymnáziu v Kroměříži a Brne ho prijali na brniansku Organovú školu do triedy Leoša Janáčka, u ktorého neskôr študoval aj skladbu na Majstrovskej škole. S malou prestávkou v roku 1925, kedy pôsobil ako organista katedrály vo Philadelphii, pôsobil nepretržite mnoho rokov v Národnom divadle. Najprv ako korepetítor a potom aj ako dirigent orchestra. 
Od roku 1926 bol menovaný za dirigenta Orchestra československého rozhlasu a o dvanásť rokov neskôr sa stal zakladateľom Symfonického orchestra v Brne (neskoršia Státní filharmonie Brno).
Břetislav Bakala bol oddaný žiak Leoša Janáčka, veľkú časť jeho skladieb nahral na gramofónové platne a takisto fundovane robil ich úpravy. Je aj autorom mnohých klavírnych výťahov, ale tiež niekoľkých vlastných skladieb, ktoré vychádzajú z Janáčkovho odkazu, ako aj odkazu Josefa Suka a Vítězslava Nováka.

</doc>
<doc id="163927" url="https://sk.wikipedia.org/wiki?curid=163927" title="Klavírny koncert (Schumann)">
Klavírny koncert (Schumann)

Klavírny koncert a-mol, Op. 54 je dielo nemeckého skladateľa Roberta Schumanna. 
Schumann koncert zložil na prianie svojej manželky, hudobnej skladateľky a vynikajúcej koncertnej klaviristky Clary Schumannovej. Dielo bolo dokončené v roku 1845, pričom základ prvej vety tvorí "Fantázia a-mol pre klavír a orchester", ktorú Schumann zložil v roku 1841. Premiéra diela sa uskutočnila v Lipsku na Nový rok 1846 v prevedení Clary Schumannovej a dirigenta Ferdinanda Hillera. 
Schumannov klavírny koncert je ojedinelé dielo. V dobe kedy vznikol boli v obľube účelne náročné koncerty, často šablónovité, ktoré slúžili k exhibícii virtuóza. Napriek tomu, že jednou z týchto virtuózov bola Schumannova manželka, skladateľ pre ňu vytvoril dielo úplne odlišného charakteru. Tento koncert je akousi intímnou poetickou fantáziou, v ktorej klavír s orchestrom tvoria previazaný celok. 
Skladbu tvoria tri vety, pričom posledné dve sa hrajú bez prerušenia. V prvej vete po krátkom údere orchestra ihneď nastupuje klavír s krátkou, temne zafarbenou zostupnou pasážou. Vzápätí vstupuje orchester s expozíciou hlavnej témy, ktorú preberie a ďalej rozvádza klavír. Vedľajšia téma prvýkrát zaznie v podaní huslí doprevádzajúcich klavír. Prevedenie oboch tém je nezvyčajne bohaté, s rôznymi odtieňmi nálad. Po prvej časti vety zakončenou povznášajúcou melódiou orchestra prichádza nádherné "Andante espressivo" zasnívaného klavíru s jemným sprievodom orchestra. To je náhle prerušené výraznou zostupnou melódiou klavíra, podobnej tej z úvodu koncertu. Vracia sa pôvodné tempo "Allegro" s rozvíjaním tém, prevažne hlavnej. V záverečnej časti skladby prichádza klavírna kadencia a vetu následne uzatvára kóda založená na fragmente hlavnej vety. Druhá veta začína hlavnou témou, ktorá predstavuje akýsi rozhovor klavíra so sláčikovými nástrojmi. Vedľajšia téma má pochodový charakter. Schumann tu podobne ako v prvej vete uplatnil svoj zmysel pre bohatú melodiku. Druhá veta prechádza "attaca" (bez prerušenia) do záverečnej vety "Allegro vivace". To začína energickou a rytmickou témou klavíra. Vo vete cítiť optimizmus a živelnú radosť typickú pre záverečné vety Schumannových koncertov, s ktorou dielo smeruje ku triumfálnemu záveru. 
Schumannov klavírny koncert je dielo bohatej fantázie a veľkej vnútornej hodnoty, vďaka čomu sa stalo súčasťou ťažiskového klavírneho repertoáru a častým hosťom v hudobných sálach. 

</doc>
<doc id="163928" url="https://sk.wikipedia.org/wiki?curid=163928" title="AbiWord">
AbiWord

AbiWord je jednoduchý textový procesor. Je slobodne šírený pre operačné systémy Windows, Linux, Mac OS a ďalšie, a to vrátane zdrojových kódov.
Vzhľad programu AbiWord je jednoduchý, často prirovnávaný ku programu Microsoft Wordpad, ktorý je súčasťou Microsoft Windows.
Vzhľad a funkcie.
Užívateľské rozhranie AbiWordu je podobné aplikácii Microsoft Word pre lepšie orientovanie sa predchádzajúcich užívateľov, ale verzie pre jednotlivé OS rešpektujú niektoré zvyklosti daného systému. Portfólio funkcií nie je na jednu stranu také obsiahle ako má Microsoft Word alebo OpenOffice.org Writer, ponúka však veľkú prenositeľnosť a podporu rôznych platforiem a nenáročnosť .
AbiWord podporuje kontrolu pravopisu pomocou GNU Aspell, Hunspell alebo Ispell, podporuje pluginy a tiež automatické vytváranie záloh. K dispozícii je možnosť priameho zapisovania rovníc pomocou LaTeXu či MathML.
Predvolená aplikácia.
AbiWord je predvolený textový editor v niektorých Linuxových distribúciách, ako napríklad:

</doc>
<doc id="163929" url="https://sk.wikipedia.org/wiki?curid=163929" title="Prachovec">
Prachovec

Prachovec alebo silitovec, aleurolit, zriedkavo siltit je názov spevnenej usadenej horniny, ktorej zrná veľkostne zodpovedajú siltu (prachu). Častice prachovej veľkosti sa na zložení horniny podieľajú minimálne dvoma tretinami. V opačnom prípade sa takéto horniny nazývajú kalovce (2/3 až 1/3 prachových častíc), alebo ílovce (menej ako 1/3 prachových častíc z celého objemu horniny).
Vlastnosti.
Prachovec obsahuje spevnené častice siltovej veľkosti (1/256 = až 1/16 = ).
Dôležitý identifikačný znak prachových hornín je ich farba, ktorá závisí hlavne od oxidačného stupňa železa. Červená až fialová farba indikuje výskyt železitých (Fe3+) katiónov, zelené odtiene naopak železnaté (Fe2+) katióny. Vo všeobecnosti sa výskyt železitých katiónov viaže na kontinentálne (terestrické) prostredia, železnaté katióny sa vyskytujú v morských prostrediach. Prachovce (najmä ich jemnozrnnejšie typy) nemožno detailne študovať makroskopicky (voľným okom) ani bežnými mikroskopickými metódami, aj z tohto dôvodu sú relatívne slabšie preskúmané a v minulosti bývali často mylne označované ako pieskovce, či ílovce, čo bežne viedlo k chybám a nedorozumeniam. Čiastočne možno zistiť prítomnosť zŕn siltovej veľkosti dotykom, keďže horniny s obsahom prachu nad 2/3 sú na rozdiel od jemnozrnnejších sedimentov drsné. Prachovce sú tvorené hlavne zrnami kremeňa, v polarizačnom mikroskope pri skrížených nikoloch ich možno pozorovať ako drobné biele a čierne body. Jednotlivé zrná môžu byť identifikované pri veľkom zväčšení. Ďalšie zrná môžu tvoriť sľudy alebo kalcit. Väčšinu jemnozrnnej základnej hmoty tvoria ílové minerály alebo vápnitá hmota.
Najčastejšia textúra prachovcov je laminárna, no vyskytujú sa aj masívne textúry (hlavne pri sedimentácii z hustých prúdov). V jemnozrnných sedimentoch sa často vyskytujú konkrécie (kalcitové, sideritové, pyritové, kremité a fosfátové), vznikajú tesne po uložení, alebo aj neskôr, pri litifikácii.
Vznik.
Čisté prachovce sa v prírode vyskytujú iba v malom objeme, väčšinou ide o zmesi ílovcov a prachovcov, často aj s prímesami piesku. Vyskytujú sa vo všetkých sedimentárnych oblastiach (od vysokohorských jazier až po morské priekopy), v rôznych klimatických podmienkach (od polárnych oblastí po džungle a vo všetkých geologických obdobiach (od archaika po súčasnosť). Špecifickým typom prachovcov, ktoré vznikali prevažne navievaním počas ľadových dôb sú spraše. Premenou prachovcov (jemnozrnných hornín všeobecne) vznikajú bridlice, s pokračujúcim stupňom premeny sa tvoria fylity.

</doc>
<doc id="163933" url="https://sk.wikipedia.org/wiki?curid=163933" title="Londýnska autobusová doprava">
Londýnska autobusová doprava

Autobusová sieť v Londýne je jednou z najrozsiahlejších na svete. Viac než 6 800 autobusov zabezpečuje pravidelné spojenie na viac ako 700 linkách. V priebehu roku autobusovú dopravu využije približne 1,5 miliardy pasažierov. 
Prevádzku červených linkových autobusov v oblasti Veľkého Londýna riadia organizačná jednotka spoločnosti Transport for London (TfL) – London Buses. Preprava na väčšine liniek je zabezpečovaná súkromnými spoločnosťami. Tento fakt sa však nedotýka cestujúcich, keďže všetky autobusy musia byť červené a platí na nich rovnaká tarifa cestovného.
História.
Autobusy sa používajú v Londýne od roku 1829, keď George Shillibeer začal prevádzkovať konskú omnibusovú dopravu zo stanice Paddington do londýnskeho City. V roku 1855 bola založená spoločnosť London General Omnibus Company (LGOC), ktorej úlohou bolo zlúčiť a regulovať konskú omnibusovú dopravu v Londýne. Omnibusy poháňané motorom sa do ulíc vydali v roku 1910. 
V roku 1912 sa spoločnosť Underground Group, ktorá vlastnila i väčšinu liniek metra, rozhodla kúpiť London General Omnibus Company. V roku 1933 sa obe spoločnosti stali súčasťou novovytvorenej spoločnosti London Transport.
V priebehu 80. rokov sa britská vláda rozhodla sprivatizovať autobusovú dopravu vo Veľkej Británii. V Londýne však bola založená nová spoločnosť – London Buses Limited ako súčasť London Transport, ktorá bola poverená uzatváraním zmlúv na prevádzku autobusovej dopravy so súkromnými spoločnosťami. 
V jej právomoci bolo ponechané určovanie prepravných štandardov a sadzieb cestovného; spoločnosť je taktiež zodpovedná za údržbu zástavok a nástupísk a za informovanie cestujúcich. Tento systém funguje dodnes, i keď London Buses bola prevedená v roku 2002 do právomoci londýnskeho starostu a stala sa súčasťou Transport for London.
Miestne linky.
Dopravu na miestnych linkách riadi London Buses, i keď väčšinu liniek prevádzkujú súkromné spoločnosti. Medzi najväčšie z nich patria Arriva, Metroline, London General, London Central, First London a ďalšie. Všetky autobusy sú červenej farby a líšia sa iba logom dopravcu a platí v nich jednotná sadzba cestovného. 
Tradične používané poschodové autobusy typu Routemaster, ktoré sa stali jedným z najznámejších symbolov Londýna, boli vyradené z pravidelnej prevádzky. Posledný autobus vyšiel na cesty 9. decembra 2005. Hlavným dôvodom bol predovšetkým ich vek. Prvý autobus tohto typu mal v roku 2004 bezmála 50 rokov.
O ich postupné vyradenie z prevádzky sa postarala aj nevhodnosť na dopravu ľudí s invalidným vozíkom alebo rodičov s kočíkmi a taktiež potreba dvoch osôb (vodiča a sprievodcu) na zabezpečenie prevádzky. Tieto autobusy sa používajú už iba na dvoch linkách (linky 9 a 15) – ako pripomienka tradičných londýnskych autobusov, tzv. „heritage lines“. 
Väčšina súčasne používaných vozidiel sú moderné nízkopodlažné (jednoduché alebo poschodové) jednovozové alebo kĺbové autobusy. V súvislosti so zavedením tzv. London Congestion Charge a s ohľadom na preplnenosť metra počas dopravnej špičky sú do rozvoja autobusovej dopravy smerované väčšie investície. 
Niektoré miestne autobusové linky vedú aj mimo hraníc Londýna. Autobusy na týchto linkách (ak spadajú pod London Buses) majú červenú farbu a platí tu jednotné cestovné. Avšak autobusové linky, ktoré do Londýna vchádzajú z oblastí mimo mesta, majú farbu dopravcu a môže v nich platiť iný systém cien cestovného.
Nočné linky.
Prvá nočná lina bola sprevádzkovaná v roku 1913 a bola súčasťou systému London Buses. Pôvodne bol na týchto linkách uplatňovaný iný – vyšší sadzobník cestového. Linky nočnej dopravy označuje predpona N, ktorú nasleduje číslo linky. Väčšina nočných spojov vychádza zo stanoviska na Trafalgarskom námestí. 
V poslednej dobe, najmä pod tlakom londýnskeho starostu, sa i na nočných linkách začal uplatňovať štandardný systém cestovného a na niektorých bežných linkách bola rozšírená doprava na 24 hodín denne. Tieto autobusové linky sú náležite označené logom „24 Hours“.
Londýnska nočná doprava zaznamenala v posledných rokoch významný nárast cestujúcich – v roku 2003/2004, to bol nárast vyše 82 % oproti číslam z rokov 2000/2001.
Autobusové zástavky.
Väčšina autobusových zástavok v Londýne je na znamenie (tzv. „request stops“). Nástup musíte signalizovať vodičovi upažením ruky v momente ako sa autobus priblíži k zástavke. Pred výstupom na želanej zástavke treba v dostatočnom predstihu zatlačiť príslušné tlačidlo. 
Do autobusu sa nastupuje prednými dverami, vystupuje zadnými. Výnimku tvoria kĺbové autobusy, ktoré majú tri páry dverí. Dvoma zadnými pármi dverí nastupujú držitelia predplatených cestovných lístkov alebo držitelia Oyster Card; cestujúci, ktorí si chcú zakúpiť lístok u vodiča nastupujú predným párom dverí. 
Označovník zástavky obsahuje nasledujúce údaje:
Cestovné.
V miestnych autobusoch ako aj na nočných linkách je možné používať časové lístky, tzv. Travelcards, Oyster Card, jednoduché lístky kúpené v automatoch na zástavkách alebo špeciálne kupóny, ktoré platia iba pre autobusové linky. Na linkách, ktoré nie sú označené žltou farbou (autobusy premávajúce cez tarifnú zónu 1) je možné si lístok zakúpiť i u vodiča.
Obyčajný lístok na jednu jazdu, v roku 2007 stál £2,00; cena za jednu jazdu platenú prostredníctvom Oyster Card je £1,00. Maximálna suma, ktorú takto cestujúci zaplatí v priebehu jedného dňa je £3,00. Jednodňový lístok platný iba na autobusových linkách v rámci Londýna stál £3,50.

</doc>
<doc id="163935" url="https://sk.wikipedia.org/wiki?curid=163935" title="Londýnska taxislužba">
Londýnska taxislužba

 
Za vydávanie licencií pre prevádzkovateľov taxislužby v oblasti Veľkého Londýna je zodpovedná organizačná jednotka Transport for London – Public Carriage Office (PCO).
Vo všeobecnosti sa rozlišujú dva druhy taxíkov:

</doc>
<doc id="163941" url="https://sk.wikipedia.org/wiki?curid=163941" title="Klavírny koncert">
Klavírny koncert

Klavírny koncert je dielo z oblasti klasickej hudby určené pre klavír a orchester (väčšinou symfonický, zriedka sláčikový alebo komorný).
Ide o jeden z najvýznamnejších druhov hudobných diel. Skladatelia preto klavírnym koncertom vždy venovali veľkú pozornosť, a takmer každý z nich po sebe zanechal aspoň jedno takéto dielo. Koncepca klavírneho koncertu môže byť rôzna. Niektorí skladatelia sa sústredili na klavírny part a orchester má v ich dielach len doplkovú úlohu (Chopinove koncerty), iní komponovali koncert v symfonickom duchu a a klavírny part začlenili do veľkého hudobného celku (Brahmsove koncerty). Dielo má zvyčajne tradičnú stavbu koncertu, to znamená tri vety odlišujúce sa tempom a charakterom.
História.
Klavírny koncert vznikol až v 18. storočí, kedy bol vynájdený klavír. Hoci občas sa uvádzajú klavírne koncerty z obdobia baroka (napríklad Bachove), tieto diela boli povodne určené pre čembalo (pozri Čembalový koncert). Diela primárne určené pre klavír začali vznikať až v období klasicizmu. Zakladateľom klavírneho koncertu bol Wolfgang Amadeus Mozart, ktorý zložil 27 klavírnych koncertov, pričom niektoré sa hrávajú dodnes. Z obdobia klasicizmu pochádza tiež 5 klavírnych koncertov Ludwiga van Beethovena. Na diela týchto skladateľov nadviazali skladatelia nasledujúcich generácií. V období romantizmu nastal naozajstný ošiaľ klavírnych koncertov, čo súviselo s obľubou klavírnych virtuózov. Mnohé z týchto diel však boli len technické bezduché cvičenia, na ktorých mal virtúóz predviesť svoje umenie, alebo obsahovali prebraté operné melódie a podobne. Koncerty, ktoré sú kvalitné a ktoré sa na repertoári zachovali dodnes, predstavujú len zlomok diel z tohto obdobia. Klavírny koncert nestratil svoje postavenie vo svete klasickej hudby ani v 20. storočí, kedy takisto vzniklo mnoho diel tohto druhu. 

</doc>
<doc id="163946" url="https://sk.wikipedia.org/wiki?curid=163946" title="Olebečný sval">
Olebečný sval

Olebečné svaly ("musculi epicranii") sú časť svalov hlavy, ktorá tesne prilieha k lebke a všetky sa začínajú na šľachovinovej prilbici (galea aponeurotica).
Pod kožou hlavy medzi čelovou a záhlavnou kosťou je rozprestretá šľachovinová prilbica, ktorá je pevne spojená s kožou hlavy, ale nie s kosťami lebky, takže umožňuje posun kože hlavy. 
Vpredu sa na šľachovinovú prilbicu pripája párový sval čelový sval (musculus frontalis), ktorý sa upína do kože hlavy v okolí čistinky (glabella) a obočia.
Vzadu sa na šľachovinovú prilbicu pripája záhlavný sval (musculus occipitalis), ktorý sa začína na "linea nuchalis supraterminalis". 
Tieto svaly sa považujú za dvojbruškový záhlavnočelový sval (musculus occipitofrontalis), kde čelový sval tvorí predné bruško (venter frontalis) a záhlavný sval potom záhlavné bruško (venter occipitalis). Pri stiahnutí záhlavného svalu je šľachovinová prilbica spolu s kožou hlavy sťahovaná dozadu, pri kontrakcii čelového svalu potom dopredu. Pri fixovanej šľachovinovej prilbici dvíha čelový sval obočie a rozširuje očnú štrbinu. K tejto skupine patrí aj niekoľko nekonštantných svalov. Čelový sval sa podieľa na mimickom výraze prekvapenia, hrôzy, zmätku, bezradnosti a zrakovej koncentrácii.

</doc>
<doc id="163947" url="https://sk.wikipedia.org/wiki?curid=163947" title="P-38 Lightning">
P-38 Lightning



</doc>
<doc id="163948" url="https://sk.wikipedia.org/wiki?curid=163948" title="Holíčska svätyňa">
Holíčska svätyňa

Holíčska svätyňa (iné názvy: Holíčsky rondel (s megalitmi), ľudovo Holíčsky Stonehenge; zachovaná časť sa volá Lapidárium v Holíči, holíčske megality, holíčske menhiry) je archeologická lokalita v katastrálnom území mesta Holíč v okrese Skalica - rondel s megalitmi.
V roku 1988 bola v intraviláne mesta Holíč pri výstavbe sídliska SNP v priestore pod Kalváriou objavená praveká svätyňa. Súbor kultových kameňov z nej je v súčasnosti umiestnený v lapidáriu v parku administratívnej budovy Mestského úradu a Základnej umeleckej školy v Holíči. Vytvára tu zostavu  kamenných slnečných hodín. Vo verejnosti je známy najmä pod menom Holíčske Stonehenge, nakoľko mnohým pripomína práve túto svetoznámu anglickú pravekú stavbu.
 Holíčska svätyňa bola tvorená deviatimi stavbami, ktoré boli umiestené na plochách zahĺbených pod úroveň terénu a boli obklopené hlbokými kruhovými priekopami, pričom komplex deviatich svätýň bol obohnaný jednou spoločnou kruhovou priekopou. Kamene v lapidáriu v počte 21 o rozmeroch do výšky 6,8m pochádzajú z jednej z týchto deviatich svätýň. V nej boli zoradené vo dvoch kruhoch, v ich strede bol najväčší kameň, v súčasnosti ústredný kameň v lapidáriu. Väčší kruh s 12 kameňmi mal priemer 23 metrov. V menšom kruhu sa nachádzalo 8 kameňov. Časť kameňov bola dekorovaná obrazmi nástrojov a mytologickými scénami.
Praveké svätyne boli pôvodne často tvorené len priekopami a násypmi, ktorých účelom bolo oddeliť posvätné miesto od ostatného sveta. V západnej Európe sa tamojšie kultové miesta ohraničené kruhovými valmi a priekopami premenili na kultové miesta megalitického typu, teda na objekty doplnené veľkými kameňmi, často dopravenými z veľkej vzdialenosti. V strednej a východnej Európe je doteraz známy len jediný prípad takejto stavby a to v Holíči. Súbor kameňov z Holíčskej pravekej svätyne je navyše cenný tým, že na jeho jednotlivých kameňoch sa nachádzajú, žiaľ, dnes už z veľkej časti, z dôvodu nedostatočnej ochrany objektu, zničené kresby a plastiky, ktoré predstavujú rôzne nástroje, zvieratá a postavy ľudskej podoby. Tieto kresby a plastiky sú mimoriadne cenným kultúrnym dedičstvom a zdrojom poznatkov k pravekej mytológii. Doposiaľ boli skúmané najmä ich objaviteľom, ktorý o nich napísal niekoľko kníh. O Holíčskej svätyni písalo viacero ďalších autorov v rôznych knižných publikáciách.
V máji roku 2004 lokalitu navštívil na pozvanie ministerstva zahraničných vecí SR a Francúzskeho veľvyslanectva na Slovensku významný francúzsky špecialista na prehistóriu a megalitické pamiatky Charles-Tanguy Le Roux, ktorý potvrdil pravosť a správnosť zaradenia Holíčskej svätyne do okruhu stavieb megalitického typu. Charles-Tanguy Le Roux, vyštudoval archeológiu, je autorom mnohých výskumov a publikácii na tému megalitickej kultúry, najmä v neolite a poradcom pre ministerstvo kultúry v rámci pamiatok Carnacu a jeho okolia. Pozitívne sa k objavu svätyne vyjadrili viacerí skúsení slovenskí archeológovia, prof. Tatiana Štefanovičová v roku 2004 spolu so vtedajším veľvyslancom Francúzskej republiky na Slovensku pokrstila knihu PhDr. R. Iršu o Holíčskej svätyni „Kamene pradávneho času“.
Vek celého komplexu svätýň sa odhaduje na cca 5 500 rokov. Kresby na kameňoch sú podľa prof. Le Rouxa z Francúzskej akadémie vied datované najneskôr do doby železnej, pričom samotná kamenná kultová stavba je oveľa staršia.
Lapidárium je na terajšom mieste voľne prístupné a navštevované stovkami návštevníkov zo zahraničia a veľkým počtom domácich turistov.

</doc>
<doc id="163949" url="https://sk.wikipedia.org/wiki?curid=163949" title="Sval očnej štrbiny">
Sval očnej štrbiny

Svaly očnej štrbiny sú časť svalov hlavy. Sú to tieto svaly:
Má niekoľko funkcií vzhľadom na to, že jeho časti môžu pôsobiť samostatne. Rozlišujeme na ňom pars palpebralis, pars orbitalis a pars lacrimalis. Začína sa na processus frontalis maxillae, na ligamentum palpebrale mediale a pars nasalis ossis frontalis. Zužuje a uzatvára štrbinu oka, pars lacrimalis rozširuje slznik (saccus lacrimalis) a pars orbitalis vytvára vrásky vo vonkajšom kútiku oka.
Začína nad sutura nasofrontalis a upína sa do kože čela asi v strede obočia. Svojím sťahom vyvoláva tvorbu zvislých vrások nad koreňom nosa a vzniká výraz zamračenosti.
V očnici sa ďalej nachádza 6 svalov, ktoré ovládajú pohyby oka v najrôznejších smeroch.

</doc>
<doc id="163950" url="https://sk.wikipedia.org/wiki?curid=163950" title="Ílovec">
Ílovec

Ílovec je názov usadenej horniny tvorenej v prevažnej miere (viac ako dve tretiny) ílom - časticami najmenšej veľkosti (menej ako 0,0020 mm). Viac zrnité horniny sa nazývajú kalovce, prípadne prachovce. Íly sú vo všeobecnosti jednou z hlavných zložiek pôd.
Zloženie.
Základnou zložkou ílovcov sú ílové minerály, resp. iné častice pelitickej veľkosti. Ílové minerály sú skupina hydratovaných hlinitokremičitanov s vrstevnatou štruktúrou, pričom jednotlivé vrstvy sú kremičité (tetraédrické - jednotlivé atómy kremíka sú obklopené štyrmi atómami kyslíka) a/alebo hlinité (oktaédrické, kde je každý atóm hliníka obklopený šiestimi atómami kyslíka). Atómy hliníka môžu byť nahradené železom alebo horčíkom. Potom sa táto vrstva nazýva gibbsitová alebo brucitová (podľa minerálov ktoré by vznikli, keby bola vrstva vyjadrená chemickým zložením).
V medzivrstvových medzerách sa vďaka van der Waalsovým silám pútané cudzie katióny alebo molekuly (voda, K+, Ca2+, OH−). Niektoré ílové minerály (montmorillonit, illit) majú schopnosť zväčšovať svoj objem pri absorpcii vody, čo je častá príčina zmeny objemu ílových pôd po daždi.
Medzi hlavné ílové minerály patrí montmorillonit, kaolinit, haloyzit, berthierit, nontronit, chlority, glaukonit, sepiolit, palygorskit. Z ostatných minerálov sa v ílovcoch môže vyskytovať kremeň, muskovit, kalcit a organické zvyšky. V prípade obsahu karbonátov medzi 25% až 75% možno horninu označiť ako slieň alebo slieňovec.
Vznik.
Podobne ako ostatné ílové sedimenty je ich akumulácia spojená s pomalými prúdmi, prevažne vo vodnom no i v suchozemskom prostredí. Sú preto časté v jazerách, deltách riek, alebo hlbokomorských oblastiach. Ílovce vznikajú diagenetickou premenou ílov. Prvotným procesom je vytesňovanie vody z medzivrstiev. Čerstvé íly obsahujú 70 až 90 % vody, v hĺbke 1 km je to už len 30 %. Aby bola strata vody takmer stopercentná, je potrebné aj zvýšenie teploty na 100 °C a hĺbku 2 až 4 km. Pri vyšších teplotách dochádza aj k premene jednotlivých minerálov a postupnému bridličnateniu ílovcov.
Výskyt.
Ílovce patria medzi najbežnejšie usadené horniny. Ílovce sa v Západných Karpatoch vyskytujú v treťohorných panvách a spolu s ílovitými bridlicami tvoria tenké polohy medzi vrstvami pieskovcov vo flyši. Sú jednou z typických hornín flyšového pásma Západných Karpát.

</doc>
<doc id="163951" url="https://sk.wikipedia.org/wiki?curid=163951" title="Zlepence">
Zlepence



</doc>
<doc id="163952" url="https://sk.wikipedia.org/wiki?curid=163952" title="Prachovce">
Prachovce



</doc>
<doc id="163953" url="https://sk.wikipedia.org/wiki?curid=163953" title="Ílovce">
Ílovce



</doc>
<doc id="163958" url="https://sk.wikipedia.org/wiki?curid=163958" title="Silicit">
Silicit

Silicit je všeobecné označenie rôznorodej skupiny usadených hornín, ktoré sú v prevažnej miere zložené z modifikácií oxidu kremičitého – jemnozrnného kremeňa, opálu a chalcedónu. Ide o tvrdé horniny s nepravidlenou štiepateľnosťou, ktoré vznikajú usadzovaním kremitých bahien, prípadne vyzrážavaním kremičitanov z vodných roztokov.
Vznik a klasifikácia.
Medzi silicity je radených viacero druhov hornín rôzneho pôvodu. Niektoré môžu mať komplikovaný vznik, na ktorom sa podieľa viacero procesov. Všeobecne sú rozlišované tieto základné kategórie silicitov:
Na vznik niektorých typov silicitov sa názory odborníkov rozchádzajú, patria medzi ne napr. buližníky v českých proterozoických horninách, alebo menility Karpatského flyšového pásma.
Výskyt.
Tmavé rohovcové konkrécie (pazúrik) sa vyskytujú v kriedových sedimentoch na anglickom, belgickom, nemeckom či dánskom pobreží. Na Slovensku sú častými vložkami vo vápencoch tatrika (lučivnianske, trlenské súvrstvie a iné), alebo v pieninských vápencoch bradlového pásma. Vo flyšových pohoriach ich možno pozorovať v rámci menilitového súvrstvia a inde.
Použitie.
Silicity majú široké a rôznorodé použitie. V praveku boli viaceré druhy silicitov využívané pre svoju tvrdosť na výrobu nástrojov (pazúriky, ale napr. i rádiolarity). Iné, napr. diatomity, sa používajú ako filtre.

</doc>
<doc id="163959" url="https://sk.wikipedia.org/wiki?curid=163959" title="Rohovec">
Rohovec

Rohovec môže byť:

</doc>
<doc id="163960" url="https://sk.wikipedia.org/wiki?curid=163960" title="Pazúrik">
Pazúrik



</doc>
<doc id="163961" url="https://sk.wikipedia.org/wiki?curid=163961" title="Pazúriky">
Pazúriky



</doc>
<doc id="163963" url="https://sk.wikipedia.org/wiki?curid=163963" title="Sval ústnej štrbiny">
Sval ústnej štrbiny

Svaly ústnej štrbiny sú časť svalov hlavy. Delia sa na dve skupiny: 
A) Kruhový sval musculus orbicularis oris
Obtáča štrbinu úst a je uložený v perách. Je to zvierač, ktorý zužuje štrbinu úst, špúli pery a vyťahuje dolnú peru dopredu.
B) Lúčovito usporiadané svaly ústnej štrbiny
Tieto svaly rozdeľujeme do troch vrstiev: 
Hlboká vrstva je tvorená musculus mentalis (bradový sval), ktorý vysúva dolnú peru hore a dopredu, čím vzniká výraz opovrhovania. Ďalším svalom tejto vrtvy je musculus buccinator (trubačský sval), ktorý vytvára podklad líc. Začína sa na alveolárnych výbežkoch posledných stoličiek čeľuste a sánky a upína sa do kútikov úst. Hlavnou funkciou je posun potravy pri žúvaní.
Stredná vrstva tvoria ju svaly: musculus levator anguli oris, musculus depressor anguli oris a mussculus labii inferioris. Musculus levator anguli oris sa začína od prednej plochy maxily a upína sa do kútika úst. Dvíha kútiky úst a napomáha grimase úsmevu. Musculus depressor anguli oris sťahuje ústny kútik a tým nasolabialnu ryhu smerom dolu a vytvára tak výraz opovrhnutia. Musculus labii inferioris sťahuje dolnú peru smerom dolu a ohŕňa ju, čím vzniká ironický výraz. 
Povrchová vrstva tvorí ju niekoľko svalov, ktoré sú väčšinou dlhé a štíhle: musculus levator labii superioris aleaeque nasi začína na processus maxillae a upína sa do krídla nosa a do hornej pery. Jeho kontrakcia vyvoláva výraz žalostného plaču. Zdvíhač hornej pery (musculus levator labii superioris) začína na dolnom okraji očnice a upína sa do kože hornej pery, ktorú vyťahuje kranialne . Vzniká tým výraz smútku.
K lúčovitým svalom ešte patria:
Menší jarmový sval (musculus zygomaticus minor) sa začína v blízkosti švu sutura zygomaticomaxillaris a upína sa do kože na dolnom konci nasolabiálnej ryhy. Má podobnú funkciu ako musculus levator labii superioris.
Väčší jarmový sval (musculus zygomaticus major) sa začína na processus temporalis zygomatici a upína sa do kože kútika úst. Jeho sťahom dostáva tvár veselý výraz.
Smiechový sval (musculus risorius) sa začína na fascia masseterica a upína sa do kože pri kútiku úst. Rozširuje ústnu štrbinu a tým vyvoláva grimasu smiechu. U niektorých osôb vytvára pri úsmeve jamky na lícach.

</doc>
<doc id="163964" url="https://sk.wikipedia.org/wiki?curid=163964" title="Silicity">
Silicity



</doc>
<doc id="163965" url="https://sk.wikipedia.org/wiki?curid=163965" title="Sval nosa">
Sval nosa

Svaly nosa sú časť svalov hlavy. Sú to:
Externé odkazy.
http://www.emedicine.com/ent/topic6.htm
http://deposit.ddb.de/cgi-bin/dokserv?idn=981533809&amp;dok_var=d1&amp;dok_ext=pdf&amp;filename=981533809.pdf

</doc>
<doc id="163966" url="https://sk.wikipedia.org/wiki?curid=163966" title="Žuvacie svaly">
Žuvacie svaly

Žuvacie svaly (lat. "musculi masseter") patria medzi svaly hlavy. Sú uložené v okolí sánkového kĺbu a ich hlavnou funkciou je priťahovať sánku a pohybovať ňou pri žuvaní.
Žuvací sval.
Žuvací sval (lat. "musculus masseter") sa začína na jarmovom oblúku (lat. "arcus zygomaticus") a upína sa na drsnatinu "tuberositas masseterica" na ramene sánky a v oblasti uhla sánky. Priťahuje sánku k lebke.
Spánkový sval.
Spánkový sval (lat. "musculus temporalis") sa začína na spánkovej línii (lat. "linea temporalis") temennej a čelovej kosti lebky a upína sa na processus coronoideus mandibulae. Je synergista žuvacieho svalu
Krídlové svaly.
Stredný krídlový sval.
Stredný krídlový sval (lat. "musculus pterygoideus medialis"). Je synergista žuvacieho svalu.
Bočný krídlový sval.
Bočný krídlový sval (lat. "musculus pterygoideus lateralis") je dvojhlavý sval. Jedna hlava sa začína vo podspánkovej jame (lat. "fossa infratemporalis"), druhá na lamina lateralis krídlového výbežku hornej čeľuste (lat. "processus pterygoidei maxillae"). Sval sa upína na krčku sánky. Posúva sánku dopredu a pri jednostrannej kontrakcii smerom do boku. V opačnom smere, teda v smere odťahovania sánky od lebky pôsobí niekoľko menších svalov: musculus digastricus, musculus geniohyoideus a musculus mylohyoideus, ktoré patria medzi svaly krku. Tieto svaly ovládajú pohyby jazylky a keď je fixovaná, otvárajú sánku.

</doc>
<doc id="163967" url="https://sk.wikipedia.org/wiki?curid=163967" title="Sval chrbta">
Sval chrbta

Svaly chrbta sú svaly za chrbticou od hlavy až po kostrč. Svaly chrbta sú uložené v dvoch vrstvách: v povrchovej a hlbokej vrstve.

</doc>
<doc id="163968" url="https://sk.wikipedia.org/wiki?curid=163968" title="Končatinový sval chrbta">
Končatinový sval chrbta

Končatinové svaly chrbta alebo spinohumerálne svaly sú časť svalov chrbta. Sú to tie svaly chrbta, ktoré odstupujú od chrbtice a upínajú sa na lopatku, kľúčnu kosť alebo ramennú kosť.
Sú to:

</doc>
<doc id="163969" url="https://sk.wikipedia.org/wiki?curid=163969" title="Lišajník">
Lišajník

Lišajník ("Lichen") alebo lichenizovaná huba je symbiotické spoločenstvo huby (mykobionta) a riasy či sinice (teda fytobionta). Vedecký odbor študujúci lišajníky sa nazýva lichenológia. 
Fotobiontom je riasa alebo sinica, mykobiont je vreckatá alebo vzácne aj bazídiová huba. Vzájomné vzťahy medzi fotobiontom a mykobiontom nie sú ešte presne známe, môžu prechádzať od obojstranne výhodného zväzku až k negatívnemu (parazitizmu). Špecifický vzťah v lišajníku sa označuje ako lichenizmus. 
Je známych približne 13 500 – 17 000 druhov lišajníkov a každoročne sú opisované ďalšie. Lišajníky majú svoje latinské a slovenské taxonomické názvy, pričom meno lišajníka je zároveň menom huby. Z celkového počtu druhov húb tvoria lichenizované huby asi 21 %.
Lišajník prijíma jedovatú síru v nezriedenej forme a je jedným z prvých organizmov, ktorý v dôsledku znečistenia umiera. To, že sa vyskytuje iba na neznečistených miestach, vedie k jeho využitiu ako bioindikátora.
Etymológia slova.
Lišajník je latinsky, francúzsky aj anglicky "lichen", nemecky však atypicky "Flechte". Základom pre románske a ďalšie názvy je pravdepodobne grécke "leichen", ktoré pochádza zo slovesa "leichein", lízať. Pôvodne sa anglické lichen používalo pre machorasty, prvé použitie v dnešnom zmysle slova bolo zaznamenané v roku 1715.
Symbiotický vzťah.
Symbióza lišajníkov je pomerne svojrázny spôsob súžitia dvoch alebo viacerých odlišných biologických druhov. Táto symbióza sa nazýva lichenizmus. Symbiotickú povahu lišajníkov objavil v roku 1867 Švajčiar Simon Schwendener a trvalo takmer sto rokov, kým vo vedeckej obci definitívne vymizli námietky proti tomuto faktu. Posledná práca popierajúca lišajníky ako symbiotické asociácie bola uverejnená v roku 1953.
Tá z mykobionta, hubovej časti, ktorou môže byť vreckatá ("Ascomycota") alebo vzácne aj bazídiová ("Basidiomycota") huba, a z fotobionta. Fotobiont, čiže fotosyntetizujúca časť lišajníka, môže byť jednobunková alebo vláknitá riasa, ale asi v 8 percentách aj prokaryotická sinica ("Cyanobacteria", tvorí tzv. "cyanolišajníky"). Z rias sú fotobiontmi najčastejšie zelené riasy ("Chlorophyta"). Riasa rodu "Trebouxia" je pravdepodobne najčastejším fotobiontom lišajníkov, pretože je súčasťou asi 2/3 všetkých lišajníkov (podľa iných zdrokov ale len 20 %, uvádzajú sa aj iné čísla). Ďalej sú známe riasy z rodov "Coccomyxa" a "Trentepohlia". 
Niekedy však lišajníky obsahujú aj úplne odlišné skupiny rias. Poznáme niekoľko žltozelených rias ("Xanthophyceae") a v jednom prípade dokonca aj hnedú riasu. V priebehu dlhej fylogenézy spoločného zväzku sa vyvinula vzájomná závislosť huby a riasy v lišajníku, takže dnes len ojedinele žijú niektoré riasy a sinice tvoriace lišajníky samostatne. Tieto výnimky patria napríklad do rodov "Trentepohlia" a "Nostoc".
Rozlišujeme dva základné typy vzájomných vzťahov medzi mykobiontom a fotobiontom, mutualistický a poloparazitický.
Mutualistický vzťah.
Obaja partneri v mutualistickom vzťahu si navzájom poskytujú výhodné služby. Fotobiont poskytuje organické látky, ktoré vyrobil fotosyntézou, huba anorganické látky: vodu, vhodné prostredie pre rast a výmenu plynov. Situácia je však veľmi komplikovaná – pravdepodobne existujú rôzne prechody medzi mutualizmom a ďalšími typmi vzťahov, ako je komenzalizmus a parazitizmus. 
Zdá sa, že mykobiont má zo symbiotického zväzku väčší prospech. V tomto zmysle sa niekedy uvažuje, že je fotobiont len „zajatcom“ huby, ktorá ho vysáva, ale pritom sa snaží neusmrtiť fotobiont. Takýto vzťah sa nazýva kontrolovaný parazitizmus. Niekedy preto býva toto spolužitie opisované skôr ako vzájomné získavanie než ako spolupráca.
Všeobecne možno povedať, že najmierumilovnejšia je huba v tých lišajníkoch, ktoré žijú na extrémnych stanoviskách (napr. holé skaly). Na týchto miestach totiž na sebe fotobiont a mykobiont závisia oveľa viac. Takýto vzťah sa niekedy opisuje ako "hladová symbióza".
Poloparazitický vzťah.
V poloparazitickom vzťahu pôsobí mykobiont fotobiontovi újmu, môže spôsobiť jeho čiastočné alebo úplné odumretie. Neexistuje však presná hranica medzi poloparazitickým vzťahom a stavom, kedy huba úplne parazituje na riase (ako napr. algikolná "Epigloea") alebo sa na jej odumretých tkanivách vyživuje saprofyticky. U niektorých kôrovitých lišajníkoch dokonca huba svojimi chemickými látkami rozriedi stenu riasy a vstupuje dovnútra svojimi haustóriami.
Zvláštne prípady.
Existuje mnoho druhov lišajníkov, ktoré sa odchyľujú od klasického vzoru, opísaného vyššie. 
Niekedy je pomer biomasy mykobionta a fotobionta obrátený – riasa výrazne prevláda nad hubou. Napríklad chaluha druhu "Ascophyllum nodosum" je posiata drobnými plodnicami symbiotickej vreckatej huby "Mycosphaerella ascophylli". Huba žije v medzibunkových priestoroch chaluhy. Časť vedcov sa domnieva, že táto huba pomáha riase prekonávať nepriaznivé podmienky za odlivu. Podobne je na tom hnedá riasa "Pelvetia canaliculata". Tento špecifický vzťah medzi hubou a riasou sa nazýva "fotomykobióza". Podobný vzťah tvorí riasa "Desmococcus vulgaris", ktorá rastie na kôre stromov a býva často asociovaná s podhoubím húb. S arbuskulárnou mykorízou hraničí zvláštny symbiotický zväzok huby "Geosiphon pyriformis" z oddelenia Glomeromycota so sinicami rodu "Nostoc". Niekedy je považovaný za jediný známy lišajník z tohto oddelenia, inokedy sa "Geosiphon" opisuje skôr ako huba, ktorá stratila schopnosť klasickej mykorízy a vytvorila náhradný symbiotický vzťah so sinicami. Existujú aj huby, ktoré môžu tvoriť lišajník s rôznymi druhmi fotobiontov. Dva lišajníky s rovnakým mykobiontom a rôznym fotobiontom sa nazývajú fototypy (fotomorfy). Vznikajú tak lišajníky, ktoré niekedy dokonca majú rôzný vzhľad. Niektoré druhy laločníku ("Sticta") tvoria s určitým fotobiontom kríčkovitú stielku, s iným zase stielku lupeňovitú.
Občas býva partnerov viac než dvaja. Asi 500 druhov lišajníkov priberá do asociácie druhého fotobionta, jeden z nich však väčšinou dominuje. Druhý, menej početný fotobiont sa väčšinou nachádza v ostrovčekoch alebo v tzv. cefalodiách na povrchu. Niekedy môžu byť fotobionti až traja. Existujú aj lišajníky s viac ako jedným mykobiontom. Druhá huba sa označuje ako parasymbiont či ako "lichenikolná huba". Niekedy tieto huby pôsobia deštruktívne na celú stielku, inokedy sa len priživujú. Objavujú sa stále nové lichenikolné huby, v súčasnosti poznáme približne 1000 druhov lichenikolných húb. Zásluhou viacčlenných vzťahov môže vzniknúť lišajník, ktorý obsahuje napríklad dva mykobionty a dva fotobionty.
Stielka.
Telo lišajníku je stielka, zložená z (väčšinou z jedného jedinca) huby (tzv. mykobiont) a z miliónov jedincov fotosyntetických mikroorganizmov (tzv. fotobionta). Stielka lišajníku je vo väčšine prípadov usporiadaná a riasa sa v nej vyskytuje v gonídiovej vrstve (bežne „riasová vrstva“) pod kôrovou hubovou vrstvou na povrchu lišajníku.
Vonkajší vzhľad stielky.
Existuje niekoľko foriem stielky lišajníkov:
Stielka niektorých druhov lišajníkov je dvojtvárna (dimorfná), kombinuje v sebe viac druhov stielok. Príkladom je rod dutohlávka ("Cladonia"), ktorý sa síce považuje za kríčkovitý lišajník, ale v skutočnosti výrazná kríčkovitá stielka vyrastá z druhej, lupeňovitej časti na povrchu pôdy.
Anatómia lišajníku.
Anatómia lišajníkov je značne závislá od mykobionta, ktorý utvára väčšinu stielky, ale aj od fotobionta. Pokiaľ mykobiont môže spolupracovať s viacerými druhmi fotobiontov, vznikajú často aj veľmi rozdielne stielky, rozlíšiteľné voľným okom. 
Niektoré lišajníky majú úplne primitívnu, takmer nepravidelnú stielku. Označuje sa ako homeomerická stielka a má ju napr. rod "Collema" . Takáto stielka máva vďaka slizu siníc slizovitú konzistenciu, niekedy je ale naopak práškovitá a rozpadavá.
Lišajníky sú bežne rozlíšiteľné na niekoľko vrstiev a vytvárajú tzv. heteromerickú stielku. Na jej povrchu sa nachádza ochranná vrstva kôry, tvorená hubovými vláknami mykobionta so zhrunutými bunkovými stenami, čiže hubovým pletivom zvaným pseudoparenchým. Z tejto vrstvy niekedy vyrastajú plodnice huby, slúžiace na pohlavné rozmnožovanie mykobionta (pozri obrázok). Pod ňou leží úzka vrstva zelených fotosyntetizujúcich buniek obalených hubovými vláknami, čo je jediná vrstva fotobionta. Toto pletivo je voľné, plektenchymálne. Pod ňou sa nachádza dreň, tvorená mykobiontom a slúžiaca ako zásobáreň vody. Pod dreňovou vrstvou sa niekedy vyskytuje ďalšia vrstva spodnej kôry, alebo riziny (príchytné korienky, niekedy tiež nazývané rizoidy) Spodná kôrová vrstva máva v sebe trhliny, určené na výmenu plynov. 
Guľovité útvary na povrchu niektorých lišajníkov (napr. u niektorých štítnatcov rodu "Peltigera") sa nazývajú cefalódium. Tieto útvary sa objsvujú najmä u lišejníkov s viacčlennými vzťahmi. Hostia totiž druhého fotobionta, sinicu (veľmi často rodu "Nostoc"), ktorý má za úlohu fixovať zo vzduchu dusík. 
Hubové vlákna tvoria haustóriá, ktorými huby vysávajú z fotobiontov živiny. Haustóriá však do buniek rias prenikajú len u lišajníkov s kôrovitou stielkou. U kríčkovitých a lupeňovitých stielok sa vlákna iba omotávajú okolo buniek fotobionta.
Rast a vek.
Lišajníky sa považujú za najpomalšie rastúce organizmy, napriek tomu, že v slovenských podmienkach rastú takmer celý rok (aj pod bodom mrazu). Najpomalšie rastú druhy s kôrovitou stielkou, napríklad zemepisník mapovitý ("Rhizocarpon geographicum") rastie rýchlosťou 0,06 až za rok. Dutohlávka rastie rýchlejšie, asi za rok, niektoré lupeňovité a kríčkovité lišajníky rastú až /rok To je dôležité napríklad pre správne vyhodnotenie bioindikácie pomocou lišajníkov (pozri nížšie). 
Na druhej strane sa lišejníky dožívajú veľmi vysokého veku. Epifytické druhy žijú niekoľko desiatok rokov, saxikolné druhy (tiež epilitické, rastúce na kameňoch) sa dožívajú aj niekoľko sto rokov. Vek stielok lišajníka zemepisného v najvyšších českých pohoriach sa odhaduje na 200 – 400 rokov, niektoré arktické lišajníky však dosahujú vek až 4000 rokov (porovnateľné s tismi a sekvojami).
Rozmnožovanie.
Lišajníky sa rozmnožujú predovšetkým vegetatívne. Dôvodom je pravdepodobne to, že huby sa vo väčšine prípadov nezaobídu bez svojho fotobionta. Niekedy vzniká nový lišajník jednoduchou fragmentáciou stielky na niekoľko častí. Hlavými mechanizmami vegetatívneho rozmnožovania sú ale tzv. izídie a sorédiá, ktoré vznikajú fragmentáciou stielky. Izídie sú dobre viditeľné výrastky stieloky, ktoré sa odlupujú od materskej stielky a dorastajú na nového jedinca. Sorédiá sú malé (pod ) a vznikajú ako prášok na tzv. soraloch, miestach, kde nie je stielka lišajníku prikrytá kôrou.
Niekedy dochádza k pohlavnému rozmnožovaniu samotnej huby pomocou plodníc s výtrusmi. Plodnice síce niekedy obsahujú fotobionta, ale ten sa väčšinou s výtrusmi nešíri. Výnimkou sú rody "Endocarpon" a "Staurothele", ktoré sú v symbiotickom zväzku s tzv. hymeniálnymi riasami. Bunky týchto rias sú v hymenofore (výtrusorodej vrstve) spoločne s výtrusmi húb a spoločne sa šíria vetrom alebo vodou.
Poznáme viacero druhov plodníc, z ktorých sú najbežnejšie tri: apotécium, peritécium a pyknídium. Apotéciové plodnice bývajú vyduté a otvorené nahor, ale nemusí to byť pravidlom. Medzi vreckami sú zvláštne sterilné vlákna, tzv. parafýzy, ktoré často obsahujú pigment. Farebnosť apotécií môže byť dôležitá pre determináciu.
Peritécium a pycnídium vyzerajú na prvý pohľad veľmi podobne. V oboch prípadoch ide o dutinky vrastené do stielky lišajníku. Zatiaľčo však peritéciá obsahujú askospóry (podobne ako apotécium), pyknídium obsahuje nepohlavne vznikajúce konídiá (konídiospóry).
Paleontologické nálezy lišajníkov.
Na miestach, kde obyčajne rastú lišajníky, vznikajú fosílie len vzácne. Napriek tomu poznáme z Južnej Afriky nálezy už zo starších starohôr, ktoré pripomínajú primitívne lišajníky. Za najstarší nález skutočného lišajníku sa považuje lišajník z mladšieho devónu z lokality v Škótsku, jeho vek sa odhaduje na 400 miliónov rokov. Kandidátom na lišajník sú aj podobne staré, záhadné fosílie "Spongiophyton" a "Nematothallus".
Klasifikácia lišajníkov.
Lišajníky sa vždy opisujú podľa mykobionta, podľa pravidla „jedna huba – jeden lišajník“. Poznáme 13 500 – 17 000 lichenizovaných húb. Vo veľkej väčšine prípadov sú to vreckaté huby ("Ascomycot"a), ale vzácne (2 %) aj bazídiové huby ("Basidiomycota"). Preto sa predpokladá, že sa lichenizmus vyvinul nezávisle od seba najmenej dvakrát: raz u vreckatých a druhýkrát u bazídiových húb. Zdá sa, že niektoré lišajníky však patria aj do ďalšieho oddelenia "Deuteromycota". 
Askolišajníky.
Lišajníkov tvorených vreckatou hubou (askolišajníkov) je 98 %. Asi polovica všetkých známych vreckatých húb je lichenizovaná. Najviac lišajníkov patrí do triedy "Lecanoromycetes" a v rámci tejto triedy predovšetkým do podtriedy "Lecanoromycetidae". Podľa dostupných štúdií, založených na fylogenetickej príbuznosti, sa rozlišujú tri základné rady:
Poznáme však aj ďalšie skupiny askolišajníkov, zaraďované buď tiež do triedy "Lecanoromycetes" (podtriedy "Ostropomycetidae", "Acarosporomycetidae"), alebo aj celkom iných taxonomickcýh skupín (napr. "Lichinomycetes", "Arthoniomycetes", "Dothideomycetes").
Bazídiolišajníky.
Niektoré lišajníky, tzv. bazídiolišajníky, patria do radov "Agaricales" a "Aphyllophorales" z oddelenia bazídiových húb. Sem patrí hlavne rod "Lichenomphalia". Tieto huby vytvárajú stielky, z ktorých vyrastajú veľmi nápadné plodnice v klasickom zmysle slova. Pomerne známá je "Multiclavula mucida".

</doc>
<doc id="163971" url="https://sk.wikipedia.org/wiki?curid=163971" title="Bránica (časť tela)">
Bránica (časť tela)

Bránica ( "diaphragma") je plochý kupolovitý sval, ktorý tvorí priehradku medzi hrudnou a brušnou dutinou. 
Bránica je pripojená k dolnej apertúre hrudníka (dolnému vchodu do hrudníka; "apertura thoracis inferior"). Pri okrajoch ju tvoria svalové vlákna, v prostriedku je rozsiahla aponeuróza (ústredná šľacha - "centrum tendineum") s tromi otvormi. Svalové snopce začínajú na vnútornej ploche mečovitého výbežku ("processus xiphoideus"), od chrupiek posledných 6 rebier a na laterálnych plochách prvých lumbálnych stavcov. Keď sa svaly kontrahujú, zmenšuje sa vyklenutie bránice, a tým sa zväčšuje objem hrudnej dutiny. V koordinácii s inými svalmi sa súčasne dvíhajú rebrá a tak je vyvolaný vdych. Výdych je aktívna činnosť vytláčania vzduchu z hrudníkovej dutiny. Odohráva sa tak, že svaly sťahujú rebrá smerom dolu, kontrahujú sa svaly brucha a relaxuje bránica. Na to, aby mohol nastať usilovný výdych, kašeľ, smiech alebo plač, musí tomu predchádzať hlboký vdych. Bránica sa zúčastňuje aj na činnostiach ako je napr. zvracanie, defekácia, močenie a sťahy pri pôrode.

</doc>
<doc id="163972" url="https://sk.wikipedia.org/wiki?curid=163972" title="Neil Peart">
Neil Peart

Neil Ellwood Peart OC ( * 12. september 1952, Hagersville, Ontário, Kanada – † 7. január 2020, Santa Monica, Kalifornia, USA) bol kanadský bubeník a skladateľ v skupine Rush. 
V roku 1974 nastúpil do torontskej rockovej skupiny Rush. Jeho vzormi boli hardrockoví bubeníci ako John Bonham, alebo Keith Moon. Neskôr to boli hudobníci ako Gene Krupa, alebo Buddy Rich. Peart získal počas svojej kariéry viacero ocenení a patrí k najvplyvnejším bubeníkom v histórii. Známe sú jeho dlhé sóla, pri ktorých často používal aj exotické perkusné nástroje.

</doc>
