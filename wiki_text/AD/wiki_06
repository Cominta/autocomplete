<doc id="696277" url="https://sk.wikipedia.org/wiki?curid=696277" title="Ke'Shunan Jamesová">
Ke'Shunan Jamesová

Ke'Shunan Lashun James (* 14. august, 1995, Jackson, Tennessee, USA) je americká basketbalistka, hrajúca na pozícii krídla. Od roku 2021 pôsobí v tíme Piešťanské Čajky, s ktorým sa stala trojnásobnou víťazkou slovenskej extraligy a víťazkou Alpsko-jadranského pohára a Slovenského pohára. Je tiež víťazkou ukrajinskej ligy s BC Prometey Kamianske.
Životopis.
Keshunan Jamesová sa narodila v roku 1995 (iné zdroje hovoria 1994) v meste Jackson v americkom štáte Tennessee ako dcéra Grega Jamesa a Chiquity Johnson. Má brata Kena a sestru Alexus. V rokoch 20092013 hrala basketbal na strednej škole za South Side High School v Jacksone. Počas stredoškolskej kariéry bola v každom ročníku vyhlásená za najužitočnejšiu hráčku klubu a dosiahla spolu 1 421 bodov a 697 doskokov. V rokoch 20142018 hrala počas vysokoškoského štúdia americkú univerzitnú súťaž NCAA za Murray State University. Počas sezón 2014/15, 2015/16, 2016/17 a 2017/18 sa jej postupne zvyšovala vyťaženosť na palubovke aj užitočnosť. V sezóne 2014/15 zaznamenala priemer 31 minút a 10 bodov na zápas, v sezóne 2015/16 33,9 minúty a 14,7 bodu na zápas, v sezóne 2016/17 34,8 minúty a 20,6 bodu na zápas a v poslednej sezóne 2017/18 35,9 minút a 21,3 bodu na zápas. 
Profesionálna kariéra v Grécku a na Ukrajine (20192021).
Svoju profesionálnu kariéru započala Jamesová v gréckej extralige, keď sa v júli 2018 upísala tímu AO Dafni Agiou Dimitriou v aténskej aglomerácii. V tíme sa vypracovala na najúspešnejšiu hráčku v počte bodov a v sezóne dosahovala priemer 18,7 bodov na zápas (5. miesto v lige). S Dafni skončila Jamesová na treťom mieste extraligy, keď v semifinále prehrali s PAOK-om Solún a v súboji o bronz zdolali Niki Lefkadas.
V sezóne 2019/20 pôsobila naďalej v gréckej extralige, keď prestúpila do tímu AO Eleftheria Moschatou Atény. Sezóna bola v marci 2020 predčasne ukončená pre pandémiu koronavírusu, Eleftheria sa umiestnila v neúplnej tabuľke na treťom mieste. Jamesová bola najlepšie bodujúcou hráčkou tímu, keď v 22 zápasoch zaznamenala v priemere 35 minút, 20,8 bodu a 7,3 doskoku na zápas.
V sezóne 2020/21 pôsobila v ukrajinskej superlige (UPBL) v tíme BC Prometey Kamianske. S klubom premiérovo vyhrala superligu a bola jednou z líderiek tímu. V lige odohrala 33 zápasov s priemerom 19,7 bodov, 5,5 doskoku a 3,8 asistencií na zápas. Na medzinárodnej scéne hrala v ligách Eurocup a EWBL, v Eurocupe si držala priemer 12,3 bodu na zápas, v EWBL 19,6 bodu na zápas. Bola vyhlásená do All-star tímu EWBL.
Pôsobenie na Slovensku a v Mexiku (od 2021).
V lete 2021 prestúpila do klubu Piešťanské Čajky. Krátko po prestupe ešte pred začiatkom sezóny 2021/22 sa však zranila a nastúpiť mohla až v polovici sezóny v zime 2022. V slovenskej extralige však skončila ako najlepšia hráčka, čo sa týka priemeru bodov na zápas (17,2 bodu) a pomohla Čajkám získať premiérový slovenský titul. V júli 2022 sa nakrátko presunula do mexickej najvyššej súťaže Liga Nacional de Baloncesto Profesional Femenil, kde vo finále play-off posilnila tím Adelitas de Chihuahua. V dvoch zápasoch zaznamenala priemer 17 minút a 3,5 bodu a 4 doskoky na zápas. Adelitas nakoniec vo finálovej sérii podľahli klubu Astros de Jalisco 3:4 na zápasy a Jamesová tak získala titul vicemajsterky Mexika.
V sezóne 2022/23 pokračovala u Čajok. V lige zaznamenala 403 bodov (druhý najvyšší počet spomedzi hráčok) s priemerom 14,9 bodu na zápas. S Čajkami sa predstavila tiež v Eurocupe, na domácej scéne Čajky obhájili majstrovský titul po víťazstve vo finálovej sérii nad Sláviou Banská Bystrica 3:0 na zápasy a získali tiež Slovenský pohár, keď vo finále rovnako porazili Sláviu. V druhom ročníku Federálneho pohára skončila Jamesová v marci 2023 s tímom na treťom mieste.
Jamesová s Čajkami pokračovala tiež v sezóne 2023/24, kde nastupovala v piatich súťažiach, pravidelne ako hráčka základnej zostavy. Základným cieľom pre Čajky bola obhajoba titulu v extralige, čo sa im podarilo po víťazstve vo finále nad Sláviou Banská Bystrica. V extralige dosahovala Jamesová priemer 25 minút, 18,7 bodu, 5,7 bodu a 2,7 asistencie na zápas. Stala sa najproduktívnejšou hráčkou extraligy ako v priemere bodov na zápas, tak v celkovom počte bodov (486 b). Nastupovala tiež v nadnárodných súťažiach. V Eurocupe odohrala 6 zápasov s priemerom 15,8 bodov na zápas, Čajky nepostúpili zo skupinovej fázy. Získala s Čajkami titul v premiérovom ročníku Alpsko-jadranskom pohári (AJP), pričom bola vyhlásená za najužitočnejšiu hráčku Final Four turnaja AJP. Vo Federálnom pohári získala s klubom druhé miesto po finálovej prehre so Žabinami Brno. V Slovenskom pohári získala taktiež striebro po prehre vo finále so Sláviou Banská Bystrica. Život v Piešťanoch Jamesovej pripomína jej rodné mesto a cení si miestnu atmosféru a fanúšikov.

</doc>
<doc id="696281" url="https://sk.wikipedia.org/wiki?curid=696281" title="Bučeň">
Bučeň

Bučeň je geomorfologickou časťou Bučenskej vrchoviny, podcelku Cerovej vrchoviny. Leží v jej strednej časti, východne od mesta Fiľakovo v okrese Lučenec. Najvyšší vrch územia je Veľký Bučeň s výškou 
Polohopis.
Územie zaberá sever centrálnej časti pohoria s viacerými vrchmi. Významnými sú Veľký Bučeň (), Malý Bučeň () a Bukovina (). Na západe susedí s Fiľakovskou brázdou, južným smerom nadväzuje Šurická brázda a východným a severným smerom Blhovská vrchovina.
Západnú časť územia odvodňujú prítoky Beliny v povodí Ipľa, východnú odvodňujú prítoky Gortvy v povodí Rimavy. Na západnom okraji stojí na území Fiľakova Fiľakovský hrad, južne leží obec Šíd, východne Konrádovce a na severozápadnom okraji Bulhary. Táto časť Cerovej vrchoviny nie je súčasťou Chránenej krajinnej oblasti.
Turizmus.
Cerová vrchovina nepatrí medzi veľmi navštevované oblasti, no blízkosť Fiľakova a dostupnosť územia po značených trasách do tejto časti láka turistov. Atraktívnym je Fiľakovský hrad, z ktorého vedie červeno značený Chodník Márie Széchy cez Veľký Bučeň do Rimavskej Soboty. Centrom územia prechádza zeleno značená trasa z Fiľakova do sedla Veľký Bučeň a východným okrajom prechádza žlto značený turistický chodník z Konrádoviec do Husinej.

</doc>
<doc id="696285" url="https://sk.wikipedia.org/wiki?curid=696285" title="Amnestia v blázinci">
Amnestia v blázinci

Amnestia v blázinci je názov druhého oficiálne vydaného štúdiového albumu slovenského speváka Mariána Greksu.

</doc>
<doc id="696290" url="https://sk.wikipedia.org/wiki?curid=696290" title="Grejtst Hic">
Grejtst Hic

Grejtst Hic je názov tretieho štúdiového albumu slovenského speváka Mariána Greksu a druhého albumu, ktorý oficiálne vyšiel v hudobnom vydavateľstve BOOM Promotion ako nahrávka skupiny Demikát. Oproti predošlému albumu, "Demikát", v prípade tohto albumu ide skôr o výberovku repertoáru ich pôvodnej hudby, ktorú skupina mala v 80. rokoch. Okrem pôvodných členov, Mariána Greksu a Andreja Šebana, tento album nahral Emil Frátrik (bicie) a Oskar Rózsa (basová gitara).

</doc>
<doc id="696294" url="https://sk.wikipedia.org/wiki?curid=696294" title="Thor Steinar">
Thor Steinar

Thor Steinar (TS) je nemecká značka prémiového oblečenia, ktorú vyrába spoločnosť International Brands General Trading so sídlom v Dubaj. Spoločnosť má zastúpenie aj na Slovensku.
V Nemecku sa značka spája s krajnou pravicou a neonacizmom, keďže ju nosia stúpenci tejto ideológie a obchodná politika výrobcu je zameraná na túto skupinu. Z tohto dôvodu je oblečenie značky Thor Steinar zakázané v Bundestagu, parlamentoch Meklenburska Pomoranska a Saska a na mnohých futbalových štadiónoch.
V roku 2012 spôsobili veľký škandál, keď svoj obchod v nemeckom Chemnitzi pomenovali „Brevik“, čo sa nápadne podobá na meno nórskeho neonacistického teroristu Andersa Behringa Breivika. Spoločnosť poprela, že by tento názov vznikol práve tam. Obchod bol nakoniec premenovaný na „Tønsberg“.
Spoločnosť Thor Steinar predáva najmä športové oblečenie a oblečenie na voľný čas vrátane tričiek, mikín, džínsov, búnd, kabátov a plaviek. Neskôr sa sortiment rozšíril o tričká s golierom, košele, spodnú bielizeň a ďalšie doplnky, ako sú tašky a slnečné okuliare. Každý rok sa vydávajú dve nové kolekcie, jedna v zime a druhá v lete. Oblečenie sa navrhuje v Nemecku, ale vyrába sa v Číne a Turecku.

</doc>
<doc id="696300" url="https://sk.wikipedia.org/wiki?curid=696300" title="Ružový panter (filmová séria)">
Ružový panter (filmová séria)

Ružový panter je séria ôsmich filmov režiséra a producenta Blakea Edwardsa, natočených v rokoch 1963 až 1993. V komediálnych filmoch sa zobrazuje dobrodružný život roztržitého parížskeho inšpektora Jacquesa Clouseaua (Peter Sellers), pracujúceho pre Sûreté. V komédiách sa kontinuálne odohrávajú dva príbehy, v prvom sa pátra po vzácnom diamante Ružový panter a v druhom chce zas Dreyfus (Herbert Lom) zabiť Clousea. Počas celej série skladal hudbu k filmom Henry Mancini.
V roku 1968 bol natočený remake s názvom "Inšpektor Clouseau" v hlavnej úlohe s Alanom Arkinom. Začiatkom 21. storočia vznikli dva kontroverzné filmy so Stevom Martinom.
História.
Už na začiatku 60. rokov sa Edwards chystal natočiť bláznivú komédiu, do ktorej nakoniec vybral Brita Petera Sellersa. Jednalo sa o film "Ružový panter", v ktorom si zahrali aj Capucine, David Niven a Claudia Cardinale. Po úspechu prvej snímky natočil o rok neskôr aj druhú "Komisár Clouseau na stope". Oba filmy boli natáčané podľa divadelnej hry. V roku 1968 natočil Edwards so Sellersom komédiu "Večierok" s herečkou Claudine Longet, tá bola okrem Panterov ich jediným spoločným filmom. 
Pre nedostatok hereckých ponúk začiatkom 70. rokoch Sellers požiadal Edwardsa o oživenie série. Ten mu vyhovel a natočil film "Návrat Ružového pantera", ktorým mal veľký úspech. Na danú snímku nadväzujú ďalšie dve rovnako úspešné časti. Počas natáčania sa medzi hercom a režisérom postupne zhoršovali vzťahy, čo malo za následok aj Sellersove zlé duševné stavy. Dôkazom toho je aj Sellersova nespokojnosť s konečným výsledkom filmu "Ružový panter opäť zasahuje" alebo titulový konflikt pri produkcii u "Pomsta Ružového pantera." Začiatkom 80. rokov mal Sellers nakrútiť ďalší film Pantera no už bez účasti Edwardsa. Mal sa volať "Romance of the Pink Panther" a režisérom mal byť Clive Donner. No bohužiaľ tesne pred realizáciou projektu zomrel Sellers na infarkt. Myšlienky filmu sa už nikto nezhostil.
Produkčné spoločnosti ale chceli v sérii Panter pokračovať a režiséra podporovali v ďalších produkciách. Vďaka svojej šikovnosti Edwards využil niekoľko dovtedy nikdy nezverejnených záberov (s Clouseaom) z predošlých Pantherov a vytvoril tak "Stopu Ružového pantera". Prvá polovica filmu pozostáva z archívnych záberov (tie s Clouseaom) a ostatok vyplnil novými zábermi a flashbackmi do minulosti, ktoré boli výpožičkami z predošlých častí. Film je venovaný Sellersovi. Ďalšie dve časti "Kliatba Ružového pantera" a "Syn Ružového pantera natočil" urobil na spôsob tých so Sellersom akurát ho nahradili raz seržant Clifton Sleigh a neskôr žandár Jacques Gambrelli pod rôznymi dôvodmi. Séria mierila bližšie k filmom "Policajnej akadémie", no pre nezáujem divákov sa definitívne ukončila spoločne zrealizovanými 8 dielmi.
Zdroj.
Veľa informácií, zaujímavostí a faktov pochádza z databázy ČSFD a IMDb.

</doc>
<doc id="696303" url="https://sk.wikipedia.org/wiki?curid=696303" title="Peak signal-to-noise ratio">
Peak signal-to-noise ratio

Peak signal-to-noise ratio (skratka PSNR, doslova "špičkový pomer signálu k šumu") je pojem ktorý vyjadruje pomer medzi maximálnou možnou hodnotou signálu a výkonom šumu, ktorý skresľuje hodnotu signálu.
PSNR sa používa napríklad na meranie úrovne skreslenia pri kompresii obrázkov. Meria kvalitu komprimovaného obrázku v porovnaní s originálnym obrázkom.
Čím vyššia je hodnota PSNR, tým lepšia je kvalita komprimovaného obrázku.
Meranie.
Keďže väčšina signálov má široký dynamický rozsah, meria sa PSNR na logaritmickej stupnici v decibeloch.
Meranie úrovne skreslenia sa robí pomocou špičkového pomeru signálu k šumu (PSNR) a strednej kvadratickej chyby (MSE, anglicky Mean Sqare Error).
PSNR predstavuje mieru maximálnej chyby, zatiaľ čo MSE predstavuje kumulatívnu štvorcovú chybu medzi komprimovaným a originálnym obrázkom. Inými slovami sa MSE používa na kontrolu zhody komprimovaného obrázku voči originálu.
Čím nižšia je hodnota MSE, tým nižšia je chyba (inak povedané, tým viac je komprimovaný obrázok zhodný s originálom).
Výpočet.
Za predpokladu, že porovnávame monochromatický obrázok I bez šumu a jeho približnú kópiu K, tak sa PSNR na logaritmickej stupnici v decibeloch vypočíta pomocou rovnice:
formula_1
kde sa MSE vypočíta pomocou vzorca:
formula_2
MAX je maximálne možná hodnota pixelov v originálnom obrázku (I). Počíta sa pomocou rovnice:
MAX = (2n) – 1
Kde sa n rovná počtu bitov v pixeli.
Napríklad, keď počítame MAX pre obrázok s 8 bitmi na kanál, vypočítame hodnotu takto:
MAX = (28) – 1
MAX = 256 – 1
MAX = 255
I a K sú matice veľkosti MxN, ktoré reprezentujú porovnávané obrázky. I je referenčný obrázok (originálny obrázok) a K je testovací obrázok (komprimovaný obrázok). Písmenká I a J predstavujú hodnoty pixelov obrázku.
Pri farebných obrázkoch sa PSNR počíta rôznymi spôsobmi. Rozdiel je ten, že farebný obrázok má viac farebných kanálov a preto je zložitejší na výpočet.
Jedným zo spôsobov výpočtu je prevedenie obrázku do farebného modelu, ktorý obsahuje okrem iného aj komponent luma – jas. Medzi tieto farebné modely patrí napríklad YCbCr. PSNR sa potom počíta iba na luma kanále.

</doc>
<doc id="696307" url="https://sk.wikipedia.org/wiki?curid=696307" title="Barbolica (vrch v Spišsko-gemerskom krase)">
Barbolica (vrch v Spišsko-gemerskom krase)

Barbolica () je vrch v Spišsko-gemerskom krase, krajinnom celku Slovenského rudohoria. Leží nad Vernárom, približne južne od Popradu.
Poloha.
Nachádza sa v severovýchodnej časti Spišsko-gemerského krasu, v geomorfologickom podcelku Slovenský raj. Leží v Prešovskom kraji, v okrese Poprad a na katastrálnom území obce Vernár. Najbližším sídlom je na východnom úpätí situovaný Vernár, severne sa nachádzajú Kravany, Spišské Bystré a Hranovnica, južne Telgárt a juhovýchodne Dobšinská Ľadová Jaskyňa. Vrch patrí do Národného parku Slovenský raj a rovnomennej prírodnej rezervácie.
Opis.
Barbolica leží v severozápadnej časti Slovenského raja, priamo nad obcou Vernár. Severným smerom sa nachádza Človečia hlava (), Koreň (), Zbojnícka () a Vysoká (), východne ležia Tri kopce (), Koč (), Vahan () a Kopanec (), južne Javorina (), Popová () a Gregová () a západne Kráľova hoľa (), Predná hoľa (), Prostredný vrch () a Čertovica (). Oblasť patrí do povodia Hornádu, kde voda odteká Vernárskym potokom. Na vrchol nevedie značená turistická trasa a na severných svahoch stojí lyžiarske stredisko. 
Výhľady.
Vrchol pokrýva nesúvislý lesný porast, ktorý umožňuje obmedzený rozhľad. Z vhodných miest sú pozorovateľné najmä okolité vrchy Spišsko-gemerského krasu a východná časť Nízkych Tatier, ojedinele tiež časť Braniska a Levočských vrchov.
Prístup.
Na vrchol nevedie značený turistický chodník a prístup je tak možný neznačenými lesnými chodníkmi z Vernára. Severným úbočím prechádza červený turistický chodník na Prednú hoľu.

</doc>
<doc id="696310" url="https://sk.wikipedia.org/wiki?curid=696310" title="Melissa McBrideová">
Melissa McBrideová

Melissa McBrideová (; * 23. máj 1965, Lexington, Kentucky, USA) je americká filmová a televízna herečka. Jej najznámejšou úlohou bola postava Carol Peletier v televíznom seriáli "Walking Dead".
Detstvo a mladosť.
McBrideová sa narodila v meste Lexington, v štáte Kentucky. Má troch súrodencov: Johna Michaela, Neila Allena a Melanie Suzanne.
Kariéra.
McBrideová začala svoju hereckú kariéru v roku 1991. V televíznom seriáli debutovala v roku 1993 v jednej epizóde "Matlock" a neskôr hosťovala v niekoľkých ďalších televíznych seriáloch, ako napríklad Walker, texaský ranger a Dawsonov svet.
V rokoch 2000 až 2010 pracovala ako filmová a reklamná kastingová režisérka. V roku 2007 ju režisér Frank Darabont obsadil do jednej z rolí v televíznom filme "Hmla", spolu s Thomasom Janeom, Laurie Holdenovou a Marciou Gay Hardenovou.
V roku 2010 bola obsadená do televízneho seriálu "Walking Dead". Pôvodne bola jej rola opakujúca počas prvej série, ale neskôr dostala viac priestoru aj v druhej sérii. Počas seriálu sa jej televízna rola stáva hlavnou, pričom za svoj herecký výkon získala uznanie od kritikov a aj televízne ocenenie Saturn Awards a viaceré iné nominácie.
Pôvodne sa mala objaviť aj v televíznom seriály "The Walking Dead: Daryl Dixon", ktorý sa natáčal v roku 2023 v Európe, ale ponuku odmietla, pričom ako dôvod uviedla, že natáčanie v Európe je pre ňu neprijateľné.
Súkromný život.
V polovici 80. rokov sa McBrideová presťahovala do Atlanty, kde aj v súčasnosti žije (2023).

</doc>
<doc id="696311" url="https://sk.wikipedia.org/wiki?curid=696311" title="Melissa McBride">
Melissa McBride



</doc>
<doc id="696312" url="https://sk.wikipedia.org/wiki?curid=696312" title="Gyula Tost">
Gyula Tost

Gyula Tost - Tost de Bányavölgy (; * 16. november 1846, Bicske-Bányavolgy – † 24. október 1929, Budapešť) bol uhorský politik, poslanec uhorského snemu, v roku 1906 minister náboženstva a školstva uhorskej vlády. V roku 1890 povýšený do šľachtického stavu.
Životopis.
Narodil sa v rodine Ignáca Toszta a jeho manželky Alojzie Wieser. Pochádzal v významnej rodiny záhradníkov, ktorí mali blízko k Habsburgovcom. Jeho starý otec Jozef Tost bol cisárskym záhradníkom a tvorcom parku Schönbrunnského zámku. Jeho otec Karol Tost bol tvorcom záhrady Habsburského zámku v maďarskom Alcsútdoboze a na Margitinom ostrove v Budapešti. Strýko Anton Tost bol záhradníkom Budínskeho hradu.
Po ukončení právnickej fakulty sa v roku 1871 stal štátnym prokurátorom. V rokoch 1872 až 1878 bol poslancom uhorského snemu. Od roku 1887 bol radcom na ministerstve náboženstva a školstva. V roku 1892 bol vymenovaný za riaditeľa kráľovských verejných nadácií. V roku 1906 (1 mesiac) bol ministrom náboženstva a školstva uhorskej vlády.

</doc>
<doc id="696321" url="https://sk.wikipedia.org/wiki?curid=696321" title="Ladislav Kudrna">
Ladislav Kudrna

Ladislav Kudrna (* 13. júl 1975, Vlašim) je český historik, ktorý sa špecializuje na obdobie komunizmu v Česko-Slovensku, najmä na hudobný underground v období normalizácie. Predtým sa venoval česko-slovenským letcom počas druhej svetovej vojny a nasadeniu Čechoslovákov vo vojne vo Vietname. Od roku 2008 pôsobí v Ústave pre štúdium totalitných režimov, ktorého riaditeľom sa stal v máji 2022.
Životopis.
Študoval na Strojníckej fakulte ČVUT v Prahe (19931996), potom študoval históriu na Filozofickej fakulte Karlovej univerzity v Prahe (19982003). V rokoch 20042007 tam absolvoval doktorandské štúdium a v roku 2008 získal titul PhD. V roku 2011 sa habilitoval v odbore história so zameraním na české a československé dejiny na Filozoficko-přírodovedeckej fakulte Sliezskej univerzity v Opave.
Krátko pracoval v Štátnom okresnom archíve Benešov (19971998) a v správe Národného múzea (20032004), potom pôsobil v Úrade dokumentácie a vyšetrovania zločinov komunizmu (20062007) a od roku 2008 je historikom v Ústave pre štúdium totalitných režimov. Pôsobil aj v redakčných radách periodík ústavu "Securitas Imperii" a "Pamäť a dejiny".
V rokoch 2008 až 2011 pôsobil ako externý pedagóg na Filozofickej fakulte Karlovej univerzity v Prahe. Od roku 2017 vyučuje na Filozofickej fakulte Univerzity Palackého v Olomouci. Okrem literatúry a písania článkov do odborných a populárnych periodík pravidelne prednáša pre verejnosť. Je spoluautorom dokumentárneho filmu "Pochoduj alebo zomri" (2018) o účasti Čechoslovákov vo Vietnamskej vojne.
V roku 2003 získal Cenu Edvarda Beneša III. stupňa a Cenu ministra obrany za najlepšiu študentskú prácu o druhej svetovej vojne (1. miesto v kategórii diplomových prác) za publikáciu "Keď nelietali". Je dvojnásobným laureátom Ceny Miroslava Ivanova za literatúru faktu (2009) za knihu "O zemi a nebi západnej Európy". "Príbeh českého letca Stanislava Fejfara" a v roku 2011 za knihu "Bojovali a umierali v Indočíne". "Prvá vietnamská vojna a Čechoslováci v cudzineckej légii".
Začiatkom marca 2022 ho Rada ÚSTR zvolila za nového riaditeľa Ústavu pre štúdium totalitných režimov. Vo výberovom konaní porazil aj dovtedy pôsobiaceho riaditeľa ústavu Zdeňka Hazdru, funkcie sa ujal 1. mája 2022.

</doc>
<doc id="696323" url="https://sk.wikipedia.org/wiki?curid=696323" title="Banícke povstanie 1525 – 1526">
Banícke povstanie 1525 – 1526

Banícke povstanie 1525 – 1526 bolo najväčšie sociálno-politické hnutie baníkov na Slovensku v období feudalizmu. Zadržiavanie miezd a rastúca drahota boli hlavné dôvody baníckej vzbury v stredoslovenskej banskej oblasti.
Vývoj a situácia pred povstaním.
V roku 1523 začali ťažiari baníkov vyplácať v nehodnotnej medenej minci. K drahote pribudol problém zásobovania a podpory v chorobe. Občas faktori najväčšieho mediarskeho podniku v Banskej Bystrici Thurzovsko-Fuggerovskej spoločnosti vyplácali dukáty. Šľachta na sneme zaútočila proti Thurzovcom a Fuggerovcom na začiatku mája 1525 a v júni v mene panovníka došlo ku konfiškácii ich majetku. Medzitým ozbrojení baníci 16. mája 1525 v Banskej Bystrici demonštrovali za zvýšenie miezd. Baníci a mestská chudoba v Kremnici, Banskej Štiavnici a Hodruši boli tiež v pohybe. Protesty baníkov a demonštrácie so zastavením prevádzky pokračovali celé leto, ale ťažiari a kupci na požiadavky nepristúpili. Na jeseň 1525 si baníci troch hlavných stredoslovenských slobodných kráľovských banských miest (Banskej Štiavnice, Kremnice a Banskej Bystrice) založili Banícky zväz so strediskom v Španej Doline. Dovtedy roztrieštené banícke zoskupenia spájal, vystupoval proti zdražovaniu a zastal sa väznených reformných kazateľov. Banícky zväz pripravil na koniec februára 1526 ozbrojené povstanie.
Vypuknutie povstania.
Baníci vyzbrojení ručnicami a kopijami 24. februára 1526 vtrhli do Banskej Bystrice. Obsadili budovy banskej komory, zajali a uväznili komorského grófa Bernarda Beheima. Rabovali domy bohatých kupcov, zmocnili sa medi, za ktorú im banská komora dlhovala mzdu. Bohatí mešťania sa uchýlili do zámku a zámockého kostola, ktoré sa baníkom nepodarilo obsadiť. Baníci deväť dní ovládali mesto a ustúpili až pred ozbrojencami zemepánov. Kráľovskí komisári palatín Štefan Verbőci a novohradský župan Gašpar Raškai na potlačenie povstania vyniesli nad účastníkmi kruté rozsudky – konfiškáciu všetkého majetku a odsúdenie vodcov na stratu života. Pre baníkov vydali zákaz nosiť zbrane a konať schôdzky. Požadovali od baníkov zrieknutie sa „luterskej herézy“ a dodržiavanie poslušnosti vrchnosti a katolíckej cirkvi. Banícky zväz sa napriek týmto odstrašujúcim opatreniam radikalizoval a pripravoval ďalšie ozbrojené vystúpenie. K vlne odporu v Banskej Bystrici sa mali pripojiť aj baníci z Banskej Štiavnice, Kremnice a Hodruše. V piatok 3. augusta 1526 baníci v noci udreli na Banskú Bystricu s heslom „Vyhubiť moc pánov“ a podpálili niekoľko domov kupcov. Po troch dňoch baníci z mesta ustúpili do hôr, aby sa vyhli otvorenému boju s vojenskou presilou privolanou mešťanmi.
Následky povstania.
Kráľovským dvorom poverený udalosti vyšetriť a rebelov potrestať bol kráľovský personál (zástupca) Mikuláš Turóci. Ten vydal zatykač na 46 podnecovateľov a vodcov ozbrojeného vystúpenia baníkov už 10. augusta 1526. 19. augusta 1526 boli všetci proskribovaní na smrť. Mnohí povstalci utiekli na Moravu a ďalší našli úkryt v baníckych a drevorubačských osadách. Na jeseň 1526 dala mestská vrchnosť v Banskej Bystrici popraviť 5 väzňov. Prenasledovanie rebelov a popravy pokračovali niekoľko rokov. Banícky zväz sa po potlačení povstania rozpadol.
Banícke povstanie na filmovom plátne.
Téma baníckeho povstania z rokov 15251526 je námetom štvordielnej historickej fresky "Na baňu klopajú" z roku 1981, režiséra Andreja Lettricha. Scenár k filmu robil Ľudovit Filan, hudbu Svetozár Stračina. Kameru mal na starosti Tibor Biath.

</doc>
<doc id="696325" url="https://sk.wikipedia.org/wiki?curid=696325" title="Ústav národnej pamäti">
Ústav národnej pamäti

Ústav národnej pamäti – Komisia pre stíhanie zločinov proti poľskému národu (poľ: "Instytut Pamięci Narodowej – Komisja Ścigania Zbrodni przeciwko Narodowi Polskiemu", skrátene IPN) je poľský štátny výskumný ústav zodpovedný za vzdelávanie a archívnictvo, ktorého súčasťou sú aj dve zložky prokuratúry vykonávajúce vyšetrovacie, prokurátorské a lustračné právomoci. IPN zriadil poľský parlament zákonom o Inštitúte národnej pamäti z 18. decembra 1998 reformou a rozšírením predchádzajúcej "Hlavnej komisie pre vyšetrovanie zločinov proti poľskému národu" z roku 1991, ktorá sama nahradila orgán pre zločiny nacizmu zriadený v roku 1945.
V roku 2018 bolo poslanie IPN zmenené kontroverznou novelou zákona o Ústave národnej pamäti, do ktorej bola zahrnutá „ochrana dobrého mena Poľskej republiky a poľského národa“. IPN vyšetruje a stíha nacistické a komunistické zločiny spáchané v rokoch 1917 až 1990, dokumentuje svoje zistenia a šíri ich na verejnosti. Niektorí vedci kritizovali IPN za politizáciu, najmä za vlád PiS.
IPN začal svoju činnosť 1. júla 2000. IPN je zakladajúcim členom Platformy európskej pamäti a svedomia. Sídli vo Varšave.
Úlohy a hlavné oblasti činnosti.
Medzi úlohy Ústavu pamäti národa patria:
Medzi predmety vyšetrovania inštitútu patria:
Podľa zákona predseda IPN raz ročne predkladá Sejmu a Senátu informácie o výsledkoch činnosti inštitútu, ktoré však v časti týkajúcej sa bezpečnosti alebo obrany štátu môžu byť utajené.
Medzi skúmané prípady patria napríklad:

</doc>
<doc id="696328" url="https://sk.wikipedia.org/wiki?curid=696328" title="Northrop Grumman X-47A Pegasus">
Northrop Grumman X-47A Pegasus

X-47A Pegasus je americký technologický demonštrátor bojového bezpilotného lietadla.
Vznik a vývoj.
V júni 2000 uzavrela agentúra DARPA zmluvy so spoločnosťami Northrop Grumman a Boeing na vyhotovenie štúdie pre bezpilotné bojové lietadlo, ktoré by bolo možné prevádzkovať na lietadlových lodiach. Projekt niesol označenie UCAV-N (Unmanned Combat Air Vehicle - Naval). Northrop Grumman vyvinul demonštrátor X-47A Pegasus, ktorý bol predstavený v júli 2001. X-47A bol v rokoch 2001 a 2002 rozsiahlo testovaný na zemi (vrátane rolovania) a prvý let sa napokon uskutočnil 23. februára 2003.
Ako sa neskôr ukázalo, tento prvý let X-47A sa stal aj posledným. V apríli 2003 DARPA spojila programy UCAV-N a UCAV do jedného spoločného programu J-UCAV, neskôr premenovaného na J-UCAS (Joint Unmanned Combat Air Systems). Northrop Grumman pripravoval pre program J-UCAS demonštrátor, ktorý niesol označenie X-47B. Spoločnosť sa rozhodla, že ďalšie letové testy X-47A vývoju X-47B nepomôžu, a preto bol tento projekt ukončený.
Konštrukcia.
X-47A Pegasus mal stealth konštrukciu s ohľadom na čo najnižší radarový odraz. Trup mal tvar kosoštvorca a lietadlo bolo bez zvislých riadiacich plôch. Šípovitosť nábežnej strany krídel bola 55°. Trup lietadla disponoval aj internou bombovnicou, tá však pri prvom lete nebola otestovaná. Pri konštrukcii draku stroja boli použité kompozitné materiály. 
Pegasus bol poháňaný jedným dvojprúdovým motorom Pratt &amp; Whitney JT15D s ťahom 14,2 kN. Počítačový riadiaci systém lietadla vykonával riadenie letu, navigáciu, riadenie misie a ďalšie úlohy. Pegasus bol vybavený navigačným systémom US Navy Shipboard Relative GPS, ktorý by bol potrebný na automatické pristátie presne na mieste na pohyblivej palube lietadlovej lode.

</doc>
<doc id="696330" url="https://sk.wikipedia.org/wiki?curid=696330" title="Grexabat">
Grexabat

Grexabat je názov štvrtého štúdiového albumu slovenského speváka Mariána Greksu. Tento album nahral so skupinou hudobníkov pod názvom Grexabat. Album vyšiel v hudobnom vydavateľstve Millenium Records v roku 2003.
Na albume je jedenásť novonahratých skladieb a prídavok šiestich bonusov, ktoré hrávali v rádiách, no na oficiálny album sa nedostali. Hudobný materiál kapela, v ktorej účinkoval Marián Greksa (spev), Michal Kovalčík (gitara), Attila Béreš (basgitara) a Boris Brna (bicie) vznikal dva roky pred nahrávaním. Dizajn obalu albumu navrhol spevák Peter Nagy. S Mariánom Greksom mali vtedy totiž spoločných hudobníkov, občas sa spolu stretávali, až padol návrh, aby Nagy prebal navrhol.

</doc>
<doc id="696331" url="https://sk.wikipedia.org/wiki?curid=696331" title="Pusarla Venkata Sindhu">
Pusarla Venkata Sindhu

Pusarla Venkata Sindhu (* 5. júl 1995, Hajdarábad) je indická bedmintonistka.
Športová kariéra.
Vo svojej kariére vyhrala Sindhu majstrovstvá sveta v bedmintone v roku 2019, striebornú olympijskú medailu v roku 2016, bronzovú olympijskú medailu v roku 2021 a zlatú medailu z hier Commonwealthu v roku 2022.
Za svoje úspechy bola v roku 2020 ocenená tretím najvyšším indickým civilným vyznamenaním Padma Bhushan. V roku 2015 jej bolo udelené aj štvrté najvyššie civilné vyznamenanie v Indii, Padma Shri.

</doc>
<doc id="696332" url="https://sk.wikipedia.org/wiki?curid=696332" title="Štefan Messer">
Štefan Messer

Štefan Messer (iný zápis priezviska: Mysser; ) bol uhorský stoličný a krajinský hodnostár, ktorý žil v 14. storočí.
Bol magistrom, ako aj kastelánom Levického hradu. Jeho pôsobenie vo funkcii župana Tekovskej stolice dokladá listina z 29. júna 1381 pri opise hraníc chotárov medzi Horšou a Tekovskou Novou Vsou (dnes súčasť Novej Dediny).

</doc>
<doc id="696333" url="https://sk.wikipedia.org/wiki?curid=696333" title="Štefan Mysser">
Štefan Mysser



</doc>
<doc id="696335" url="https://sk.wikipedia.org/wiki?curid=696335" title="Instytut pamięci narodowej">
Instytut pamięci narodowej



</doc>
<doc id="696336" url="https://sk.wikipedia.org/wiki?curid=696336" title="Instytut Pamięci Narodowej">
Instytut Pamięci Narodowej



</doc>
<doc id="696337" url="https://sk.wikipedia.org/wiki?curid=696337" title="Instytut Pamięci Narodowej – Komisja Ścigania Zbrodni przeciwko Narodowi Polskiemu">
Instytut Pamięci Narodowej – Komisja Ścigania Zbrodni przeciwko Narodowi Polskiemu



</doc>
<doc id="696341" url="https://sk.wikipedia.org/wiki?curid=696341" title="Fórum Filipopolu">
Fórum Filipopolu

Fórum Filipopolu (), známe aj ako Fórum antického Filipopolu (), prípadne len Fórum (), Agora (), alebo Komplex fóra () sú ruiny antickej agory, ktoré sa nachádzajú v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka národného významu. Ide o najväčší komplex antického fóra na území Bulharska.
Lokalita.
Agora antického mesta Filipopolis leží v centrálnej časti dnešného mesta Plovdiv na námestí „Centralen“ (, doslova "Centrálne námestie") Exponované časti sa rozprestierajú okolo dnešnej budovy plovdivskej centrálnej pošty.
Dejiny.
Fórum Filipopolu bolo postavené prevažne v priebehu 1. storočia, posledné fázy výstavby však siahali až do obdobia 2. storočia.
Prvé fázy výstavby siahajú do prelomu tisícročí ešte v predrímskom období počas panovania tráckeho kráľa Remetalka a rímskeho cisára Augusta. V tomto čase fórum ešte slúžilo len obchodným účelom. K prvej prestavbe došlo v polovici 1. storočia, kedy boli vybudované aj prvé administratívne budovy a fórum sa stalo nielen obchodným, ale aj administratívnym a náboženským centrom mesta. K ďalším prestavbám došlo začiatkom 2. storočia počas panovania cisárov Trajána a Hadriána. Posledné prestavby fóra sa uskutočnili niekedy v druhej polovici 3. storočia. Fórum prestalo plniť svoju funkciu približne v polovici 5. storočia. 
Novodobé dejiny.
Prvé vykopávky a prieskumy plovdivského rímskeho fóra sa uskutočnili v roku 1971 pod vedením architekta Mateja Mateeva a bývalého riaditeľa plovdivského archeologického múzea, Christa Džambova. Ďalšie výskumy sa uskutočnili v priebehu 80. rokov 20. storočia a najväčšie vykopávky následne v rokoch 19901991. V roku 1995 získal celý komplex antického rímskeho fóra štatút kultúrnej pamiatky národného významu. V rokoch 2012 a 2014 prebehli výskumy západnej časti komplexu fóra. 
Etapy výstavby filipopolskej agory.
I. etapa.
Prvá stavebná fáza predstavovala začiatok výstavby komplexu a išlo o vybudovanie základnej schémy mestského námestia.
II. etapa.
Počas druhej fázy boli postavené budovy obchodov, ambulatio a samotná dláždená časť námestia. Areál komplexu námestia bol ohradený krepidómou so stĺporadím v dórskom štýle. Boli vybudované kanály na odvádzanie dažďovej vody. Na východnej, južnej a západnej strane boli vybudované propyleje tvorené štyrmi stĺpmi postavenými v iónskom štýle.
III. etapa.
V rámci tretej stavebnej etapy bola vymenená reliéfová výzdoba areálu. Ohradenie areálu bolo obložené mramorom.
IV. etapa.
V priebehu štvrtej stavebnej fázy bol nanovo vybudovaný stylobát krepidómy, ktorý bol zhotovený zo syenitových blokov. Vo vrchnej časti stylobátu bola vybudovaná mramorová arkáda, tvorená stĺpmi postavenými v rímsko-korintskom slohu.
Zo štvrtej stavebnej fázy sa do súčasnosti zachovalo najviac prvkov.
Charakteristika.
Fórum (Agora) vo Filipopole bolo obchodným, administratívnym a náboženským centrom starovekého mesta. Konali sa tam stretnutia, debaty, oslavy sviatkov, ako aj významné štátne udalosti. Rozloha námestia dosahovala 11 hektárov. Pôdorys námestia bol obdĺžnikového (takmer štvorcového) tvaru a jeho rozmery boli 143 metrov po ose sever-juh a 136 metrov po ose západ-východ. Celé námestie bolo vydláždené mramorovými doskami. Vnútorná plocha námestia dosahovala rozmerov 120 x 100 metrov, po rozšírení krepidómy sa zmenšila na 113 x 99,8 metra.
Krepidóma.
Námestie bolo ohradené krepidómou s arkádovou kolonádou tvorenou stĺporadím. Ulica, ktorá prechádzala kolonádou, bola zastrešená. Pri vnútornej strane krepidómy sa nachádzali odvodňovacie kanály vybudované z pieskovcových, alebo syenitových blokov.
Severná administratívna časť komplexu.
V severnej časti fóra bol vybudovaný komplex verejných budov, ktorý dominoval zvyšku budov na námestí. Tieto budovy boli vybudované po ose západ-východ. Boli určené predovšetkým pre potreby mestskej správy. V tejto časti sa nachádzali napríklad budova pokladnice, komplex odeonu v severovýchodnom rohu fóra a západne od odeonu sa nachádzajúca budova filipopolskej knižnice. Ďalšou budovou v tejto časti komplexu bol chrám postavený počas obdobia panovania cisára Vespaziána v rokoch 6979, ktorý bol zasvätený kultu imperátora.
Obchodné časti komplexu.
V južnej, východnej a západnej časti fóra sa pri krepidóme nachádzali v rade postavené budovy obchodov. Na východnej a západnej strane komplexu fóra rad tvorilo 24 budov, na južnej strane komplexu to bolo 22 budov. Budovy obchodov boli všetky rovnakého pôdorysu a rovnakých rozmerov, ktoré dosahovali 5,56 x 5,92 metra. Medzi budovami obchodov a otvorenou plochou námestia sa nachádzalo ambulatio (krytý portikus) o šírke 11 metrov. Obchody boli dostupné len z ambulatia zo strany námestia, neboli teda dostupné z ulice, ktorá sa nachádzala medzi obchodmi a krepidómou. 
Vchody do areálu a ulice.
Do areálu viedli celkovo tri vchody (propyleje) umiestnené axiálne na východnej, južnej a západnej strane fóra a umožňovali prístup do ulíc umiestnených po stranách krepidómy. Hlavný vchod sa nachádzal na severnej strane komplexu. 
 Každú z propyleí tvorili podstavec z pieskovcového bloku s rozmermi 3,55 x 11,88 metra, ktorý dosahoval výšky 1,2 metra nad úroveň ulice. Na podstavci sa nachádzali štyri mohutné stĺpy s priemerom 90 centimetrov.
Okrem troch propylejí sa v severovýchodnom ako aj v juhovýchodnom rohu komplexu nachádzali menšie bočné vchody. Je pravdepodobné, že menší vchod sa nachádzal aj v nepreskúmanej časti západnej strany fóra. 
Pred východným vstupom do areálu sa križovali hlavné ulice mesta "cardo maximus" a "decumanus maximus". Ulice v areáli dosahovali šírky od 4,7 dp 8 metrov, pričom najčastejšia šírka ulice bola 5,8 metra.
Okrasné prvky.
Ako okrasné prvky námestia predstavovalo väčšie množstvo oltárov antických božstiev, sôch významných osobností, fontán a umelých vodných korýt.
Najvýznamnejšie stavby fóra.
Antický odeon.
Komplex buleutérionu a neskôr odeonu v severovýchodnom rohu fóra.
Antická knižnica.
Budova mestskej knižnice antického Filipopolu v severnej časti fóra.
Budova pokladnice.
Budova pokladnice v severnej časti fóra.
Rezidencia.
Veľká verejná budova vo východnej časti fóra.
Nálezy.
Na severnej strane komplexu sa našli nápisy na kamenných doskách súvisiace s náboženským a administratívnym životom mesta, ako aj časť nápisu oznamujúceho gladiátorské zápasy. V areáli boli objavené podstavce pre sochy, exedratribúna pre prejavy, ako aj zvyšky oltára s zasväcovacím nápisom bohyniam Démétér a Persefoné.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č. 6 z roku 1995, pričom ako dôvod ochrany bola stanovené archeologická hodnota komplexu. Názov stavby ako je uvedený na zozname kultúrnych pamiatok národného významu je "Forumen kompleks" (, doslova "Komplex fóra").

</doc>
<doc id="696342" url="https://sk.wikipedia.org/wiki?curid=696342" title="Rímske fórum (Plovdiv)">
Rímske fórum (Plovdiv)



</doc>
<doc id="696343" url="https://sk.wikipedia.org/wiki?curid=696343" title="Antické fórum (Plovdiv)">
Antické fórum (Plovdiv)



</doc>
<doc id="696346" url="https://sk.wikipedia.org/wiki?curid=696346" title="Northrop Grumman X-47B">
Northrop Grumman X-47B

X-47A Pegasus je americký technologický demonštrátor bojového bezpilotného lietadla, ktorý nadväzoval na projekt X-47A Pegasus.
Vznik a vývoj.
X-47B je vylepšeným variantom bezposádkového lietadla Pegasus X-47A, ktoré bolo v roku 2001 vyvinuté v rámci spoločného programu amerického letectva a amerického námorníctva s označením J-UCAS. Program financovala agentúra DARPA a spoločnosť Northrop Grumman ako hlavný dodávateľ. Vo februári 2006 bol však vývojový program UCAS zrušený tak zo strany US Air Force ako aj zo strany US Navy. Vývoj X-47B, ktorý sa začal v júni 2005, bol dočasne zastavený a následne zrušený.
Veliteľstvo námorných leteckých systémov USA (NAVAIR) v auguste 2007 uzavrelo zmluvu so spoločnosťou Northrop Grumman na konštrukciu a demonštráciu dvoch lietadiel X-47B v rámci programu UCAS-D. Cieľom programu UCAS-D bolo vydláždiť cestu pre vývoj potenciálnych budúcich bezposádkových systémov schopných operovať z paluby lietadlových lodí.
Prvé z lietadiel X-47B nieslo označenie Air vehicle 1 (AV-1) a bolo dokončené v októbri 2009. V júli 2010 bol tento stroj premiestnený na leteckú základňu Edwards, kde mal podstúpiť letové skúšky. Druhé lietadlo s označením AV-2 dorazilo na túto základňu v marci 2011.
Prvý letový test X-47B sa uskutočnil 4.februára 2011. Prvý štart X-47B z katapultu vykonaný v novembri 2012 na leteckej stanici amerického námorníctva Patuxent River. Prvá séria skúšok na mori, ktorá zahŕňala operácie z paluby lietadlovej lode USS Harry S Truman (CVN 75), bola dokončená v decembri 2012. V apríli 2015 sa X-47B zapísalo do histórie letectva tým, že ako prvé bezpilotné lietadlo úspešne vykonalo autonómne doplnenie paliva počas letu.
V roku 2015 bol program programu UCAS-D ukončený a krátko na to boli obe lietadlá X-47B uložené v závode spoločnosti Northrop Grumman Plant 42 v Palmdale v Kalifornii. V auguste 2022 spoločnosť oznámila, že drony X-47B budú vystavené v leteckých múzeách.
Konštrukcia.
X-47B mal stealth konštrukciu s ohľadom na čo najnižší radarový odraz. Lietadlo bolo bez zvislých riadiacich plôch s rozpätím krídel . Stroj bol dlhý a vysoký . Maximálna vzletová hmotnosť X-47B bola , pričom v zbraňovej šachte bolo možné niesť výzbroje.
Činnosť X-47B bola riadená počítačom a dron bol schopný autonómneho letu. Dráha letu bola vopred naprogramovaná a jej operácie boli monitorované operátorom misie. X-47B mal hybridný systém navigácie založený na GPS a systéme obrazových dát. Lietadlo bolo vybavené elektrooptickými systémami, infračervenými senzormi, radarom so syntetickou apertúrou (SAR), indikátormi pohybujúcich sa pozemných a námorných cieľov. Stroj bol tiež vybavený systémom dopĺňania paliva počas letu.
X-47B bol poháňaný jedným dvojprúdovým motorom Pratt &amp; Whitney F100-220U bez prídavného spaľovania.

</doc>
<doc id="696347" url="https://sk.wikipedia.org/wiki?curid=696347" title="Remetalkes I">
Remetalkes I

Remetalkes I. (, rímske meno: "Gaius Iulius";* ?† 12) bol panovník sapejského Tráckeho kráľovstva v rokoch 15 pred Kr. do roku 12. Po svojom synovcovi Reskuporovi II. bol taktiež kráľom Odryského kráľovstva. Bol priamym potomkom tráckeho kráľa Kotysa I. a prostredným dieťaťom tráckeho kráľa Kotysa II., ktorý panoval pred ním.
Životopis.
V roku 48 pred Kr. sa stal poručníkom svojho synovca Reskupora II., ktorý bol následníkom trónu Odryského kráľovstva. Ešte niekedy pred bitkou pri Actiu v roku 31 pred Kr. sa stal spojencom rímskeho cisára Augusta. Získal rímske občianstvo a pri tejto príležitosti prijal aj rímske meno Gaius Iulius.
Remetalkov synovec, Reskuporis II. zomrel v roku 13 pred Kr. počas bitky, proti tráckemu kmeňu Besov, počas ich povstania proti Rimanom. Po smrti svojho synovca bol Remetalkes vodcom Besov, Vologasom vyhnaný z územia Trácie. Vrátil sa po dvoch rokoch, keď boli Besi vyhnaní Rimanmi z územia Odryského kráľovstva a cisár Augustus pridelil Remetalkovi okrem jeho pôvodného územia (Tráckeho kráľovstva) aj územia Odyrského kráľovstva po jeho synovcovi a pravdepodobne aj nejaké územia naviac, keďže Tacitus o Remetalkovi vo svojom diele píše ako o kráľovi celej Trácie. 
Po prevzatí vlády v Trácii bol na Remetalkov príkaz vyhotovený prvý architektonický plán starovekého Filipopolu (dnešný Plovdiv) a začala sa výstavba mestského fóra.
Remetalkes zomrel v roku 12 v Ríme. Po jeho smrti cisár Augustus rozdelil jeho kráľovstvo medzi jeho syna Kotysa III. a brata Reskupora III.. 
Vyobrazenie na minciach.
V čase panovania Remetalka I. boli razené mince s jeho podobizňou. Na jednej strane mince bol zobrazený cisár Augustus a na druhej strane Remetalkes I. so svojou manželkou, pričom na minciach bolo vyrazené jeho rímske meno Gaius Iulius.

</doc>
<doc id="696351" url="https://sk.wikipedia.org/wiki?curid=696351" title="Popová (vrch v Spišsko-gemerskom krase)">
Popová (vrch v Spišsko-gemerskom krase)

Popová () je vrch v Spišsko-gemerskom krase, krajinnom celku Slovenského rudohoria. Leží nad Vernárom, približne južne od Popradu.
Poloha.
Nachádza sa v severovýchodnej časti Spišsko-gemerského krasu, v geomorfologickom podcelku Slovenský raj. Leží v Prešovskom kraji, v okrese Poprad a na katastrálnom území obce Vernár. Najbližším sídlom je južne situovaná osada Pusté Pole a severovýchodne ležiaci Vernár, juhovýchodne sa nachádza Dobšinská Ľadová Jaskyňa a juhozápadne Telgárt. Vrcholom vedie hranica Národného parku Slovenský raj a Nízke Tatry.
Opis.
Popová leží v severozápadnej časti Slovenského raja, priamo nad Vernárskym sedlom. Severným smerom sa nachádza Koreň (), Človečia hlava (), Zbojnícka () a Barbolica (), východným Tri kopce (), Koč (), Vahan (), Kopanec (), Javorina () a Kopa (), južným Ondrejisko (), Borovniak (), Rakytovec () a Gregová () a západne Prostredný vŕšok (), Kráľova hoľa (), Úplaz () a Predná hoľa (). Severné časti masívu odvodňuje Vernársky potok do Hornádu, voda z južných svahov odteká do rieky Hnilec. Na vrchol nevedie značená turistická trasa, no východným úbočím a horským sedlom prechádza cesta I/66 z Popradu do Brezna.
Výhľady.
Vrchol pokrýva nesúvislý lesný porast, ktorý umožňuje rozhľad. Z vhodných miest sú pozorovateľné najmä okolité vrchy Spišsko-gemerského krasu, východná časť Nízkych Tatier a Stolické vrchy, ojedinele tiež časť Braniska a Levočských vrchov.
Prístup.
Na vrchol nevedie značený turistický chodník a prístup je tak možný neznačenými lesnými chodníkmi z blízkeho Vernárskeho sedla.

</doc>
<doc id="696352" url="https://sk.wikipedia.org/wiki?curid=696352" title="Občianska bazilika Filipopolu">
Občianska bazilika Filipopolu

Občianska bazilika () sú ruiny antickej kultovej budovy, ktoré sa nachádzajú v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka národného významu v rámci komplexu plovdivského rímskeho fóra.
Lokalita.
Antická knižnica mesta Filipopolis leží v centrálnej časti mesta Plovdiv na námestí „Centralen“ (, doslova "Centrálne námestie") Nachádza sa v severnej časti komplexu fóra antického mesta Filipopolis (agory), západne od budovy komplexu filipopolskej bibliotéky.
Dejiny a charakteristika.
Budova bola postavená s najväčšou pravdepodobnosťou počas obdobia panovania cisára Vespaziána v rokoch 6979. Bola zasvätená imperátorskému kultu. Stavba predstavovala centrálne miesto, kde sa konali súdne procesy a iné dôležité stretnutia. V blízkosti budovy sa nachádzala tribúna, ktorá slúžila na rečnícke (predovšetkým politické) podujatia.
V súčasnosti je preskúmaná a exponovaná len južná časť budovy v priestoru vchodu, keďže zvyšné časti budovy sa nachádzajú pod modernou zástavbou z 20. storočia na ulici „Kňaz Aleksandăr I“.
Štatút a dôvod pamiatkovej ochrany.
Kategória: kultúrna pamiatka národného významu v rámci komplexu plovdivského rímskeho fóra
Rok zapísania na zoznam kultúrnych pamiatok: 1995
Dôvod udelenia štatútu: archeologická hodnota komplexu

</doc>
<doc id="696361" url="https://sk.wikipedia.org/wiki?curid=696361" title="Ľudovít Bertrand">
Ľudovít Bertrand

Ľudovít Bertrand, O.P. (, ; * 1. január 1526, Valencia, Španielsko – † 9. október 1581, Valencia) bol španielsky dominikánsky mních a populárny kazateľ. Pôsobil ako misionár v Južnej Amerike počas 16. storočia a zaslúžil sa o mnoho konvertitov na katolícku vieru medzi domorodcami. Je známy ako „apoštol Ameriky“ a jeden z prvých verejných obhajcov práv domorodého obyvateľstva. Katolícka cirkev ho uctieva ako svätého.
Skorý život.
Bertrand sa narodil vo Valencii Juanovi Bertrandovi a Juane Angele Exarch. Cez svojho otca bol v príbuzenskom vzťahu so sv. Vincentom Ferrerom, divotvorcom z dominikánskej rehole. Mal osem súrodencov. Už v ranom veku dostal Ľudovít myšlienku vstúpiť do tohto rádu a napriek tomu, že sa ho od toho snažil otec odradiť, prijal 26. augusta 1544 dominikánsky habit v kláštore svätého Dominika vo Valencii. Po obvyklej dobe noviciátu zložil rehoľné sľuby.
Ľudovít Bertrand sa správal vážne a zjavne bez akéhokoľvek zmyslu pre humor, no napriek tomu mal nežnú a milú povahu, pre ktorú si ho veľmi obľúbili všetci, s ktorými prišiel do kontaktu. Hoci nemal prirodzený silný intelekt, vytrvalo sa venoval štúdiu. V roku 1547 ho arcibiskup z Valencie, sv. Tomáš z Villanovy, vysvätil za kňaza. Bol neobvykle mladý, mal len 21 rokov.
Bertrand bol vymenovaný za magistra novicov v kláštore vo Valencii. Tieto povinnosti vykonával v rôznych intervaloch celkovo tridsať rokov. Keď v roku 1557 vypukol vo Valencii mor, Bertrand sa venoval chorým a umierajúcim. Taktiež pripravoval mŕtvych na pohreb a pochovával ich vlastnými rukami.
Keď mor ustúpil, rozhodol sa magister noviciátu rozšíriť svoju už aj tak veľkú službu o apoštolát kázania. Hoci sa hovorí, že „hlas mal chrapľavý a pamäť zradnú“, stal sa horlivým kazateľom. K dispozícii mu dali katedrálu i najpriestrannejšie kostoly, ale ukázalo sa, že úplne nepostačujú na to, aby pojali všetkých ľudí, ktorí ho chceli počuť. Nakoniec bolo nevyhnutné, aby Ľudovít kázal na verejných mestských námestiach. Keď sv. Terézia z Ávily počula o Ľudovítových slávnych kázaniach, radila sa s ním v otázke reformy svojho rádu. Ľudovít jej odporúčal, aby pokračovala v reforme karmelitánskeho rádu a predpovedal, že sa tento rád stane o päťdesiat rokov veľmi populárnym.
Misijná práca v Južnej Amerike.
Bertrand v sebe dlho rozvíjal túžbu evanjelizovať Nový svet. Po získaní povolenia sa v roku 1562 plavil do Ameriky a pristál v kolumbijskej Cartagene, kde okamžite nastúpil na dráhu misionára.
V pápežskej bule vydanej pri jeho kanonizácii sa uvádza, že bol obdarený darom zázrakov a keď kázal v rodnej španielčine, rozumeli mu v rôznych jazykoch. V ďalších zdrojoch sa však uvádza, že jeho materinský jazyk stále niekto tlmočil. K týmto charakteristikám pridáva Farmer aj schopnosť predpovedať budúcnosť. S povzbudením misionára a biskupa Bartolomeja de las Casas bránil práva domorodcov proti španielskym dobyvateľom. Z prvého pôsobiska v Cartagene bol Bertrand poslaný do Panamy, kde v pomerne krátkom čase obrátil asi 6 000 ľudí. Jeho ďalšia misia bola v Tubará, ktorá sa nachádza v blízkosti pobrežia medzi mestom Cartagena a riekou Magdalena. O úspechu jeho úsilia na tomto mieste svedčia zápisy z krstných matrík, ktoré viedol sám Bertrand. Tie ukazujú, že všetci obyvatelia tohto miesta boli prijatí do cirkvi. Turon uvádza počet konvertitov v Tubará na 10 000. Uvádzané čísla, ako poznamenáva Attwater, sú buď nadhodnotené, alebo bola pripravenosť na krst veľmi nízka.
Z Tubará išiel Bertrand do Cipacoa a Paluata. Jeho úspech na bývalom mieste (ktorého presnú polohu nie je možné určiť) bol takmer rovnaký ako v Tubará. V Paluate boli výsledky jeho horlivého úsilia trochu skľučujúce. Z tejto náročnej oblasti sa Bertrand stiahol do provincie Santa Marta, kde sa zopakovali jeho predchádzajúce úspechy, ktoré priniesli 15 000 konvertitov. Počas práce v Santa Marte sa k nemu prišiel dať pokrstiť kmeň z Paluata v počte 1 500 domorodcov, aj keď predtým túto sviatosť odmietli. Keď sa misia v Santa Marte skončila, neúnavný misionár sa ujal práce na obrátení bojovných Karibov, pravdepodobne obyvateľov Záveterných ostrovov. Zdá sa, že jeho úsilie nemalo veľký úspech medzi príslušníkmi kmeňa.
Podľa legendy mu jeden z domorodých kňazov podal smrtiaci nápoj. Vďaka Božej intervencii jed nesplnil svoj účel.
Ďalšou oblasťou Bertrandovej evanjelizačnej práce sa stalo Tenerife na Kanárskych ostrovoch. Neexistujú však žiadne záznamy, ktoré by naznačovali výsledok jeho pôsobenia. Bertrand navštívil aj niekoľko ostrovov tzv. Západnej Indie, najmä ostrovy sv. Vincenta a sv. Tomáša.
Návrat do Španielska.
Po siedmich rokoch misií v Južnej Amerike sa Bertrand v roku 1569 vrátil do Španielska, aby obhajoval utláčaných Indiánov. Zaraďuje sa tak medzi prvých zástancov práv utláčaného domorodého obyvateľstva. Nebolo mu však dovolené vrátiť sa a pracovať medzi Indiánmi. Využil svoju vlastnú rastúcu povesť svätosti, ako aj rodinné a iné kontakty na lobovanie v mene domorodých národov, s ktorými sa stretol, ako aj na službu vo svojej rodnej diecéze vo Valencii. Keďže sa tam vrátil ku svojej kazateľskej činnosti, stal sa aj duchovným radcom mnohých, vrátane svätej Terézie z Ávily. Posledné roky života strávil formovaním nových kazateľov. Ako uvádza Farmer, dobrým kazateľom sa podľa Ľudovíta stane ten, kto sa aj modlí, aj pracuje na sebe.
V roku 1580 Bertrand ochorel a v tom roku mal aj poslednú verejnú kázeň v katedrále vo Valencii. Zomrel o 18 mesiacov neskôr, 9. októbra 1581, ako údajne predpovedal.
Jeho telesné pozostatky boli v roku 1936 počas španielskej občianskej vojny spálené.
Uctievanie.
Pápež Pavol V. ho 19. júla 1608 vyhlásil za blahoslaveného. Ľudovít Bertrand bol následne 12. apríla 1671 kanonizovaný pápežom Klementom X. Jeho sviatok, ako sa uvádza v Rímskom martyrológiu, sa oslavuje 9. októbra. Ľudovít Bertrand je niekedy nazývaný „apoštolom Južnej Ameriky“. Je patrónom Kolumbie.
Socha Ľudovíta Bertranda sa nachádza na severnej kolonáde Baziliky svätého Petra v Ríme. V Seville je vystavený Ľudovítov obraz od Francisca Zurbarána.
Festival známy ako La Tomatina sa koná v Buñol vo Valencii na počesť patrónov mesta Ľudovíta Bertranda a titulu Panny Márie "Mare de Déu dels Desemparats" (Matka Božia bezbranných).

</doc>
<doc id="696362" url="https://sk.wikipedia.org/wiki?curid=696362" title="Šurická brázda">
Šurická brázda

Šurická brázda je geomorfologickou časťou Bučenskej vrchoviny, podcelku Cerovej vrchoviny. Leží v jej južnej časti, juhovýchodne od mesta Fiľakovo v okrese Lučenec. 
Polohopis.
Územie zaberá centrálnu časť pohoria a obklopuje ho na západe Fiľakovská brázda, na juhu a východe Hajnáčska vrchovina a na severe Bučeň a Blhovská vrchovina. Južná časť zasahuje do Chránenej krajinnej oblasti Cerová vrchovina.
Západnú časť územia odvodňujú prítoky Beliny v povodí Ipľa, centrálnu časť jej prítok Čamovský potok a východnú rieka Gortva v povodí Rimavy. Šurická brázda leží v Banskobystrickom kraji, na území okresov Rimavská Sobota a Lučenec a zasahuje na katastrálne územie mesta Fiľakovo a obcí Šíd, Belina, Čamovce, Šurice, Hajnáčka a Blhovce. Centrálnou časťou vedie cesta II/571 z Fiľakova do Jesenského, ktorú kopíruje železničná trať Zvolen – Košice.
Turizmus.
Šurická brázda patrí v rámci pohoria medzi turisticky menej atraktívne oblasti a územie je skôr zázemím pre túry do južne situovaných lokalít. Z rázcestia pri železničnej zastávke Hajnáčka vedie žlto značený chodník na Soví hrad, no tiež zeleno značený chodník na Pohanský hrad. Západným okrajom vedie žltá trasa z Fiľakova na vrch Monica.

</doc>
<doc id="696365" url="https://sk.wikipedia.org/wiki?curid=696365" title="Live In Mushow Big Opening 2006">
Live In Mushow Big Opening 2006

Live In Mushow Big Opening 2006 je názov koncertného albumu, ktorý slovenský spevák Marián Greksa nahral so skupinou hudobníkov, ktorá si dala názov Psycho. Album z väčšej časti zložený akustických coververzií rockových hitov vyšiel pod nezávislou hudobnou produkciou v roku 2006.

</doc>
<doc id="696368" url="https://sk.wikipedia.org/wiki?curid=696368" title="Bolí...">
Bolí...

Bolí... je názov piateho štúdiového albumu slovenského speváka Mariána Greksu. Tento album nahral so skupinou hudobníkov nazvanou Grexabat. Album vyšiel v roku 2015.
Na albume "Bolí..." je jedenásť nahrávok skôr v štýle progresívneho metalu. Ako skladateľ hudby a aranžér na ňom výrazne dominuje Adam Mičinec, ktorý v roku 2010 na Gitariáde dosiahol druhú priečku v kategórii rocková gitara. Celý album nahrali na gitarách a na bicích, nepoužili v štúdiu jediný syntetizátor. Bicie v ôsmich pesničkách nahral Boris Brna, o zvyšné tri nahral mladý nemecký bubeník Kevin Kott zo skupiny At Vance. Basgitaru nahral Atilla Béreš, ktorý okrem hrania v Grexabate je aj kapelníkom skupiny Družina.

</doc>
<doc id="696378" url="https://sk.wikipedia.org/wiki?curid=696378" title="Meissa">
Meissa



</doc>
<doc id="696380" url="https://sk.wikipedia.org/wiki?curid=696380" title="Morgenrot">
Morgenrot

Morgenrot bolo nemecké ochotnícke divadlo, ktoré v rokoch 1910 až 1923 pôsobilo v Bratislave pod vedením Gottfrieda Machera a Ladislava Metzgera. Bolo sekciou Zväzu textilných robotníkov a robotníčok Bratislavy (Verband der Textilarbeiter u. -Arbeiterinen Pressburgs) a jeho členovia boli hlavne robotníčky a robotníci pracujúci v textilnom priemysle a ich rodinní príslušníci. Cieľom divadla bolo vytvárať predstavenia, ktoré mali slúžiť ako prostriedok osvety a mobilizácie robotníkov v ich boji za zlepšenie pracovných podmienok a ochranu ich práv. Ich repertoár zahŕňal divadelné hry, drámy, tragédie, komédie, veselohry, ľudové predstavenia, jednoaktovky a prednesy poézie.
Divadlo Morgenrot sa vyznačovalo vysokou úrovňou profesionalizmu a zaznamenalo niekoľko úspechov počas svojej existencie. Jeho členovia sa zameriavali hlavne na inscenácie sociálnych a politických hier.
V roku 1923 došlo k zlúčeniu niekoľkých divadelných sekcií, vrátane divadla Morgenrot, do novovzniknutej organizácie s názvom Zjednotené divadelné sekcie „Proletkult“ (Vereinigte Theatersektionen "Proletkult"). Táto organizácia mala za cieľ propagovať marxistickú ideológiu a kultúru pre pracujúcu triedu prostredníctvom divadla.
Morgenrot sa však stal symbolom boja robotníkov v Bratislave, ktorí svojimi aktivitami dokazovali, že robotnícka trieda má svoje miesto aj v kultúre a umení.
Zjednotené divadelné sekcie „Proletkult“ pôsobili v rôznych mestách, vrátane Bratislavy. Ich činnosť bola založená na princípoch agitpropu a ich inscenácie sa snažili poukázať na spoločenské problémy a politické nespravodlivosti. Divadlo Proletkult v Bratislave pokračovalo v tradícii divadla Morgenrot a uvádzalo inscenácie, ktoré boli zamerané na oslavu pracujúcej triedy a kritiku kapitalistického systému.
V období 1923 1938 pôsobili Zjednotené divadelné sekcie „Proletkult“ v Bratislave aktívne a uvádzali inscenácie od rôznych autorov a umelcov. Ich činnosť bola však ukončená po prijatí Žilinskej dohody v roku 1938, ktorý znamenal koniec divadelnej tradície s marxistickou ideológiou v Československu.
Predstavenia.
a ďalšie
Členovia – herci.
Helene Antalek, Rudolf Appelt, Franz Bammer, Franz Baukovics, Franz Baumann, Greti Baumann, Laci Baumann, Ludwig Bella, Hugo Bertl, Anna Bosko, Rolf Bosswick, Anna Danacek, Josef Dworak, Franz Dworak, Wetti Dworsky, Iren Edlinger, Karl Engeri, Lisl Fiala, Franz Garay, Leopold Glatzner, Josef Grollmus, Max Guttmann, Josef Hauptmann, Franz Havran, Franz Heindl, Franz Dedek, Ernst Jurina, Stefan Jurovics, Josef Jurovits, Johann Kafka, Karl Keller, Georg Klebach, Tilda Kireth, Rudolf Klapka, Tercsi Kostek, Jenö Kovásc, Josef Kutschera, Gyula Krety, Louis Lindtner, Mathilde Lindtner, Gottfried Macher, Fritz Matz, Otto Maxian, Lina Mayrhofer, Karl Metzger, Ladislaus Metzger, Pepi Metzger, August Nitschinger, Franz Oelbst, Magda Pefny, Gustav Porsch, Gizi Postos, Karl Postos, Tincsi Postos, Josef Rácz, Leopold Ricker, Josef Rischer, Lincsi Rosner, Josef Senger, Olga Senger, Rosa Senger, Josef Slezak, Mizi Slezak, Stefi Slezak, Tercsi Slezak, Karl Spennlinger, Anna Stross, Karl Stross, Milli Teucher, Anna Tóth, Elsa Tóth, Vilma Tóth, Elise Trawnicsek, Felix Vogel, Hans Vdovak, Irma Vrba, Christine Wendelin, Tincsi Wendelin, Josef Winkler a ďalší.

</doc>
<doc id="696381" url="https://sk.wikipedia.org/wiki?curid=696381" title="Antická synagóga (Plovdiv)">
Antická synagóga (Plovdiv)

Antická synanóga (), prípadne Antická synanóga Filipopolu (), alebo len Synagóga () sú ruiny antickej synagógy, ktoré sa nachádzajú v centrálnej časti mesta Plovdiv v Plovdivskej oblasti v južnom Bulharsku. Filipopolská synagóga je jedinou náboženskou stavbou svojho druhu z tohto obdobia objavenou na území Bulharska. Zároveň išlo o jednu z prvých synagóg vôbec, postavených mimo územia Palestíny. Okrem svojej archeologickej pamiatkovej hodnoty, je tak súčasne cenným pamätníkom dokumentujúcim rané usadzovanie sa Židov na území Balkánu, keďže ide o tretiu synagógu postavenú na území Tráciepo antických synagógach v Byzantione a Bizyi. Je jednou z málo známych archeologických pamiatok antického Filipopolu.
Lokalita.
Antická synanóga mesta Filipopolis leží v centrálnej časti mesta Plovdiv v bezprostrednej blízkosti ulice "bulevard „Kňagiňa Marija–Luiza“" (, doslova "bulvár princeznej Márie–Lujzy") v blízkosti obytného bloku č. 21.
Počas obdobia svojho fungovania v rámci antického Philippopolu sa nachádzala v najvýchodnejšej časti antického mesta necelých dvesto metrov od monumentálnej philippopolskej biskupskej baziliky. Bola obklopená reprezentatívnymi verejnými budovami, ako aj bohatými meštianskymi domami.
Dejiny.
Na základe archeologických prieskumov prevážila mienka, že synagóga bola postavená s najväčšou pravdepodobnosťou v druhej štvrtine 3. storočia. Stavba prešla niekoľkými reštauráciami a prestavbami. K prvej došlo v druhej polovici 3. storočia potom, čo bola synagóga poškodená v priebehu útoku Gótov na Filipopolis. Ďalšia rekonštrukcia budovy sa uskutočnila koncom 3. alebo začiatkom 4. storočia, pričom išlo pravdepodobne len o úpravu výzdoby budovy, čo je zrejmé zo zachovalého preskúmaného nápisu na kamennej doske.
Niekedy v prvej polovici 4. storočia sa uskutočnila ďalšia stavebná úprava budovy. Synagóga následne slúžila svojmu účelu počas celého 4. storočia, na začiatku 5. storočia však bola zničená s najväčšou pravdepodobnosťou v dôsledku udalostí spojených so zvýšeným prenasledovaním Židov počas obdobia panovania cisárov Honoria a Arkadia. V prvej polovici 5. storočia uskutočnila posledná veľká rekonštrukcia budovy, pričom jej pôvodný ráz bol zachovaný. Pravdepodobne niekedy koncom 6. storočia bola definitívne zničená, tentoraz v dôsledku útoku Slovanov.
Novodobé dejiny.
Zvyšky budovy boli objavené v priebehu roku 1981 počas výstavby obytného bloku č. 21 na vtedajšej ulici „D. Dimitrova“" (, doslova "ulica D. Dimitrovovej"). V priebehu 80. rokov 20. storočia bola budova akademicky preskúmaná.
Charakteristika.
Z architektonického hľadiska je budova postavená ako trojloďová bazilika, pričom centrálna loď je dvakrát širšia než bočné lode. Stavba je obdĺžnikového pôdorysu. Dlhšia časť budovy je orientovaná po ose sever juh. Vchod do budovy sa nachádzal v severnej fasáde.
Pred samotnou budovou sa zo severnej strany nachádzal ohradený nekrytý dvor. Dvor bol ohradený kolonádou a vydláždený podlahou v podobe hrubej vrstvy malty.
Celý areál dosahoval rozlohy 600 m², z toho 240 m² bola rozloha samotnej synagógy a 360 m² rozloha nádvoria pred budovou.
Každá z chrámových lodí predstavovala samostatní miestnosť. Centrálna loď sa využívala ako modlitebný a obradný priestor. Bola bohato dekorovaná podlahovou mozaikou, pričom v dôsledku prestavieb išlo až o dve mozaikové podlahy, ktoré boli položené jedna na druhej. Druhá podlaha bola položená počas rekonštrukcie synagógy v prvej polovici 5. storočia. Rozmery centrálnej lode dosahovali 13,5 x 9 metrov.
Mozaiky.
Pri prieskumoch boli objavené dve podlahové mozaiky, ktoré boli položené jedna nad druhou. Mozaiky sa vyznačovali sýtymi farbami a boli zhotovené s veľkou zručnosťou. Obrázky na mozaikách predstavujú znaky typické pre židovskú komunituide o vyobrazenia menory a lulabu (palmovej ratolesti). Zaujímavé sú aj štyri riadky nápisu v gréčtine, ktorý informuje o menách darcov a definuje ich ako predstaviteľov početnej filipopolskej židovskej komunity. Mená donorov boli Jozef a Izák.
Na neskoršej mozaikovej podlahe položenej na pôvodnej mozaike v priebehu rekonštrukcie v 5. storočí prevládali rastlinné a geometrické motívy v intenciách raného byzantského umenia.
Prístup.
Ruiny budovy sú neprístupné. Nie sú exponované a nachádzajú sa pod súčasnou modernou zástavbou.

</doc>
<doc id="696383" url="https://sk.wikipedia.org/wiki?curid=696383" title="Prostredný vŕšok">
Prostredný vŕšok

Prostredný vŕšok () je vrch v Spišsko-gemerskom krase, krajinnom celku Slovenského rudohoria. Leží nad Pustým Poľom, približne južne od Popradu.
Poloha.
Nachádza sa v strednej časti Spišsko-gemerského krasu, v geomorfologickom podcelku Slovenský raj. Leží v Banskobystrickom kraji, v okrese Brezno a na katastrálnom území obce Telgárt. Najbližším sídlom je na východnom úpätí situovaná osada Pusté Pole, juhozápadne sa nachádza Telgárt, severovýchodne Vernár a východne Dobšinská Ľadová Jaskyňa. Vrch patrí do Národného parku Nízke Tatry.
Opis.
Prostredný vŕšok leží v západnej časti Slovenského raja, priamo nad osadou Pusté Pole. Severným smerom sa nachádza Predná hoľa (), Koreň (), Človečia hlava (), Zbojnícka (), Barbolica () a Popová (), východným Kopanec (), Javorina (), Kopa (), Ondrejisko () a Borovniak (), južným Rakytovec (), Buchvald (), Kyprov () a Gregová () a západne Kráľova skala (), Kráľova hoľa (), Tri kopce () a Úplaz (). Oblasť patrí do povodia rieky Hnilec, ktorá preteká severne vedúcou Zadnou dolinou, voda z južných svahov odteká Zbojníckym potokom. Na vrchol nevedie značená turistická trasa a juhovýchodným úbočím prechádza cesta I/66 z Popradu do Brezna a železničná trať Červená Skala – Margecany.
Výhľady.
Vrchol pokrýva nesúvislý lesný porast, ktorý umožňuje obmedzený rozhľad. Z vhodných miest sú pozorovateľné okolité vrchy Spišsko-gemerského krasu, Nízkych Tatier a Stolických vrchov.
Prístup.
Na vrchol nevedie značený turistický chodník a prístup je tak možný neznačenými lesnými chodníkmi z blízkeho Pustého Poľa.

</doc>
<doc id="696385" url="https://sk.wikipedia.org/wiki?curid=696385" title="Manu Ríos">
Manu Ríos

Manuel Ríos Fernández (* 17. december 1998, Calzada de Calatrava, Španielsko), známy ako Manu Ríos, je španielsky herec, spevák a model, medzinárodne známy najmä ako Patrick v seriáli "Elite" na Netflixe. V zábavnom priemysle pôsobí od svojich 9 rokov. V Španielsku sa preslávil už v 11 rokoch stvárnením postavy Gavroša v muzikáli "Bedári" a pre svoj spevácky talent dostal prezývku „španielsky Justin Bieber“.
Raný život a kariéra.
Manuel Ríos Fernández sa narodil 17. decembra 1998 v dedine Calzada de Calatrava v provincii Ciudad Real, v autonómnej oblasti Castilla-La Mancha v Španielsku. Jeho matka je kaderníčka a otec je elektrikár. Keď mal Ríos päť rokov, spieval a tancoval zákazníčkam v matkinom kaderníckom salóne, aby ich zabavil. Na televíznej obrazovke debutoval ako deväťročný, keď ho obsadili do "Cantando en familia" po tom, ako jeho matke zatelefonovali z miestnej španielskej televízie, že hľadajú mladé talenty. V nasledujúcom roku sa ako tanečník zúčastnil španielskej talentovej šou "¡Tu sí que vale!" V tom čase tiež začal na YouTube nahrávať cover verzie populárnych piesní, čím si vyslúžil prezývku „španielsky Justin Bieber“.
V detstve pôsobil tiež v divadle. Ako jedenásťročný sa v Španielsku preslávil stvárnením postavy Gavroša v muzikáli "Bedári". Študoval klasický balet a street dance a ako člen tanečného súboru Sweet Babies sa stal majstrom Španielska v hip hop tanci. V trinástich rokoch bol členom Parchís, detskej hudobnej skupiny, s ktorou vydal album a koncertoval po celej krajine.
V štrnástich rokoch Ríos podpísal 6-ročný kontrakt s hudobným producentom Rihanny Richym Peñom, držiteľom ceny Grammy, a spolu so svojimi rodičmi a starším bratom sa presťahoval do Ameriky, aby si splnil sen o hudobnej kariére. Ríosove fotografie na sociálnych sieťach si všimli modelingové agentúry, vďaka čomu ako devätnásťročný podpísal zmluvu s celosvetovou agentúrou Next Model Management. Pozornosť si získal pre črty tváre, ktoré médiá označili za ženské, a stal sa internetovou senzáciou. V tom čase Ríos kritizoval rodové stereotypy mužskosti a ženskosti: „Maskulinita mi príde trochu hlúpa. Nechápem, prečo majú ľudia potrebu označovať veci za ženské alebo mužské. Prečo sú napríklad sukne pre dievčatá? Je to len kus oblečenia. A parfumy? Niektoré vône sú určené pre ženy a iné pre mužov. Je to len vôňa. Nedáva mi to zmysel.“ "Vogue" označil Ríosov štýl za rodovo premenlivý. V roku 2020 Ríos vytvoril kolekciu šperkov Trust No One pre značku TWOJEYS. V roku 2021 značka uviedla na trh jeho druhú kolekciu šperkov Love Me, Love Me Not.
Zlom v Ríosovej kariére na medzinárodnej scéne nastal v roku 2021, keď získal úlohu Patricka v seriáli "Elite" vysielanom na Netflixe, kde účinkoval v štvrtej, piatej a šiestej sezóne. Ríos v Španielsku čelil kritike, že ho do seriálu obsadili len kvôli jeho vzhľadu a popularite na sociálnych sieťach. Po celosvetovom úspechu seriálu začal Ríos spolupracovať s módnymi domami ako Prada, Saint Laurent, Valentino, Dior, Balenciaga, Moschino, Jacquemus alebo Louis Vuitton, a objavil sa na titulnej strane popredných módnych magazínov po celom svete, vrátane "Vogue Man", "Esquire", "GQ", "Dazed", "Wonderland", a iné. Španielske vydanie "Esquire" udelilo Ríosovi cenu Muž roka 2021 v kategórii Najlepší herec. Rada amerických módnych návrhárov (CFDA) zaradila Ríosa na zoznam najštýlovejších osobností, na ktoré majú módni návrhári upriamiť pozornosť, pričom "Vanity Fair" ho označil za „autentickú módnu ikonu“. V roku 2022 Ríos obdržal nomináciu na MTV Millennial Awards, ako aj nomináciu na najlepšieho televízneho herca na Fotogramas de Plata. V novembri 2022 ICON udelil Ríosovi sošku Premio Revelación, cenu pre najlepší nový talent.
Len niekoľko dní po účasti na newyorskom MET Gala 2022 začal Ríos nakrúcať pre Netflix osemdielny psychologický thriller "Muted". Bol tiež obsadený do hlavnej úlohy v štvordielnom seriáli "La edad de la Ira", adaptácie rovnomenného románu Nanda Lopeza. Ríos stvárňuje Marcosa, introvertného homosexuálneho tínedžera vyrastajúceho v toxickom rodinnom prostredí, ktorý je obvinený z vraždy svojho otca. Miniseriál o dospievaní spracováva sociálne témy ako sexuálne zneužívanie, domáce násilie, šikana, homofóbia či psychické problémy Generácie Z. V roku 2022 bol Ríos obsadený po boku Ethana Hawkea a Pedra Pascala do krátkometrážneho filmu Pedra Almodóvara "Strange Way of Life", ktorý má mať premiéru na filmovom festivale v Cannes v máji roku 2023. V marci 2023 Ríos podpísal kontrakt s hollywoodskou talentovou agentúrou WME.
Ríos pozastavil prípravu svojho debutového hudobného albumu kvôli časovej vyťaženosti herectvom, ale v roku 2022 potvrdil, že ho vydá v budúcnosti. Ríos charakterizoval piesne, ktoré napísal, ako alternatívny pop s temnými prvkami. Vie hrať na gitaru a na klavír a medzi svoje hudobné inšpirácie zaradil Lorde, Franka Oceana a Lanu Del Rey. V titulnom rozhovore pre "Vogue Man Hong Kong" Ríos označil proces písania piesní za „terapeutický“.
V októbri 2023 založil so štylistom Marcom Forném španielsku módnu značku Carrer, kde pôsobí ako kreatívny riaditeľ.
V roku 2024 bol Ríos predstavený ako hlavná postava seriálu "Respira".
Ríos je známy tým, že v médiách upozorňuje na nástrahy sociálnych sietí, vyjadruje sa proti sexizmu, rasizmu, podporuje rovnoprávnosť a upozorňuje na psychické problémy Generácie Z.
Osobný život.
V decembri 2022 polícia zadržala za sexuálne vydieranie indického muža, ktorý sa na sociálnych sieťach vydával za Ríosa. Muž si vytvoril falošný profil na Instagrame s fotkami Ríosa a navádzal ženy, aby mu poslali svoje intímne fotografie. Následne sa im vyhrážal zverejním fotiek, ak mu nezaplatia.
Ríos sa verejne nevyjadruje o svojej sexuálnej orientácii. V roku 2022 prehovoril o homofóbii, ktorej čelil počas dospievania: „Iba neandertálec použuje slovo gej ako urážku.“
Ríos sa od detstva priatelí s americkým spevákom Conanom Grayom.
Žije v Madride.

</doc>
<doc id="696389" url="https://sk.wikipedia.org/wiki?curid=696389" title="Rezidencia (Filipopolis)">
Rezidencia (Filipopolis)

Rezidencia () sú ruiny antického komplexu budov, ktoré sa nachádzajú v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka národného významu v rámci komplexu plovdivského rímskeho fóra.
Lokalita.
Rezidencia leží v centrálnej časti mesta Plovdiv na námestí „Centralen“ (, doslova "Centrálne námestie"). Je súčasťou východnej exponovanej časti filipopolského fóra.
Dejiny.
Komplex bol postavený v prvej polovici 4. storočia počas panovania cisára Konštantína Veľkého, v čase keď Filipopolis zažíval novú etapu výstavby. Komplex počas svojej existencie prešiel niekoľkými rekonštrukciami. Predpokladá sa, že stavba existovala do 6. storočia.
Charakteristika.
Ide o rozľahlý reprezentatívny komplex spojených neskoroantických budov. Poloha komplexu v blízkosti centrálneho mestského jadra naznačuje, že išlo o rezidenciu významného občana s významným postavením v správe mesta (či už z politického, náboženského, alebo administratívneho hľadiska). Je pravdepodobné, že sídlo malo predovšetkým obytné funkcie. Architektonická schéma komplexu však dáva dôvod predpokladať, že okrem funkcie bohatého sídla sa v ňom konali aj rôzne verejné stretnutia a podujatia.
Rezidencia pozostáva z niekoľkých budov s jasným funkčným účelom. Išlo o reprezentačnú budovu, obytnú budovu a správnu (hospodársku) budovu.
Budova s reprezentatívnou funkciou pozostávala z troch hlavných miestností a jednej pomocnej miestnosti umiestnených pozdĺž hlavnej osi budovy. Prvá centrálna miestnosť, ktorá slúžila na prijímanie návštev, sa vyznačovala bohato zdobenou mozaikovou podlahou o celkovej ploche cca 70 m². Zobrazenia na mozaikách sú geometrické (šesťuholníky, osemuholníky, kruhy) a figurálne (zobrazenia vtákov, ovocia a nádob). Reprezentatívnosť budovy bola definovaná nielen mozaikovými podlahami, ale aj starostlivo opracovaným povrchom stien v interiéri. Steny boli omietnuté jemnou omietkou v rôznych farbách (červenej, žltej a oranžovej), rôzne farebné diely tak vytvárali pravouhlé panely, na ktorých bola s najväčšou pravdepodobnosťou reliéfová výzdoba. Za touto prijímacou halou sa nachádzali dve miestnosti štvorcového pôdorysu pokrývajúce celú šírku budovy. Jedna z týchto miestností mala mozaikovú podlahu (mozaika v tejto miestnosti pozostávala z rastlinných a geometrických motívov), podlaha druhej miestnosti bola pokrytá vrstvou omietky. Za hlavnými miestnosťami nasledovala posledná menšia pomocná miestnosť zakončená na západnej strane exedrou.
V stenách budov komplexu sa našli potrubia, ktoré slúžili na vykurovanie budovy. V hospodárskej budovy komplexu boli v stenách objavené aj vertikálne položené hlinené rúry, ktoré zabezpečovali lepšiu cirkuláciu vzduchu.
Pri celej severnej fasáde komplexu sa nachádzala miestnosť vo forme portiku, otvoreného smerom na sever, čo komplexu dodávalo reprezentatívny vzhľad.
Na južnej strane komplexu sa nachádzal veľký bazén, pričom priestor okolo neho bol vydláždený hrubou vrstvou omietky, okrem dvoch miest na ktorých boli vyhĺbené studne.
Štatút a dôvod pamiatkovej ochrany.
Kategória: kultúrna pamiatka národného významu v rámci komplexu plovdivského rímskeho fóra
Rok zapísania na zoznam kultúrnych pamiatok: 1995
Dôvod udelenia štatútu: archeologická hodnota komplexu

</doc>
<doc id="696394" url="https://sk.wikipedia.org/wiki?curid=696394" title="Trhy s mokrým tovarom v Číne">
Trhy s mokrým tovarom v Číne

V Číne sú mokré trhy tradičnými trhmi, na ktorých sa predáva čerstvé mäso, produkty a iný tovar podliehajúci skaze. Sú najrozšírenejším predajným miestom potravín v mestských oblastiach Číny, ale čelia rastúcej konkurencii supermarketov. Od 90. rokov 20. storočia sa mokré trhy vo veľkých mestách prevažne presúvajú do moderných krytých priestorov.
Na mokrých trhoch v Číne sa bežne nepredávajú voľne žijúce zvieratá, ale nedostatočne regulované mokré trhy boli spojené so šírením zoonotických chorôb vrátane epidémie SARS v rokoch 20022004, epidémie vtáčej chrípky v roku 2013 a pandémie COVID-19. Chov voľne žijúcich zvierat v malom rozsahu sa v Číne objavil v 80. rokoch 20. storočia a v 90. rokoch sa rozšíril s podporou vlády. V roku 2003 bol na čínskych mokrých trhoch zakázaný predaj divo žijúcich zvierat, pričom v roku 2020 sa po rozšírení COVID-19 zaviedli ďalšie obmedzenia a presadzovanie.
Modernizácia.
Od 90. rokov 20. storočia veľké mestá v Číne presúvajú tradičné vonkajšie mokré trhy do moderných krytých priestorov. V roku 1999 boli všetky trhy pri cestách v meste Chang-čou zakázané a presunuté do krytých priestorov. Do roku 2014 boli všetky mokré trhy v meste Nanking presunuté do krytých priestorov.
Od roku 2018 zostávajú mokré trhy najrozšírenejším predajným miestom potravín v mestských regiónoch Číny napriek tomu, že od 90. rokov 20. storočia vzrástol počet reťazcov supermarketov. V roku 2016 sa v štúdii Meat &amp; Livestock Australia o spotrebiteľoch dovážaného mäsa v 15 čínskych mestách zistilo, že 39 % týchto spotrebiteľov si v predchádzajúcom mesiaci kúpilo hovädzie mäso na mokrom trhu, zatiaľ čo rovnaký podiel spotrebiteľov si v predchádzajúcom mesiaci kúpil hovädzie mäso v supermarkete. Mokré trhy však v porovnaní so supermarketmi strácajú na popularite, a to napriek tomu, že ich možno považovať za zdravšie a udržateľnejšie. Správy naznačujú, že „hoci v Číne a v blízkosti väčších miest existujú dobre spravované, hygienicky vyhovujúce mokré trhy, hygiena môže byť neusporiadaná, najmä v menších obciach“. V priebehu roka 2010 sa objavili „inteligentné trhy“ vybavené terminálmi na elektronické platby, keďže tradičné mokré trhy čelili rastúcej konkurencii diskontných predajní. Mokré trhy tiež začali čeliť konkurencii internetových obchodov s potravinami, ako sú napríklad obchody Hema spoločnosti Alibaba.

</doc>
<doc id="696400" url="https://sk.wikipedia.org/wiki?curid=696400" title="Henry Tóth">
Henry Tóth

Henrich Tóth, známy skôr pod umeleckým menom Henry Tóth (* 22. júl 1962, Bratislava) je slovenský hudobník, gitarista a producent, ktorý je známy multižánrový hudobník, ktorý účinkoval na rôznorodých projektoch, či nahrávkach albumov rôznych sólových umelcov, či umeleckých zoskupení.
Hudobná kariéra.
Henry Tóth začal vážne venovať hudbe až ako šestnásťročný. V roku 1978 začal na ĽŠU u profesora Harhovského študovať hru na gitaru, v nasledujúcom roku 1979 sa v hre zdokonaľoval u profesora Grófa, súkromné hodiny hudobnej teórie absolvoval u profesora Turza a v tom roku sa stretol aj s Ferom Griglákom. V roku 1980 Henry Tóth začal študovať hru na klasickú gitaru u profesora Jozefa Zsapku na hudobnom konzervatóriu v Bratislave, V roku 1984 štúdium na konzervatórium ukončil. V rokoch 1984 až 1986 Henry Tóth absolvoval na Štátnom konzervatóriu rozšírený kurz pedagogiky. Neskôr, medzi rokmi 1989 až 1995, pokračoval u profesora Harry Pepla a Waine Brasela na prestížnej "Hochschule für Musik und darstellende Kunst" v rakúskom Grazi. V 80. rokoch Henry Tóth zvíťazil na československej gitarovej súťaži v Kutnej Hore.
V rokoch 1983 až 1990 absolvoval Henry Tóth viacej koncertných turné s rôznymi slovenskými spevákmi z rozličných hudobných žánrov. Na Kube v roku 1983 vystupoval s Marcelou Laiferovou, v roku 1987 bol polroka na turné s Marikou Gombitovou, o rok neskôr účinkoval s Mariánom Greksom a so skupinou Demikát. V roku 1989 v Poľsku hral na koncertoch s Janou Kocianovou a v nasledujúcom roku 1990 vystupoval v Česku i na Slovensku so skupinou Citron. V roku 1992 Henry Tóth v rakúskom Grázi založil svoju prvú kapelu, ktorú nazvali Hammer X. S ďalšou rockovou kapelou, Freddie's Stoned, vydali vlastné CD a koncertovali po Rakúsku. V rokoch 1995 až 1997 bol Henry Tóth pedagógom na Štátnej univerzite v Grazi, kde vyučoval hru na gitaru.
V roku 1996 vydal Henry Tóth so skupinou The Big H svoj debutový album "Breath" (Jumbo Records), za ktorý získal od Slovenskej hudobnej akadémie Grammy West ocenenie v kategórii „Najlepší inštrumentalista roka“. Album mal nominácie aj v kategóriách Producent roka, Platňa roka a bol nominovaný aj za zvuk. Po tomto albume Henry Tóth absolvoval koncertné turné s basgitaristom Dougom Wimbishom (Living Colour) a klávesistom a spevákom Delmarom Brownom (Miles Davis, Sting). S Delmarom Brownom, Emilom Frátrikom a Braňom Valantským hral na Košickom jazzovom festivale '96, mal vystúpenie v Bratislave a v Prešove. V roku 1997 mala skupina The Big H koncertné turné v Rakúsku, v roku 1999 vystupovali na Slovensku. V kapele hrali: Emil Frátrik (bicie), Marian Čekovský (klávesové nástroje), Marek Minárik (basgitara) a na gitaru hral Henry Tóth. V roku 1999 Henry Tóth vystúpil spolu s Adrienou Bartošovou na Bratislavských jazzových dňoch.
Na Slovensku hrali The Big H aj na jar v roku 2001, v lete mali takmer päťdesiat klubových koncertov v Česku. S Delmarom Brownom nahral Henry Tóth aj svoj druhý album, "The Spirit of Memory", ktorý vydal v roku 2001. Vybrané skladby z tohto albumu vyšli na CD v náklade 12 500 kópií ako špeciálna príloha k časopisu "Playboy". V roku 2001 koncertoval Henry Tóth aj s Richardom Müllerom a aj so skupinou Elán.
Tretí sólový (dvoj)album Henryho Tótha, "Breath &amp; Blue", z roku 2006 obsahuje viac ako dvadsať žánrovo rôznorodých skladieb (džez, rock, progresívny rock, funk, world music), ktoré nahrávala zostava viacerých štúdiových hudobníkov. Prvé CD je remixovanou verziou nahrávok albumu "Breath", druhé je zbierkou úplne nových skladieb.
Henry Tóth spolu s hudobníkmi ako je bluesový gitarista René Lacko, harmonikár Erich Boboš Procházka, či český basgitarista Pavel Jakub Ryba, ako aj s ďalšími slovenskými a zahraničnými hosťami naštudoval koncertný program nazvaný "Koncert For The Forever 27 Club" s repertoárom hudobníkov, ktorých tvorba ovplyvnila nasledovné generácie, aj keď oni z tohto sveta odišli vo veku 27 rokov, ako boli Jim Morrison, Jimi Hendrix, Janis Joplinová, či Kurt Cobain a ďalší. 
V roku 2012 spolu s režisérom Jozefom Dolinským, Stanislavom Palúchom, Andrejom Turokom a Danielom Špinerom, Henry Tóth hudobne upravili a za viac ako za pol roka spolu s muzikantmi súboru skoncipovali program "Henry Tóth a SĽUK", ktorý nebol výsledkom snahy urobiť fúziu ľudovej hudby na iný štýl (rock, či blues), ale úplne opačne. 
V roku 2015 vystúpil Henry Tóth s triom American Divas s programom na koncerte v Košiciach. V júni v roku 2016 vystúpil Henry Tóth v Liptovskom Mikuláši so skupinou Henry Tóth band na akcii Jazz v meste. Jeho spoluhráčmi vtedy boli Ondrej Krajňák (klávesy), Fedor Freššo (basgitara) a Cyril Zeleňák (bicie nástroje). 
V januári 2023 vyšiel Henrymu Tóthovi štvrtý eponymný album zložený z 22 nahrávok vychádzajúcich z rôznych rockových džezových, či bluesových hudobných žánrov.

</doc>
<doc id="696402" url="https://sk.wikipedia.org/wiki?curid=696402" title="Parný rušeň 387.0">
Parný rušeň 387.0

Parný rušeň radu 387.0, prezývaný „Mikádo“, je rad trojvalcových rýchlikových parných rušňov s usporiadaním pojazdu 2´C 1´ (Pacifik), vyvinutých a vyrábaných v medzivojnovom Československu pre potreby ČSD postupne v siedmich sériách medzi rokmi 1926 a 1937. Rušne tohto typu predstavujú vrchol československej medzivojnovej konštrukcie parných rušňov a až do dodávok povojnových „albatrosov“ (rušňov radu 498.0) predstavovali akúsi vlajkovú loď Československých dráh medzi rýchlikovými rušňami. S celkovým počtom 43 kusov ide zároveň o najpočetnejšiu rýdzo rýchlikovú československú konštrukciu parných rušňov.
Vznik a vývoj.
Rušňový park Československých dráh v dobe ich vzniku bol charakteristický svojou značnou roztrieštenosťou. ČSD totiž neboli iba nástupcami maďarských a rakúskych železníc, ktoré samé o sebe mali relatívne roztrieštený rušňový park (ako dôsledok technologického rozvoja parných rušňov začiatkom 20. storočia), ale len v nedávnej dobe pred zánikom monarchie boli poštátnené veľké železničné spoločnosti ako Severná železnica cisára Ferdinanda, Spoločnosť štátnej dráhy, Rakúska severozápadná železnica, či Česká severná železnica. Navyše, krátko po svojom vzniku prevzali prevádzku na Košicko-bohumínskej železnici a poštátnili aj posledné väčšie súkromné železničné spoločnosti v Čechách – Buštěhradskú železnicu a Ústecko-Teplickú železnicu. V prvej polovici 20. rokov 20. storočia tak rušňový park československých dráh prakticky pozostával z rušňov celkom 9 rôznych subjektov (ku ktorým treba ešte pripočítať kúpu 10 rušňov neskoršieho radu 436.0 od anglického ministerstva obrany a niekoľkých desiatok pôvodne nemeckých rušňov zakúpených ako koristných od spojencov) a od roku 1921 začali pribúdať vlastné rušňové rady.
Najhoršia situácia bola v tomto smere medzi rýchlikovými rušňami, ktoré hlavne súkromné železnice kvôli nízkej potrebe vlastnili častokrát iba v počte 3, 4 či 6 kusov z jedného typu. Navyše, hromadné nasadzovanie štvornápravových vozňov, najmä pôvodne rakúskych vozňov so vzdialenosťou otočných čapov podvozkov 13,5 m, ktorých dodávky pokračovali aj v 20. rokoch, umožňovali nielen nárast prevádzkovej rýchlosti rýchlikov, ale spôsobovali aj nárast hmotnosti vlakov, čím sa kumulovali požiadavky na výkon rýchlikových rušňov. Z takto prevzatých rušňov pritom výkonnostne vyhovovali jedine rušne radu 375.0, ktorých Československé dráhy prevzali iba 35 kusov, a ktoré vďaka použitiu združeného 4-valcového parného stroja boli náročné na údržbu aj obsluhu.
Na vyriešenie uvedeného problému si Československé dráhy zabezpečili 2 dvadsaťkusové série rušňov radu 365.0, ktoré vyrobila Prvá českomoravská továrna na stroje, a.s. v rokoch 1921 a 1923, a v roku 1924 aj od nich odvodenú 10-kusovú sériu rušňov radu 445.1 pre horské trate stredného a severného Slovenska. Avšak najmä rušne radu 365.0 sledovaný účel nesplnili a výkonnostne na prevádzkové potreby nestačili.
V roku 1924 Československé dráhy preto objednali v Škodových závodoch výkonnejšie rušne, ktoré mali mať trojčitý parný stroj, výkon okolo 2100 koní, maximálny nápravový tlak 16 t a mali vyhovovať maximálnej rýchlosti až 110 km/h. Rušne navrhol švajčiarsky konštruktér Oskar Dolch a prvých 6 kusov bolo vyrobených v roku 1926. Pri ich výrobe bol prvýkrát použitý trojčitý parný stroj, dvojdielny trámcový rám z vanádiovej ocele a nízky komín, ktorý dal strojom prezývku podľa vtedy módnych krátkych dámskych účesov. Nezvyklé bolo tiež zeleno-červeno-žlté sfarbenie.
Hoci po technickej aj estetickej stránke rušne zožali obdiv, hneď po ich vyrobení sa zistilo značné prekročenie hmotnosti, kvôli ktorému boli zakrátko preznačené na rad 387.0. Hoci ČSD ich prevzali, v roku 1927 bola vyrobený odvodený, avšak zmenšený rušeň radu 386.0, ktorý požiadavku na nápravový tlak 16 t dodržal, avšak za cenu zhoršenia výkonu. Československé dráhy preto ďalej nakupovali jedine rušne radu 387.0 a vykonali modernizáciu hlavných tratí.
Dodávky.
Po prvej sérii z roku 1926 bola ďalšia séria dodaná až v roku 1930 a obsahovala 5 kusov. Na rozdiel od prvej série dostali elektrické osvetlenie a lepšie rozloženie hmotnosti.
Tretiu, desaťkusovú sériu dodali Škodové závody v roku 1932. Až v tejto sérii dostali rušne usmerňovacie plechy a prvýkrát im bola povolená maximálna rýchlosť 110 km/h (prvé dve série mali povolenú maximálnu rýchlosť iba 100 km/h).
Štvrtá séria bola postupne dodávaná v rokoch 19331936, a to nasledovne: v roku 1933 4 kusy, v roku 1934 2 kusy, v roku 1935 2 kusy a v roku 1936 2 kusy.
Piata séria označená ako 10 Lo8 bola v počte desiatich kusov dodaná v roku 1937. Rušne tejto série mali vďaka menšiemu priemeru valcov (500 mm oproti 525 mm) kľudnejší chod, a navyše stroj 387.043 dostal na niektoré nápravy skúšobne valivé ložiská. Vďaka týmto konštrukčným zmenám im bola povolená maximálna rýchlosť 120 km/h.
V roku 1938 sa ešte zamýšľala ďalšia, 17-kusová séria, z ktorej v dôsledku Mníchovského diktátu zišlo a počet 43 kusov tak zostal konečný.
Prevádzka.
Rušne prvej série začali premávať na trati Praha – Beroun – Plzeň. Až po modernizácii hlavnej trate Praha – Česká Třebová mohli byť nasadené na miesto svojho pôvodného určenia, a to rýchliky medzi Prahou, Brnom a Bratislavou a medzi Prahou, Ostravou a Košicami (po Spišskú Novú Ves). S príchodom 2. série a ich nasadením na trať Košicko-bohumínskej železnice sa prvýkrát ukázali ich výkonnostné limity, keď nepostačovali na udržiavanie rýchlosti na tiahlych stúpaniach medzi Liptovským Mikulášom a Spišskou Novou Vsou, čo dalo na začiatku 30. rokov podnet ku konštrukcii ešte výkonnejších rušňov radov 486.0 a 486.1. Neskôr sa dostali aj na rýchliky medzi Bratislavou, Žilinou a Spišskou Novou Vsou. Rozpadom prvej Československej republiky boli rozdelené medzi ČMD-BMB a Slovenské železnice. Zatiaľ čo rušne, ktoré pripadli Slovenským železniciam, naďalej vozili rýchliky z Bratislavy do Brna a po Považí, rušne, ktoré zostali na území protektorátu tiež zabezpečovali rýchliky z Prahy do Drážďan.
Oslobodzovacie boje prežili všetky rušne, ktoré sa po vojne nakrátko vrátili na pôvodné výkony. Avšak už dodávky rušňov 498.0 v rokoch 19461947 ich vytlačili najmä z hlavnej trate Praha – Košice. V polovici 50.rokov definitívne opustili Prahu aj Slovenské depá a boli sústredené do Děčína, Brna a Přerova, kde naďalej vozili rýchliky, a to až do polovice 60. rokov. Až dodávky motorových rušňov radu T478.1 znamenali ich postupný, ale pomerne rýchly koniec – prvý bol zrušený rušeň 387.038 v roku 1967, ich turnusová potreba skončila v roku 1972 a v roku 1974 bol vyradený posledný rušeň – 387.016.
Zachované rušne.
387.017.
Rušeň s výrobným číslom 760 bol vyrobený v roku 1932.Prvá tlaková skúška rušňa bola prevedená 3.9.1932 a technicko-bezpečnostnú skúšku zložil dňa 22.11.1932. Dlho slúžil najmä v Přerove, od roku 1964 v Brne – Horných Heršpiciach, aby sa na konci svojho pôsobenia vrátil do Přerova. Vyradený bol dňa 23.06.1972 a následne presunutý ako vykurovací kotol do národného podniku Slovenská armatúrka Myjava. V roku 1980 bol prevzatý do zbierok Považského múzea Žilina, v roku 1992 sa dostal do zbierok Múzejno dokumentačného centra. V súčasnosti je majetkom Železničného múzea SR, pričom členovia Klubu železničnej nostalgie Bratislava východ od roku 2010 pracujú na jeho oprave do prevádzkyschopného stavu.
387.019.
Rušeň s výrobným číslom 762 bol vyrobený v roku 1932. Traťovo-bezpečnostnú skúšku vykonal dňa 14.02.1933. Po krátkom pôsobení v Přerove slúžil v Prahe, krátko aj v Nových Zámkoch, a napokon v Přerove. Posledné výkonu absolvoval v januári 1972 a následne presunutý ako vykurovací kotol do národného podniku Slovenská armatúrka Myjava. V roku 1980 bol prevzatý do zbierok Považského múzea Žilina, v roku 1992 sa dostal do zbierok Múzejno dokumentačného centra. V súčasnosti je ako relatívne zachovalý vrak majetkom Železničného múzea SR.
387.043.
Rušeň s výrobným číslom 847 je zároveň posledným vyrobeným „Mikádom“. Slúžil v Prahe a počas druhej svetovej vojny v Břeclavi, kde počas bojov došlo k niekoľkonásobnému priestrelu kotla a k jeho poškodeniu výbuchom granátu. Po vojne bol opravený a slúžil v Brne – Horních Heršpicích až do svojho zrušenia v roku 1968. Neskôr bol opravený a odovzdaný Národnému technickému múzeu v Prahe, ktoré ho až do roku 2001 udržiavalo v prevádzkyschopnom stave, aby ho následne odstavilo.

</doc>
<doc id="696404" url="https://sk.wikipedia.org/wiki?curid=696404" title="Henrich Tóth">
Henrich Tóth



</doc>
<doc id="696408" url="https://sk.wikipedia.org/wiki?curid=696408" title="Gregová (vrch v Spišsko-gemerskom krase)">
Gregová (vrch v Spišsko-gemerskom krase)

Gregová () je vrch v Spišsko-gemerskom krase, krajinnom celku Slovenského rudohoria. Leží nad Telgártom, približne južne od Popradu.
Poloha.
Nachádza sa v strednej časti Spišsko-gemerského krasu, v geomorfologickom podcelku Slovenský raj. Leží v Banskobystrickom kraji, v okrese Brezno a na katastrálnom území obce Telgárt. Najbližším sídlom je na juhozápadnom úpätí situovaný Telgárt, západne sa nachádza Šumiac, severovýchodne osada Pusté Pole a Vernár a východne Dobšinská Ľadová Jaskyňa a Stratená. Vrch patrí do Národného parku Nízke Tatry.
Opis.
Gregová leží na západnom okraji Slovenského raja, priamo nad obcou Telgárt. Severným smerom sa nachádzajú Tri kopce (), Úplaz (), Predná hoľa (), Prostredný vŕšok () a Popová (), východným Javorina (), Kopa (), Ondrejisko (), Borovniak () Rakytovec () a Buchvald (), južným Trsteník (), Kyprov (), Priehybka () a Čelo () a západným Grúň (), Kráľova skala () a Kráľova hoľa (). Voda zo severnej časti odteká Zbojníckym potokom do rieky Hnilec, južné svahy odvodňujú prítoky Hrona, prameniaceho na juhovýchodnom úpätí. Na vrchol nevedie značená turistická trasa a juhovýchodným úbočím prechádza cesta I/66 z Popradu do Brezna i železničná trať Červená Skala – Margecany, ktorá má v južnej časti Gregovej vybudovaný jedinečný Telgártsky tunel.
Geológia.
Vrch Gregová je tvorený masívom ryolitov. V súčasnosti sú považované za súčasť tektonickej jednotky silicika. Pre svoje vystupovanie medzi mladšími sedimentami spodného triasu, kam boli štruktúrne inkorporované pri presune vernárskeho a muránskeho príkrovu, boli pôvodne považované za spodnotriasové. Ryolity sú však vrchnopermského veku. Datované boli na základe veku monazitu na 263 ±3,5 milióna rokov. Datovania na základe U-Pb vekov zirkónu preukázali ten istý vek 263,3 ±1,9 milióna rokov.
Výhľady.
Vrchol pokrýva nesúvislý lesný porast, ktorý umožňuje obmedzený rozhľad. Z vhodných lokalít sú pozorovateľné okolité vrchy Spišsko-gemerského krasu, Nízkych Tatier a Stolických vrchov, nezriedka i Levočské a Volovské vrchy.
Prístup.
Na vrchol nevedie značený turistický chodník a prístup je tak možný neznačenými lesnými chodníkmi z blízkeho Telgártu.

</doc>
<doc id="696412" url="https://sk.wikipedia.org/wiki?curid=696412" title="Parný rušeň 264.2">
Parný rušeň 264.2

Parný rušeň 264.2 je rad dvojvalcových dvojspražných rýchlikových rušňov, ktoré v rokoch 19001902 zakúpila Spoločnosť štátnej dráhy pre vedenie rýchlikov medzi Viedňou a Budapešťou. Ide o typické dvojspražné rýchlikové rušne z prelomu 19. a 20. storočia.
Vznik.
V rokoch 1900 až 1902 vyrobila Lokomotívka Spoločnosti štátnej dráhy pre Spoločnosť štátnej dráhy celkom 16 rýchlikových rušňov, ktoré boli určené pre dopravu rýchlikov z Viedne cez Marchegg, Bratislavu, Párkán (dnes Štúrovo) až do Budapešti. Rušne konštrukčne plne zodpovedali vtedy vyrábaným rakúskym Rrušňom radu 6 (neskôr 264.0 ČSD) s výnimkou parného stroja – miesto združeného, aký presadzoval vtedajší vrchný konštruktér rakúskych štátnych železníc Karl Golsdorf, bol použitý jednoduchší dvojčitý.
Prevádzka.
Rušne boli spočiatku nasadené tam, kde boli pôvodne zamýšľané – na rýchliky z Viedne cez Bratislavu až do Štúrova. Už od roku 1904 však boli nasadzované aj na pravobrežnú trať medzi Viedňou a Budapesťou, cez Ráb.
V roku 1909 boli v rámci poštátnenia Spoločnosti štátnej dráhy prevzaté rakúskymi štátnymi železnicami, ktoré ich preznačili na radu 406 a používali na vedenie rýchlikov z Viedne predovšetkým do Českých miest. V roku 1918 bolo 11 rušňov umiestnených v Prahe a 5 vo Viedni.
Po rozpade Rakúsko-Uhorska ich všetky prevzali Československé dráhy a umiestnili do výtopní v Bratislave a Nových Zámkoch, kde spočiatku slúžili pôvodnému účelu, avšak po dodávke nových rušňov radu 375.1, objednaných ešte MÁV a dodávaných v rokoch 19191920, prešli na podradnejšie výkony. Po dodávkach ďalších nových rušňov boli postupne presúvané ďalej na východ, kusy v horšom stave hneď vyradzované. V roku 1924, kedy došlo k ich prečíslovaniu na rad 264.2, už boli vyradené stroje 406.01 a 406.04. Ich posledným domovom sa stala výtopňa v Košiciach, kde absolvovali aj svoje posledné prestížne výkony -vedenie rýchlikov Praha – Jasy, konrétne v úseku Košice – Kráľovo.
Presúvaním podstatne modernejších a hlavne výkonnejších rušňov radu 363.0 a 354.5 do výtopne v Košiciach boli postupne v priebehu triadsiatych rokov 20. storočia vyradzované, až v roku 1938 zostali posledné dva kusy – 264.202 a 264.206, ktoré po Viedenskej arbitráži prevzali MÁV a zaradili pod číslami 227.01 a 227.02. Rušeň 227.01 bol na konci druhej svetovej vojny odvlečený do Poľska a jeho ďalší osud nie je známy. Rušeň 227.02 bol vyradený v roku 1953.
Technický popis.
Rušne mali vnútorný rám. Jeho pojazd bol zhodný z rakúskymi rušňami radov 6 (264.0) a 106 (264.1). Vpredu sa nachádzal otočný podvozok s rázvorom náprav 2700 mm, ktorého otočný čap bol posunutý dozadu o 80 mm. Dvojčitý parný stroj mal 2 parné valce s priemerom 490 mm a zdvihom piestov 650 mm. Výmenu pary vo valcoch zabezpečovalé ploché posúvače. Vonkajší rozvod bol Heusingerov, ktorý poháňal prvú nápravu za otočným behúňom. Na kotli boli umiestnené dva parné domy vzájomne prepojené trúbkou, čo predchádzalo strhavaniu vody do valcov.

</doc>
<doc id="696419" url="https://sk.wikipedia.org/wiki?curid=696419" title="Jon Stewart (filozof)">
Jon Stewart (filozof)

Jon Bartley Stewart (* 1961) je americký filozof a historik filozofie. Špecializuje sa na kontinentálnu filozofiu 19. storočia s dôrazom na myšlienky Kierkegaarda a Hegela. Stewart v súčasnosti pôsobí ako vedecký pracovník na Filozofickom ústave Slovenskej akadémie vied. Od mája 2023 je šéfredaktorom časopisu "Filozofia".
Stewart je známy najmä svojou prácou v oblasti nemeckého idealizmu, existencializmu, filozofie náboženstva a štúdií týkajúcich sa Hegela a Kierkegaarda. Zaslúžil sa o to, aby sa filozofia a kultúra tzv. dánskeho zlatého veku stala medzinárodne známejšou. Jeho práca je široko interdisciplinárna, dotýka sa oblastí ako filozofia, religionistika, literatúra, história a škandinávske štúdiá. Jeho filozofický korpus zahŕňa vedecké monografie, časopisecké články, preklady a editorské práce. Je známy aj ako organizátor a administrátor veľkých výskumných projektov.

</doc>
<doc id="696421" url="https://sk.wikipedia.org/wiki?curid=696421" title="Jon Stewart">
Jon Stewart

Jon Stewart môže byť:

</doc>
<doc id="696422" url="https://sk.wikipedia.org/wiki?curid=696422" title="Štátne divadlo Košice">
Štátne divadlo Košice



</doc>
<doc id="696425" url="https://sk.wikipedia.org/wiki?curid=696425" title="Filozofický ústav Slovenskej akadémie vied">
Filozofický ústav Slovenskej akadémie vied

Filozofický ústav Slovenskej akadémie vied, v. v. i. je jeden z ústavov Slovenskej akadémie vied.
Riaditeľom ústavu je v súčasnosti doc. Mgr. Richard Sťahel, PhD.
Filozofický ústav vznikol v roku 1946 ešte v rámci Slovenskej akadémie vied a umení. V roku 1953 sa stal súčasťou Slovenskej akadémie vied. V roku 1975 bol zlúčený so Sociologickým ústavom pod názvom Ústav filozofie a sociológie SAV. V roku 1990, keď sa oba ústavy opäť osamostatnili, vrátil sa k svojmu pôvodnému názvu.
Činnosť ústavu.
Ústav sa „zameriava na základný výskum v oblasti analytickej filozofie, environmentálnej filozofie, logiky a metodológie vied, sociálnej a politickej filozofie, fenomenológie, filozofickej antropológie a tiež dejín filozofického a politického myslenia na Slovensku.“
Vydáva dva odborné filozofické časopisy, "Filozofia", ktorá je určená pre široké odborné filozofické publikum, a "Organon F", časopis zameraný na analytickú filozofiu, filozofiu vedy a logiku. Šéfredaktorom časopisu "Filozofia" je Jon Stewart, PhD., Dr. habil. phil. et theol. Šéfredaktorom časopisu "Organon F" je Mgr. Martin Vacek, PhD.

</doc>
<doc id="696426" url="https://sk.wikipedia.org/wiki?curid=696426" title="Boeing X-45">
Boeing X-45

X-45 je americké bojové bezpilotné lietadlo, ktoré bolo navrhnuté pre bojové operácie v 21. storočí. Lietadlo malo byť určené pre útočné misie, ako je potlačenie protivzdušnej obrany nepriateľa (SEAD), elektronický boj a s tým súvisiace operácie.
Vznik a vývoj.
Boeing spustil svoj program bezpilotných bojových lietadiel v roku 1998. Nasledujúci rok si agentúra DARPA (Defense Advanced Research Project Agency) a americké letectvo vybrali Boeing, aby v rámci programu J-UCAS postavil dve bezposádkové lietadlá X-45A a jednu riadiacu stanicu. Prvý let X-45A sa uskutočnil 22. mája 2002 na leteckej základni Edwards v Kalifornii. Dron prezývaný „Elsie May“ letel 14 minút, pričom dosiahol rýchlosť 361 km/h a nadmorskú výšku 2286 metrov. Podarilo sa odskúšať letové charakteristiky a základné aspekty prevádzky lietadla, najmä spojenie medzi lietadlom a riadiacou stanicou.
Dňa 29. apríla 2003 Boeing oznámil, že ho agentúra DARPA požiadala, aby upravila svoj konštrukciu lietadla X-45B, ktoré bolo práve vtedy vo vývoji. Išlo o väčšiu a vylepšenejšiu verziu X-45A. DARPA požadovala lietadlo, ktoré by mohlo splniť ciele amerického letectva aj námorníctva USA. Upravená konštrukcia dostala označenie X-45C.
V apríli 2004 sa uskutočnila významná skúška, počas ktorej demonštrátor X-45A zhodil z vnútornej zbraňovej šachty presne navádzanú zbraň (250-librovú inertnú bombu). Bomba bola vypustená vo výške asi a pri rýchlosti asi 710 km/h. V auguste 2004 sa uskutočnil prvý test prevádzky viacerých lietadiel. Jeden operátor riadil súčasne oba demonštrátory X-45A. Letové skúšky X-45A boli úspešne ukončené v auguste 2005.
V októbri 2006, po 64 letoch a dosiahnutí mnohých prvenstiev v autonómnom bojovom letectve, boli obe lietadlá X-45A odoslané do leteckých múzeí. Jedno lietadlo putovalo do Národného múzea letectva USA na leteckej základni Wright-Patterson v Daytone v štáte Ohio a druhé do Smithsonian National Air and Space Museum vo Washingtone, D.C.
V rokoch 2004 až 2005 získal Boeing od agentúry DARPA 942 miliónov dolárov na postavenie a otestovanie troch prototypov X-45C. X-45C bolo vyvýjané v rámci programu J-UCAS, ktorý však bol v januári 2006 ukončený. Boeing využil poznatky z vývoja X-45C a použil konštrukciu tohto stroja ako základ pre interne financovaný demonštrátor nazvaný Phantom Ray. Nové bezposádkové lietadlo s rozpätím krídel bolo verejnosti predstavené 10. mája 2010. Dňa 27. apríla 2011 absolvoval Phantom Ray svoj prvý let. Dron vzlietol z leteckej základne Edwards a let trval 17 minút.
Konštrukcia.
Lietadlo X-45A malo stealth dizajn so šípovými krídlami. Malo kompozitnú konštrukciu s rozpätím krídel . Lietadlo bolo bez zvislých riadiacich plôch.
Dron mal užitočné zaťaženie 680 kg. V dvoch interných zbraňových šachtách mohol niesť presne navádzané bomby. Pod krídlami mal dva závesníky na pomocné palivové nádrže, čo umožňovalo predĺžiť dolet stroja.
X-45A poháňal jeden dvojprúdový motor Honeywell F124-GA-100 bez prídavného spaľovania s ťahom 28 kN. Lietadlo bolo schopné letu v nadmorskej výške a malo cestovnú rýchlosť 0,75 Mach.

</doc>
<doc id="696427" url="https://sk.wikipedia.org/wiki?curid=696427" title="Breath">
Breath

Breath je názov prvého štúdiového albumu slovenského gitaristu Henryho Tótha. Album v roku 1996 vyšiel v hudobnom vydavateľstve Jumbo Records.
Za tento album, ktorý je známy (podľa hlavného motívu dizajnu na jeho obale) aj pod názvom The Big H - Breath získal Henry Tóth od Slovenskej hudobnej akadémie Grammy West ocenenie v kategórií „Najlepší inštrumentalista roka“. Bol nominovaný tiež v kategóriách „Producent roka“, „Platňa roka“ a mal nomináciu aj za „Zvuk“. V tomto roku spolu s Delmarom Brownom, Emilom Frátrikom a Braňom Valantským absolvoval Henry Tóth úspešné koncertné turné.

</doc>
<doc id="696432" url="https://sk.wikipedia.org/wiki?curid=696432" title="Ukrajinský ústav národnej pamäti">
Ukrajinský ústav národnej pamäti

Ukrajinský ústav národnej pamäti (ukrajinsky "Український інститут національної пам'яті", UINM), v preklade aj Ukrajinský inštitút národnej pamäti, je ústredný výkonný orgán pôsobiaci pri Kabinete ministrov Ukrajiny. Bol zriadený 31. mája 2006 ako osobitný orgán na obnovu a zachovanie národnej pamäti ukrajinského národa. V rokoch 2006 až 2010 bol ústrednou vládnou inštitúciou s osobitným štatútom, v rokoch 2010 až 2014 výskumnou rozpočtovou inštitúciou.
História.
Dňa 9. decembra 2010 bol UINR zrušený dekrétom Viktora Janukovyča a v ten istý deň Kabinet ministrov Ukrajiny namiesto neho vytvoril Ukrajinský inštitút národnej pamäti ako výskumnú inštitúciu v rámci rozpočtu Kabinetu ministrov Ukrajiny.
Podľa historika Georgija Kasianova bol Ukrajinský ústav národnej pamäti od roku 2015 pod kontrolou ukrajinských nacionalistických síl, konkrétne Centra pre výskum oslobodzovacieho hnutia. Tieto sily, ktoré neboli na Ukrajine populárne a ktorým sa nikdy nedarilo v národných voľbách, zrazu získali významný nástroj na ovplyvňovanie ukrajinského vzdelávania a politiky. Tento vplyv bol roznesený ruskou propagandou a použitý ako jedna zo zámienok ruskej invázie na Ukrajinu v roku 2022. 
Dekomunizácia Ukrajiny.
V máji 2015 podpísal prezident Petro Porošenko štyri zákony týkajúce sa dekomunizácie na Ukrajine. Riaditeľ inštitútu Volodymyr Viatrovič sa podieľal na príprave dvoch z týchto zákonov. Trestné sankcie uložené týmito zákonmi a ich formulácie sa stali terčom kritiky v krajine aj v zahraničí. Zákon "O prístupe k archívom represívnych orgánov komunistického totalitného režimu v rokoch 1917 - 1991" podriadil štátne archívy týkajúce sa represií počas sovietskeho obdobia právomoci Ukrajinského inštitútu národnej pamäti.

</doc>
<doc id="696435" url="https://sk.wikipedia.org/wiki?curid=696435" title="Lck">
Lck

Lck (z anglického "lymphocyte-specific protein tyrosine kinase"; takisto p56Lck alebo LCK) je nereceptorová tyrozínkináza o molekulárnej hmotnosti 56 kDa, exprimovaná predovšetkým v T-lymfocytoch, ale aj v NK bunkách či v mozgu. Kódovaná je génom "LCK" umiestneným na chromozóme 1. Patrí do rodiny Src kináz (Src family kinases: SFK) a ide o vnútrobunkový protein lokalizovaný na membráne. LCK je spravidla je naviazaná na CD4 alebo CD8 koreceptory, rozpoznávajúce hlavný histokompatibilný komplex triedy II alebo I (MHC II/I), ale v bunke sa nachádza aj vo forme bez naviazaného koreceptoru. Hlavnou úlohou tejto kinázy je fosforylácia intracelulárnych tyrozínových aminokyselinových zbytkov T-bunkového receptoru (TCR) po kontakte T-lymfocytu so svojim antigénom. Okrem toho, forsforyluje a aktivuje následnú kinázu TCR signalizačnej kaskády, ZAP70. Zároveň hrá úlohu v ďalších stupňoch signalizácie. Je to teda enzým kľúčový pre spustenie a prenos signálu cez TCR a následnú aktiváciu danej T-bunky. Expresia LCK je dobre evolučne konzervovaná, čo len podčiarkuje jej dôležitosť pre optimálnu aktivitu T-buniek.
Štruktúra.
Keďže ide o kinázu z rodiny SFK, LCK zdieľa základné štruktúrne domény s ostatnými kinázami tejto rodiny. Obsahuje tzv. Src homologické domény (SH) 2 a 3. SH2 je zodpovedná za rozpoznávanie fosforylovaných tyrozínových zbytkov a SH3 zas viaže oblasti bohaté na prolín. Zároveň obsahuje dôležitú kinázovú doménu zodpovednú sa samotnú enzymatickú aktivitu a regulačný C-koniec. Na rozdiel od ostatných SFK ešte obsahuje doménu na N-konci (niekedy nazývanú SH4), ktorou viaže CD4 a CD8 koreceptory. Tento koniec zároveň zabezpečuje jej umiestnenie na membráne vďaka jeho myristoylácii a palmitoylácii.
Funkcia a prenos signálu cez T bunkový receptor.
Hlavnou funkciou LCK je fosforylácia tzv. ITAM motívov (z anglického Immunoreceptor tyrosine-based activation motifs) na CD3 reťazcoch T bunkového receptoru. Fosforylácia týchto motívov vedie k príchodu ďalšej kinázy ZAP70. Tá je tak isto fosforylovaná pomocou LCK na tyrozíne 293 a tým aktivovaná. ZAP70 následne fosforyluje LAT, ktorý spolu so SLP76 vytvára jadro komplexu, ktorý umožňuje aktiváciu fosfolipázy gamma (PLCγ). Tá katalyzuje štiepenie fosfatidylinositol 4,5-bisfosfátu a tvorbu druhých poslov: diacylglycerolu (DAG) a inositol-1,4,5-trifosfátu (IP3). Tieto dve molekuly potom stoja za prenosom a amplifikáciou signálu ďalej, pričom sa aktivujú rôzne kaskády vyúsťujúce do transkripcie kľúčových efektorových molekúl, diferenciácii bunky a bunkovému deleniu, a teda k celkovej aktivácii stimulovanej bunky.
Okrem signalizácie cez TCR sa LCK podieľa aj na signalizácii indukovanej kostimulačnou molekulou CD28, tým, že viaže jej motív bohatý na prolín a náseldne fosforyluje fosfoinositid-závislú proteín kinázu 1 (PDPK1), ktorá ďalej aktivuje proteín Akt a proteín kinázu C θ (PKCθ). Taktiež sa zdá, že LCK viaže ďalšiu kinázu z SFK rodiny: Fyn a pozitívne ovplyvňuje jej aktivitu.
Zaujímavé je, že LCK je aktívna aj v neurónoch hippokampu a v posledných rokoch sa ukazuje ako dôležitá pri vývoji Alzheimerovej choroby.
Regulácia LCK.
Regulácia LCK prebieha na základe fosforylácie dvoch kľúčových tyrozínových zbytkov na pozícii 505 a 394. LCK je v kľudovej bunke v neaktívnej, zbalenej forme. Tá je udržiavaná vďaka väzbe fosforylovaného tyrozínu 505 (Y505) na SH2 doménu. Na aktivácii je potrebná fosfatáza CD45, ktorá Y505 defosforyluje. LCK sa rozvoľní, čo umožní jej auto-fosforyláciu na tyrozíne 394 (Y394). To ju udrží v aktivovanom stave. Pre inaktiváciu kinázy musí zase dôjsť k defosforylácii Y394 pomocou CD45, opätovnej fosforylácii Y505 kinázou CSK a následnému zbaleniu LCK to neaktívnej konformácie.
Klinický význam.
Vzhľadom na svoje postavenie v rámci TCR signalizačnej kaskády nie je prekvapujúce, že defekty v aktivite a regulácii LCK majú za následok vážne poruchy vývoja a funkcie imunitného systému a zníženú schopnosť T buniek odpovedať na stimuláciu antigénom. Zvýšená alebo neregulovaná aktivita LCK môže viesť k rozvoju autoimunitných ochorení, astmy či rakoviny v dôsledku vysokej aktivity T buniek a ich zníženému prahu citlivosti na antigén. LCK sa vďaka priamemu vplyvu na TCR signalizáciu stala potenciálnym cieľom imunoterapie. Modulácia jej aktivity by totiž mohla pomôcť k utlmeniu aktivity T buniek u pacientov trpiacich niektorými druhmi autoimunitných chorôb, či rakoviny. LCK sa v poslednom čase skloňuje aj v súvislosti s dizajnom T buniek s chimérickým antigénnym receptorom (CAR T cell).

</doc>
<doc id="696442" url="https://sk.wikipedia.org/wiki?curid=696442" title="Národne divadlo Košice">
Národne divadlo Košice



</doc>
<doc id="696447" url="https://sk.wikipedia.org/wiki?curid=696447" title="Hanshin Tigers">
Hanshin Tigers

Hanshin Tigers je profesionálny bejzbalový klub z Nippon Professional Baseball, patriaci do "Central League". Je to druhý najstarší bejzbalový tím v Japonsku. Klubové farby sú Žltá, čierna a biela.
Klub bol založený v roku 1935. 
Fanúšikovská základňa Tigers je jedna z najväčších v Japonsku, najmä preto, že sa tím stal v posledných rokoch jedným z najsilnejších. Fanúšikovia sú však tiež považovaní – na japonské pomery – za besných. Po posledných ligových majstrovstvách tímu došlo na moste Ebisu-bashi v Osake k nepokojom, ktoré mali za následok zranenia a škody na majetku.
Za svoju históriu klub celkom 5-krát vyhral "Central League", z toho 1-krát aj nasledujúcu Japonská sériu:

</doc>
<doc id="696448" url="https://sk.wikipedia.org/wiki?curid=696448" title="Červená skala (vrch v Spišsko-gemerskom krase)">
Červená skala (vrch v Spišsko-gemerskom krase)

Červená skala () je vrch v pohorí Spišsko-gemerský kras, krajinnom celku Slovenského rudohoria. Leží nad obcou Dedinky, približne juhozápadne od Spišskej Novej Vsi.
Poloha.
Nachádza sa vo východnej časti Spišsko-gemerského krasu, v geomorfologickom podcelku Slovenský raj. Leží v Košickom kraji, v okrese Spišská Nová Ves a na katastrálnom území obce Smižany. Najbližším sídlom sú južne situované Mlynky a juhozápadne ležiace Dedinky, západne sa nachádza Stratená, severne Hrabušice, severovýchodne Spišské Tomášovce, Smižany a Spišská Nová Ves a východne Novoveská Huta, Hnilec a Hnilčík. Vrch je súčasťou Národného parku Slovenský raj.
Opis.
Červená skala leží v severovýchodnej časti planiny Geravy, na juhovýchodnom okraji Slovenského raja. Z východu je vymedzená dolinou Berezinec, zo severu údolím Bieleho potoka, ktorý odvádza vodu z tejto oblasti do rieky Hornád. Severným smerom sa nachádza Bykárka (), Zadný Turník () a Jabloň (), východným Dubnica (), Holý kameň (), Hýľ (), Haniskova () a Veľká Knola (), južným Viničiar () a Kráľova hoľa () a západným Gačovská skala (), Suchý vrch () a Havrania skala (). Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné pozorovať okolité vrchy Spišsko-gemerského krasu a blízkych Volovských vrchov, nezriedka však aj Branisko, Levočské vrchy, Vysoké Tatry, východnú časť Nízkych Tatier s Kráľovou hoľou a Stolické vrchy.
Prístup.
Na vrchol nevedie značený turistický chodník, no južne a východne prechádza zeleno značený chodník z Dediniek cez Geravy a rázc. Predný Hýľ do údolia Berezinec (pripojenie na modrú značku Košiarny briežok – Klauzy).

</doc>
<doc id="696450" url="https://sk.wikipedia.org/wiki?curid=696450" title="Marko Kiprusoff">
Marko Kiprusoff

Marko Kristian Kiprusoff (* 6. jún 1972, Turku) je bývalý fínsky profesionálny hokejový obranca. 
Vo vstupnom drafte NHL v roku 1994 ho draftoval klub Montreal Canadiens ako ich výber v treťom kole, celkovo na 70. mieste. V NHL odohral jednu sezónu za Montreal a jednu za New York Islanders.
Bol dlhoročným národným reprezentanom, majstrom sveta z 1995 a bronzovým olympijským medailistom. V roku 2011 sa stal členom siene slávy fínskeho hokeja a o 9 rokov člen siene slávy klubu TPS Turku, kde odohral aj väčšinu svojej kariéry.
Je starším bratom brankára Miikku Kiprusoffa.
Klubová kariéra.
Marko Kiprusoff je rodákom z Turku, vyrastal v hokejovej rodine na predmestí Nättinummi.Svoju hokejovú kariéru začal v klube TPS, kde odohral (s výnimkou troch zápasov za HPK) päť sezón v SM-lige. Kiprusoff si získal povesť solídneho ofenzívneho obrancu v TPS a po jeho úspešných vystúpeniach pre fínsky národný tím a TPS dostal zmluvu s Montrealom Canadiens.
Kiprusoff vyhral šampionát SM-liiga dvakrát, a to v rokoch 1993 a 1995. Získal aj titul v európskej lige s TPS v roku 1994.
Sezónu 1995/96 odohral v Montreale Canadiens, ale v NHL sa príliš nepresadil. Odohral tu 24 zápasov (v ktorých získal štyri asistencie) a ďalších 28 zápasov odohral za montrealskú farmu AHL Fredericton Canadiens.
Po úvodnej sezóne v NHL odohral Kiprusoff dve sezóny vo švédskej Elitserien za Malmö IF, po ktorých sa v roku 1998 vrátil do TPS. Kiprusoff vyhral ďalšie dva šampionáty SM-liiga s TPS, čím sa stal štvornásobným šampiónom SM-liiga. Kiprusoff sa vrátil do NHL, kde v sezóne 2001-02 hral za New York Islanders. Tri sezóny odohral za EHC Kloten vo Švajčiarsku.
V roku 2004 sa Kiprusoff opäť vrátil do TPS, hneď vo svojej prvej sezóne sa stal najproduktívnejším obrancom ligy. V drese TPS hral až do konca sezóny 2008-09. 
Dňa 21. mája 2009 podpísal zmluvu s francúzskym tímom Ducs d'Angers z Ligue Magnus. Ďalšie sezóny odohral v Maďarsku a v nižších fínskych ligách. V roku 2011 uzavrel dvojročnú hráčsku/trénersku zmluvu s Kuusamon Pallo-Karhut. 
V súčasnosti je hokejovým trénerom. Pôsobil ako asisten v juniorskom mužstve fínskeho hokejového klubu TPS, neskôr aj v seniorskom tíme. Tri mesiace bol aj trénerom klubu TUTO Hockey.
Reprezentačná kariéra.
 
 
 
 
 
Kiprusoff bol oporou fínskeho národného tímu počas väčšiny 90. rokov. Celkovo odohral 198 zápasov národného tímu.
Ako mladý hráč bol súčasťou mužstva, ktorému tesne ušla zlatá medaila na MS 1994. O rok neskôr bol súčasťou mužstva, ktoré získalo pre Fínsko historicky prvú zlatú medailu na MS, bolo to vo Švédsku 1995.
Kiprusoffov posledný medzinárodný turnaj boli majstrovstvá sveta 2003.

</doc>
<doc id="696452" url="https://sk.wikipedia.org/wiki?curid=696452" title="Ján Markhot">
Ján Markhot

Ján Martin Nepomuk Markhot - Markhot de Vittencz (; * 17. november 1811, Dolné Krškany – † 14. september 1888, Ivanka pri Nitre) bol uhorský politik, kráľovský radca, podžupan Nitrianskej župy a poslanec uhorského snemu.
Životopis.
Jeho otec bol Alexander Markhot, právny zástupca majetkov ostrihomského arcibiskupa a matkou Mária Dombay. Jeho mladší brat Imrich Markhot (18131868) bol advokátom a nitrianskym župným podnotárom.
Strednú školu absolvoval v Nitre, právo v Bratislave. Advokátsky diplom získal už ako 18-ročný. V roku 1846 sa stal hlavným slúžnym Nitrianskeho slúžnovského okresu a v roku 1848 druhým podžupanom Nitrianskej župy. Počas uhorskej revolúcie bol vyslancom novozámockého okresu a následne spolu s barónom Jánom Jesenákom bol vládnym zmocnencom v Nitrianskej župe. Po porážke revolúcie sa musel skrývať, no bol zajatý a neskôr prepustený.
Neskôr sa spolupodielal na organizovaní ľudových krúžkov a bol jedným z vodcov župnej opozície. V roku 1869 sa stal nitrianskym prvým podžupanom. V roku 1875 bol zvolený vo volebnom okrsku Veča za poslanca uhorského snemu.
Spolu s manželkou Sidóniou Martonovou (vzdialenou príbuznou Ľudovíta Košuta) mali 4 deti: synov Júliusa a Aladára a dcéry Janku a Melániu.
Rodové sídlo v Ivanke pri Nitre je v súčasnosti sídlom Štátneho archívu v Nitre.

</doc>
<doc id="696457" url="https://sk.wikipedia.org/wiki?curid=696457" title="Stredná odborná škola interiérovej architektúry a drevárstva Christa Boteva">
Stredná odborná škola interiérovej architektúry a drevárstva Christa Boteva

Stredná odborná škola interiérovej architektúry a drevárstva Christa Boteva (), v minulosti známa aj ako Stolárska škola (), alebo Priemyselná škola () je budova školy z prvej polovice 20. storočia, ktorá sa nachádza v centrálnej časti mesta Plovdiv v Plovdivskej oblasti v južnom Bulharsku.
Lokalita.
Budova leží v centrálnej časti mesta Plovdiv na ulici „Gladston“ ( č. 70.
Dejiny a charakteristika budovy.
Budova je predstaviteľom bulharskej moderna. Bola postavená podľa projektu architektov Svetoslava Grozeva a Dimităra Popova. 
Základný kameň budovy bol položený v priebehu roku 1931. a budova bola dokončená v roku 1933. V tom istom roku sa do budovy presťahovala Stredná odborná škola interiérovej architektúry a drevárstva Christa Boteva (v tom čase pod názvom Priemyselná škola).
Zaujímavým prvkom je schodisko, ktorého priestor je presklený štyrmi zvislými pásmi okien, pričom jednotlivé pláty skla sú vložené do tenkých kovových rámov. Toto riešenie pripomína budovu Staatliches Bauhaus v Dessau, ktorá bola postavená podľa projektu Waltera Gropiusa.
Stredná odborná škola interiérovej architektúry a drevárstva Christa Boteva.
Dejiny.
Škola bola založená v roku 1907 ako "Stolárska škola" pri Obchodno-priemyselnej komore v Plovdive. V prvých rokoch po založení škola postupne sídlila v rôznych budovách v meste.
V roku 1933 sa premiestnila počas konania "Plovdivského priemyselného veľtrhu" do súčasnej budovy, ktorá bola počas veľtrhu oficiálne otvorená. V roku 1934 sa škola zúčastnila prvého "Plovdivského veľtrhu vzoriek" pričom exponáty vystavovala vo vlastnej budove. V roku 1936 škola získala zlatú medailu na medzinárodnom veľtrhu v Bruseli.
Súčasnosť.
V súčasnosti škola pôsobí ako stredná odborná škola financovaná štátom. V škole sú štvorročné a päťročné štúdijné odbory. 
Päťročné štúdijné odbory na škole sú: 
Ako štvorročné štúdijné odbory sa na škole vyučuje drevorezba, balenie a výroba parkiet.
Absolventi päťročných oborov získajú po záverečných skúškach tretí stupeň odbornej stredoškolskej kvalifikácie, absolventi štvorročných odborov druhý stupeň.

</doc>
<doc id="696461" url="https://sk.wikipedia.org/wiki?curid=696461" title="Recyklácia betónu">
Recyklácia betónu

Recyklácia betónu je proces využitia sutiny zo zdemolovaných betónových konštrukcií. Recyklácia je lacnejšia a ekologickejšia než odvoz sutiny na skládku. Drvenú suť možno použiť na cestný štrk, oporné múry, štrk na terénne úpravy alebo ako surovinu na nový betón. Veľké kusy môžu byť použité ako tehly alebo dosky, alebo môžu byť zakomponované s novým betónom do štruktúr, čo je materiál nazývaný urbanit.
Dôležitosť recyklácie.
Betón je celosvetovo jedným z najpoužívanejších materiálov. V roku 2009 Medzinárodná energetická agentúra uviedla, že každý rok sa celosvetovo spotrebuje okolo 25 Gt betónu, čo zodpovedá viac než 3,8 t betónu na osobu za rok. Dopyt po stavebnom materiáli mal do roku 2015 dosiahnuť 48,3 miliardy ton; najvyššia spotreba mala byť v Ázii a Tichomorí. 
Demolácia starých betónových konštrukcií (zvyčajne na vytvorenie priestoru pre nové stavby) vytvára veľké množstvo odpadu. Spomedzi rôznych druhov stavebného a demolačného odpadu tvorí betónový odpad 50 % z celkovej produkcie odpadu. Päť hlavných príčin obrovského množstva betónového odpadu je jeho nadmerné objednávanie, poškodenie počas prepravy, strata počas inštalácie, zlé spracovanie a zmena dizajnu. Najbežnejším spôsobom likvidácie betónu je jeho uloženie na skládku, čo môže znečistiť ovzdušie a vodu, keďže betón je silne alkalický.
V súlade s hierarchiou odpadového hospodárstva preto boli vytvorené rôzne postupy na recykláciu tohto materiálu.
Recyklácia betónu prispieva aj k tvorbe pracovných miest, znižuje používanie prvotných materiálov a potrebu skládkovania. Znižovaním potreby skládkovania sa prispieva k ochrane životného prostredia, inteligentnejšiemu využívaniu prírodných zdrojov, úsporám energie, čistému znižovaniu emisií skleníkových plynov a zabraňuje sa výkopom vo vidieckych/lesných oblastiach alebo ich využívaniu.
Podľa odhadov pochádza približne 7% svetových emisií oxidu uhličitého z výroby a využitia cementu, ktorý je hlavnou zložkou betónu. Veľký podiel z týchto siedmich percent pripadá na vápno, ktoré je pre výrobný proces nevyhnutné a zvyčajne sa získava pálením.
Proces recyklácie.
Opätovné použitie urbanitu (kusov betónovej sutiny) zahŕňa výber a prepravu materiálu a jeho použitie ako dlaždice alebo tehly. Materiál môže byť tvarovaný, napríklad pomocou dláta, čo môže byť náročné na prácu. Ďalším spôsobom je drvenie betónu.
Drvenie zahŕňa:
-odstraňovanie odpadu, dreva a papiera
-odstraňovanie kovov, ako sú výstuže pomocou magnetov a iných zariadení, ktoré sa majú recyklovať oddelene
-triedenie sute podľa veľkosti
-drvenie pomocou drviča a odstraňovanie iných častíc metódami, ako je ručný zber a vodná flotácia
Drvenie na stavenisku pomocou prenosných drvičov je lacnejšie a spôsobuje menšie znečistenie ako preprava materiálu do a z lomu. Veľké cestné prenosné zariadenia dokážu drviť betónovú a asfaltovú suť rýchlosťou 600 ton/h. Kompaktné, samostatné drviče dokážu rozdrviť až 150 ton/h a zmestia sa aj do užších a priestorovo náročnejších priestorov. Prídavné zariadenia na drvenie ako sú rýpadlá, dokážu rozdrviť až 100 ton/h a robia drvenie menších objemov betónovej sute ekonomickejšou cestou.
Na výrobu čistej sute z drveného betónového odpadu je potrebná veľmi opatrná demontáž a demolácia, aby sa betónový materiál udržal mimo dosahu iných materiálov, ktoré by znižovali jeho kvalitu. Po oddelení je rozbitý betón odoslaný do „mokrého“ recyklačného procesu, kde sa špinavá frakcia rozbitého betónu premyje, aby sa vyrobilo čisté kamenivo, zatiaľ čo zvyšok vytvorený pri čistení sa posiela na skládku vo forme kalu.
Situácia na Slovensku.
V septembri 2016 Európska únia vydala protokol o nakladaní so stavebným odpadom, ktorý sa mimo iného zaoberá aj recykláciou betónu. Jednou z metód pri likvidácii stavebného odpadu a odpadu z demolácie, ktorý nie je nebezpečný, je spätné zasypávanie, a to najmä pri verejných a zemných prácach. Môže pomôcť pri zvyšovaní povedomia o zbere, preprave a spracovaní odpadu. Tiež môže byť užitočné v situáciách, keď nie je možné opätovné použitie, alebo recyklácia na kvalitnejšie výrobky a môže sa využiť v súvislosti s hierarchiou odpadového hospodárstva. Spätné zasypávanie však používame len ako poslednú možnosť, pretože má nevýhody: môže podkopávať snahu o opätovné použitie a recykláciu na hodnotnejšie výrobky. Stavebný odpad a odpad z demolácie by sa mal pred zasypaním spracovať, aby sa zabránilo neželaným vplyvom na životné prostredie, napríklad vylúhovaniu látok do podzemných vôd, keďže, ako bolo spomenuté, betón je silne alkalický.
Vlastnosti recyklovaného betónu.
Niektoré experimenty ukázali, že recyklovaný betón je menej pevný a odolný ako betón z prírodného kameniva. To sa dá napraviť primiešaním materiálov, ako sú sadze.

</doc>
<doc id="696464" url="https://sk.wikipedia.org/wiki?curid=696464" title="HESA Šáhid-131">
HESA Šáhid-131

Šáhid-131 je iránsky samovražedný dron vyvinutý spoločnosťou Shahed Aviation Industries a vyrobený spoločnosťou HESA. Svoje označenie dostal z perzského slova šáhid, čo v slovenčine znamená svedok. Hlavnou úlohou tohto bezposádkového lietadla je útočiť na stacionárne pozemné ciele, ktorých súradnice sú vopred známe. Nie je určený na pôsobenie proti pohybujúcim sa cieľom. 
Dron bol oficiálne predstavený v decembri 2021 na vojenskom cvičení Veľký prorok 17. V roku 2022 bolo veľké množstvo týchto bezpilotných lietadiel vyvezených do Ruska, kde sú prevádzkované pod označením Geraň-1.
Konštrukcia.
Šáhid-131 je bezpilotné lietadlo typu "vyčkávacia munícia", ktoré je určené na ničenie pozemných cieľov. Dron má dĺžku 2,6 metra a delta krídlo s rozpätím 2,2 metra. Na konci každého krídla sa nachádzajú stabilizátory. 
Je vybavený rotačným wankelovým motorom Serat 1 s výkonom 38 koní, čo je iránska kópia britského motoru AR 731. Presný dolet dronu nie je známy, hoci odhady rôznych analytikov sa pohybujú v rozpätí od 700 km do 1 000 km (bežne sa uvádza odhad 900 km).
Odhadovaná maximálna vzletová hmotnosť dronu je 135 kg. Šáhid-131 nesie vysoko výbušnú fragmentačnú hlavicu s hmotnosťou 10 až 20 kg. Hoci je takáto bojová hlavica len zlomkom veľkosti hlavice riadenej strely, je stále dostatočne silná na to, aby zdemolovala malú budovu. Hlavica Šáhidu-131 vysoko účinná proti elektrickým transformátorom, rozvodniam a spínacím prístrojom. Tento typ hlavice je však oveľa menej účinný proti bunkrom a väčším budovám.
Dron nemá diaľkové ovládanie, namiesto toho má civilný GPS systém. Bojové nasadenie týchto dronov na Ukrajine odhalilo, že Šáhid-136 je odolný voči protidronovým puškám a systémom elektronického boja. Dron je tiež vybavený primitívnym inerciálnym systémom, ktorý mu umožňuje udržiavať približný kurz a nadmorskú výšku, ak sa dostane do oblasti, kde satelitná navigácia nefunguje. To znamená, že keď vletí do oblasti, kde sú signály GPS potlačené, dron začne odfukovať vietor a prejavia sa aj chyby samotného inerciálneho systému. V závislosti od rýchlosti a smeru vetra môže byť odchýlka vzdialenosti až 5%. Na úseku 5 km to spôsobí chybu 250 metrov. Po opätovnom prijatí signálu GPS však dron vie upraviť svoj let.
Šáhid-131 je geniálny svojou jednoduchosťou. Trup lietadla, vyrobený z materiálu z uhlíkových vlákien, dokáže bez problémov vyrobiť každý domáci majster. Po preskúmaní havarovaných a zostrelených dronov v Saudskej Arábii a na Ukrajine sa zistilo, že pri konštrukcii Šáhidu-131 využíva množstvo západných a čínskych komponentov. Je zjavné, že Iráncom sa podarilo využiť medzery v západných kontrolách vývozu. Nedávno dokonca americký prezident Joe Biden zriadil pracovnú skupinu, ktorá má preskúmať, ako je možné, že 82 % komponentov nájdených v Šáhid-131 a Šáhid-136 pochádza z USA.
Operačné nasadenie.
Útok na Abkajk a Churajs.
Roj Šáhidov-131 bol v septembri 2019 vypustený v počte 25 kusov z iránskej vojenskej základne Omidiyeh a ťažko poškodil dve veľké saudské ropné zariadenia (Abkajk a Churajs).
Ruská invázia na Ukrajinu.
Prvá nepotvrdená správa o tom, že Rusko, zapletené do nevydarenej invázie na Ukrajinu, zamýšľa kúpiť iránske bezpilotné prostriedky, prišla v júli 2021. Definitívne sa to potvrdilo v septembri, keď sa na Ukrajine našli tri typy bezpilotných lietadiel navrhnutých a vyrobených v Iráne - Mohádžir-6, Šáhid-131 a Šáhid-136. Keďže sa Iránci chceli dištancovať od konfliktu medzi Ruskom a Ukrajinou, popreli dodanie svojich dronov Rusku. Neskôr však zmenili svoje stanovisko, avšak uviedli, že predali svoje bezpilotné lietadlá Rusku ešte pred vypuknutím vojny. 
Iránom dodané drony Rusi prefarbili a premenovali ich na Geraň-1 a Geraň-2 (namiesto Šáhid-131 a Šáhid-136). Oba typy sa zapojili do prebiehajúcej ruskej operácie zameranej na zničenie kriticky dôležitých cieľov. Boli vo veľkej miere využívané na zasiahnutie uzlov v ukrajinskej elektrickej sieti a ďalšej kritickej infraštruktúry vo veľkých mestách od Odesy na juhovýchode až po Ľvov v ďalekom na západe krajiny. Pri ich nasadení z Bieloruska a Krymu je možné nimi zasiahnuť prakticky akékoľvek miesto na Ukrajine. 
Hoci sa podarilo veľké množstvo z týchto dronov zostreliť (Ukrajinci uvádzajú úspešnosť 50 až 70 %), spôsobili značné škody. Dňa 30. novembra hovorca Ukrajinských ozbrojených síl tvrdil, že zo 400 iránskych Šáhidov, ktoré boli doteraz vypustené, bolo 340 (85 %) zostrelených. 
Pravdepodobne v dôsledku vyčerpania prvej zásielky dronov z Iránu došlo 17. novembra k útlmu v ich nasadení. Na Ukrajine nastala trojtýždňová prestávka v používaní lietadiel Šáhid-131 a Šáhid-136. Nálety Šáhidov sa obnovili až 7. decembra, pričom ukrajinskej armáde sa 14 z týchto strojov podarilo zostreliť. 
Drony Šáhid lietajú nízko a pomaly a po ich spozorovaní je pomerne ľahké ich zostreliť. O tom svedčia mnohé videá natočené ukrajinskými okoloidúcimi a nahrané na sociálne médiá. Bežne ich zostreľujú jednoduché protilietadlové delá z druhej svetovej vojny, ako aj rakety vzduch-vzduch odpaľované z ukrajinských stíhačiek. Avšak ich nízke radarové a tepelné stopy, ako aj ich nízka letová hladina sťažujú ich detekciu z dostatočne veľkých vzdialeností. Častokrát sú detegované až vtedy, keď sa ocitnú v blízkosti svojho cieľa, čo poskytuje veľmi krátky čas na ich zneškodnenie. Ich jediným zachytiteľným znakom je hluk pripomínajúci kosačku z ich dvojtaktných piestových motorov, ktorý obrancov varuje, odkiaľ sa približujú. Ukrajinskí vojaci v Odese informovali, že po tom, čo sa im počas dňa podarilo zostreliť niekoľko týchto bezpilotných lietadiel, prešli Rusi na nočné útoky. Vie sa prinajmenšom o jednej udalosti, kedy bol ukrajinský pilot nútený sa katapultovať, keď jeho lietadlo zasiahli trosky dronu Šáhid, ktorý zostrelil.
Požívatelia.
 Irán
 Islamské revolučné gardy
 Rusko
 Pozemné vojsko Ruskej federácie - v roku 2022 získalo Rusko od Iránu stovky dronov Šáhid-131 a Šáhid-136.

</doc>
<doc id="696465" url="https://sk.wikipedia.org/wiki?curid=696465" title="Blhovská vrchovina">
Blhovská vrchovina

Blhovská vrchovina je geomorfologickou časťou Bučenskej vrchoviny, podcelku Cerovej vrchoviny. Leží v jej severnej časti, medzi mestami Fiľakovo a Rimavská Sobota. 
Polohopis.
Územie zaberá sever strednej časť pohoria a obklopuje ho na západe Fiľakovská brázda a Bučeň, na juhu susedí Šurická brázda a na juhovýchode Hajnáčska vrchovina. Východne sa nachádzajú Gemerské terasy a Oždianska pahorkatina, geomorfologické časti Rimavskej kotliny a severozápadne nadväzujú Novohradské terasy, časť Lučeneckej kotliny. Vrchovina nezasahuje do Chránenej krajinnej oblasti Cerová vrchovina.
Severnú a západnú časť územia odvodňujú prítoky rieky Suchá v povodí Ipľa, centrálnu a východnú rieka Gortva v povodí Rimavy. Blhovská vrchovina leží v Banskobystrickom kraji, na území okresov Rimavská Sobota a Lučenec a zasahuje na katastrálne územie mesta Fiľakovo a Rimavská Sobota a obcí Bulhary, Šávoľ, Buzitka, Veľké Dravce, Ožďany, Husiná, Gemerček, Hodejov, Konrádovce, Čierny Potok, Šíd, Šurice, Čamovce a Blhovce. Južným okrajom vedie cesta II/571 z Fiľakova do Jesenského, ktorú kopíruje železničná trať Zvolen – Košice, severne prechádza rýchlostná cesta R2 z Lučenca do Rimavskej Soboty.
Turizmus.
Vrchovina patrí v rámci pohoria medzi turisticky menej atraktívne oblasti, no je tu vyznačených niekoľko turistických chodníkov.

</doc>
<doc id="696467" url="https://sk.wikipedia.org/wiki?curid=696467" title="Historická budova Bulharskej národnej banky (Plovdiv)">
Historická budova Bulharskej národnej banky (Plovdiv)

Historická budova Bulharskej národnej banky (), alebo len Budova Bulharskej národnej banky () je bývalá budova banky zo začiatku 20. storočia, ktorá sa nachádza v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka miestneho významu.
Lokalita.
Budova leží v centrálnej časti mesta Plovdiv na ulici „Rajko Daskalov“ ( č. 51 vedľa domu Levski.
Dejiny.
V roku 1896 pripravil architekt Josef Schnitter architektonický plán Plovdivu, pričom v pláne už sa počíta s budovou banky na súčasnom mieste. Pozemok o výmere približne 0,3 hektára na výstavbu budovy bol zakúpený riaditeľstvom Bulharskej národnej banky od Atanasa Samokovlieva v roku 1897. V ten istý rok bola architektovi Jakobovi Heinrichovi Meyerovi pridelená úloha na prípravu projektu. Samotná výstavba budovy sa začala o rok neskôr v roku 1898, pričom Jakob Heinrich Meyer na výstavbu osobne dozeral. Neskôr dozor nad výstavbou budovy prevzal architekt Kamen Petkov. Výstavba budovy bola dokončená v roku 1909.
V roku 1929 bola budova rozšírená podľa projektu Kamena Petkova. Ďalšia rekonštrukcia sa uskutočnila v roku 1974, kedy bola na budove postavená nadstavba.
V roku 1985 bol budove Národným inštitútom pre kultúrne pamiatky pridelený štatút kultúrnej pamiatky miestneho významu.
V roku 2013 Bulharská národná banka podarovala budovu plovdivskému magistrátu výmenou za pozemky v blízkosti pamätníku Skobeleva majka.
Charakteristika.
Budova bola postavená podľa projektu švajčiarskeho architekta Jakoba Heinricha Meyera.
Pre výstavbu sa využili tie najkvalitnejšie materiály privezené z rôznych miest, napríklad tehly a škridle boli privezené z Francúzska a sklá z Budapešti. Budova je trojposchodová. Celková vnútorná plocha budovy dosahuje 5400 m².
Štatút a dôvod pamiatkovej ochrany.
Kategória: kultúrna pamiatka miestneho významu
Roky vyhlásenia: 1985
Dôvody zaradenia medzi kultúrne pamiatky miestneho významu: 

</doc>
<doc id="696471" url="https://sk.wikipedia.org/wiki?curid=696471" title="The Spirit of Memory">
The Spirit of Memory

The Spirit of Memory je názov druhého štúdiového albumu slovenského gitaristu Henryho Tótha. Album v bol v roku 2000 vydaný bez oficiálneho vydavateľa ako nezávislý hudobný projekt. Vybrané skladby z tohoto albumu boli vydané v množstve 12 500 kópií ako multimediálna príloha časopisu "Playboy".

</doc>
<doc id="696473" url="https://sk.wikipedia.org/wiki?curid=696473" title="Svetová výstava 1893">
Svetová výstava 1893

Svetová kolumbovská výstava ( alebo tiež "The Chicago World's Fair") bola v poradí devätnásta svetová výstava. Konala sa v Chicagu pri príležitosti štvorstého výročia objavenia Ameriky Krištofom Kolumbom, v období od 1. mája 1893 do 30. októbra 1893. Počas šiestich mesiacov fungovania expozíciu navštívilo cez 27 miliónov ľudí, čo z nej robí najnavštevovanejšie podujatie v ľudskej histórii. Výstava sa tiež stala nechválne známa ako miesto, kde si vyhliadal svoje obete H. H. Holmes, prvý sériový vrah v dejinách Spojených štátov.
Priebeh.
Výstava sa konala v Spojených štátoch pri príležitosti štvorstého výročia prvej výpravy Krištofa Kolumba, ktorá sa skončila objavením amerického kontinentu. O usporiadateľské práva sa uchádzalo viacero miest, medzi najväčších favoritov patrili New York, či St. Louis. Voľba nakoniec padla na Chicago a toto rozhodnutie sa spočiatku stretalo s veľkým skepticizmom, obzvlášť na Východnom pobreží.
Napriek tomu, že Chicago patrilo medzi medzi najväčšie a najrýchlejšie rastúce mestá Spojených štátov, zvyšok krajiny ich stále vnímal ako zapadákov, miesto bez kultúrneho vyžitia, ktoré bolo nanajvýš dobré na chov dobytka (ktoré predstavovalo veľkú časť miestneho priemyslu). Svetová výstava predstavovala príležitosť pre chicagských architektov vyrovnať sa svojim newyorským kolegom.
Vedúcimi projektantmi sa stali Daniel Burnham a Frederic Law Olmsted, ktorý sa preslávil ako tvorca Central Parku. Vysoké postavenie zastával aj Burnhamov spoločník John Root, ktorý ale v priebehu výstavby dostal zápal pľúc a skonal pred oficiálnym zahájením výstavy.
Burnham a Olmsted sa rozhodli situovať výstavu do Jacksonovho parku (ktorý kedysi projektoval Olmsted) a do parku Midway Plaisance, ktoré sa nachádzali na brehu Michiganského jazera. Na týchto miestach o rozlohe 280 hektárov započala výstavba budov v klasicistickom štýle. Snehovo biela fasáda vysokých pavilónov prežiarila inak špinavé mesto, preto sa o výstave začalo hovoriť ako o Bielom meste.
Burnham a Olmsted si vytýčili za cieľ tromfnúť Eiffelovu vežu, ktorá sa stala nezabudnuteľným symbolom predchádzajúcej svetovej výstavy, ktorú hostil Paríž. Podľa ich slov chceli „preiffelovať“ Eiffela, a preto vyhlásili celoštátny konkurz. Na veľké prekvapenie Burnhama a Olmsteda svoj návrh zaslal aj samotný Eiffel. V Chicagu plánoval postaviť vežu podobnú tej, ktorú skonštruoval v Paríži, avšak ešte o niečo vyššiu. Burnham a Olmsted návrh odmietli. Víťazom sa napokon stal pittsburghský architekt George Ferris, ktorý pre potreby výstavy skonštruoval úplne prvé Ruské kolo (v anglicky hovoriacich krajinách sa tento typ kolotoču dodnes nazýva "Ferris Wheel").
Svetová výstava v Chicagu bola prvou, na ktorej sa okrem hostiteľskej krajiny prezentovali aj iné štáty. Vlastný pavilón prevádzkovalo 46 rôznych národov, vrátane Česka. Počas dňa, ktorý bol zasvätený českej kultúre, koncertoval na výstave Antonín Dvořák. Každá krajina mala zároveň jedného oficiálneho delegáta (napr. Haiti zastupoval Frederic Douglass).
Neoficiálnou súčasťou výstavy bola aj jazdecká šou o Divokom západe, ktorú prevádzkoval Buffalo Bill, jeden z najznámejších Američanov 19. storočia.
Záverečný ceremoniál bol naplánovaný na 30. októbra 1893, ale dva dni pred ukončením výstavy bol starosta mesta a jeden z najpopulárnejších občanov Chicaga Carter Harrison zastrelený. K odpáleniu obrovského ohňostroja tak nikdy nedošlo.
Významní návštevníci.
Na výstavu zavítali aj neskorší prezidenti USA, Benjamin Harrison, Theodore Roosevelt, Woodrow Wilson, či Franklin D. Roosevelt. Výstavu vo svojej autobiografií zmienila aj americká aktivista Helen Kellerová, ktorá sa stala prvou hluchou a slepou absolventkou Harvardovej univerzity. Na výstave ju sprevádzal Alexander Graham Bell. Kellerová stretla v jednom z pavilónov vynálezcu Franka Havena Halla, ktorý skonštruoval tlačiareň na knihy v braillovom písme. Kellerová a Hall sa vzápätí objali.
Na výstave boli prítomní aj vynálezcovia Thomas Edison či Nikola Tesla, ktorého striedavý prúd osvetľoval celý areál. Mark Twain cestoval do Chicaga za účelom výstavy, ale pre chorobu strávil celé dni na hotelovej izbe a expozíciu si napokon nikdy nepozrel. V prestrojení sa ulicami parku prechádzal František Ferdinand. Medzi návštevníkmi bol aj spisovateľ H. P. Lovecraft. Na výstave vystupoval Harry Houdini.
Prítomná bola aj Molly Brownová, ktorá neskôr dostala prezývku Nepotopiteľná, keď prežila skazu Titanicu. Francis Millet, hlavný dizajnér výstavy, toľko šťastia nemal a stal sa jednou z obetí nešťastia.
Výstavu pravidelne navštevoval aj prvý americký sériový vrah H. H. Holmes, ktorý v dave hľadal svoje budúce obete.
Vynálezy predstavené na výstave.
Bertha Palmerová predstavila na veľtrhu koláč Brownie.
Ambrose Straub preslávil na výstave svoj nový výrobok - arašidové maslo.
William Morrison skonštruoval pre pavilón dopravy prvý funkčný elektrický automobil.
Striedavý prúd Nikoly Tesly bol pre účely výstavy prvýkrát využitý vo veľkej miere.
George Ferris postavil prvé Ruské kolo.
Výstava v populárnej kultúre.
Záujem o výstavu ako aj o sériového vraha Holmesa oživil americký spisovateľ Erik Larson svojou knihou "The Devil in the White City" (česky kniha vyšla pod názvom "Ďábel v Bílem městě"). V tomto diele z žánru literatúry faktu sa Larson paralelne sústredí na výstavu, ako aj na osud Holmesa. Časť knihy sa venuje aj Patrickovi Prendergastovi, ktorý zavraždil starostu Harrisona.
Leonardo DiCaprio odkúpil práva na sfilmovanie tohto diela. Pôvodne sa mal natočiť film, ale napokon na námet diela vznikne seriál. Účinkovať by v ňom mal Keanu Reeves.
Výstava poslúžila ako námet k videohre "". Dej hry sa odohráva vo fiktívnom meste v oblakoch Columbia, ktoré bolo súčasťou expozície.

</doc>
<doc id="696474" url="https://sk.wikipedia.org/wiki?curid=696474" title="CitizenGO">
CitizenGO

CitizenGO je lobbingová organizácia s ultrakonzervatívnymi postojmi, ktorá bola založená v Madride (Španielsko) v roku 2013 ako súčasť združenia HazteOir, ktoré neskôr pohltila samotná CitizenGO.
Prostredníctvom svojej online platformy podporuje zapojenie občanov do sociálnych záležitostí a politických procesov týkajúcich sa ochrany života, rodiny a slobody. Na medzinárodnej úrovni propaguje petície proti manželstvám osôb rovnakého pohlavia, potratom a eutanázii.
CitizenGO sa snaží ovplyvňovať politických lídrov, legislatívu a firmy prostredníctvom svojich kampaní.
História.
CitizenGO vznikla ako nadácia v Španielsku v auguste 2013 zo združenia HazteOir, ktoré založil Ignacio Arsuaga Rato v roku 2001. Arsuaga sa inšpiroval knihou "The MoveOn Effect".
Od júla 2014 do roku 2018 bol Álvaro Zulueta generálnym riaditeľom organizácie CitizenGO.
Sídlo organizácie CitizenGO sa nachádza v Madride a pôsobí v 15 krajinách na štyroch kontinentoch. V roku 2018 dosiahla organizácia počet 10 miliónov aktívnych používateľov, ktorí podporili aspoň jednu z kampaní organizácie týkajúcu sa ochrany života, rodiny a základných slobôd. Financovanie organizácie zabezpečujú online dary od jej členov, ktoré novinár J. Lester Feder odhadol na desaťtisíce eur mesačne.
CitizenGO bola označená ako ultrakonzervatívna a ultrakatolícka organizácia.
Priebeh a financovanie kampaní.
CitizenGO funguje podobne ako iné petičné stránky na internete. V prípade petície online, sa k nej môžu užívatelia pripojiť podpísaním formulára na stránke web. Návštevníci, ktorí si vyberú kauzu, s ktorou sa stotožňujú, pridajú svoje údaje - meno a mailovú adresu, čo znamené, že takto „podpíšu“ svoju pripojenie.
Kampane a tím CitizenGO sú úplne závislé od online darov od aktívnych občanov;  nedostáva peniaze od vlád ani od súkromných spoločností. CitizenGO objasnila, že za žiadnych okolností neprijíma príspevky od vlád ani od verejných inštitúcií.
Aktivita.
Zakladateľom nadácie je Ignacio Arsuaga, vzdialený synovec španielskeho politika a deviateho výkonného riaditeľa Medzinárodného menového fondu (MMF) Rodrigo Rato. CitizenGO sa prezentuje ako komunita aktívnych občanov so zámerom slúžiť spoločnosti v oblasti ochrany a podpory života, rodiny a (náboženskej) slobody.
V praxi organizácia slúži ako nástroj na získavanie zástancov neokonzervatívnej politickej agendy a centralizáciu protestných akcií proti právu na potrat, manželstvám osôb rovnakého pohlavia, asistovanej reprodukcii. 
Význačné kampane.
Spojené štáty.
DC Comicsx.
Po tom, čo sa jedna petícia CitizenGO rozšírila virálne, sa  DC Comics rozhodlo zrušiť „Second Coming“ („Druhý príchod“), rúhavú sériu o Ježišovi. Verejné pobúrenie náboženských komunít si všimla televízia  Fox News. Odpoveďou na tvrdenia, že seriál je „poburujúci a rúhačský“, DC Comics stiahlo publikáciu tesne pred jej premiérou, naplánovanou na 6. marca 2019.
Netflix.
V roku 2018 CitizenGO spustila petíciu vyzývajúcu  zrušenie vianočného extra programu Porta dos Fundol, v ktorom je Ježiš zobrazený ako homosexuál, Panna Mária ako cudzoložnica a apoštoli ako alkoholici. 
V roku 2019 organizácia CitizenGO spustila druhú petíciu, tentoraz odsudzujúcu film Cuties, v ktorom boli neplnoletí prezentovaní hypersexuálnym spôsobom. 
V roku 2021 spustila tiež petíciu, v ktorej žiada Netflix, aby odstránil kreslený film Paradise P.D., v ktorom je Ježiš zobrazený ako násilník.
Právo na život
V júni 2022 CitizenGO mobilizovala prostredníctvom konferencií OSN, petície online  a ďalšie akcie za zrušenie rozsudku Roe vs. Wade, súdny proces z roku 1973, v ktorom Najvyšší súd USA rozhodol, že americká ústava chráni slobodu tehotnej ženy rozhodnúť sa pre prerušenie tehotenstva bez nadmerných vládnych obmedzení. 
Prípad Roe vs. Wade zmenila americkú politiku a rozdelila veľkú časť Spojených štátov na hnutia za a proti potratom, pričom aktivizovala občianske hnutia na oboch stranách. 
V roku 2022, keď pripadla do úvahy možnosť zrušenia rozsudku, CitizenGO argumentovala, že „ľudské práva sa začínajú počatím“ a že „aj nenarodeným deťom prináležia práva“. 
Najvyšší súd Spojených štátov napokon zrušil rozsudok Roe vs. Wade okrem iného z dôvodu, že hmotné právo na prerušenie tehotentva nie je „hlboko zakorenené v histórii alebo tradícii tohto národa“.
Disney.
CitizenGO v priebehu rokov zorganizovala protesty v sídlach spoločnosti Disney na celom svete. V roku 2020 sa CitizenGO zúčastnila na valnom zhromaždení spoločnosti Disney, kde pred generálnym riaditeľom spoločnosti Disney Bobom Chapekom verejne odsúdila pokus o LGBT indoktrináciu detí.
V roku 2022 CitizenGO spustila kampaň na podporu floridského guvernéra Rona DeSantisa za jeho návrh zákona o rodičovských právach pri výchove a vzdelávaní, ktorý posilňuje základné právo rodičov pri rozhodovaní o výchove a kontrole svojich detí v škole.
Pakistan.
Platforma MasLibres.org (patriaca CitizenGO), okrem iných podobných internetových petičných stránok, dosiahla prostredníctvom podpisov a spolupráce s ďalšími webovými stránkami s občianskou účasťou prepustenie a odchod Asie Bibiovej z Pakistanu šesť mesiacov po tom, ako najvyšší súd zamietol obvinenia z údajného trestného činu rúhania a po 9 rokoch bola z väzenia prepustená na slobodu.
Okrem iných akcií organizovala CitizenGO po celom svete pôstne noci na podporu Asie Bibiovej a uverejňovala inzeráty vo významných novinách po celom svete, v ktorých vyzývala najvyšších predstaviteľov, aby podporili jej prepustenie. Takisto boli doručené tisíce podpisov na pakistanské veľvyslanectvá vo viacerých európskych mestách.  
Sudan.
V roku 2017 CitizenGO zhromaždila viac ako 400 000 podpisov žiadajúcich oslobodenie Petra Jaška kresťanského humanitárneho spolupracovníka pôvodom Čecha, ktorý odišiel do sudánskeho Darfúru, aby pomohol dieťaťu zranenému sudánskou políciou. Spolu s dvoma kresťanskými pastormi a jedným sudánskym aktivistom, tiež kresťanom, bol obvinený z najmenej siedmich trestných činov, za ktoré hrozí trest smrti, vrátane financovania povstaleckých hnutí, špionáže a sprisahania proti štátu.
Argentina.
V auguste 2022 doručila organizácia CitizenGO do kancelárií DirecTV v Buenos Aires (Argentína) takmer 70 000 podpisov, ktorými žiadala, aby vo svojom programe ponechala katolícky kanál EWTN.
Podľa agentúry ACI Prensa toto rozhodnutie DirecTV by bolo bývalo poškodilo približne päť miliónov katolíckych domácností, ktoré by už neboli mohli prijímať bezplatný signál EWTN v Argentíne, Čile, Kolumbii, Ekvádore, Peru, Uruguaji a na niektorých karibských ostrovoch, akými sú Barbados, Trinidad a Tobago, Aruba a Curaçao.

</doc>
<doc id="696477" url="https://sk.wikipedia.org/wiki?curid=696477" title="Breath &amp; Blue">
Breath &amp; Blue

Breath &amp; Blue je kompilácia zložená z pôvodného debutového albumu, "Breath", nového štúdiového albumu, "Blue", a niekoľkých hudobných bonusov z nahrávania, ktorý pod týmto spoločným názvom vydal v roku 2006 cez hudobné vydavateľstvo Forza Music slovenský gitarista Henry Tóth. 

</doc>
<doc id="696478" url="https://sk.wikipedia.org/wiki?curid=696478" title="Nie je čas zomrieť">
Nie je čas zomrieť

Nie je čas zomrieť () je americko-britský špionážny, akčný krimitriler režiséra Caryho Joji Fukunagu, v poradí dvadsiata piata oficiálna Bondovka. V hlavnej úlohe Jamesa Bonda sa naposledy predstavil britský herec Daniel Craig. Film uzatvára Craigovu pentalógiu, ktorá sa začala v "Casino Royale" (2006) a pokračovala v "Quantum of Solace" (2008), "Skyfall" (2012) a "Spectre" (2015). Film sa stal zatiaľ najdrahšou Bondovkou aká bola kedy natočená. Mal premiéru 28. septembra 2021 v Londýne a za necelé dva roky stihol zarobiť vyše 775 miliónov dolárov.
V slovenčine sa film dočkal dvoch dabingov. V prvom pre Sunrise Studio dabuje Bonda Miloslav Kráľ a v druhej novšej verzii pre TV JOJ sa zhostil hlavnej role Ján Galovič. V Česku daboval agenta 007 Jiří Dvořák. Dabing vyrobila pre MagicBox tvorivá skupina Josefa Petráska v štúdiu Pro-Time.
Dej.
James Bond, agent 007, skončil aktívnu službu a užíva si zaslúžený oddych na Jamajke. Pokoj však nemá dlhé trvanieobjaví sa totiž jeho starý priateľ Felix Leiter z CIA a požiada ho o pomoc. Misia na záchranu uneseného vedca sa ukáže byť oveľa zradnejšou, ako spočiatku vyzerala. Bond sa počas nej dostane na stopu nevyspytateľného zločinca, ktorý disponuje nebezpečnou a veľmi ničivou novou technológiou.

</doc>
<doc id="696479" url="https://sk.wikipedia.org/wiki?curid=696479" title="Leopold Okulicki">
Leopold Okulicki

Leopold Okulicki (krycie meno Kobra, Niedźwiadek; * 12. november 1898 (?), Bratučice – † 24. december 1946, Moskva) bol generál poľskej armády a posledný veliteľ protinacistickej tajnej Armie Krajowej počas druhej svetovej vojny. Po vojne ho zatkla sovietska NKVD a zomrel, kým bol zadržiavaný vo väznici Butyrka v Moskve.
Životopis.
Okulicki sa narodil v novembri 1898 v Bratučiciach v Bochnianskej župe v rakúsko-uhorskej časti rozdeleného Poľska („Galícia“). Presný dátum jeho narodenia nie je známy, pretože záznam o narodení sa v poľských archívoch nezachoval a sám Okulicki používal dva dátumy: 11. novembra a 13. novembra. V roku 1910 vstúpil do miestneho gymnázia a po roku 1913 bol aj aktívnym členom streleckého zväzu. V nasledujúcom roku, vo veku 16 rokov, po absolvovaní základného vojenského výcviku, Okulicki zložil poddôstojnícke skúšky. Po vypuknutí prvej svetovej vojny, v októbri 1915, opustil školu a dobrovoľne sa prihlásil do poľských légií, kde s vyznamenaním slúžil v 3. pešom pluku.
Zostal v poľskej armáde a bojoval v rôznych jednotkách počas prvej svetovej vojny aj nasledujúcej poľsko-boľševickej vojny (19191921), pričom bol vyznamenaný najvyšším poľským vojenským radom Virtuti Militari. V medzivojnovom období zostal v armáde a v roku 1925 absolvoval prestížnu Varšavskú vojenskú akadémiu. Potom Okulicki nastúpil na miesto na veliteľstve miestneho zboru v Hrodne. Do konca 30. rokov 20. storočia vyučoval v pechotnom výcvikovom stredisku v Rembertówe a stal sa veliacim dôstojníkom poľskej 13. pešej divízie.
Nacistická okupácia.
V roku 1939 sa stal veliteľom jedného z oddelení poľského Hlavného veliteľstva. Po tom, ako Edward Rydz-Śmigły evakuoval svoj štáb z Varšavy, Okulicki zostal v poľskom hlavnom meste a počas obliehania Varšavy slúžil na rôznych postoch. Po kapitulácii poľských jednotiek brániacich hlavné mesto sa Okulicki vyhol zajatiu Nemcami a pripojil sa k "Służbe Zwycięstwu Polski", jednej z prvých tajných odbojových organizácií vytvorených v nacistami a Sovietmi okupovanom Poľsku. V januári 1940 sa presťahoval do Lodže, kde prevzal funkciu veliteľa miestnej oblasti tejto organizácie. Po krátkom pôsobení na veliteľstve bol preložený do Sovietmi okupovaného Ľvova a stal sa vedúcim tejto oblasti.
Sovietska okupácia.
V januári 1941 ho zatkla NKVD, bol väznený a mučený v rôznych sovietskych väzniciach. Po dohode Sikorski-Mayski z roku 1941 bol prepustený a vstúpil do poľskej armády znovu vytvorenej v ZSSR, kde prevzal funkciu náčelníka štábu. Po krátkom období vo funkcii veliaceho dôstojníka poľskej 7. pešej divízie bol presunutý do Londýna na výcvik do výcvikového tábora Cichociemni a potom prevezený do okupovaného Poľska. V júli 1944, počas operácie Búrka, sa stal veliteľom 2. ešalónu Armie Krajowej. Generál Bór-Komorowski, ktorý predvídal svoje zatknutie Sovietmi po Varšavskom povstaní, ho vymenoval za svojho zástupcu a nástupcu. Okulicki bojoval v povstaní, okrem iných funkcií bol náčelníkom štábu AK. Po kapitulácii povstania sa mu podarilo vyhnúť zajatiu Nemcami a presunul sa do Krakova, odkiaľ začal reorganizovať AK. Dňa 3. októbra 1944 sa stal veliteľom celej organizácie. Po prevzatí Poľska Sovietmi 19. januára 1945 nariadil rozpustenie AK, pretože sa obával, že budúca existencia spojeneckých síl v Poľsku by viedla len k tomu, že by Sovieti zavraždili alebo zatkli viac ľudí. Štruktúry podzemného štátu zostali v utajení.
V marci 1945 NKVD zatkla vedúcich predstaviteľov poľského podzemného štátu vrátane generála Leopolda Okulického a vládneho delegáta Jana Stanisława Jankowského a súdila ich v Moskve. Podľa slov Okulického „v porovnaní s NKVD sú metódy gestapa detskou hrou.“ Bol odsúdený na 10 rokov väzenia v zinscenovanom Procese šestnástich a zomrel 24. decembra 1946 vo väznici Butyrka v Moskve.

</doc>
<doc id="696482" url="https://sk.wikipedia.org/wiki?curid=696482" title="Europa clipper">
Europa clipper



</doc>
<doc id="696487" url="https://sk.wikipedia.org/wiki?curid=696487" title="Neberte nám princeznú (album)">
Neberte nám princeznú (album)



</doc>
<doc id="696489" url="https://sk.wikipedia.org/wiki?curid=696489" title="99 % – občiansky hlas">
99 % – občiansky hlas



</doc>
<doc id="696490" url="https://sk.wikipedia.org/wiki?curid=696490" title="Magyar Fórum – Maďarské fórum">
Magyar Fórum – Maďarské fórum



</doc>
<doc id="696491" url="https://sk.wikipedia.org/wiki?curid=696491" title="VZDOR – strana práce">
VZDOR – strana práce



</doc>
<doc id="696493" url="https://sk.wikipedia.org/wiki?curid=696493" title="Humanistické gymnázium svätých Cyrila a Metoda (Plovdiv)">
Humanistické gymnázium svätých Cyrila a Metoda (Plovdiv)

Humanistické gymnázium svätých Cyrila a Metoda (), je budova školy z konca 19. storočia, ktorá sa nachádza v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka miestneho významu.
Ďalšie názvy.
Škola bola počas svojej existencie známa aj ako Gymnázium svätých Cyrila a Metoda (), Plovdivské mužské gymnázium (), Eparchijská triedna škola svätých Cyrila a Metoda (), Gymnázium kniežaťa Alexandra I. (), Centrálna škola svätých Cyrila a Metoda (), Seminár svätých Cyrila a Metoda (), Oblastné reálne gymnázium (), Štátne mužské gymnázium kniežaťa Alexandra I. (), Mužské gymnázium kniežaťa Alexandra I. (), alebo Mužské gymnázium Dimităra Blagoeva ().
Lokalita.
Budova leží v centrálnej časti mesta Plovdiv na ulici „Chan Kubrat“ ( č. 15.
Dejiny a charakteristika budovy.
Budova bola postavená podľa projektu talianskeho architekta Pietra Montaniho, ktorý bol od roku 1881 hlavným architektom Východnej Rumélie. Budova bola postavená v roku 1885 a v tom istom roku sa do budovy presťahovalo dnešné gymnázium, vtedy pod názvom "Štátne mužské gymnázium kniežaťa Alexandra I."
Zaujímavým prvkom budovy je rozľahlá aula, ktorej steny sú zdobené ornamentami, ktoré zhotovili umelci Ivan Mrkvička a Anton Mitov. 
V súčasnosti v budove sídlia dve školy a to samotné "Humanistické gymnázium svätých Cyrila a Metoda" a "Základná škola kniežaťa Alexandra I." ().
Humanistické gymnázium svätých Cyrila a Metoda.
Škola bola prvýkrát otvorená 1. septembra 1850 ako "Eparchijská triedna škola svätých Cyrila a Metoda". Založil ju Najden Gerov.
V roku 1868 škola získala štatút gymnázia na základe súhlasu (tzv. irade) vydaného Vysokou portou, ktorý odobril veľký vezír Ali Paša. Stalo sa tak prvou školou gymnaziálneho typu otvorenou na území dnešného Bulharska. Škola sa zároveň presťahovala do novej budovy, tzv. Žltej školy. V roku 1873 gymnázium opustili jeho prví absolventi. Škola fungovala do Aprílového povstania v roku 1876. Následne bola zatvorená a budova školy fungovala v priebehu Rusko-tureckej osloboditeľskej vojny v rokoch 1877 – 1878 ako nemocnica. V roku 1878 bola škola znovu otvorená, najskôr len ako trojročná reálna škola a v roku 1880 ako "Oblastné reálne gymnázium". 
Po zjednotení Bulharska sa 20. októbra 1885 škola presunula do súčasnej budovy, tentoraz už ako "Štátne mužské gymnázium kniežaťa Alexandra I." Otváracieho ceremoniáli sa zúčastnil bulharský knieža Alexander I., takmer celá vláda, ako aj Stefan Stambolov.
Štatút a dôvod pamiatkovej ochrany.
Kategória: kultúrna pamiatka miestneho významu

</doc>
<doc id="696496" url="https://sk.wikipedia.org/wiki?curid=696496" title="Anaplasique oligodendrogliome">
Anaplasique oligodendrogliome



</doc>
<doc id="696498" url="https://sk.wikipedia.org/wiki?curid=696498" title="Dlhý vrch (vrch v Spišsko-gemerskom krase)">
Dlhý vrch (vrch v Spišsko-gemerskom krase)

Dlhý vrch () je vrch v Spišsko-gemerskom krase, krajinnom celku Slovenského rudohoria. Leží nad Telgártom, približne severne od Revúcej.
Poloha.
Nachádza sa v strednej časti Spišsko-gemerského krasu, v geomorfologickom podcelku Muránska planina. Leží v Banskobystrickom kraji, v okrese Brezno a na katastrálnom území obce Telgárt. Najbližšími sídlami sú západne situovaná Červená Skala a Šumiac, severne sa nachádza Telgárt, juhozápadne Muránska Huta a východne Rejdová. Vrch patrí do ochranného pásma Národného parku Muránska planina.
Opis.
Dlhý vrch leží na severnom okraji Muránskej planiny, priamo nad údolím Hrona. Severným smerom dominujú Nízke Tatry s vrcholmi Stredná hoľa (), Kráľova hoľa () a Kráľova skala (), rovnakým smerom leží aj Gregová (), východne sa nachádza Ondrejisko (), Borovniak (), Trsteník (), Homoľa () a Priehybka (), južne Kyprov (), Stolica (), Magura () a Čelo () a západne Šiance (), Veľký Cigán (), Lopušná () a Grúň (). Oblasť je súčasťou povodia rieky Hron, ktorý odvodňuje severné svahy, vodu z južných odvádza potok Stračaník. Na vrchol nevedie značená turistická trasa. Severným úpätím vedie popri Hrone cesta I/66 z Brezna do Popradu a železničná trať Červená Skala – Margecany.
Výhľady.
Vrchol pokrýva nesúvislý riedky lesný porast, ktorý umožňuje rozhľad. Pri vhodných podmienkach sú pozorovateľné okolité vrchy Spišsko-gemerského krasu, Nízkych Tatier a Stolických vrchov.
Prístup.
Na vrchol nevedie značený turistický chodník a prístup je tak možný neznačenými lesnými chodníkmi z blízkeho Telgártu alebo Červenej Skaly.

</doc>
<doc id="696507" url="https://sk.wikipedia.org/wiki?curid=696507" title="Dan Přibáň">
Dan Přibáň

Dan Přibáň (* 7. januára 1976, Praha) je český novinár, režisér a cestovateľ, známy svojimi kurióznymi expedíciami po svete na žltých trabantoch. Niekoľkých jeho expedícii sa na motocykli zúčastnil aj slovenský cestovateľ Marek Slobodník.
Biografia.
Od roku 2002 do roku 2008 pôsobil ako redaktor portálu "iDNES.cz" a časopisu "ABC". V rokoch 2008 až 2009 bol šéfredaktorom populárno-vedeckého časopisu "VTM Science". V súčasnosti pôsobí ako nezávislý novinár a venuje sa najmä cestovateľským výpravám po exotických krajinách.
Trabanty.
Dan Přibáň je náčelníkom cestovateľských projektov, ktoré organizuje pod názvom "Transtrabant".
V júli 2007 sa vydal na prvú trabantovú výpravu, nazvanú „Trabantom Hodvábnou cestou“. V roku 2009 uskutočnil cestu naprieč Afrikou a v októbri 2012 odštartoval cestovateľský projekt „Trabantom naprieč Južnou Amerikou“. V apríli 2015 zahájil expedíciu do Tichomoria a v roku 2019 prezentoval v kinách film "Trabantom tam a zasa naspäť". Přibáň potom ohlásil koniec trabantích expedícii, no avizuje ďalšie cestovateľské plány s inými vozidlami špecifickej žltej farby.

</doc>
<doc id="696512" url="https://sk.wikipedia.org/wiki?curid=696512" title="Exposition internationale des arts décoratifs et industriels modernes">
Exposition internationale des arts décoratifs et industriels modernes



</doc>
<doc id="696513" url="https://sk.wikipedia.org/wiki?curid=696513" title="Čínski Indonézania">
Čínski Indonézania

Čínski Indonézania (Indonézsky: "Orang Tionghoa Indonesia") a hovorovo Chindo alebo len Tionghoa sú Indonézania, ktorých predkovia prišli z Číny približne v posledných ôsmich storočiach. Čínski Indonézania sú štvrtou najväčšou komunitou Číňanov na svete po Thajsku, Malajzii a Spojených štátoch.
Číňania a ich indonézski potomkovia žijú na indonézskom súostroví minimálne od 13. storočia. Mnohí z nich prišli spočiatku ako pocestní (dočasní obyvatelia) s úmyslom vrátiť sa domov v starobe, niektorí však v regióne zostali ako ekonomickí migranti. Ich populácia sa rýchlo rozrástla počas koloniálneho obdobia, keď boli najímaní pracovníci z ich domovských provincií v južnej Číne. K diskriminácii čínskych Indonézanov dochádzalo od začiatku holandského kolonializmu, hoci vládne politiky zavedené od roku 1998 sa to snažili napraviť. Odpor voči ekonomickým schopnostiam etnických Číňanov vzrástol v 50. rokoch 20. storočia, keď mali pôvodní indonézski obchodníci pocit, že nemôžu zostať konkurencieschopní. V niektorých prípadoch vládne opatrenia šírili stereotyp, že podniky vlastnené etnickými Číňanmi sú skorumpované. Hoci ázijská finančná kríza v roku 1997 vážne narušila ich obchodné aktivity, reforma vládnej politiky a legislatívy odstránila viaceré politické a sociálne obmedzenia pre čínskych Indonézanov.
Rozvoj miestnej čínskej spoločnosti a kultúry je založený na troch pilieroch: klanových združeniach, etnických médiách a školách s vyučovacím jazykom čínskym, ktoré prekvitali v období čínskeho nacionalizmu v posledných rokoch vlády dynastie Čching a počas druhej čínsko-japonskej vojny. Rozdiely v cieli nacionalistických nálad však spôsobili nesúlad názorov v obyvateľstve. Jedna skupina podporovala politické reformy v Číne, zatiaľ čo iní sa usilovali o zlepšenie postavenia v miestnej politike. Vláda nového poriadku (1967 - 1998) demontovala piliere etnickej čínskej identity v prospech asimilačnej politiky ako riešenia tzv. „čínskeho problému“.
Čínske indonézske obyvateľstvo Jávy tvorí takmer polovicu národnej populácie tejto skupiny. Vo všeobecnosti sú viac urbanizovaní ako pôvodné indonézske obyvateľstvo, ale v celej krajine stále existujú významné vidiecke a poľnohospodárske komunity. Klesajúca pôrodnosť viedla k posunu populačnej pyramídy smerom nahor, keďže sa zvyšuje priemerný vek. Emigrácia prispela k úbytku obyvateľstva a v druhej polovici 20. storočia vznikli komunity v priemyselnejšie rozvinutých krajinách. Niektorí sa zúčastnili na repatriačných programoch do Čínskej ľudovej republiky, iní emigrovali do susedného Singapuru a západných krajín, aby unikli protičínskym náladám. Medzi zámorskými obyvateľmi je ich identita výrazne viac indonézska ako čínska.
Klasifikácia.
Pojem „Čínsky Indonézan“ nebol nikdy jasne definovaný, najmä pre obdobie pred rokom 1900. Pred 20. storočím neexistovala indonézska identita ani národnosť. Etnopolitická kategória „Chan“ Číňan bola tiež slabo definovaná pred vzostupom moderného čínskeho nacionalizmu koncom 19. storočia. V najširšom zmysle sa pojem „čínsky Indonézan“ používa na označenie každého, kto pochádza alebo má predka z územia dnešnej Číny. Toto používanie je problematické, pretože spája Chanov s inými etnickými skupinami pod čínskou nadvládou. Napríklad admirál Čeng Che (1371 - 1433), ktorý viedol niekoľko čínskych námorných výprav do juhovýchodnej Ázie, bol moslim z Jün-nanu a nemal čínskych predkov, napriek tomu je všeobecne charakterizovaný ako „Číňan“. Toto široké používanie je problematické aj preto, že uprednostňuje líniu pôvodu z Číny pred všetkými ostatnými líniami a môže byť v rozpore s vlastnou identitou jednotlivca. Mnohí ľudia, ktorí sa identifikujú ako čínski Indonézania, majú zmiešaný čínsky a indonézsky pôvod. Všeobecne sa predpokladá, že indonézsky prezident Abdurrahman Wahid (1940 - 2009) má určitý čínsky pôvod, ale sám sa za Číňana nepovažoval.
Niektoré užšie použitia tohto termínu sa zameriavajú na kultúru a definujú ich ako „čínskych Indonézanov“, tých ktorí sa rozhodli uprednostniť svoj čínsky pôvod, najmä tých, ktorí majú čínske mená alebo vyznávajú aspekty čínskeho náboženstva alebo kultúry. V rámci tejto kultúrnej definície sa bežne rozlišuje medzi peranakanskými a totokovými Číňanmi. O Peranakanoch sa vo všeobecnosti hovorilo, že majú zmiešaný čínsky a miestny pôvod a že sa u nich vyvinula hybridná kultúra, ktorá zahŕňa prvky čínskej aj miestnej kultúry. O Totokoch sa vo všeobecnosti tvrdilo, že sú migrantmi prvej generácie a zachovali si silnú čínsku identitu.
Iné definície sa zameriavajú na postupnosť právnych klasifikácií, ktoré oddelili „Číňanov“ od ostatných obyvateľov súostrovia. Holandská Východoindická spoločnosť aj holandská koloniálna vláda (od roku 1815) uplatňovali na svojich poddaných komplexné systémy etnickej klasifikácie na základe náboženstva, kultúry a miesta pôvodu. Čínski Indonézania boli niekedy klasifikovaní ako „domorodci“, niekedy ako „Číňania“, niekedy ako „cudzí orientálci“, čo bola kategória, ktorá zahŕňala Arabov, Indov a Siamčanov. Po získaní nezávislosti sa komunita rozdelila na tých, ktorí prijali indonézske občianstvo, a tých, ktorí ho neprijali. Za nového poriadku prezidenta Suharta boli občania čínskeho pôvodu formálne klasifikovaní ako „indonézski občania cudzieho pôvodu“ ("Warga Negara Indonesia keturunan asing"). Vo verejnom diskurze boli od rodených Indonézanov odlišovaní ako tzv. „nepôvodný“ ("non-native", "non-pribumi" alebo "non-pri").
Pôvod.
Čínski prisťahovalci na indonézskom súostroví takmer výlučne pochádzali z rôznych etnických skupín, najmä z národa Tanka z dnešných provincií Fu-ťien a Kuang-tung v južnej Číne, oblastí známych svojou regionálnou rozmanitosťou. Takmer všetci čínski Indonézania sú buď otcovskí potomkovia týchto prvých prisťahovalcov, alebo noví prisťahovalci narodení v pevninskej Číne.
Prvou skupinou Číňanov, ktorí sa vo veľkom počte usadili, aby unikli zákazu vstupu na pobrežie, boli najviac postihnutí ľudia Tanka (národnosť), ďalší prišli v oveľa menšom počte, Teochews z Čchao-čou, Hakka z okresu Čcheng-siang (teraz premenovaný na Mej-sien), Chuej-čou a vidieckeho okresu Ta-pu (v jazyku Hakka sa vyslovuje Thaipo), Kantončania z Kuang-tungu a rôzne etnické skupiny s rôznymi dialektmi, ktoré opustili obchodné mestské prístavy v južnom Fu-ťiene, vrátane etnických Tanka, Hakka atď. Potomkovia hokkienských Tanka sú dominantnou skupinou vo východnej Indonézii, na strednej a východnej Jáve a na západnom pobreží Sumatry. Teochews, južní susedia Hokkienov, sa nachádzajú na celom východnom pobreží Sumatry, v súostroví Riau a na západnom Borneu. Na Sumatre boli uprednostňovaní ako robotníci na plantážach, ale stali sa z nich obchodníci v regiónoch, kde Hokkieni nemajú veľké zastúpenie.
V rokoch 1628 až 1740 žilo v Batávii a na ostrove Jáva viac ako 100 000 Hakkov z Chuej-čou.
Na rozdiel od Hokkienov a Teochewov pochádzajú Hakkovia z hornatých vnútrozemských oblastí Kuang-tungu a nemajú námornú kultúru. Vzhľadom na neproduktívny terén ich domovského regiónu Hakkovia emigrovali z ekonomickej núdze v niekoľkých vlnách v rokoch 1850 až 1930 a boli najchudobnejšími zo skupín čínskych prisťahovalcov. Hoci spočiatku obývali banské centrá západného Bornea a ostrova Bangka, koncom 19. storočia Hakkov prilákal rýchly rast Batávie a Západnej Jávy. 
Kantonci, podobne ako Hakkovia, boli v celej juhovýchodnej Ázii známi ako baníci. Ich migrácia v 19. storočí smerovala prevažne do cínových baní Bangka pri východnom pobreží Sumatry. Kantonci, tradične ako zruční remeselníci, ťažili z úzkych kontaktov s Európanmi v Kuang-tungu a Hongkongu, pretože sa učili o strojoch a priemyselnom úspechu. Na Jávu sa prisťahovali približne v rovnakom čase ako Hakka, ale z iných dôvodov. V indonézskych mestách sa z nich stali remeselníci, strojári a majitelia malých podnikov, reštaurácií a hotelov. Kantónci sú rovnomerne rozptýlení po celom súostroví a ich počet je oveľa nižší ako počet Hokkienov alebo Hakkov. V dôsledku toho je ich úloha v čínskych komunitách druhoradá.

</doc>
<doc id="696514" url="https://sk.wikipedia.org/wiki?curid=696514" title="Gemerské terasy">
Gemerské terasy

Gemerské terasy sú geomorfologickou časťou Rimavskej kotliny, podcelku Juhoslovenskej kotliny. Zaberajú nivy riek Rimava, Blh a Slaná v okrese Revúca, Rimavská Sobota a Rožňava. 
Polohopis.
Územie zaberá juhovýchodnú časť Juhoslovenskej kotliny, presnejšie južnú časť Rimavskej kotliny. Južne susedí Petrovská vrchovina a Hostická kotlina, západne Hajnáčska vrchovina, Blhovská vrchovina a Oždianska pahorkatina, severne Cinobanské predhorie, Rimavské podolie, Pokoradzská tabuľa, Valická pahorkatina a Licinská pahorkatina a východne Koniarska planina, Plešivská planina, Silická planina a Gemerská pahorkatina. Západnú časť územia odvodňujú prítoky Rimavy, strednú časť prítoky Blhu a východnú rieka Slaná.
Gemerské terasy ležia v Banskobystrickom kraji, na území okresov Rimavská Sobota a Revúca, no východným okrajom zasahujú malou časťou aj do okresu Rožňava v Košickom kraji. Z významných sídiel sa v západnej časti nachádza Rimavská Sobota a Jesenské, v južnej Rimavská Seč a Lenartovce a vo východnej Tornaľa a Plešivec. Územím vedie rýchlostná cesta R2 a cesta I/16 z Lučenca do Rožňavy, I/67 z Tornale do Maďarska, I/72 z Rimavskej Soboty do Hnúšte a cesta II/571 z Fiľakova cez Jesenské do Lenartovec. Od západu na východ vedie i železničná trať Zvolen – Košice a severne aj železničná trať Brezno – Jesenské.
Chránené územie.
V južnej časti sa nachádza chránený areál Martinovská nádrž. Na juhu sa územia dotýka Chránená krajinná oblasť Cerová vrchovina, na východnom okraji Národný park Slovenský kras.
Turizmus.
Nížinatá krajina je pre turistov zaujímavá predovšetkým kvôli historickým pamiatkam. Medzi významné patrí Gemerský hrad, no tiež mnohé stredoveké kostoly. V južnej časti sa nachádza kúpeľná obec Číž. Cez Rimavskú Sobotu prechádza červeno značený Chodník Márie Széchy z Fiľakova na Muránsky hrad. Z Tornale vedie modrá turistická trasa k jaskyni Domica.

</doc>
<doc id="696515" url="https://sk.wikipedia.org/wiki?curid=696515" title="Robert Geiss">
Robert Geiss

Robert Geiss (* 29. január 1964, Pulheim, Nemecko) je nemecký podnikateľ, investor, realitný maklér a televízny herec.
Životopis.
Robert Geiss je synom obchodníka Reinolda a matky Margret. Po skončení strednej školy nastúpil do rodinnej firmy. V roku 1986 založil so svojím bratom Michaelom Geissom spoločnosť na športové oblečenie "Uncle Sam". O rok neskôr sa oženil s vtedajšou fitness trénerkou Carmen Schmitzovou, s ktorou má dve dcéry. V roku 1995 predal značku "Uncle Sam" za približne 140 miliónov nemeckých mariek (t. j. cca 86 mil. €). Akcie boli rozdelené medzi neho a jeho brata. Od roku 2011 sa Robert Geiss začal objavovať v známej dokumentárnej reality show "Geissenovci – Ťažký život milionárov". Seriál dokumentárnym spôsobom opisuje každodenný život milionárskej rodiny. V marci 2013 sa stal vlastníkom novej značky "Roberto Geissini". Koncom roka 2015 Geiss produkuje reláciu so svojou spoločnosťou "Geiss TV GmbH", za ktorú (od roku 2017) požaduje od RTL II okolo 2,5 milióna eur za sezónu. V súčasnosti Geiss predáva nehnuteľnosti, vlastní obchody s oblečením a objavuje sa v rôznych televíznych reláciách. Spolu so svojou rodinou žije v luxusnej vile v Monaku. Taktiež je vlastníkom rodinného domu v Saint-Tropez, chaty vo Valberg a Kitzbühel, bytu v Dubaji aj Monaku a hotelového komplexu "Maison Prestige" v Grimaud.

</doc>
<doc id="696516" url="https://sk.wikipedia.org/wiki?curid=696516" title="MODRÍ – ES">
MODRÍ – ES

MODRÍ – ES, skratka MES (v máji 2023 krátko MODRÍ – Európske Slovensko, od mája 2023 do decembra 2023 Modrí, Most – Híd) bola slovenská mimoparlamentná stredopravá politická strana, zaregistrovaná v máji 2023. Iniciátorom jej vzniku bol expremiér Mikuláš Dzurinda, ktorý ju založil po neúspechu projektu Modrá koalícia (dnes Demokrati).
V zakladajúcom tíme strany bola približne dvadsiatka prevažne mladších ľudí, vrátane dcéry Mikuláša Dzurindu, sociálnej antropologičky a absolventky medzinárodných vzťahov Jany Šokovej, informatika a podnikateľa Tomáša Halgaša alebo mládežníckeho aktivistu a kresťansko-demokratického politika Milana Kabinu. Vznik strany Dzurinda konzultoval s Pálom Csákym, ten sa ale členom strany nestal. Podľa Dzurindu chceli byť „stredopravou stranou konzervatívno-liberálneho typu“.
Na ustanovujúcom kongrese strany, ktorý sa konal 14. mája 2023 v Košiciach, zvolili delegáti predsedu strany (Mikuláš Dzurinda ako jediný kandidát) a štyroch podpredsedov – Ľuboša Schwarzbachera, Martina Hubinského, Janu Ambrošovú a Michala Horta. Medzi programové priority pre parlamentné voľby 2023 zaradili posilnenie ekonomického rastu, zastavenie drastického zvyšovania cien a inflácie, reformu školstva a zdravotníctva.
18. mája 2023 avizovala spoluprácu so stranou MODRÍ platforma bývalej strany MOST – HÍD (pod názvom MOST – HÍD 2023) na čele s Lászlóm Sólymosom potom, čo oznámila vystúpenie z projektu SZÖVETSÉG – ALIANCIA v reakcii na umiestnenie Györgya Gyimesiho na kandidátku. 25. mája bola strana oficiálne premenovaná na "Modrí, Most – Híd". 19. decembra 2023 bola strana premenovaná na "MODRÍ – ES" (ES znamenajúc „Európske Slovensko“), vedenie však avizovalo, že naďalej plánuje spolupracovať so stranou MOST – HÍD.
V parlamentných voľbách v septembri 2023 strana získala len 7 935 (0,26 %) platných hlasov, pričom na predvolebnú kampaň minula 1,15 milióna eur. Jeden hlas ich tak vyšiel v priemere na 145 eur, čo je najviac spomedzi všetkých kandidujúcich strán. Strana sa následne dostala do finančných problémov, ktoré vyvrcholili vyhlásením konkurzu vo februári 2025, v rámci ktorého si deväť veriteľov prihlásilo pohľadávky za vyše 625-tisíc eur.

</doc>
<doc id="696519" url="https://sk.wikipedia.org/wiki?curid=696519" title="Kávové zrno">
Kávové zrno

Kávové zrno je semeno kávovníka a zdrojom kávy. Nachádza sa vo vnútri červeného alebo fialového plodu. Kávové zrná technicky nie sú zrná, sú tak označované kvôli ich podobnosti so skutočnými zrnami.
Plod (kávové bobule) najčastejšie obsahuje dve kôstky privrátené svojimi plochými stranami k sebe. Malé percento čerešní obsahuje jediné semeno, namiesto obvyklých dvoch. Hovorí sa tomu „hrášková káva“ a robí len medzi 10-15%; podľa bežného (ale vedecky nepotvrdeného) presvedčenia majú viac chuti ako normálne kávové zrná.
Rovnako ako para orechy (semeno) a biela ryža, kávové zrná pozostávajú väčšinou z endospermu.
Dve ekonomicky najdôležitejšie odrody kávy sú Arabica a Robusta. Približne 60% svetovej produkcie kávy je Arabica a asi 40% je Robusta. Fazuľa Arabica obsahuje 0,8-1,4% kofeínu a Robusta zrná 1,7-4% kofeínu.
Káva - jeden z najviac konzumovaných nápojov na svete, sú kávové zrná hlavnou plodinou a dôležitým vývozným produktom, ktorý je viac ako 50% zahraničnych príjmov rozvojových krajín.
Kávová usadenina.
Kávová usadenina - tmavý sediment alebo usadlina, ktorá sa môže objaviť na dne šálky alebo kanvice po príprave kávy. Je to bežný jav spojený s konzumáciou kávy a môže mať rôzne príčiny. Kávové zrná obsahujú oleje, proteíny a polysacharidy, ktoré sa môžu počas procesu prípravy kávy uvoľniť a usadiť na dne šálky alebo kanvice. Ak sa káva neodfiltruje, môže obsahovať jemné kávové zrnká, ktoré sa môžu usadiť na dne šálky alebo kanvice. Kvalita kávových zŕn a tvrdosť vody použitej pri príprave kávy môže tiež ovplyvniť množstvo usadeniny.
Zloženie.
Kávová usadenina obsahuje rôzne zložky, ako sú antioxidantz, kyselina chlorogenová, kofeín, celulóza, lignín, polysacharidy a proteíny. Podľa niektorých výskumov sa antioxidanty nachádzajúce sa v kávovej usadenine môžu podieľať na ochrane buniek pred poškodením voľnými radikálmi. Okrem toho, kyselina chlorogenová má potenciálne prospešné účinky na zdravie, ako je napríklad zníženie hladiny krvného cukru a krvného tlaku. Avšak kávová usadenina môže obsahovať aj určité množstvo ťažkých kovov a iných nebezpečných látok, ktoré sa dostávajú do pôdy a rastlín počas pestovania kávy. Preto je dôležité kontrolovať množstvo týchto látok v kávovej usadenine pred jej využitím v rôznych aplikáciách.
Kvalita.
Kvalita kávovej usadeniny môže byť ovplyvnená rôznymi faktormi, ako sú odroda kávy, spôsob praženia, teplota a čas extrakcie a množstvo použitej vody. Ďalším faktorom, ktorý môže mať vplyv na kvalitu kávovej usadeniny, je skladovanie.
Kvalita kávovej usadeniny sa môže zhoršiť pri skladovaní v prítomnosti kyslíka a svetla, čo vedie k oxidácii a strate aromatických látok. Naopak, skladovanie v neprevzdušnených a tmavých kontajneroch môže pomôcť zachovať kvalitu kávovej usadeniny.
Kávová usadenina sa môže líšiť v závislosti na druhu kávy, spôsobe prípravy a ďalších faktoroch. Všeobecne sa však dá rozdeliť na dva hlavné typy: mokrá a suchá usadenina.
Pozitívny vplyv a použitie:
Distribúcia.
Južná Amerika obstaráva zhruba 45% celkového vývozu kávy na svete. Väčšina tejto kávy sa pestuje v Brazílii.
Spojené štáty dovážajú viac kávy ako ktorýkoľvek iný štát. Spotreba kávy na obyvateľa v Spojených štátoch v roku 2011 bola 4,24 kg (9 libier) a hodnota dovážanej kávy presiahla 8 miliárd dolárov. Od roku 2015 spotrebovali Američania približne 400 miliónov šálok kávy denne, vďaka čomu boli Spojené štáty popredným spotrebiteľom kávy na svete.
Niektoré z najznámejších druhov kávových zŕn:
Etymológia.
Oxfordský anglický slovník naznačuje, že európske jazyky zrejme prevzali slovo z tureckého "kahveh" okolo roku 1600, alebo možno prostredníctvom talianskeho "caffè".
Arabské "qahwah" [číta sa "kahveh"], znamenajúce infúzie alebo nápoj, ktoré podľa arabských lexikografov pôvodne znamenalo „víno“ alebo nejaký druh vína, a bolo odvodené od koreňového slovesa "qahiya", ktoré znamená „nemať chuť do jedla“.
Ďalšia bežná teória je, že slovo je odvodené z názvu provincie Kaffa v Etiópii, kde tento rastlinný druh mohol vzniknúť.
Kávovník.
Priemerný kávovník dosahuje výšku 510 m. Ako strom starne, konárov je stále menej a menej a nesie viac listov a plodov.
Kávovníky sa pestujú v radoch od seba vzdialených niekoľko stôp.
V ideálnom prípade sa kávové zrná Arabicy pestujú pri teplotách medzi 1524 °C a Robusty medzi 2430 °C a potrebujú medzi 150300 mm zrážok za rok. Silný dážď je potrebný na začiatku sezóny, kedy sa ovocie vyvíja, a menej vody neskôr v sezóne pri dozrievaní.
Spracovávanie.
Príprava kávy môže byť rôznorodá a závisí od preferencií jednotlivcov. Všeobecný postup prípravy kávy zahŕňa niekoľko krokov: výber zrna, mletie, dávkovanie, extrakcia a servírovanie. Každý z týchto krokov môže ovplyvniť chuť a kvalitu konečného produktu.
Keď je ovocie zrelé, je takmer vždy ručne zbierané, buď pomocou „selektívneho zberu“ zrelého ovocia, alebo „prúžkového zberu“, kedy sa všetko ovocie z konca vetvy zoberie naraz. Tento selektívny zber dáva pestovateľom dôvod, aby dali svojej káve špecifikáciu „operation cherry red“ (OCR).
V zriedkavých prípadoch ázijská palmová cibetka pojedá kávové bobule a vylučuje zrnká, ktoré sa nazývajú "kopi luwak" a možno ich ďalej spracovávať na vzácnu a drahú kávu.
Na spracovanie bobúľ kávy sa primárne používajú dve metódy:
Zloženie.
Termín „zelené kávové zrná“ sa týka nepražených zrelých alebo nezrelých kávových zŕn. Tie boli spracovávané mokrým alebo suchým spôsobom na odstránenie vonkajšej buničiny a slizu a majú na vonkajšom povrchu celistvú voskovú vrstvu.
Keď sú nezrelé, sú zelené. Keď sú zrelé, majú hnedú až žltú alebo červenkastú farbu a obvykle vážia 300330 mg na 1 sušené kávové zrno.
Neprchavé a prchavé zlúčeniny v kávových zrnách, ako je kofeín, odrádzajú mnoho hmyzu a zvierat od ich konzumácie. Ako prchavé, tak neprchavé zlúčeniny prispievajú k chuti kávových zŕn, keď sú pražené. Neprchavé dusíkaté zlúčeniny (vrátane alkaloidov, trigonelínov, bielkovín a voľných aminokyselín) a uhľohydráty majú zásadný význam pre produkciu plnej vône praženej kávy a pre jej biologický účinok. Od polovice desiatych rokov 21. storočia sa zelený kávový extrakt predáva ako doplnok výživy a bol klinicky študovaný na obsah chlorogenovej kyseliny, a pre lipolytické vlastnosti a chudnúce účinky.

</doc>
<doc id="696521" url="https://sk.wikipedia.org/wiki?curid=696521" title="MODRÍ - Európske Slovensko">
MODRÍ - Európske Slovensko



</doc>
<doc id="696522" url="https://sk.wikipedia.org/wiki?curid=696522" title="MODRÍ">
MODRÍ



</doc>
<doc id="696523" url="https://sk.wikipedia.org/wiki?curid=696523" title="Modrí – Európske Slovensko">
Modrí – Európske Slovensko



</doc>
<doc id="696524" url="https://sk.wikipedia.org/wiki?curid=696524" title="Modrí - Európske Slovensko">
Modrí - Európske Slovensko



</doc>
<doc id="696525" url="https://sk.wikipedia.org/wiki?curid=696525" title="Henry Tóth (album)">
Henry Tóth (album)

Henry Tóth je názov štvrtého štúdiového albumu, ktorý v roku 2023 cez hudobné vydavateľstvo Soundberg Hill Records 2022 vydal slovenský gitarista Henry Tóth.
Toto autorské dielo, ktoré Henry Tóth vydal pri príležitosti okrúhlych 60. narodenín, obsahuje 22 inštrumentálok založených na jeho gitarových linkách a nápadoch. Žánrovo autor čerpal hlavne v štýloch založených na blues, rocku a džeze, no miestami zaskočí poslucháča tanečnejším tempom a aranžmánmi. 

</doc>
<doc id="696533" url="https://sk.wikipedia.org/wiki?curid=696533" title="Flugabwehrkanonenpanzer Gepard">
Flugabwehrkanonenpanzer Gepard

Gepard je nemecký samohybný protilietadlový systém vyvinutý koncom 60. rokov 20. storočia. Gepard bol primárne vyvinutý na ochranu mobilných obrnených a peších jednotiek Bundeswehru pred nízko letiacimi lietadlami a útočnými vrtuľníkmi. Gepard sa používal aj na ochranu stacionárnych cieľov vysokej hodnoty, ako sú letiská alebo mosty.
Gepard bol pôvodne dodaný aj do iných členských štátov NATO, ako je Holandsko a Belgicko. V nemeckej armáde bol vyradený v roku 2010, kedy ho nahradil systém Wiesel 2 Ozelot.
Vznik a vývoj.
Na základe zistení z predchádzajúcich neúspešných projektov schválilo Federálne ministerstvo obrany Nemecka 27. septembra 1965 spustenie vývoja protilietadlového systému, ktorý bude postavený na podvozku tanku Leopard 1. Medzi hlavné požiadavky Bundeswehru patrila:
Na základe týchto požiadaviek dostalo v júni 1966 zadanie vytvoriť nový protilietadlový systém s dvojicou automatických kanónov HS-831. Rheinmetall mal vyvinúť zbraňový systém a vežu, AEG-Telefunken sledovací radar a počítač, Siemens vyhľadávací radar a Porsche a Kraus-Maffei podvozok. Tento projekt dostal označenie Matador a prvé tri prototypy boli dodané v rokoch 1968 a 1969. Dva z nich boli vybavené vežovými simulátormi a tretí mal plne funkčnú vežu, ktorá prešla intenzívnym testovaním.
Medzitým v roku 1966 švajčiarske konzorcium Oerlikon-Contraves-Albis predstavilo štúdiu uskutočniteľnosti protilietadlového systému, ktorý spĺňal všetky uvedené požiadavky a navyše bol vybavený dvoma guľometmi. Preto aj napriek prebiehajúcemu projektu Matador boli 23. júna 1966 objednané ďalšie dva prototypy protilietadlového systému s dvojitým kanónom. Prvá ostrá streľba z prvého prototypu sa uskutočnila už v novembri 1968. Novovyvinutý systém riadenia paľby a zbraňový systém sa vyznačovali výbornou svojou presnosťou. Hoci bol kaliber v tom čase nezvyčajný, ukázalo sa, že s jeho vývojom sú spojené menšie riziká a z hľadiska eliminiácie vzdušných cieľov je efektívnejší. O tento systém prejavila záujem aj holandská armáda a od roku 1967 sa na nemeckom projekte začala podieľať. Prvý prototyp bol nemeckej armáde dodaný koncom roku 1968 a druhý začiatkom roku 1969. Následne oba stroje podstúpili testovanie, ktoré trvalo do februára 1970. Počas testovania bolo z každého kanónu vystrelených viac ako 5000 nábojov, pričom sa preverilo, že systém riadenia paľby spĺňa požiadavky. Na druhej strane sa ukázalo, že slabinami systému sú radar na sledovanie cieľa Albis a napájanie. V roku 1969 bolo rozhodnuté, že sa objedná ďalších päť prototypov s upraveným technickým vybavením, pričom piaty prototyp mal byť dodaný do Holandska. 
V dôsledku omeškania vo vývoji a napätej rozpočtovej situácie bolo 25. júna 1970 rozhodnuté, že projekt Matador s kanónmi bude zastavený. Prioritu tak dostal projekt protilietadlového systému s dvojicou kanónov. Koncom roku 1970 objednal Bundeswehr dvanásť predsériových systémov tohto typu, ktoré už boli vybavené vylepšeným vyhľadávacím a sledovacím radarom. Nemeckým ozbrojeným silám ich odovzdávali v rokoch 1974 až 1976 (štyri ročne). Tento protilietadlový systém bol od septembra 1973 známy pod názvom Flugabwehrkanonenpanzer 1 Gepard.
Konštrukcia.
Gepard je protilietadlový systém krátkeho dosahu postavený na upravenom podvozku tanku Leopard 1. Tento 47-tonový stroj obsluhuje trojčlenná posádka (veliteľ, strelec a vodič). Sila panciera v prednej časti korby je až 70 mm, je na protilietadlový obrnenec tej doby neobvykle dobré. Vďaka 30° sklonu zodpovedala sile zvislého panciera. Na bokoch a v zadnej časti chráni obrnenec pancier. Samotná veža váži u posledných verzií 15 t. Jej posádka - veliteľ a strelec - je dobre chránená prídavným pancierovaním. Tretí člen tímu, vodič, sedí v pravej prednej časti korby. Každý člen posádky má k dispozícii stabilizovaný panoramatický periskop umožňujúci sledovať vzdušné aj pozemné ciele. Napriek svojej vysokej hmotnosti sa Gepard aj v náročnom teréne pohybuje prekvapivo rýchlo. Je to vďaka podvozku z tanku Leopard 1. Desaťvalcový dieselový motor MTU s výkonom 610 kW dáva vozidlu veľmi slušnú rýchlosť 65 km/h. Spotreba paliva je približne 150 litrov na 100 km (v závislosti od stavu pôdy a štýlu jazdy). Dojazd Geparda je 550 km. Na rozdiel od tanku Leopard 1 nedokáže Gepard prebrodiť vodný tok úplne ponorený, ale iba v situácii, kedy hladina siaha po spodný okraj kanónov.
Na vytvorenie dymovej clony slúži osem vrhačov dymových granátov kalibru (po štyroch na každej strane veže). Osobné zbrane osádky predstavujú dve pištole P8, samopal MP2 a niekoľko ručných granátov. V prípade, že by posádka musela v boji obrnenec opustiť, mohla na jeho zničenie použiť dve termitové nálože. 
Gepard je vybavený dvoma radarmi s dosahom 15 kilometrov. Prvý radar pre detekciu cieľov je umiestnený v zadnej časti veže vozidla a pokrýva celé okolie v rozmedzí 360 stupňov. Druhý radar pre riadenie paľby je umiestnený v prednej časti veže a je k nemu pripojená výzbroj. Gepard je vybavený dvojicou rýchlopalných kanónov Oerlikon KDA L/R04 kalibru , z ktorých môže každý vypáliť 550 rán za minútu, čo je dokopy 1 100 projektilov počas 60 sekúnd. Je schopný bojovať so vzdušnými cieľmi na vzdialenosť . Modernizovaný variant GlakPz Gepard 1A2 dokáže s novou muníciou (FAPDS so zvýšenou úsťovou rýchlosťou) zasiahnuť vzdušný cieľ dokonca až na . Zásoba munície je 680 nábojov. 
Vežu je možné otočiť o 360° za menej ako 2,5 sekundy a zbraňový systém možno nasmerovať nahor alebo nadol o 90° len za 1,5 sekundy. Zbraňový systém je namontovaný na bokoch veže a nie je stabilizovaný, čo znamená, že streľba za jazdy je síce možná, ale nie je až taká presná. Elevačný rozsah zbraní je -10° až +85°.
Bojové nasadenie.
Ruská invázia na Ukrajinu.
Dva mesiace po tom, čo Rusko spustilo mohutnú inváziu na Ukrajinu, sľúbilo Nemecko, že Ukrajincom dodá protilietadlové systémy Gepard. Prvé tri z nich dorazili na Ukrajinu 25. júla 2022. Do februára 2023 bolo Ukrajine z nemeckých skladov dodaných celkovo 32 systémov Gepard. 
Tieto protilietadlové systémy sa Ukrajincom osvedčili hlavne pri zostreľovaní dronov, s ktorými Rusi stále častejšie útočia. Jeden z nich dokázal sám zničiť 10 dronov Šáhid po sebe. Niektoré správy hovoria, že na zničenie jedného dronu bolo potrebných iba 6 rán. Objavili sa videá, na ktorých posádka zničila podľa všetkého dron Šáhid-136, ktorý získalo Rusko z Iránu. Systém je ale schopný zničiť aj riadené strely. Podľa vyšetrovacej organizácie pre ozbrojené konflikty Conflict Intelligence Team bol Gepard pravdepodobne tým systémom, ktorý zničil ruskú raketu Ch-101 len pár sekúnd predtým, ako 18. októbra 2022 zasiahla elektráreň v Kyjeve.
Slabinou Gepardov sa však stala munícia, ktorú vyrába švajčiarsky koncern Oerlikon. Vláda v Berne sa hlási k neutralite a náboje nechce vyvážať do krajín, kde by sa mohlo bojovať. Nemecko sa snažilo Švajčiarsko presvedčiť, aby urobilo výnimku a na jeseň 2022 o to dokonca formálne požiadala priamo Ukrajina. Švajčiarsko však svoje stanovisko nezmenilo. Švajčiarska protisystémová koaličná strana SVP si z toho urobila politickú tému a tvrdí, že krajina nesmie prísť o neutrálny status. Zásoby tejto munície sú aj v Brazílii, ale prezident Luiz Inácio Lula da Silva jasne uviedol, že jeho krajina nechce nijaké zapojenie do vojny na Ukrajine a že žiadnu muníciu neposkytne. Z týchto dôvodov sa Nemecko rozhodlo, že naštartuje výrobu tejto munície vo vlastnej krajine, čo sa v pomerne krátkom čase podarilo. Už začiatkom septembra 2023 oznámila spoločnosť Rheinmetall, že Ukrajine dodala prvú várku novej munície pre systém Gepard. Do konca roku 2023 má Ukrajina získať 40 000 nábojov a následne budú dodávky pokračovať.

</doc>
<doc id="696535" url="https://sk.wikipedia.org/wiki?curid=696535" title="USB OTG">
USB OTG

USB On-The-Go (USB OTG alebo len OTG) je špecifikácia prvýkrát použitá koncom roku 2001, ktorá umožňuje USB zariadeniam, ako sú tablety alebo smartfóny, fungovať aj ako hostiteľ, čo umožňuje iným USB zariadeniam, ako sú USB flash disky, digitálne fotoaparáty, myš alebo klávesnice, ktoré sa k nim majú pripojiť. Použitie USB OTG umožňuje týmto zariadeniam prepínať tam a späť medzi rolami hostiteľa a zariadenia. Mobilný telefón môže čítať z vymeniteľného média ako hostiteľské zariadenie, ale po pripojení k hostiteľskému počítaču sa prezentuje ako veľkokapacitné pamäťové zariadenie USB.
USB OTG predstavuje koncept zariadenia, ktoré plní rolu hostiteľa aj periférie – vždy, keď sú pripojené dve USB zariadenia a jedno z nich je USB OTG, vytvoria komunikačné spojenie. Zariadenie, ktoré riadi prepojenie, sa nazýva hostiteľ, zatiaľ čo druhé zariadenie sa nazýva periféria.
USB OTG definuje dve úlohy pre zariadenia: OTG A-device a OTG B-device, pričom špecifikuje, ktorá strana napája prepojenie a ktorá je na začiatku hostiteľ. Zariadenie OTG A je dodávateľom energie a zariadenie OTG B je spotrebiteľom energie. V predvolenej konfigurácii pripojenia sa zariadenie A správa ako hostiteľ USB a zariadenie B funguje ako periférne zariadenie USB. Hostiteľský a periférny režim je možné vymeniť neskôr pomocou protokolu HNP (Host Negotiation Protocol).
Zapojenie pre ID pin definuje počiatočnú úlohu každého zariadenia. 

</doc>
<doc id="696540" url="https://sk.wikipedia.org/wiki?curid=696540" title="Slovenský reklamný klub">
Slovenský reklamný klub

Slovenský reklamný klub bol nezávislou slovenskou organizáciou, ktorá sa po druhej svetovej vojne oddelila od československého Reklubu.
Vznik združenia.
Ustanovujúca schôdza sa konala 14. februára 1946 v spoločenskej miestnosti reštaurácie Leier - Meštiansky pivovar na Rybnom námestí v Bratislave o 19. hodine. Zakladajúci členovia diskutovali o tom, či má byť Slovenský reklamný klub založený ako samostatná inštitúcia alebo či má byť súčasťou Reklamného klubu československého. Prevládol názor, že má byť založený samostatne. Podobne ako československý, aj slovenský klub zanikol v roku 1949.
Činnosť klubu.
Vzhľadom na krátkosť času svojej existencie toho samostatný Slovenský Reklub nestihol veľa dosiahnuť. V októbri 1946 na mimoriadnom valnom zhromaždení založil tri sekcie: dámsku a módnu, aranžérsku a tvorivú.
V dňoch 21.-24. októbra 1946 zorganizoval vo veľkej sále Grémia bratislavského obchodníctva na Gorkého ulici kurz „Umenie jednať s ľuďmi“, na ktorom vystúpili slovenskí a českí odborníci:
Československý Reklub.
Záujmová organizácia združujúca pracovníkov z oblasti reklamy a príbuzných profesií vznikla ako Reklamní klub československý 6. októbra 1927. V prvom roku činnosti mala jediná pražská pobočka 80 členov, v roku 1948 bolo v celom Československu šestnásť pobočiek s 3 690 členmi.

</doc>
<doc id="696541" url="https://sk.wikipedia.org/wiki?curid=696541" title="Věruna Melčáková-Juneková">
Věruna Melčáková-Juneková

Věruna Melčáková-Juneková (* 20. február 1945, Zlín) je akademická maliarka českého pôvodu žijúca na Slovensku. Venuje sa voľnej grafike, exlibrisu, knižnej ilustrácii, akvarelu, maľbe, tapisérii, textilným objektom, kresbe, píše poéziu a úvahy o živote.
Životopis.
V rokoch 19601964 študovala na Štátnej umelecko-priemyselnej škole v Uherskom Hradišti, v rokoch 19671973 na Vysokej škole výtvarných umení v Bratislave (VŠMU) v ateliéri voľnej grafiky a knižnej tvorby u prof. Albína Brunovského a monumentálnej maľby u prof. Petra Matejku.
Je členkou Združenia grafikov na Slovensku, Združenia textilných výtvarníkov TxT, Slovenskej únie karikaturistov a členkou Sdružení Q, Brno, Česko.

</doc>
<doc id="696545" url="https://sk.wikipedia.org/wiki?curid=696545" title="Magura (vrch v Spišsko-gemerskom krase)">
Magura (vrch v Spišsko-gemerskom krase)

Magura () je vrch v Spišsko-gemerskom krase, krajinnom celku Slovenského rudohoria. Leží nad Červenou Skalou, približne severne od Revúcej.
Poloha.
Nachádza sa v strednej časti Spišsko-gemerského krasu, v geomorfologickom podcelku Muránska planina. Leží v Banskobystrickom kraji, v okrese Brezno a zasahuje na katastrálne územie obce Telgárt a Šumiac. Najbližšími sídlami sú západne situovaná Červená Skala, severozápadne leží Šumiac a severne Telgárt, juhozápadne sa nachádza Muránska Huta a východne Rejdová. Vrch patrí do ochranného pásma Národného parku Muránska planina.
Opis.
Magura leží v severnej časti Muránskej planiny, v hrebeni, vedúcom z Kyprova () severozápadným smerom cez Župkovu Maguru (). Severne dominujú Nízke Tatry s vrcholmi Stredná hoľa (), Kráľova hoľa () a Kráľova skala (), rovnakým smerom leží aj Dlhý vrch (), Homoľa () a Gregová (), východne sa nachádza Ondrejisko (), Borovniak (), Trsteník () a Priehybka (), južne Kyprov, Stolica (), Župkova Magura () a Čelo () a západne Šiance (), Veľký Cigán (), Lopušná () a Grúň (). Oblasť patrí do povodia rieky Hron, kde vodu z východnej a severnej časti odvádza potok Stračaník, juhozápadné svahy odvodňuje potok Župkov. Na vrchol nevedie značená turistická trasa. 
Výhľady.
Vrchol pokrýva nesúvislý riedky lesný porast, ktorý umožňuje obmedzený rozhľad. Z vhodných lokalít sú pozorovateľné okolité vrchy Spišsko-gemerského krasu, Nízkych Tatier a Stolických vrchov.
Prístup.
Na vrchol nevedie značený turistický chodník, no zeleno značená turistická trasa z rázc. Dolina Strateník pri Červenej Skale do sedla Šumiacka priehyba prechádza blízkym sedlom a južným úbočím.

</doc>
<doc id="696551" url="https://sk.wikipedia.org/wiki?curid=696551" title="Ernest Šimoni">
Ernest Šimoni

Ernest Ján Šimoni - Simonyi de Simony et Varsány (; * 18. december 1821, Žabokreky nad Nitrou – † 28. marec 1882, Opatija) bol uhorský statkár, politik a historik.
Životopis.
Narodil sa v zemianskej rodine Alojza Šimoni a jeho manželky Anny Hegyüzy. Navštevoval školy v Nitre, Tate, Vacove, Trnave a Bratislave. O rodine Šimoniovcov, ako aj o samotnom Ernestovi hovorí webová stránka obce Žabokreky nad Nitrou ako o významnej rodine, ktorá zasahovala do dejín regiónu.
Pred rokom 1848 sa aktívne zúčastňoval na zhromaždeniach Nitrianskej, Trenčianskej aj Tekovskej župy, vždy v radoch opozície. Počas uhorskej revolúcie bol predsedom súdu v Bojniciach a bol v Prievidzkom volebnom okrsku zvolený za poslanca uhorského snemu, avšak voľby neboli uznané za právoplatné. Ako dobrovoľník sa zúčastnil vojenských operácií proti Hurbanovej výprave a neskôr proti výprave gen. Šimuniča. O osobnom vzťahu Šimoniho a Hurbana hovorí aj anekdota, ktorú zaznamenal J. V. Ormis, o tom ako Šimoni navštívil Hurbana vo väzení a pri pohľade na prvý paragraf zákona o slobode tlače, ktorý mal Hurban na stene iba skonštatoval, že v Uhorsku sa málo využíva.
Začiatkom roku 1849 zorganizoval a viedol vojenskú skupinu, ktorá guerilovým spôsobom operovala v tyle cisárskych vojsk. Neskôr pôsobil ako sudca v Nitre a pridal sa k obrancom Komárňanskej pevnosti. Po potlačení uhorskej revolúcie emigroval do zahraničia.
V Anglicku pôsobil ako vychovávateľ detí továrnika Payna v Bridgewateri, s ktorými odišiel do Paríža, kde ich sprevádzal pri ich vysokoškolských štúdiách. On sám študoval chémiu a prírodné vedy. V roku 1857 rodinu opustil a usadil sa v Londýne, kde sa živil vyučovaním geológie a mineralógie. Voľný čas trávil v knižnici Britského múzea, kde študoval a kopíroval historické dokumenty týkajúce sa Uhorska. Tieto neskôr knižne vydal v niekoľkých zväzkoch v Pešti.
V roku 1859 cestoval po Európe a vstúpil do Maďarskej légie bojujúcej na strane Francúzska a Sardínie proti Rakúsku. Po uzatvorení mieru sa vrátil do Londýna a venoval sa fotografovaniu. V roku 1861 bol zvolený za poslanca uhorského snemu, avšak návrat do Uhorska mu nebol umožnený a tak odišiel do Bridgewateru kde mu bolo zverené vedenie cementárne a tehelne. Ako vyslanec Sheffieldskej oceliarne (Turton a spol.) precestoval väčšinu západnej Európy.
Keď po rakúsko - uhorskom vyrovnaní bolo umožnené emigrantom sa vrátiť do Uhorska, vrátil sa vykonávať svoj poslanecký mandát, ktorý zastával do roku 1881 za Stranu nezávislosti. Od roku 1880 trpel zdravotnými problémami a preto odišiel do chorvátskej Opatije, kde v roku 1882 zomrel.

</doc>
<doc id="696556" url="https://sk.wikipedia.org/wiki?curid=696556" title="Ľudová strana Pevnosť Slovensko">
Ľudová strana Pevnosť Slovensko



</doc>
<doc id="696559" url="https://sk.wikipedia.org/wiki?curid=696559" title="Takešiho hrad">
Takešiho hrad

Takešiho hrad () bola japonská televízna súťaž z rokov 19861989. Populárna zábavná show, v ktorej stovka súťažiacich postupne prechádzala rôznorodými úlohami a snažila sa v čo najväčšom počte prebojovať do finále, ktorým je dobývanie hradu samotného grófa Takešiho. Relácia sa dočkala aj pokračovania z roku 2002. Na Slovensku sa show vysielala na TV JOJ a nahováral ju Ján Tréger. V Česku reláciu dávala televízia Prima Cool.
Priebeh súťaže.
Sto súťažiacich (mužov aj žien) vyráža pod velením generála Lee na trasu, pri ktorej zdolávajú zaujímavé prekážky a plnia úlohy, ide tu predovšetkým o srandu a zábavu, nie o získanie peňažnej výhry.

</doc>
<doc id="696562" url="https://sk.wikipedia.org/wiki?curid=696562" title="Katarína Korčeková">
Katarína Korčeková

Katarína Korčeková, známa aj ako Katka Korček (* 1966, Bratislava, Česko-Slovensko), je slovenská speváčka, ktorá sa stala známa v 90. rokoch ako členka formácie Made 2 Mate.
Životopis.
Rodičia Kataríny Korčekovej sú vedci. Otec pochádza z Trnavy, mama zo Slovenského Grobu. Katka sa narodila na Slovensku, v Bratislave. Po augustových udalostiach v roku 1968 sa rodičia rozhodli emigrovať. Najprv päť rokov žili v kanadskej Otawe, potom otec dostal ponuku pracovať v automobilke Ford v Detroite, tak sa rodina presťahovala do Spojených štátov. 
Katka mala už od škôlky prvý jazyk angličtinu, no od rodičov sa naučila hovoriť po Slovensky. Neskôr začala na Michiganskej univerzite študovať chémiu, matematiku, fyziku, no nebavilo ju to, a tak prestúpila na štúdium francúzštiny, dejín umenia a reklamy, ktoré ukončila. 
V roku 1990, po skončení školy sa Katka Korčeková na popud otca rozhodla spolu so svojim vtedajším priateľom, kúzelníkom Arthurom prísť do vtedajšieho Československa. V Prahe si dvojica asi deväť mesiacov na Karlovom moste privyrábala vystupovaním s kúzelníckymi číslami. V tých dobách sa Katka postupne začala zoznamovať s hudobníkmi.
Na Slovensko z Prahy Katka Korčeková prišla pôvodne učiť Angličtinu. Ani nie po roku sa náhodne zoznámila s muzikantmi sprevádzajúcimi Marcela Palondera. Jeho skupina sa volala Accidents Happen. Marcel ju časom požiadal, či by im nenapísala nejaké anglické texty piesní. Katka, ktorá istú dobu pracovala aj ako copywriterka v jednej reklamnej agentúre v USA, sa rozhodla že to skúsi. V kapele Accidents Happen účinkovali okrem niektorých budúcich členov Made 2 Mate aj hudobníci, ako Andrej Šeban, či Marek Minárik. Raz v šatni pred jedným vystúpením, hral Marcel na gitare pieseň od kapely The Beatles. Katka sa k nemu spontánne pridala v speve a Marcela jej spev zaujal. V ten istý večer to skúsili na pódiu, kde ju požiadal aby spievala vokály. Skupina Accidents Happen v skutočnosti nemala kapelníka, funkčnú organizáciu, ich spolupráca bola dobrovoľná a tak, potom, čo nahrali asi šesť skladieb, sa rozpadli.
V roku 1994 Katka Korčeková s kapelníkom Radovanom Orthom s funky skupinou Made 2 Mate vyhrala hudobnú súťaž Marlboro rock in 1994. Po rozpade Made 2 Mate založila svoj sólový projekt Lady Kazoo. Meno Katky Korčekovej sa nachádza v projektoch azda všetkých hudobníkov, ktorí niečo na Slovensku znamenajú. no svoj prvý sólový štúdiový album s vlastnými skladbami, "21st Century Movie", vydala až v roku 2016.

</doc>
<doc id="696564" url="https://sk.wikipedia.org/wiki?curid=696564" title="Katka Korčeková">
Katka Korčeková



</doc>
<doc id="696565" url="https://sk.wikipedia.org/wiki?curid=696565" title="Katka Korček">
Katka Korček



</doc>
<doc id="696566" url="https://sk.wikipedia.org/wiki?curid=696566" title="Katka Korcek">
Katka Korcek



</doc>
<doc id="696573" url="https://sk.wikipedia.org/wiki?curid=696573" title="Veľká cena Miami 2023">
Veľká cena Miami 2023

Veľká cena Miami 2023 (angl. Formula 1 Crypto.com Miami Grand Prix 2023) sa uskutočnila 7. mája 2023 na pretekárskom okruhu Miami International Autodrome v Miami Gardens, čo je predmestie floridskej metropoly Miami. Boli to piate preteky sezóny 2023 Majstrovstiev sveta Formule 1.
Po víťazstve v šprinte a Veľkej cene počas predchádzajúceho súťažného víkendu v Azerbajdžane sa Sergio Pérez priblížil lídrovi šampionátu jazdcov Maxovi Verstappenovi na rozdiel šiestich bodov. Na treťom mieste v priebežnom poradí bol Fernando Alonso.
Priebeh kvalifikácie.
Sergio Pérez si v Miami vybojoval tretiu Pole Position svojej kariéry. Fernando Alonso bol druhý a Carlos Sainz tretí. Kvalifikácia bola predčasne ukončená kvôli nehode Charlesa Leclerca krátko pred koncom tretieho kvalifikačného segmentu, čo znamenalo, že Max Verstappen nemohol zajazdiť merané kolo, v dôsledku čoho musel do Veľkej ceny štartovať z 9. miesta; svoj prvý pokus v Q3 predtým kvôli jazdeckej chybe vypustil.
Priebeh pretekov.
Max Verstappen vyhral preteky aj vďaka alternatívnej stratégii - na rozdiel od jazdcov pred ním začal na tvrdých pneumatikách a potom prešiel na stredné. Tímový kolega Sergio Pérez skončil druhý a Fernando Alonso získal v svojich piatych pretekoch pre tím Aston Martin už štvrté umiestnenie na stupňoch víťazov.
Výsledky.
Preteky.
Poznámky:

</doc>
<doc id="696574" url="https://sk.wikipedia.org/wiki?curid=696574" title="Anaplasique oligodendrogliom">
Anaplasique oligodendrogliom



</doc>
<doc id="696576" url="https://sk.wikipedia.org/wiki?curid=696576" title="Záboj Bohuslav Kuľhavý">
Záboj Bohuslav Kuľhavý

Záboj Bohuslav Kuľhavý (* 9. február 1937, Závažná Poruba – † 3. máj 2023, Bratislava) bol slovenský maliar, grafik a ilustrátor, považovaný za významného predstaviteľa postmoderny.
Životopis.
Narodil sa v liptovskej obci Závažná Poruba, strednú školu absolvoval v Liptovskom Mikuláši. V polovici 50. rokov odišiel do Martina, kde študoval súkromne u zakladateľa moderného slovenského prejavu v maľbe Martina Benku. Do sveta výtvarného umenia vstúpil začiatkom 60. rokov v Martine v okruhu výtvarníkov známych ako Skupina Mikuláša Galandu. V roku 1963 tu usporiadal prvú samostatnú výstavu v Slovenskom národnom múzeu. V rovnakom roku reprezentoval slovenské výtvarné umenie na výstave Súčasné slovenské výtvarné umenie v Prahe.
V roku 1964 sa presťahoval do Bratislavy, kde potom (s výnimkou dvojročného pobytu v USA v rokoch 19871988) pôsobil po zvyšok života. V roku 1968 vystavoval na Medzinárodnom bienále mladých výtvarníkov Danuvius v Bratislave, v roku 1969 v Lasson Gallery of Modern Art v Londýne.
Podľa teoretika a historika umenia Ľuboslava Mozu, Kuľhavý "„rozvíjal najhodnotnejší odkaz postmoderny. Po celý svoj tvorivý život vkladal na obrazovú plochu viac obsahových dejov, ktoré zdanlivo so sebou nesúviseli. Jeho rukopis sa tým stal neopakovateľným v slovenskom umeleckom raste, … S týmto majstrom odchádza posledná žijúca legenda slovenskej maľby. Celý svoj tvorivý život prežil po boku galandovcov, jeho tvorbu vysoko ocenili majstri ako Martin Benka a iní“".

</doc>
<doc id="696577" url="https://sk.wikipedia.org/wiki?curid=696577" title="Bohuslav Záboj Kuľhavý">
Bohuslav Záboj Kuľhavý



</doc>
<doc id="696578" url="https://sk.wikipedia.org/wiki?curid=696578" title="Bohuš Záboj Kuľhavý">
Bohuš Záboj Kuľhavý



</doc>
<doc id="696580" url="https://sk.wikipedia.org/wiki?curid=696580" title="Věruna Melčáková Juneková">
Věruna Melčáková Juneková



</doc>
<doc id="696581" url="https://sk.wikipedia.org/wiki?curid=696581" title="Věruna Melčáková">
Věruna Melčáková



</doc>
<doc id="696582" url="https://sk.wikipedia.org/wiki?curid=696582" title="Věruna Juneková">
Věruna Juneková



</doc>
<doc id="696583" url="https://sk.wikipedia.org/wiki?curid=696583" title="Věruna Juneková-Melčáková">
Věruna Juneková-Melčáková



</doc>
<doc id="696584" url="https://sk.wikipedia.org/wiki?curid=696584" title="Věruna Juneková Melčáková">
Věruna Juneková Melčáková



</doc>
<doc id="696585" url="https://sk.wikipedia.org/wiki?curid=696585" title="Bohuš Kuľhavý">
Bohuš Kuľhavý



</doc>
<doc id="696586" url="https://sk.wikipedia.org/wiki?curid=696586" title="Bohuslav Kuľhavý">
Bohuslav Kuľhavý



</doc>
<doc id="696589" url="https://sk.wikipedia.org/wiki?curid=696589" title="Lopušná (vrch v Spišsko-gemerskom krase)">
Lopušná (vrch v Spišsko-gemerskom krase)

Lopušná () je vrch v Spišsko-gemerskom krase, krajinnom celku Slovenského rudohoria. Leží nad Zlatnom, približne severne od Revúcej.
Poloha.
Nachádza sa v juhozápadnej časti Spišsko-gemerského krasu, v geomorfologickom podcelku Muránska planina. Leží v Banskobystrickom kraji, v okrese Brezno a na katastrálnom území obce Šumiac. Najbližšími sídlami sú severne situovaná Vaľkovňa, severovýchodne leží Šumiac, východne Červená Skala, juhovýchodne Muránska Huta, južne Muráň a severozápadne Pohorelá. Vrch leží v Národnom parku Muránska planina.
Opis.
Lopušná leží v strednej časti Muránskej planiny. Severne sa nachádza Hôrka (), Bartková (), Orlová (), Stredná hoľa (), Kráľova hoľa () a Kráľova skala (), východne Grúň (), Dlhý vrch (), Magura (), Kyprov () a Čelo (), južne Šiance () a Cigánka () a západne Veľký Cigán (), Kľak (), Rácovo () a Gindura (). Oblasť patrí do povodia rieky Hron, kde vodu zo západnej a severnej časti odvádza potok Havraník, z východných Sviniarka. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít ponúka výhľad na okolité vrchy Spišsko-gemerského krasu, Nízkych Tatier a Stolických vrchov.
Prístup.
Na vrchol nevedie značený turistický chodník, no južným úbočím vedie zeleno značená turistická trasa z Červenej Skaly na rázc. Studňa na Muránskej planine.

</doc>
<doc id="696594" url="https://sk.wikipedia.org/wiki?curid=696594" title="Starstreak">
Starstreak

Starstreak je prenosný protilietadlový raketový systém krátkeho dosahu používajúci rakety s laserovým navádzaním. Poskytuje obranu pred vzdušnými hrozbami vrátane bojových lietadiel a útočných helikoptér. Dá sa odpáliť z ramena vojaka, ale je možné ho integrovať aj do stojanov typu Lightweight Multiple Launchers (LML), ktorý vedia naraz odpáliť až tri kusy. Tento systém je možné namontovať aj na obrnené vozidlá a vytvoriť tak mobilný systém protivzdušnej obrany. Raketa kompletu Starstreak je najrýchlejšou svojho typu na svete, veľmi presnou a vysoko odolnou voči rôznym protiopatreniam. Starstreak vyvinula koncom 90. rokov britská spoločnosť Thales a prvýkrát bola bojovo nasadená počas konfliktu v Iraku v roku 2003.
Konštrukcia.
Starstreak využíva navádzanie laserovým lúčom, pri ktorom operátor odpáli raketu, akonáhle je v opticky stabilizovanom zameriavači detegovaný cieľ. Táto strela má schopnosť okamžitého odpálenia - od získania cieľa po odpálenie rakety to trvá menej ako 5 sekúnd. Operátor používa opticky stabilizovaný zameriavač a musí držať zameriavací kríž na cieli, až kým ho strela nezasiahne. Zameriavacia jednotka pritom premieta na cieľ dva laserové lúče, pričom senzory na vypálenej strele vypočítavajú vzájomné polohy až do dopadu na cieľ. Intenzita týchto laserových lúčov je dostatočne nízka na to, aby ich podľa výrobcu zacielené lietadlo alebo vrtuľník nemohlo detegovať.
Celkovo je táto metóda navádzania výrazne presnejšia ako tradičné laserové navádzanie, pri ktorom je cieľ ožarovaný iba jediným lúčom. Zároveň na rozdiel od infračerveno navádzaných rakiet nemôže byť strela zmätená klamnými cieľmi, pretože operátor stále v zameriavači presne vidí svoj cieľ. Strela je taktiež odolná proti moderným elektronickým protiopatreniam, ktoré majú za úlohu ju zmiasť. Zo záberov z Ukrajiny vieme, že Starstreak je odolný aj voči najmodernejším ruským obranným systémom L-370 Vitebsk a L-175 Chibiny.
Starstreak má dvojstupňový raketový motor na tuhé palivo. Strela má v sebe zabudované tri volfrámové šípky, ktoré letia rýchlosťou Mach 3, teda viac ako 3 675 kilometrov za hodinu, čo nedáva cieľu takmer žiadny čas potrebný na manévrovanie. Len pre porovnanie iné z ramena odpaľované strely, ako je napríklad ruská Strela, alebo americký Stinger, dosahujú rýchlosť iba 2,2 Mach. Akonáhle tieto šípky preniknú do cieľa, vybuchnú. Každá volfrámová šípka váži 900 g a nesie trieštivo-trhavú nálož. Takáto konštrukcia umožňuje vykonať až tri zásahy do cieľa, hoci na zostrelenie vzdušného cieľa postačuje jeden priamy zásah. Starstreak je schopný zničiť cieľ aj vo výške 6 kilometrov. 
Jedinečné vlastnosti a výnimočná rýchlosť strely Starstreak predstavuje značnú výzvu pre pilotov protivníka, ktorí pravdepodobne nebudú mať dostatok času na reakciu. Neschopnosť odkloniť strelu má obrovský vplyv na morálku a kritické uvažovanie pilotov, a vysoko rušivý účinok pri plánovaní a vykonávaní misie.

</doc>
<doc id="696595" url="https://sk.wikipedia.org/wiki?curid=696595" title="Ladislav Tomčáni">
Ladislav Tomčáni

Ladislav Tomčáni (prídomok "Tomcsányi de Tomcsány"; ; * 1. jún 1844, Veľké Revištia – † 7. marec 1903, Budapešť) bol uhorský právnik a poslanec uhorského snemu.
Životopis.
Pochádzal z úradníckej zemianskej rodiny, keďže jeho otec a ďalší príbuzní zastávali župné úrady. Právne vzdelanie získal v Košiciach. Po advokátskych skúškach sa zamestnal v štátnych službách, v ktorých pôsobil do roku 1875, kedy bol zvolený v Sobraneckom volebnom okrsku za poslanca uhorského snemu za pravicovú opozíciu. Poslanecký mandát obhájil až do roku 1901. Bol aj spolupracovníkom periodika "Kelet Népe" a prezidentom akciovej vydavateľskej a tlačiarenskej spoločnosti Pallas.

</doc>
<doc id="696598" url="https://sk.wikipedia.org/wiki?curid=696598" title="Azov">
Azov

Azov (rus. a ukr. Азов) môže byť:

</doc>
<doc id="696602" url="https://sk.wikipedia.org/wiki?curid=696602" title="Chanel No. 5">
Chanel No. 5

Chanel No. 5 bol prvý parfum od francúzskej návrhárky Gabrielle „Coco“ Chanel. Na trh ho uviedla v roku 1921. Jeho vôňu vytvoril francúzsko-ruský chemik a parfumér Ernest Beaux. Dizajn fľaše bol dôležitou súčasťou značky tohto parfumu. Prvou tvárou vône bola samotná Coco Chanel, ktorá sa objavila v reklame publikovanej v americkom módnom časopise Harper's Bazaar v roku 1937.
Inšpirácia.
Ženské voňavky sa tradične delili na dve základné kategórie. „Ctihodné dámy“ uprednostňovali vône jediného záhradného kvetu, zatiaľ čo sexuálne provokatívne indolické parfumy s obsahom zvieracieho pižma alebo jazmínu sa spájali so ženami šedej zóny, prostitútkami či kurtizánami. Coco Chanel hľadala novú vôňu, takú, ktorá by oslovila modernú ženu a vystihla ducha slobody ženy 20. rokov 20. storočia.
Názov parfumu No. 5.
Keď mala Chanel dvanásť rokov, dali ju do kláštorného sirotinca Aubazine, kde strávila šesť rokov v tvrdej mníšskej discilplíne. Kláštor založil Cisterciánsky rád ešte v 12. storočí, a nachádza sa v regióne Nové Akvitánsko v strednom Francúzsku. Od začiatku pobytu v sirotinci sa Chanel vytvárali silné asociácie s číslovkou päť, ako označenie čistého stelesnenia veci, jej ducha, jej mystického významu. Cesty, ktoré viedli Chanel do katedrály na každodenné modlitby, boli usporiadané v kruhových vzoroch opakujúcich číslo päť.
S číslom päť sa spájali aj niektoré javy v záhradách opátstva, ktoré prechádzali do okolitých svahov posiatych skalnými ružami.
V roku 1920, keď jej na posúdenie predložili malé sklenené fľaštičky so vzorkami vôní s číslami 1 až 5 a 20 až 24, Chanel si vybrala fľaštičku číslo 5. Svojmu hlavnému parfumérovi Ernestovi Beauxovi, ktorého poverila vývojom novej vône, povedala: „Svoje kolekcie šiat predstavujem piateho mája, piateho mesiaca v roku, a preto necháme túto vzorku číslo päť, aby si tento názov ponechala, prinesie to šťastie“.
Vôňa.
Coco Chanel chcela vyvinúť novú, výrazne modernú vôňu už dlhšie pred rokom 1920. V tom čase bol jej milencom ruský veľkovojvoda Dmitri Pavlovič Romanov, vrah Rasputina. Vojvoda ju na Francúzskej riviére zoznámil s Ernestom Beauxom, hlavným parfumérom firmy A. Rallet and Company, kde bol zamestnaný od roku 1898. Spoločnosť bola oficiálnym dodávateľom parfumov pre ruskú kráľovskú rodinu. Obľúbenou vôňou cárovnej Alexandry, ktorú špeciálne pre ňu vytvoril A. Rallet v Moskve, bola opulentná kolínska voda s ružou a jazmínom s názvom "Rallet O-De-Kolon N°1 Vesovoi".
Počas Ruskej občianskej vojny sa Beaux pripojil k Bielym. Roky 19171919 strávil ako poručík ďaleko na severe, kde v poslednej arktickej základni kontinentu, Archangeľsku, kde vo väznici vypočúval boľševických väzňov. Polárny ľad, mrazivá prímorská krajina a belosť zasneženého terénu podnietili jeho túžbu zachytiť sviežu vôňu tejto krajiny v novom parfume.
Na novej voňavke pre Chanel začal pracovať v roku 1920, prácou strávil niekoľko mesiacov koncom leta a na jeseň. Vychádzal z ružového a jazmínového základu z parfumu "Rallet N°1", ktorý upravoval tak, aby bol čistejší, a zároveň odvážnejší, pripomínajúci polárnu sviežosť, ktorú zažil počas vojnových rokov. Experimentoval s modernými syntetickými látkami, pridal svoj vlastný vynález „Rose EB“ a prímesy z nového zdroja jazmínu, komerčnej zložky s názvom Jasophore. Vynovená komplexná receptúra zvýšila množstvo koreňa kosatca a prírodného pižma.
Kľúčom bolo Beauxovo použitie aldehydov. Aldehydy sú organické zlúčeniny uhlíka, kyslíka a vodíka. Manipuláciou v laboratóriu v kľúčových fázach chemickej reakcie dosiahol zastavenie chemického procesu a izoláciu vône. Pri kreatívnom použití tak aldehydy pôsobia ako zosilňovače arómy. Beauxov študent Constantin Weriguine sa vyjadril, že aldehyd, ktorý Beaux použil, mal čistý tón Arktídy, „topiaci sa zimný tón“. Beaux pripravil pre Chanel desať sklenených fľaštičiek na posúdenie, a očísloval ich 1–5 a 20–24, s rôznymi variáciami zlúčeniny. „Číslo päť. Áno,“ povedala Chanel neskôr, „to je to, na čo som čakala. Parfum ako nič iné. Ženský parfum s vôňou ženy“.

</doc>
<doc id="696603" url="https://sk.wikipedia.org/wiki?curid=696603" title="Carmen Geissová">
Carmen Geissová

Carmen Geissová (, rodená Schmitz, * 5. máj 1965, Kolín nad Rýnom, Nemecko) je nemecká podnikateľka, fitnes trénerka, speváčka, televízna herečka, bývalá modelka a manželka Roberta Geissa.
Životopis.
Carmen Geiss pochádza z Kolína nad Rýnom. V roku 1982 bola zvolená za Miss Fitness. Vo vysielaní "Rudiho prázdninovej show" v rokoch 1994 až 1996 bola videná ako sprievod Rudiho Carrella.
V roku 1994 sa vydala za podnikateľa Roberta Geissa, v ktorého firme dočasne pracovala ako predavačka, má s ním dcéry Davinu (* 2003) a Shaniu (* 2004).
Od januára 2011 je hlavnou postavou s Robertom Geissom v televíznej šou "Geissenovci – Ťažký život milionárov" ("Die Geissens – Eine Schrecklich Glamouröse Familie"), ktorá zobrazuje život jej rodiny. Pre sériu naspievala ústrednú pieseň "Jet Set".

</doc>
<doc id="696605" url="https://sk.wikipedia.org/wiki?curid=696605" title="Zblízka">
Zblízka

Zblízka je názov debutového štúdiového albumu, ktorý v roku 2002 cez hudobné vydavateľstvo Milenium records vydala slovenská speváčka Lucia Šoralová.

</doc>
<doc id="696609" url="https://sk.wikipedia.org/wiki?curid=696609" title="Anna Lacková-Zora">
Anna Lacková-Zora



</doc>
<doc id="696610" url="https://sk.wikipedia.org/wiki?curid=696610" title="Anna Zora Lacková">
Anna Zora Lacková



</doc>
<doc id="696611" url="https://sk.wikipedia.org/wiki?curid=696611" title="Teta Zora">
Teta Zora



</doc>
<doc id="696612" url="https://sk.wikipedia.org/wiki?curid=696612" title="Zora Lacková">
Zora Lacková



</doc>
<doc id="696613" url="https://sk.wikipedia.org/wiki?curid=696613" title="Anna Domková">
Anna Domková



</doc>
<doc id="696614" url="https://sk.wikipedia.org/wiki?curid=696614" title="Kolymské poviedky">
Kolymské poviedky

Kolymské poviedky () je názov zbierky šiestich poviedok ruského autora Varlama Šalamova o živote v pracovných táboroch v Sovietskom zväze. Na tejto knihe začal pracovať v roku 1954 a pokračoval v nej až do roku 1973. Kniha sa považuje za Šalamovov spisovateľský "opus magnum" a za jedno z najvýznamnejších diel ruskej literatúry 20. storočia.
Pozadie.
Šalamov sa narodil v roku 1907 a v roku 1929 bol zatknutý počas štúdia na Moskovskej univerzite za pokus o vydanie Leninovho testamentu. Bol odsúdený na tri roky vo Višere, satelite rozsiahleho systému pracovných táborov sústredených v bývalom kláštore na Solovkách. V roku 1937 bol opäť zatknutý a odsúdený na päť rokov v Kolyme na severovýchode Sibíri. V roku 1942 mu bol trest predĺžený do konca vojny a potom bol v roku 1943 odsúdený na ďalších 10 rokov za to, že opísal Ivana Bunina ako veľkého ruského spisovateľa. Celkovo Šalamov strávil v táboroch približne 17 rokov.
Po prepustení začal písať Kolymské poviedky, ktoré však v Sovietskom zväze vyšli až po jeho smrti v roku 1982. Počas svojho života stihol vydať päť básnických zbierok a bol známy ako básnik ešte predtým, ako "Kolymské poviedky" upevnili jeho povesť spisovateľa gulagov. V roku 2013 sovietológ David Satter napísal, že „Šalamovove poviedky sú definitívnou kronikou týchto táborov“.
Poviedky.
Kompletný súbor "Kolymských poviedok" je založený na dvoch oblastiach: osobných skúsenostiach a fiktívnych opisoch vypočutých príbehov. Príbehy sú založené na živote väzňov v tábore a ich vzťahoch s úradmi. Nájdeme tu výpovede o väzňoch, ktorí sa v barbarských podmienkach stali úplne bezcitnými, nepríčetnými, vraždiacimi a samovražednými.
Hoci Šalamov písal o väznení za stalinského režimu, v knihe sa o Josifovi Stalinovi zmienil len raz, krátkym komentárom k veľkému Stalinovmu portrétu v kancelárii správcu.
Štýl.
Šalamov sa pokúsil spojiť fakty s fikciou, čo vedie k tomu, že kniha je akýmsi historickým románom. Použitý štýl je podobný Čechovovmu, v ktorom sa príbeh rozpráva objektívne a necháva na čitateľovi, aby si ho sám interpretoval. Vďaka vecnému štýlu, ktorý je často brutálny a šokujúci, pôsobí tvrdšie ako použitie senzačného štýlu.
Šalamov povedal, že za svojich učiteľov nepovažuje Tolstého, ku ktorému bol veľmi kritický, ani iných klasikov, ale modernistov Andreja Belého a Alexeja Remizova. Sám Šalamov si myslel, že po zločinoch a kľúčových momentoch 20. storočia treba umenie - a človeka ako takého - prehodnotiť a spisovatelia by mali nájsť novú, tomu adekvátnu formu:

</doc>
<doc id="696616" url="https://sk.wikipedia.org/wiki?curid=696616" title="Moskovský prieplav">
Moskovský prieplav

Moskovský kanál (rusky: "Кана́л и́мени Москвы́"), do roku 1947 pomenovaný kanál Moskva-Volga, je kanál v Rusku, ktorý spája rieku Moskvu s riekou Volga. Nachádza sa v samotnej Moskve a v Moskovskej oblasti. Kanál sa pripája k rieke Moskva v Tušine (oblasť na severozápade Moskvy), od ktorej vedie približne na sever a stretáva sa s riekou Volga v meste Dubna, tesne proti prúdu hrádze priehrady na Volge (Иваньковское водохранилище). Dĺžka kanála je 128,1 km.
V rokoch 1932 až 1937 ho vybudovalo 200 000 väzňov gulagov pod vedením sovietskej tajnej polície a Matveja Bermana.
Vďaka prieplavu je Moskva napojená na Jednotný ruský hlbokovodný systém, rozsiahly systém kanálov a riek v európskom Rusku, ktorý vytvoril prístup k piatim moriam: Bielemu moru, Baltskému moru, Kaspickému moru, Azovskému moru a Čiernemu moru. Ako taký sa niekedy nazýva "prístavom piatich morí" (rusky: порт пяти морей). Okrem dopravy zabezpečuje kanál aj približne polovicu spotreby vody v Moskve a brehy jeho početných nádrží sa využívajú ako rekreačné zóny.
Jedna z najvyšších sôch Vladimíra Lenina na svete, vysoká 25 metrov, postavená v roku 1937, sa nachádza v Dubne na sútoku Volgy a Moskovského kanála. Sprievodná socha Josifa Stalina podobnej veľkosti bola odstránená v roku 1961 v období destalinizácie. 
2. svetová vojna.
Počas druhej svetovej vojny a bitky o Moskvu zohral kanál dôležitú úlohu pri obrane Moskvy. Wehrmacht plánoval obkľúčiť mesto zo severu a juhu. Aby sa tomu zabránilo, z kanála a nádrží sa čerpala voda, ktorá zastavila ich postup týmto smerom. 
Rozmery.
Minimálna hĺbka kanála je 5,5 metra a rozmery plavebnej komory sú 290 x 30 metrov.

</doc>
<doc id="696618" url="https://sk.wikipedia.org/wiki?curid=696618" title="Jozef Ambróz Barnabáš Kužílek">
Jozef Ambróz Barnabáš Kužílek

Jozef Ambróz Barnabáš Kužílek, OFM (* 4. apríl 1811, Gbeľany† 20. november 1883, Bratislava) bol slovenský rímskokatolícky kňaz, člen Rádu menších bratov (františkánov) a básnik.
Život.
Narodil sa v rodine Martina Kužíleka a jeho manželky Margity, rod. Hradilovej. Gymnaziálne štúdiá začal v Žiline, pričom filozofiu a teológiu študoval vo františkánskom bohosloveckom učilišti v Žiline. 21. októbra 1828 vstúpil do Rádu menších bratov (františkánov) a prijal meno Barnabáš. Po kňazskej vysviacke pôsobil ako kazateľ a ľudový misionár vo viacerých kláštoroch Mariánskej provincie Rádu menších bratov. V roku 1870 bol tajomníkom provincie v Bratislave, kde sa pričinil o modernizáciu tamojšej františkánskej knižnice. Slúžil tiež ako riaditeľ slovenských terciárov, magister slovenských bratov laikov a poradca provincie. Podporoval používanie štúrovskej slovenčiny.
Básnická tvorba.
Písal príležitostné latinské a slovenské oslavné básne venované najmä predstaveným (Jánovi Kamilovi Šantorchovi, Jozefovi Pantaleónovi Golessénymu). Svoje verše nepodpisoval plným menom, iba iniciálkami alebo skratkami svojho mena.

</doc>
<doc id="696619" url="https://sk.wikipedia.org/wiki?curid=696619" title="Ernest Križan">
Ernest Križan

Ernest Križan, rod. Krause (* 25. august 1909, Spišská Nová Ves† 24. jún 1980, Bratislava) bol publicista a úradník.
Život.
Narodil sa v rodine úradníka Richarda Krausa a jeho manželky Júlie, rod. Tamašiovej. Po vyštudovaní ľudovej školy (19151920) a gymnázia v Košiciach (19201928) pracoval ako bankový úradník v Novom Meste nad Váhom a v Bratislave (19281950). V rokoch 19501969 pôsobil ako pracovník Slovenskej knihy Bratislava, š.p. a od roku 1969 bol na dôchodku.

</doc>
<doc id="696620" url="https://sk.wikipedia.org/wiki?curid=696620" title="Václav Krolop">
Václav Krolop

Václav Krolop (iný zápis: Wáclav Krolop; ) bol český kníhtlačiar.
Narodil sa v druhej polovici 17. storočia v českej exulantskej rodine. Do roku 1704 bol kníhtlačiarom u Jána Chrastinu v Púchove. V rokoch 17041706 viedol kníhtlačiareň v Žiline, kde vydával zväčša príležitostné tlače.

</doc>
<doc id="696621" url="https://sk.wikipedia.org/wiki?curid=696621" title="Wáclav Krolop">
Wáclav Krolop



</doc>
<doc id="696622" url="https://sk.wikipedia.org/wiki?curid=696622" title="Wenceslau Krolop">
Wenceslau Krolop



</doc>
<doc id="696623" url="https://sk.wikipedia.org/wiki?curid=696623" title="Ernest Krause">
Ernest Krause

Ernest Krause môže byť:

</doc>
<doc id="696624" url="https://sk.wikipedia.org/wiki?curid=696624" title="Augustína Lívia Pietrantoni">
Augustína Lívia Pietrantoni

Augustína Pietrantoni, S.D.C. (* 27. marec 1864, Pozzaglia Sabina, Talianske kráľovstvo – † 13. november 1894, Rím), rodným menom Livia Pietrantoni, bola talianska turetská rehoľníčka a zdravotná sestra. Pietrantoni pracovala v nemocnici Santo Spirito v Ríme, kde ošetrovala chorých na oddelení tuberkulózy predtým, ako ju v roku 1894 zavraždil jeden z pacientov.
Proces prípadného blahorečenia bol otvorený 14. decembra 1945 za pápeža Pia XII. Vtedy jej bol udelený titul Božej služobnice. Pápež Pavol VI. ju 19. septembra 1968 vymenoval za ctihodnú a 12. novembra 1972 ju vyhlásil za blahoslavenú. Jej kanonizácia sa konala 18. apríla 1999 na Námestí sv. Petra v Ríme.
Život.
Raný život.
Olívia alebo Lívia Pietrantoni sa narodila 27. marca 1864 v Pozzaglia Sabina, asi 50 kilometrov severovýchodne od Ríma. Bola druhé z jedenástich detí chudobných farmárov Francesca Pietrantoniho a Cateriny Costantini. Sviatosť birmovania prijala v roku 1868 a prvé sväté prijímanie o necelé desaťročie neskôr v roku 1876. Táto sviatosť ju tak veľmi ovplyvnila, že sa snažila ešte viac modliť a pomáhať matke so starostlivosťou o súrodencov. Kvôli veľkej pracovitosti skoro vôbec nepoznala detské hry a školu nenavštevovala pravidelne.
Pietrantoni začala pracovať v roku 1871 ako manuálna sila na výstavbe ciest, hlavne na komunikácii z Orvinia do Poggio Moiana. Neskôr v roku 1876 odišla do Tivoli s ďalšími dospievajúcimi „sezónnymi robotníkmi“ počas zimných mesiacov na zber olív. Napriek naliehaniu svojej matky odmietala ponuky na sobáš, aj keď bola krásnou ženou.
Vstup do kláštora.
Lívia sa postupne zdôverila rodine, že by chcela vstúpiť do kláštora. Tá ju však upodozrievala, že tam chce ísť preto, aby nemusela pracovať. Lívia sa preto rozhodla, že pôjde do takého kláštora, kde sa pracuje vo dne v noci. V januári 1886 odcestovala so svojím kňazom strýkom Matteom do Ríma s cieľom vstúpiť do rehole, aby mohla vykonávať svoje povolanie. Milosrdné sestry svätej Jeanne-Antide Thouret odmietli jej žiadosť, ktorú poslala do Ríma, kvôli jej nízkemu veku. Pietrantoni vytrvalo hľadala miesto, kde by mohla pokračovať vo svojom povolaní. O niekoľko mesiacov neskôr jej samotná generálna predstavená turetského rádu napísala, že môže prísť. Lívia sa rozlúčila so svojimi rodičmi a 23. marca 1886 vstúpila do rehole na Via Santa Maria in Cosmedin. Neskôr 13. augusta 1887 prijala habit a rehoľné meno „Augustína“ (). Keďže nepoznala žiadnu sväticu, ktorá by niesla takéto meno, rozhodla sa, že sa svätou musí stať ona sama.
Vražda v nemocnici.
Sestra Augustína bola v deň svojej obliečky 13. augusta 1887 vyslaná ako zdravotná sestra do nemocnice Ducha Svätého neďaleko Vatikánu v Ríme a zostala tam až do svojej smrti. Počas práce na tuberkulóznom oddelení sa sama nakazila, ale podarilo sa jej uzdraviť. Preto bola v roku 1889 znovu poslaná na tuberkulózne oddelenie, aby tam ošetrovala chorých pacientov.
V nemocnici prevládala silná protiklerikálna atmosféra, ktorá pramenila z aktuálnej spoločenskej situácie v Taliansku. (Vedenie nemocnice vyhnalo kapucínov a zakázalo aj náboženské symboly. Rehoľné sestry mali zakázané duchovne sprevádzať pacientov). Keď raz Augustína skonfiškovala jednému pacientovi nôž, bola napadnutá a zbitá. Táto situácia znepokojila ostatných rehoľníkov. Pietrantoni naliehala, že je všetko v poriadku a bude pokračovať v práci. Vravela, že nesmú zanedbávať povinnosť konať milosrdenstvo, aj keby malo ísť o život.
Augustínu začal obťažovať pacient Giuseppe Romanelli. Dokonca sa jej vyhrážal smrťou a večer 12. novembra 1894 ju jej spolusestry požiadali, aby si vzala voľno, lebo sa o ňu báli. Augustína to odmietla. Romanelli ju napadol a dobodal na smrť ráno 13. novembra 1894. Pietrantoni mu pred úmrtím na následky bodných rán odpustila a zverila ho pod ochranu Panny Márie. Romanelli ju bodol v tmavej chodbe tromi bodnutiami do ramena a ľavej ruky, následne do krčnej oblasti. Potom ju bodol do hrudníka. Augustínine posledné slová boli: „Moja matka: pomôž mi“. Profesor Achille Ballori († 1914) – ktorý ju raz varoval pred Romanellim – si prezrel jej telesné pozostatky a skonštatoval, že „sestra Augustína sa nechala zabiť ako baránok“. Všimol si totiž, že nemala žiadne sťahy nervov ani srdca. Pohreb zosnulej mníšky zablokoval ulice Ríma (tisíce ľudí lemovali ulice a kľačali pred rakvou, keď okolo nich prechádzala) a správa „Messaggero“ zo 16. novembra uviedla, že „nikdy nebolo v Ríme vidieť pôsobivejšiu udalosť“. Dňa 14. novembra 2004 boli jej pozostatky prevezené do jej rodného mesta.
Uctievanie.
Beatifikačný proces sa začal 14. decembra 1945 za pápeža Pia XII. a Pietrantoni bola vyhlásená za Božiu služobnicu. Potvrdenie jej hrdinských cností 19. septembra 1968 umožnilo pápežovi Pavlovi VI., aby ju označil za ctihodnú. Ten istý pápež predsedal jej blahorečeniu 12. novembra 1972 na Námestí svätého Petra po potvrdení dvoch zázrakov pripisovaných jej príhovoru.
Posledný zázrak potrebný pre svätosť bol vyšetrený a potom dostal potvrdenie od Kongregácie pre kauzy svätých 19. marca 1996. Lekárska rada ho odsúhlasila 17. apríla 1997 a teológovia 7. októbra 1997. Pápež Ján Pavol II. schválil tento zázrak 6. apríla 1998 a o rok neskôr 18. apríla 1999 bola Pietrantona kanonizovaná za svätú Katolíckej cirkvi.
Podľa Rímskeho martyrológia sa jej spomienka slávi 13. novembra. Talianska biskupská konferencia menovala 20. mája 2003 Pietrantoni za patrónku zdravotných sestier.

</doc>
<doc id="696626" url="https://sk.wikipedia.org/wiki?curid=696626" title="Vojenský materiál">
Vojenský materiál

Vojenský materiál sú hmotné veci slúžiace na zabezpečenie potrieb a úloh ozbrojených síl.
Patrí k nim "„výzbroj a technika, munícia, muničné elementy, trhaviny, stroje, prístroje a zariadenia vrátane príslušenstva a náhradných dielov, agregáty, palivá, pohonné hmoty, mazivá a prevádzkové hmoty, výstroj, potraviny, liečivá, suroviny, kovový a nekovový odpad, obehové materiály, učebné a výcvikové pomôcky, inventár, knižné fondy odborných, vedeckých a osvetových knižníc, kancelárske stroje a potreby, vnútorné zariadenia vojenských budov, výpočtová technika, umelecké diela (pokiaľ nie sú pevnou vecí v múzeách a pamiatkových objektoch), laboratórne a služobné zvieratá a pod.“", ako aj "„stroje a zariadenia, ktoré neboli zahrnuté do rozpočtu stavieb (investícií) a výpočtová technika pre výcvik, riadenia a vedenie ozbrojeným silám“".

</doc>
<doc id="696628" url="https://sk.wikipedia.org/wiki?curid=696628" title="Rímske termálne kúpele (Chisaria)">
Rímske termálne kúpele (Chisaria)

Rímske termálne kúpele (), alebo Rímske termálne kúpele antického mesta Diocletianopolis () sú ruiny antického kúpeľného komplexu, ktorý sa nachádza v meste Chisaria v Plovdivskej oblasti v južnom Bulharsku, na území niekdajšieho rímskeho mesta Diocletianopolis. Sú jedinými dochovanými antickými kúpeľmi v Európe, kde sa do súčasnosti nachádza funkčný systém rozvodov vody a je tak možné pozorovať celý proces toku od minerálneho prameňa, cez rozvodný systém do bazénov a následne do kanalizácie. Rímske termálne kúpele v Chisarii sú zapísané v zozname 100 národných turistických objektov Bulharska. Objekt je v zozname uvedený pod číslom 67b.
Lokalita.
Rímske termálne kúpele sa nachádzajú v centrálnej časti mesta Chisaria v parku "Momina sălza".
Dejiny.
Na základe analýzy rezultátov z archeologických prieskumov lokality boli ustanovené celkovo tri etapy výstavby kúpeľného komplexu. 
1. etapa výstavby.
Výstavba komplexu sa začala v polovici 2. storočia. Počas tejto fázy bolo postavené kaldárium č. 1, predsieň pred kaldáriom s hypokaustom na vykurovanie, ako aj hlavný vchod do komplexu. 
2. etapa výstavby.
Ešte v druhej polovici 2. storočia ako aj začiatkom 3. storočia prebehla aj druhá etapa výstavby, počas ktorej sa kúpele rozšírili smerom na východ. Pristavané boli tri miestnosti, z ktorých sú v súčasnosti odkryté kaldárium č. 2 a severne od neho tepidárium.
3. etapa výstavby.
Tretia etapa výstavby sa uskutočnila v 4. storočí, kedy boli kúpeľný komplex rozšírený smerom na západ a na juh. V západnej časti bola postavená ďalšia mohutná kúpeľná budova, v južnej časti sa nachádzajú čiastočne odkryté steny ďalšej miestnosti. Časti z tejto etapy výstavby ešte nie sú dôkladne preskúmané.
Novodobé dejiny.
V roku 1935 objavil D. Cončev západnú časť kúpeľného komplexu. V roku 1993 bola objavená východná časť komplexu. V rokoch 2014 a 2015 prebehli archeologické výskumy lokality, ktoré upresnili čas a etapy výstavby kúpeľného komplexu.
Charakteristika.
Predstavuje monumentálny kúpeľný komplex o celkovej ploche okolo 3000 m². Komplex patril k jedným z mála rímskych kúpeľných komplexov na území Balkánskeho polostrova, kde sa vykonávali vodoliečebné procedúry s použití minerálnej vody. Preskúmaná ešte nie je celá plocha komplexu. Okrem samotného kúpeľného účelu slúžila časť kúpeľov aj ako nymfeum.
Komplex je rozdelený na dve časti, západnú a východnú. Odkrytých je niekoľko miestností a súčastí komplexu. Ide o dve kaldária s bazénmi, dve tepidária, dve predsiene, ako aj veľká časť systému rozvodov vody a kanalizačného systému. Väčšie z kaldárií (kaldárium č. 2) malo až tri bazény, pričom pri najväčšom bazéne sa nachádzali niky v ktorých boli uložené sochy božstiev, ako aj mramorových dosiek s reliéfovým vyobrazením nýmf. Všetky miestnosti kúpeľov boli z vnútornej strany obložené doskami z bieleho mramoru. Mramorový obklad bol na stenách aj na podlahách miestností. Kanály systému rozvodov vody, boli na dne vystlané škridlami, dno kanálov kanalizačného systému tvorili tehly. Steny boli postavené technikou "opus mixtum" (striedajúce sa vrstvy tehál a kameňov), pričom dosahujú hrúbky 12 metre. Hlavný vchod do komplexu pozostával z troch priechodov zakončených vo vrchnej časti arkádami.
Kúpele boli zásobované minerálnou vodou z prameňa "Toplica", ktorá má teplotu 51 °C.
Archeologické nálezy.
V priebehu archeologických vykopávok a výskumov bolo nájdených viacero predovšetkým architektonických detailných častí. Boli to:
Okrem toho bolo objavených niekoľko bronzových mincí. 

</doc>
<doc id="696630" url="https://sk.wikipedia.org/wiki?curid=696630" title="Veľký Cigán">
Veľký Cigán

Veľký Cigán () je vrch v Spišsko-gemerskom krase, krajinnom celku Slovenského rudohoria. Leží nad Muráňom, približne severne od Revúcej.
Poloha.
Nachádza sa v juhozápadnej časti Spišsko-gemerského krasu, v geomorfologickom podcelku Muránska planina. Leží v Banskobystrickom kraji, v okrese Revúca a na katastrálnom území obce Muráň. Najbližšími sídlami sú južne situovaný Muráň a východne ležiaca Muránska Huta a Červená Skala, severne sa nachádza Šumiac, Vaľkovňa, Pohorelá a Heľpa a juhozápadne Tisovec. Vrch leží v Národnom parku Muránska planina.
Opis.
Veľký Cigán leží v rozsiahlej planine strednej časti Muránskej planiny. Severne sa nachádza Rácovo (), Vasilov (), Gindura (), Veľká Vápenica (), Andrejcová (), Orlová (), Stredná hoľa () a Kráľova hoľa (), východne Lopušná (), Čelo (), Šiance (), Cigánka (), Kyprov () a Stolica, južne Pavelková (), Vrbiarka () a Ostrica () a západne Kľak (), Veľká Stožka () a Malá Smrekovica (). Oblasť planiny odvodňujú severne odtekajúce potoky do rieky Hron a južným smerom riekou Muráň do Slanej. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné ojedinele pozorovať najmä okolité vrchy Spišsko-gemerského krasu, Nízkych Tatier, Stolických a Veporských vrchov.
Prístup.
Na vrchol nevedie značený turistický chodník, no južným úbočím vedie žlto značený turistický chodník z rázc. Jaskova muka (napojenie na Muráň) na rázc. Studňa na Muránskej planine. Tu smeruje i severne vedúci zelený chodník z Červenej Skaly.

</doc>
<doc id="696631" url="https://sk.wikipedia.org/wiki?curid=696631" title="Púšť (album)">
Púšť (album)

Púšť je názov druhého štúdiového albumu, ktorý v roku 2005 cez hudobné vydavateľstvo Warner Music vydala slovenská speváčka Lucia Šoralová.

</doc>
<doc id="696632" url="https://sk.wikipedia.org/wiki?curid=696632" title="RDS-37">
RDS-37

RDS-37 bola prvá dvojstupňová vodíková bomba Sovietskeho zväzu, prvýkrát testovaná 22. novembra 1955 v Semipalatinskom jadrovom vojenskom obvode. Zbraň mala mať výbuch o ekvivalente troch megaton TNT. Pre živý test bol zmenšený na 1,6 megatony.
RDS-37 bola reakciou na snahy Spojených štátov. Predtým Sovietsky zväz údajne využíval mnohých svojich špiónov v USA na urýchlenie ich výroby jadrovej bomby. Vytvorenie vodíkovej bomby si vyžadovalo menšie využitie tejto metódy, aj keď im stále pomáhali niektorí špióni, najmä Klaus Fuchs. RDS-37 zväčšila napätie medzi obomi stranami Studenej vojny, keďže demonštrovala že aj Sovietsky zväz je schopný súperiť s USA v jadrovom zbrojení.

</doc>
<doc id="696633" url="https://sk.wikipedia.org/wiki?curid=696633" title="Hodiny súdneho dňa">
Hodiny súdneho dňa

Hodiny súdneho dňa sú symbolom, ktorý predstavuje pravdepodobnosť globálnej katastrofy spôsobenej človekom. Boli vytvorené členmi "Bulletin of the Atomic Scientists". Hodiny, ktoré sa udržiavajú od roku 1947, sú metaforou hrozieb pre ľudstvo v dôsledku nekontrolovaného vedeckého a technologického pokroku. Hypotetickú katastrofu predstavuje polnoc na hodinách, pričom názor "Bulletinu" na to, ako blízko je svet ku katastrofe, predstavuje určitý počet minút alebo sekúnd do polnoci, vyhodnocovaný každý rok v januári. Hlavnými faktormi, ktoré ovplyvňujú hodiny, sú jadrové riziko a zmena klímy. Vedecký a bezpečnostný výbor "Bulletinu" monitoruje nový vývoj v oblasti vied a technológií, ktorý by mohol spôsobiť ľudstvu neodvolateľnú ujmu.
Pôvodné nastavenie hodín v roku 1947 bolo sedem minút do polnoci. Odvtedy boli hodiny posunuté dozadu osemkrát a dopredu sedemnásťkrát. Najvzdialenejší čas od polnoci bol 17 minút v roku 1991 a najbližší čas je 90 sekúnd, nastavený od 24. januára 2023.
Hodiny sa v roku 2017 posunuli na dve a pol minúty do polnoci, v januári 2018 sa posunuli na dve minúty do polnoci a v roku 2019 zostali nezmenené. V januári 2020 sa posunuli dopredu na 100 sekúnd (1 minúta, 40 sekúnd) pred polnocou. Nastavenie hodín zostalo v rokoch 2021 a 2022 nezmenené. V januári 2023 sa posunula na 90 sekúnd (1 minúta, 30 sekúnd) do polnoci. V roku 2025 delí ľudstvo od globálnej katastrofy symbolických 89 sekúnd. Od roku 1947 sa teda čas do súdneho dňa skrátil o päť minút a tridsaťjeden sekúnd.

</doc>
<doc id="696634" url="https://sk.wikipedia.org/wiki?curid=696634" title="Francis Pegahmagabow">
Francis Pegahmagabow

Francis Pegahmagabow (* 9. marec 1891, Parry Sound, Ontário, Kanada† 5. august 1952, tamže) bol odžibvejský vojak, politik a aktivista v Kanade. Bol najviac vyznamenaným domorodým vojakom v kanadskej vojenskej histórii a najefektívnejším ostreľovačom prvej svetovej vojny. Bol skúseným strelcom a prieskumníkom, pripísalo sa mu zabitie 378 Nemcov a zajatie ďalších 300. Neskôr v živote pôsobil ako šéf a radca pre Wasauksing First Nation a ako aktivista a vodca v niekoľkých organizáciách First Nations. Stretol sa s ďalšími známymi domorodými osobnosťami vrátane Freda Lofta, Julesa Siouiho, Andrewa Paulla a Johna Tootoosisa.
Raný život.
Francis Pegahmagabow sa narodil 9. marca 1891 na mieste, ktoré je teraz rezerváciou prvého národa Shawanaga v Nobel v Ontáriu. V Ojibwe sa volal Binaaswi („fúkajúci vietor“). Keď mal Francis tri roky, jeho otec zomrel a matka ho následne opustila, aby sa vrátila do svojho domova v Henvey Inlet First Nation. Vychoval ho starší Noah Nebimanyquod a vyrastal v Shawanaga, kde sa naučil tradičným zručnostiam, ako je lov, rybolov a tradičná medicína. Pegahmagabow praktizoval zmes katolicizmu a spirituality Anishinaabe.
V januári 1912 dostal Pegahmagabow finančnú pomoc na ubytovanie a stravu, aby si mohol dokončiť vzdelanie na verejnej škole s pomocou právnika z Parry Sound Crown, Waltera Lockwooda Haighta. Školu opustil vo veku 12 rokov a pracoval v drevorubačských a rybárskych táboroch a nakoniec sa stal námorným hasičom.
Vojenská kariéra.
Po vypuknutí 1. svetovej vojny sa Pegahmagabow v auguste 1914 dobrovoľne prihlásil do služby v kanadskom expedičnom zbore napriek diskriminácii kanadskej vlády, ktorá spočiatku vylučovala menšiny. Bol vyslaný do 23. kanadského pluku (Northern Pioneers). Po vstupe do kanadských síl pôsobil v CFB Valcartier. Keď tam bol, vyzdobil svoj vojenský stan tradičnými symbolmi vrátane Caribu, symbolu jeho klanu. Začiatkom októbra 1914 bol nasadený v zámorí s 1. kanadským peším práporom 1. kanadskej divízie — prvého kontingentu kanadských jednotiek vyslaných do bojov v Európe. Jeho spoločníci ho tam prezývali „Peggy“.
V apríli 1915 bojoval Pegahmagabow v druhej bitke pri Ypres, kde Nemci prvýkrát použili plynný chlór na západnom fronte. Práve počas tejto bitky si začal budovať povesť ostreľovača a prieskumníka. Po bitke bol povýšený na desiatnika. Jeho prápor sa zúčastnil bitky na Somme v roku 1916, počas ktorej bol zranený do ľavej nohy. Zotavil sa včas, aby sa mohol vrátiť do 1. práporu, keď sa presunuli do Belgicka. Dostal Military Medal za prenášanie správ pozdĺž línií počas týchto dvoch bitiek. Pôvodne ho jeho veliaci dôstojník, podplukovník Frank Albert Creighton, nominoval na Medailu za významné správanie, odvolávajúc sa na jeho ignorovanie nebezpečia a „vernosť povinnosti“.
6./7. novembra 1917 získal Pegahmagabow Bar k svojej vojenskej medaile za svoje činy v druhej bitke o Passchendaele. Počas bojov dostal Pegahmagabowov prápor za úlohu zaútočiť na Passchendaele. V tom čase už bol povýšený do hodnosti desiatnika a počas bitky bolo zaznamenané, že hrá dôležitú úlohu ako spojka medzi jednotkami na boku 1. práporu. Keď sa posily práporu stratili, Pegahmagabow bol nápomocný pri ich navádzaní a zabezpečovaní toho, aby dosiahli svoje pridelené miesto v zákope.
30. augusta 1918, počas bitky na rieke Scarpe, bol Pegahmagabow zapojený do boja proti nemeckému útoku v Orix Trench neďaleko Upton Wood. Jeho rote už takmer došla munícia a hrozilo jej obkľúčenie. Pegahmagabow odolal paľbe z ťažkých guľometov a pušiek tým, že vošiel do územia nikoho a priniesol si späť dostatok munície, aby mohol pokračovať a pomáhať pri odrážaní ťažkých nepriateľských protiútokov. Za toto úsilie získal druhý Bar k svojej medaile, čím sa stal jedným z iba 39 Kanaďanov, ktorým sa dostalo tejto pocty.
Vojna sa skončila v novembri 1918 a v roku 1919 bol Pegahmagabow vyslaný späť do Kanady. Slúžil takmer celú vojnu a vybudoval si povesť zručného strelca. Pomocou nie veľmi obľúbenej Rossovej pušky sa mu pripisovalo zabitie 378 Nemcov a zajatie ďalších 300. V čase jeho prepustenia slúžil ako hlavný seržant a bol ocenený Hviezdou 1914–15, Britskou vojnovou medailou a Medailou za víťazstvo.

</doc>
<doc id="696635" url="https://sk.wikipedia.org/wiki?curid=696635" title="Alvin York">
Alvin York

Alvin Cullum York (* 13. december 1887, Fentress County, Tennessee, USA† 2. september 1964, Nashville, Tennessee), tiež známy ako seržant York, bol jedným z najviac vyznamenaných vojakov armády Spojených štátov amerických v prvej svetovej vojne. Získal Medal of Honor za vedenie útoku na nemecké guľometné hniezdo, zhromaždenie 35 guľometov, zabitie najmenej 25 nepriateľských vojakov a zajatie 132 zajatcov. K tomuto došlo počas časti ofenzívy Meuse-Argonne vo Francúzsku vedenej Spojenými štátmi, ktorej cieľom bolo prelomiť Hindenburgovu líniu a prinútiť Nemcov vzdať sa. Počas prvej svetovej vojny získal vyznamenania od niekoľkých spojeneckých krajín vrátane Francúzska, Talianska a Čiernej Hory.

</doc>
<doc id="696636" url="https://sk.wikipedia.org/wiki?curid=696636" title="Kerbal Space Program">
Kerbal Space Program

Kerbal Space Program (KSP) je videohra na simuláciu vesmírneho letu vyvinutá mexickým štúdiom Squad pre Linux, OS X, Windows, PlayStation 4, PlayStation 5, Xbox Series X/S a Xbox One. V hre hráči riadia vznikajúci vesmírny program, ktorý je obsadený zelenými humanoidnými mimozemšťanmi známymi ako „Kerbals“. Hra obsahuje realistický orbitálny fyzikálny engine, ktorý umožňuje rôzne orbitálne manévre používané aj v reálnom živote, ako sú Hohmannove prenosové dráhy a orbitálne stretnutie.
Prvá verejná verzia bola vydaná digitálne vo výklade Squad's "Kerbal Space Program" dňa 24. júna 2011 a 20. marca 2013 sa pripojila k programu early access na Steame. Hra vyšla z beta verzie 27. apríla 2015. "Kerbal Space Program" má podporu pre užívateľmi vytvorené módy, ktoré pridávajú nové funkcie. Populárne módy získali podporu a začlenenie do hry. Hra si vyslúžila uznanie od osobností kozmického priemyslu, ako sú NASA, ESA, vedecký komunikátor Scott Manley, generálny riaditeľ ULA Tory Bruno a generálny riaditeľ SpaceX Elon Musk.
V máji 2017 Squad oznámil, že hru kúpila videoherná spoločnosť Take-Two Interactive, ktorá bude pomáhať Squad pri udržiavaní aktuálnych verzií konzoly spolu s verziami pre osobné počítače. "Vylepšená edícia" vyšla pre Xbox One a PlayStation 4 v januári 2018 a pre PlayStation 5 a Xbox Series X/S v septembri 2021 od Private Division, vydavateľskej dcérskej spoločnosti Take-Two Interactive. Ako obsah na stiahnutie boli vydané dve rozšírenia hry: "Making History" v marci 2018 a "Breaking Ground" v máji 2019. Pokračovanie, "Kerbal Space Program 2", bolo vydané v Early Access 24. februára 2023.
Hra.
Hráč spravuje vesmírny program prevádzkovaný Kerbalmi, druhom malých zelených humanoidov, ktorí vybudovali kozmodróm na svojej domovskej planéte Kerbin. Z vesmírneho centra môžu hráči postaviť rôzne vozidlá, ako sú rakety, lietadlá, raketoplány a rovery z poskytnutej sady komponentov. Skonštruované plavidlá môžu byť vypustené zo štartovacej rampy alebo vzletovej dráhy vesmírneho strediska, aby splnili rôzne úlohy a zároveň sa vyhli čiastočnému alebo katastrofickému zlyhaniu (ako je nedostatok paliva alebo štrukturálne zlyhanie). Hráči ovládajú let s malou pomocou, okrem systému stabilizácie (SAS), aby udržali svoju raketu orientovanú. Za predpokladu, že si udrží dostatočný ťah a palivo, môže kozmická loď vstúpiť na obežnú dráhu alebo dokonca cestovať k iným nebeským telesám. Na vizualizáciu trajektórií vozidiel má hráč k dispozícii režim „mapy“, ktorý zobrazuje trajektóriu aktuálneho vozidla, ako aj trajektóriu nebeských telies a iných kozmických lodí, ako aj ich orbitálne parametre. „Uzly“ manévrov kozmickej lode je možné vykresliť, načasovať a vykonať a objekty je možné vybrať a „zacieliť“ na ne na uľahčenie preletov, stretnutí a dokovania.
Misie (buď nastavené hráčom alebo pridelené „zmluvy“) zahŕňajú ciele, ako je dosiahnutie určitej nadmorskej výšky, únik z atmosféry, dosiahnutie stabilnej obežnej dráhy, pristátie na určitom planetárnom telese, záchrana uviaznutých astronautov, zachytenie asteroidov, vytvorenie vesmírnej stanice a povrchových základní. Hráči si tiež môžu na herných fórach navzájom klásť výzvy, ako napríklad navštíviť všetkých päť mesiacov Joolu (herný analóg Jupitera ), alebo použiť módy na vzájomné testovanie lietadiel v turnajoch vo vzdušnom boji .
Hráči môžu v hre ovládať kerbalských astronautov, ktorí môžu opustiť vesmírnu loď pri mimovozidlových aktivitách (EVA). Kým sú EVA, Kerbals môžu použiť svoj systém pohonu zabudovaný v skafandri na manévrovanie vo vesmíre, okolo plavidiel a vesmírnych staníc. Počas EVA môžu Kerbalovia vykonávať a uchovávať vedecké experimenty, umiestňovať vlajky na povrchy planét a mesiacov a opravovať kozmické lode.
V hre je možné realizovať historické vesmírne misie, ako napríklad pristátie Apolla na Mesiaci, rover Curiosity a stavbu Medzinárodnej vesmírnej stanice. Niektoré súčiastky v hre sú založené na skutočných komponentoch, ako napríklad veliteľský modul Mk1-3 (analóg Apollo CM) a Probodobodyne Stayputnik (analóg Sputnika 1). Rôzne komunitou vyvinuté módy môžu pridávať funkcie, ako sú ďalšie časti, informačné displeje s podrobnosťami o orbitálnych charakteristikách a funkcie autopilota. Kvôli popularite boli do hry pridané niektoré módy. Napríklad ťažba surovín na získanie rudy na rafináciu paliva bola implementovaná z populárneho módu.
Slnečná sústava hry je voľne založená na skutočnej slnečnej sústave pozostávajúcej z planét Moho, Eva, Kerbin, Duna, Dres, Jool a Eeloo, ktoré sú analógmi Merkúra, Venuše, Zeme, Marsu, Ceres, Jupitera. a Pluto. Evu obieha Gilly, malý zachytený asteroid. Kerbin obiehajú dva mesiace, väčší Mun a menší, vzdialenejší Minmus. A Dunu obieha Ike, veľký skalnatý mesiac. Jool má 5 mesiacov: Laythe, oceánsky svet s dýchateľnou atmosférou, Vall, ľadový mesiac, Tylo, skalnatý mesiac veľkosti Kerbina, a Bop a Pol, dva malé nepravidelné mesiace. Rôzne komunitné módy implementujú rozšírené alebo alternatívne planetárne systémy, vrátane presnej veľkosti skutočného solárneho systému.
Fyzika.
Aj keď hra nie je dokonalou simuláciou reality, bola chválená pre jej do značnej miery presnú orbitálnu mechaniku. Všetky objekty v hre okrem nebeských telies sú simulované pomocou newtonovskej dynamiky. Raketový ťah (a krútiaci moment) sa aplikuje na rám vozidla na základe umiestnenia motorov a spoje medzi časťami majú obmedzenú pevnosť – príliš veľká sila rozbije vozidlo.
Astronauti v hre, Kerbals, sú fyzicky simulovaní, teda sa môžu napríklad potknúť.
Niektoré nebeské telesá majú atmosféry rôznych výšok a hustôt, čo ovplyvňuje vplyv odporu na krídlach a padákoch. Let atmosférou má za následok aerodynamické zahrievanie, dostatočne vysoké teploty spôsobia zlyhanie komponentov, čo si vyžaduje použitie tepelných štítov alebo starostlivejších profilov letu.
"Kerbal Space Program" mení rozsah svojej slnečnej sústavy pre herné účely. Napríklad Kerbin (herný analóg Zeme) má polomer iba 620 kilometrov, približne oproti Zemi. Aby sa kompenzovali gravitačné dôsledky tohto rozdielu veľkosti, hustota Kerbinu je (nerealisticky) viac ako 10-krát väčšia ako hustota Zeme. Samotné planéty sú tiež výrazne bližšie k sebe ako planéty v skutočnej slnečnej sústave.
Pokračovanie.
Pokračovanie, "Kerbal Space Program 2", vydané v early accesse 24. februára 2023.

</doc>
<doc id="696637" url="https://sk.wikipedia.org/wiki?curid=696637" title="Anglo-zanzibarská vojna">
Anglo-zanzibarská vojna

Anglo-zanzibarská vojna bol vojenský konflikt medzi Spojeným kráľovstvom a Zanzibarským sultanátom 27. augusta 1896. Konflikt trval 38 až 45 minút, čo ho robí najkratšou zaznamenanou vojnou v histórii. Bezprostrednou príčinou vojny bola smrť probritského sultána Hamada bin Thuwainiho 25. augusta 1896 a následné nástupníctvo sultána Khalida bin Barghasha. Britské úrady uprednostňovali za sultána Hamúda bin Mohameda, ktorý bol pre britské záujmy priaznivejší. V dohode zo 14. júna 1890 o ustanovení britského protektorátu nad Zanzibarom mal kandidát na vzostup na post sultána získať povolenie britského konzula a Khalid túto požiadavku nesplnil. Briti to považovali za "casus belli" a poslali Khalidovi ultimátum, v ktorom požadovali, aby nariadil svojim silám, aby sa vzdali a opustili palác. V reakcii na to Khalid zavolal svoju palácovú stráž a zabarikádoval sa vo vnútri paláca.
Ultimátum vypršalo 27. augusta o 09:00 východoafrického času (EAT), kedy Briti zhromaždili dva krížniky, tri delové člny, 150 námorníkov a 900 Zanzibarčanov v oblasti prístavu. Kontingent kráľovského námorníctva bol pod velením kontraadmirála Harryho Rawsona a proanglickým Zanzibarčanom velil brigádny generál Lloyd Mathews zo zanzibarskej armády. Okolo 2800 Zanzibarčanov bránilo palác. Väčšina bola regrutovaná z civilného obyvateľstva, ale zahŕňali aj stráž sultánovho paláca a niekoľko stoviek jeho sluhov a otrokov. Obrancovia mali niekoľko delostreleckých diel a guľometov, ktoré boli umiestnené pred palácom, pričom ich pozorovali britské lode. Bombardovanie, ktoré začalo o 9:02, zapálilo palác a zneškodnilo brániace sa delostrelectvo. Uskutočnila sa malá námorná akcia, pri ktorej Briti potopili zanzibarskú kráľovskú jachtu HHS Glasgow a dve menšie plavidlá. Niektoré výstrely boli neúspešne vypálené aj na probritské zanzibarské jednotky, keď sa blížili k palácu. Vlajka na paláci bola zostrelená a paľba prestala o 09:46.
Sultánove sily utrpeli približne 500 obetí, pričom iba jeden britský námorník bol zranený. Sultán Khalid získal azyl na nemeckom konzuláte pred útekom do nemeckej východnej Afriky (v pevninskej časti súčasnej Tanzánie). Briti rýchlo postavili sultána Hamouda k moci na čelo bábkovej vlády. Vojna znamenala koniec zanzibarského sultanátu ako suverénneho štátu a začiatok obdobia silného britského vplyvu.
Trvanie.
Táto vojna, ktorá trvala menej ako trištvrte hodiny, sa niekedy považuje za najkratšiu v zaznamenanej histórii. Zdroje uvádzajú niekoľko dôb, vrátane 38, 40 a 45 minút, ale najčastejšie sa uvádza 38-minútové trvanie. Variácia je spôsobená zmätkom v tom, čo vlastne predstavuje začiatok a koniec vojny. Niektoré zdroje berú začiatok vojny ako rozkaz začať paľbu o 09:00 a niektoré so začiatkom skutočnej paľby o 9:02. Koniec vojny sa zvyčajne uvádza na 09:37, keď zazneli posledné výstrely a bola zasiahnutá palácová zástava, ale niektoré zdroje to uvádzajú o 09:45. Lodné denníky britských lodí tiež trpia touto neistotou, pretože "St George" naznačuje, že bolo vyhlásené prímerie a Khalid vstúpil na nemecký konzulát o 9:35, "Thrush" o 9:40, "Racoon" o 9:41 a "Philomel" a "Sparrow" o 9:45.

</doc>
<doc id="696638" url="https://sk.wikipedia.org/wiki?curid=696638" title="Misty Picture">
Misty Picture

Misty Picture bol test vykonaný 14. mája 1987 Obrannou jadrovou agentúrou Spojených štátov (teraz súčasťou Agentúry na znižovanie hrozieb obrany), ktorá zahŕňala detonáciu niekoľkých tisíc ton konvenčných výbušnín na simuláciu výbuchu malej jadrovej bomby.
Zo správy o teste:
Misty Picture bol štvrtým testom zo série rozsiahlych testov s vysokou výbušnosťou (HE) MISTY CASTLE sponzorovaných Obrannou jadrovou agentúrou (DNA). Test sa uskutočnil 14. mája 1987. Výbušnina pozostávala zo 4685 ton zmesi dusičnanu amónneho a vykurovacieho oleja (ANFO) naloženej hromadne do pologule zo sklenených vlákien s priemerom 13 metrov. To zodpovedá 3900 tonám TNT. Detonácia tejto nálože vytvorila výbuch a pohyb zeme, ktoré používali mnohé agentúry na testovanie rôznych systémov a zariadení v simulovanom jadrovom prostredí. Výsledný pretlak z detonácie simuloval približný ekvivalent výbuchu 8 kilotonového jadrového zariadenia.
Cieľ.
Z úvodu k správe o teste:
Misty Picture bol sponzorovaný Obrannou jadrovou agentúrou (DNA) s Poľným velením. DNA (FCDNA) je poverená vykonaním udalosti. Primárnym cieľom testu je poskytnúť vzduchové a pozemné šokové prostredie pre experimenty sponzorované DoD. Tieto experimenty sú určené na určenie reakcie taktických a strategických zbraňových systémov, komunikačných zariadení, vozidiel a iných štruktúr na simulované jadrové prostredie. Sekundárnym cieľom je poskytnúť tepelné prostredie pre špecifické experimenty. Tretím cieľom je poskytnúť simulované prostredie jadrového prekurzora na podporu programu Air Force Hardened Mobile Launcher (HML).
Podrobnejší popis neskôr v správe:
Misty Picture bude podujatie s vysokou výbušnosťou (HE) navrhnuté tak, aby poskytlo výbuchové, tepelné a šokové prostredie pre ministerstvo obrany (DOD), vládnym agentúram USA a zahraničným vládam sponzorujúcim cieľové experimenty. Pre vybrané experimenty je sedem zdrojov tepelného žiarenia (TRS) umiestnených v rôznych vzdialenostiach od Ground Zero (GZ), aby sa zlepšilo prostredie výbuchu a šoku poskytnutím tepelného žiarenia. TRS bude pracovať tesne pred detonáciou výbušnej nálože. Uskutočnenie je v súčasnosti naplánovaná na 14. mája 1987. Misty Picture odpáli 4 880 ton vykurovacieho oleja s dusičnanom amónnym (ANFO) umiestneného na úrovni zeme. Ciele testu sú:
Okrem vyššie spomenutých cieľov budú štyri rakety Talos / Terrier a 20 rakiet Viper vypálené do oblaku prachu vytvoreného detonáciou Misty Picture v časovom období T+1 minúta až T+3 minúty. Nákladom rakiet sú balistické návratové vozidlá, ktoré sa testujú na účinky erózie prachom na ich povrchy a trajektórie. Rakety sú vzorkovače na definovanie prostredia, ktorému boli návratové vozidlá vystavené.
Popis udalosti.
Test bol vykonaný na Permanent High Explosive Test Site (PHETS) vo White Sands Missile Range (WSMR), približne 32 km južne od hranice Northern Range. Ground Zero (GZ) bolo približne 150 m juho-juhovýchodne od GZ použitého na veľmi podobnú udalosť v júni 1985 menom Minor Scale.

</doc>
<doc id="696639" url="https://sk.wikipedia.org/wiki?curid=696639" title="Getting Over It with Bennett Foddy">
Getting Over It with Bennett Foddy

Getting Over It with Bennett Foddy je platformovka vyvinutá Bennettom Foddym. Hra bola vydaná ako súčasť Humble Monthly 6. októbra 2017, kde si ju zahralo viac ako 2,7 milióna hráčov. Steam verziu hry neskôr vydal Foddy 6. decembra 2017 s vydaním pre iOS v ten istý deň. Verzia pre Android bola vydaná 25. apríla 2018. Verzia pre Linux bola dostupná na beta testovanie v auguste 2018 a v tom istom roku dostala stabilné vydanie.
Hra.
"Getting Over It" sa točí okolo hráčom ovládanej postavy, ktorá sídli vo veľkom kovovom kotli a je pomenovaná Diogenes v odkaze na filozofa Diogena, ktorý žil v sude. Ovláda Yosemitské kladivo, ktorým dokáže uchopiť predmety a pohybovať sa. Pomocou myši alebo trackpadu sa hráč snaží pohnúť hornou časťou tela a kladivom, aby vyliezol na strmú horu.
Hru sprevádza komentár Bennetta Foddyho, ktorý diskutuje o rôznych filozofických témach. Komentár tiež obsahuje citáty týkajúce sa sklamania a vytrvalosti, keď hráč stratí významný pokrok, ako aj keď hráč dosiahne určité míľniky v hre.
Keď hráč postupuje hore, neustále riskuje, že stratí časť alebo celý svoj postup. Neexistujú žiadne „checkpointy“, teda miesta, kam sa môže hráč vrátiť v prípade pádu. Hra končí, keď hráč dosiahne najvyšší bod mapy a vstúpi do vesmíru. Doznievajú záverečné titulky, na konci ktorých sa hráčov spýta, či nahrávajú priebeh hry. Ak hráč uvedie, že nie, hra poskytuje prístup do chatovacej miestnosti obývanej inými hráčmi, ktorí hru nedávno dokončili.
Vývoj.
Foddy bol priťahovaný k ťažkým hrám, keď vyrastal. Žil v Austrálii v 80. a 90. rokoch 20. storočia a obmedzovalo ho, čo sa do krajiny priviezlo prostredníctvom dovozu. Mnohým z týchto hier chýbal akýkoľvek mechanizmus ukladania a posielali hráčov späť na začiatok hry, ak ich postava zomrela, ako napríklad "Jet Set Willy". V deväťdesiatych rokoch začali vývojári videohier v Spojených štátoch a Japonsku pridávať checkpointy alebo prostriedky na ukladanie. V roku 2018 Foddy uviedol, že hlavným dôvodom, prečo dal svoje meno do názvu "Getting Over It," bola kultúra, ktorá vo všeobecnosti „neuznáva jednotlivcov, ktorí robia hry“.
"Getting Over It" bol zameraný na „určitý druh ľudí, ublížiť im“ a inšpiroval sa "Sexy Hiking", podobnou hrou vydanou českým dizajnérom videohier 'Jazzuo' v roku 2002. Foddy sa dozvedel o "Sexy Hiking" okolo roku 2007 z príspevku Dereka Yu na TIGSource. Podľa Foddyho bola hra „tak trochu meme medzi vývojármi nezávislých hier“, pričom Adam Saltsman opísal "Sexy Hiking" ako „najhoršiu hru, akú som kedy hral“. Aj keď Foddy v tom čase zavrhol "Sexy Hiking", považoval hru za nezabudnuteľnú a neskôr ju ukázal študentom svojej triedy o hernom dizajne na New York University Tisch School of the Arts, načo si „uvedomil, aký nadčasový je dizajn“ "Sexy Hiking." Foddy uviedol, že je fanúšikom „neporiadnych fyzikálnych logických hier v reálnom čase“ a ďalej vyjadril, že sú „obrovskou oblasťou inšpirácie v mojej vlastnej práci“. V už vymazanom tweete z roku 2014 sa Foddy svojich sledovateľov opýtal: „Bolo by nesprávne, keby som urobil pokračovanie "Sexy Hiking"? Vzhľadom na to, že v skutočnosti nie som Jazzuo (pokiaľ viete)“.
Nedávno sa Foddy dočkal návratu ťažkých hier, napríklad prostredníctvom série "Dark Souls". V auguste 2017 si všimol, že zatiaľ čo hráči vyvolali pobúrenie kvôli mechanizmu v hre "Hellblade: Senua's Sacrifice", ktorý údajne vymazal uložený súbor hráča, ak zomrel, iní hráči pohotovo prijali výzvu a prejavili obnovený záujem o hry, ktoré boli z hľadiska dizajnu zložité. Povedal: „Kedykoľvek uvidíte niečo, čo vyvracia silne zaužívanú dizajnovú ortodoxiu, je to mimoriadne vzrušujúce, pretože to otvára nové cesty na skúmanie“ a "Getting Over It" považoval za svoj prieskum tohto nového vývojového priestoru.
Ohlasy.
Náročnú hrateľnosť "Getting Over It" recenzenti, vrátane spisovateľa "PC Gamer" Austina Wooda, zbožňovali. "Rock, Paper, Shotgun" ju uviedli ako jednu z najlepších počítačových hier roku 2017 a "GameSpot" uviedol, že to mohla byť „najpodivnejšia hra“, ktorá vyšla v roku 2017. "Polygon" ho zaradil na 36. miesto v zozname 50 najlepších hier roku 2017.

</doc>
<doc id="696640" url="https://sk.wikipedia.org/wiki?curid=696640" title="Acha">
Acha

Acha môže byť:

</doc>
<doc id="696641" url="https://sk.wikipedia.org/wiki?curid=696641" title="Oždianska pahorkatina">
Oždianska pahorkatina

Oždianska pahorkatina je geomorfologickou časťou Rimavskej kotliny, podcelku Juhoslovenskej kotliny. Zaberá návršia medzi riekou Suchá a Rimava v okrese Poltár a Rimavská Sobota. 
Polohopis.
Územie leží v strednej časti Juhoslovenskej kotliny, presnejšie na západnom okraji Rimavskej kotliny. Južne susedí Blhovská vrchovina, západne sa nachádzajú Novohradské terasy a Poltárska pahorkatina, severne Cinobanské predhorie a východne Gemerské terasy. Západnú časť územia odvodňujú prítoky Suchej, južnú a východnú prítoky Rimavy.
Oždianska pahorkatina leží v Banskobystrickom kraji, na území okresov Rimavská Sobota a Poltár. Z významných sídiel sa v západnej časti nachádzajú Ožďany a Sušany, vo východnej Kružno a v južnej Husiná. Strednou časťou vedie rýchlostná cesta R2 a cesta I/16 z Lučenca do Rimavskej Soboty. Na juhovýchodnom okraji je vybudovaná vodná nádrž a rekreačná lokalita Kurinec.
Chránené územie.
V juhovýchodnej časti sa nachádza prírodná rezervácia Kurinecká dubina, na severnom okraji Svetlianska cerina.
Turizmus.
Mierne vlnitá krajina je pre turistov zaujímavá predovšetkým v juhovýchodnej časti, v rekreačnej lokalite Kurinec. Juhovýchodnou časťou cez túto lokalitu prechádza červeno značený Chodník Márie Széchy z Fiľakova na Muránsky hrad.

</doc>
<doc id="696644" url="https://sk.wikipedia.org/wiki?curid=696644" title="Robert Wadlow">
Robert Wadlow

Robert Pershing Wadlow (* 22. február 1918, Alton, Illinois, USA† 15. júl 1940, Manistee, Michigan), tiež známy ako Alton Giant a Giant of Illinois, bol Američan, ktorý bol najvyššou osobou v zaznamenanej histórii, o ktorej existujú nezvratné dôkazy. Narodil sa a vyrastal v Altone v Illinois, malom meste blízko St. Louis v Missouri.
Wadlowova výška bola 272 cm, pričom jeho hmotnosť dosiahla 199 kg pri jeho smrti vo veku 22 rokov. Jeho veľká veľkosť a pokračujúci rast v dospelosti boli spôsobené hypertrofiou jeho hypofýzy, čo má za následok abnormálne vysokú hladinu ľudského rastového hormónu (HGH). Dokonca ani v čase jeho smrti nič nenasvedčovalo tomu, že by sa jeho rast skončil.
Skorý život.
Wadlow sa narodil v Altone v štáte Illinois 22. februára 1918 Haroldovi Franklinovi a Addie May (Johnson) Wadlowovej a bol najstarším z piatich detí. Vo veku 8 rokov bol vyšší ako jeho otec a na základnej škole bol pre neho vyrobený špeciálny stôl. V čase, keď v roku 1936 absolvoval Alton High School, mal 254 cm. Zapísal sa na Shurtleff College s úmyslom študovať právo.
Dospelosť a smrť.
Wadlow potreboval pri chôdzi ortézy na nohy a nohy a chodidlá si takmer necítil. Nikdy nepoužíval invalidný vozík.
Wadlow sa stal celebritou po svojom turné po USA v roku 1936 s Circusom Ringling Brothers, keď sa objavil v Madison Square Garden a Boston Garden v stredovom kruhu (nikdy nie na vedľajšej show). Počas svojich vystúpení sa obliekal do svojich každodenných šiat a odmietol požiadavku cirkusu, aby nosil cylinder.
V roku 1938 začal propagačné turné s International Shoe Company, ktorá mu bezplatne poskytla topánky, opäť len v každodennom pouličnom oblečení. Wadlow sa videl ako človek pracujúci v reklame, nie ako čudák. Až do posledných dní svojho života disponoval veľkou fyzickou silou.
Wadlow patril k Rádu DeMolay, slobodomurárskej organizácii pre mladých mužov, a neskôr bol slobodomurárom. V novembri 1939 bol murárskym majstrom pod jurisdikciou Veľkej lóže Illinois AF a AM.
Rok pred svojou smrťou predbehol Johna Rogana ako najvyšší človek vôbec. 27. júna 1940 (18 dní pred smrťou) mu lekári namerali 272 cm.
4. júla 1940, počas profesionálneho vystúpenia na Manistee National Forest Festival, chybná ortéza podráždila jeho členok, čo viedlo k infekcii. Bol liečený transfúziou krvi a operovaný, ale jeho stav sa zhoršil v dôsledku autoimunitného ochorenia. Zomrel v spánku 15. júla.
Jeho rakva merala 328 cm na dĺžku, 81 cm na šírku a 76 cm na hĺbku, vážila viac ako 450 kg a niesli ju dvanásti nosiči a osem pomocníkov. Bol pochovaný na cintoríne Oakwood v Upper Alton, Madison County, Illinois.
Wadlowova socha v životnej veľkosti bola postavená oproti Altonskému múzeu histórie a umenia v roku 1986.

</doc>
<doc id="696645" url="https://sk.wikipedia.org/wiki?curid=696645" title="Projekt 596">
Projekt 596

Projekt 596 bol prvý test jadrových zbraní vykonaný Čínskou ľudovou republikou, odpálený 16. októbra 1964 na testovacom mieste Lop Nur. Išlo o implózne štiepne zariadenie na urán-235 vyrobené zo zbraňového uránu (U-235) obohateného v závode na difúziu plynov v Lan-čou.
Atómová bomba bola súčasťou čínskeho programu „Dve bomby, jeden satelit“. Mala výťažnosť 22 kiloton, porovnateľnú s prvou jadrovou bombou Sovietskeho zväzu RDS-1 v roku 1949 a americkou bombou Fat Man zhodenou na Nagasaki v Japonsku v roku 1945. Vďaka testu sa Čína stala piatou jadrovou veľmocou na svete a prvou ázijskou krajinou, ktorá má jadrové kapacity. Išlo o prvý zo 45 úspešných jadrových testov, ktoré Čína uskutočnila v rokoch 1964 až 1996, pričom všetky sa uskutočnili na testovacom mieste Lop Nur.
Motivácia.
Čínsky program jadrových zbraní sa začal 15. januára 1955. Rozhodnutie čínskeho vedenia podnietili konfrontácie so Spojenými štátmi v 50. rokoch, vrátane kórejskej vojny, krízy v Taiwanskom prielive v roku 1955, jadrového vydierania a nakoniec aj vojny vo Vietname. Mao Ce-tung vysvetlil svoje rozhodnutie na zhromaždení politbyra Komunistickej strany Číny v roku 1956:
"„Už teraz sme silnejší ako v minulosti a v budúcnosti budeme ešte silnejší ako teraz. Nielenže budeme mať viac lietadiel a delostrelectva, ale aj atómovú bombu. V dnešnom svete, ak nechceme byť šikanovaní, musíme mať túto vec.“"
Mao bol presvedčený, že schopnosti jadrových zbraní umožnia Číne presadiť svoju „národnú vôľu“ voči politickým cieľom a odvrátiť hrozby pre národnú bezpečnosť.

</doc>
<doc id="696647" url="https://sk.wikipedia.org/wiki?curid=696647" title="Deep Rock Galactic">
Deep Rock Galactic

Deep Rock Galactic je kooperatívna strieľačka z pohľadu prvej osoby vyvinutá dánskym štúdiom Ghost Ship Games a publikovaná Coffee Stain Publishing. "Deep Rock Galactic" bol plne vydaný 13. mája 2020 pre Microsoft Windows a Xbox One po dvoch rokoch strávených v early accesse. Hra bola neskôr vydaná pre PlayStation 4 a PlayStation 5 v januári 2022 a pre Xbox Series X/S v septembri 2022.
"Deep Rock Galactic" sa odohráva na mimozemskej planéte Hoxxes IV, ktorej jaskyne sú bohaté na minerály, ale sú plné nepriateľských živočíchov a nebezpečného prostredia. Hráč ovláda trpasličieho baníka zamestnaného Deep Rock Galactic, intergalaktickou banskou korporáciou, ktorá posiela zamestnancov do jaskýň Hoxxes IV ťažiť suroviny. Hráči sa môžu spojiť až s tromi ďalšími trpaslíkmi na misiách na planéte, kde sa musia pohybovať v procedurálne vytvorených jaskyniach a plniť ciele pri boji s mimozemskými rojmi.
Hra získala pozitívne recenzie od kritikov, ktorí chválili jej hrateľnosť založenú na systéme „class“ a atmosféru. Z hry sa k januáru 2023 predalo viac ako päť miliónov kusov a od novembra 2020 je súčasťou predplatiteľskej služby Xbox Game Pass. Počas mesiaca od vydania bola dostupná aj pre predplatiteľov PlayStation Plus.
V marci 2023 bol ohlásený spinn-off "Deep Rock Galactic: Survivor". Je to strieľačka od Funday Games. Jeho vydanie je naplánované na skorý prístup v roku 2023.
Hra.
"Deep Rock Galactic" je kooperatívna strieľačka z pohľadu prvej osoby. Hra sa primárne sústreďuje na misie, ktoré sa odohrávajú v plne zničiteľných, procedurálne generovaných jaskynných systémoch. Tieto môžu mať rôznu generáciu terénu, ciele, nebezpečenstvá a nepriateľov v závislosti od zvoleného biomu a typu misie. Po pristátí v jaskyni cez orbitálny padací modul musia hráči splniť cieľ misie, ako je ťažba surovín alebo oprava opustených zariadení. Pri tom musia bojovať s nepriateľskými mimozemšťanmi, spravovať obmedzené zásoby munície a prechádzať jaskyňou. Po splnení cieľa môžu hráči spustiť extrakčnú sekvenciu, kde sa hráči musia vrátiť cez jaskyňu do únikového modulu, aby mohli bezpečne odísť spolu so všetkými nazbieranými surovinami.
Hráči môžu hrať misie sami alebo až s tromi ďalšími hráčmi. Pred začatím každej misie si hráči vyberú jednu zo štyroch hrateľných tried, tzv. class: Scout, Engineer, Gunner a Driller. Každá trieda má jedinečnú zásobu zbraní a nástrojov, čo im dáva rôzne schopnosti v boji a navigácii. Spoluprácou pri využívaní týchto rôznych schopností môžu tímy efektívnejšie prechádzať jaskyňou, plniť ciele a bojovať s nepriateľmi. Napríklad trieda Engineer môže umiestniť plošiny na steny, zatiaľ čo trieda Scout má osobný hák na priťahovanie na vzdialené objekty. Aby bolo možné ťažiť ťažko dostupné ložisko nerastov vysoko na stene, Engineer mohol umiestniť pod ložisko plošinu a Scout by sa potom mohol na ňu vytiahnuť, aby ložisko bezpečne vydoloval. Pri hraní sólo si hráči môžu zvoliť, že ich bude sprevádzať dron, ktorý im pomáha s cieľmi a bojom.
Hráči si môžu kúpiť nové zbrane, vylepšenia vybavenia a kozmetiku pre každého trpaslíka pomocou kreditov a výroby pomocou minerálov získaných z misií. Plnením výziev môžu hráči získať aj „perky“. Tieto dávajú trpaslíkom ďalšie schopnosti, ako je zvýšená rýchlosť behu. Od roku 2021 existujú sezónne podujatia, v ktorých si hráči môžu odomknúť predmety prostredníctvom bezplatného battle pass systému.
Ohlasy.
Early Access verzia "Deep Rock Galactic" bola dobre prijatá kritikmi, ktorí chválili atmosféru hry a náročné úrovne. Viacerí recenzenti porovnávali časti zážitku s "Left 4 Dead". Plná verzia hry vyšla 13. mája 2020. Na Metacritic má hra skóre 85, čo naznačuje „všeobecne priaznivé recenzie“. Od januára 2023 mala hra na Steame viac ako 145 000 používateľských recenzií a hodnotenie „Overwhelmingly Positive“.
Nicovi Reubenovi z "Rock, Paper, Shotgun" sa páčilo, ako sa triedy hry dobre spojili a každá z nich bola použiteľná pre kooperáciu. Matt Miller z "Game Informer" ocenil, ako jedinečné sekundárne ciele dodali hre dynamiku rizika a odmeny.
"Ghost Ship Games" uviedli, že "Deep Rock Galactic" predal viac ako 2 milióny kusov do januára 2021, 3 milióny predajov do novembra 2021, 4 milióny kópií do júna 2022 a 5,5 milióna kópií do januára 2023
V marci 2021 získali Ghost Ship Games a Coffee Stain Publishing ceny Indie Game of the Year a Excellence in Multiplayer na South by Southwest.

</doc>
<doc id="696648" url="https://sk.wikipedia.org/wiki?curid=696648" title="Deň Star Wars">
Deň Star Wars

Deň "Star Wars" () je neformálny sviatok, ktorý sa každoročne oslavuje 4. mája na oslavu mediálnej franšízy "Star Wars", ktorú vytvoril filmár George Lucas. Dodržiavanie tohto dňa sa od začiatku franšízy v roku 1977 rýchlo rozšírilo prostredníctvom médií a miestnych osláv.
Dátum pochádza zo slovnej hry „"May the Fourth" be with you“, čo je variant hlášky zo "Star Wars" „May the Force be with you“. Aj keď sviatok nebol vytvorený alebo vyhlásený spoločnosťou Lucasfilm, mnohí fanúšikovia "Star Wars" sa rozhodli tento sviatok oslavovať. Odvtedy ho Lucasfilm a The Walt Disney Company prijali ako každoročnú oslavu "Star Wars".
Dátum vydania pôvodného filmu "Star Wars", 25. máj 1977, niektorí oslavujú ako Deň geekskej hrdosti.
História.
Prvá zaznamenaná zmienka o použitej fráze bola 4. mája 1979, deň po zvolení Margaret Thatcherovej za premiérku Spojeného kráľovstva. Jej politická strana Konzervatívci umiestnila do novín "London Evening News" gratulačnú reklamu s nápisom „May the Fourth Be with You, Maggie. Congratulations“.
V epizóde "Count Duckula" z roku 1988 „The Vampire Strikes Back“ sa vesmírny superhrdina Tremendous Terrance pýta Duckulu na dátum a je mu povedané, „May the Fourth“ (4. mája). Keď Terrance odchádza, všetkým dole hovorí: „May the Fourth be with you“.
Táto fráza bola použitá v parlamentnej diskusii v UK o obrane 4. mája 1994.
Astrofyzička a autorka Jeanne Cavelos použila tento výrok na strane 94 svojej knihy "The Science of Star Wars" z roku 1999.
V roku 2008 sa objavili prvé skupiny na Facebooku, ktoré oslavovali Deň Luka Skywalkera s rovnakou frázou.
V roku 2011 sa v Toronte v Ontáriu v Kanade v kine konala prvá organizovaná oslava Dňa "Star Wars". Produkované Sean Wardom a Alice Quinn, slávnosti zahŕňali triviu o originálnej trilógii, súťaž s kostýmami so známymi porotcami a najlepšie tribute filmy, mash-upy, paródie a remixy na veľkom plátne. Druhý ročník sa konal v piatok 4. mája 2012. 
Revenge of the Fifth/Sixth.
Niektorí uznávajú deň 5. mája ako „Revenge of the Fifth“, slovnú hru na ' a oslavujú skôr Sithských lordov a iné záporné postavy zo série "Star Wars" než Jediov. Iní to oslavujú o deň neskôr, 6. mája, citujúc „Revenge of the Sixth“ ako lepšiu slovnú hračku na „Sith“, zatiaľ čo iní hovoria o 6. ako „Return of the 6th“ ako o hre ' a trilógový aspekt filmov Star Wars.

</doc>
<doc id="696649" url="https://sk.wikipedia.org/wiki?curid=696649" title="Georgius Agricola">
Georgius Agricola



</doc>
<doc id="696651" url="https://sk.wikipedia.org/wiki?curid=696651" title="Acha (arcibiskup)">
Acha (arcibiskup)

Acha bol arcibiskup Ostrihomskej arcidiecézy približne v rokoch 10931094. Počas jeho pôsobenia bola založená záhrebská diecéza a báčska (kaločská) diecéza bola povýšená na arcidiecézu.

</doc>
<doc id="696652" url="https://sk.wikipedia.org/wiki?curid=696652" title="Tanečný mor z roku 1518">
Tanečný mor z roku 1518

Tanečný mor z roku 1518 alebo tanečná epidémia z roku 1518 bol prípadom tanečnej mánie, ktorá sa vyskytla v Štrasburgu v Alsasku (dnešné Francúzsko) vo Svätej ríši rímskej od júla 1518 do septembra 1518. Niekde medzi 50 a 400 ľuďmi tancovalo celé týždne. Za fenoménom je veľa teórií, z ktorých najpopulárnejšia je stresom vyvolaná masová hystéria, ktorú navrhol John Waller. Ďalšie teórie zahŕňajú námeľové a náboženské vysvetlenia. Existuje dokonca polemika o počte úmrtí. Tancujúci mor z roku 1518, napriek tomu, že sa odohral približne pred 500 rokmi, je často spomínaný v popkultúre a hovorí sa o ňom aj v dnes.
Dianie.
Mor začal v júli 1518, keď žena menom Frau Troffea začala vášnivo tancovať na ulici v Štrasburgu. Troffea pokračovala v tomto neustálom tanci celý týždeň. Čoskoro sa k tanečnému chaosu pridali tri desiatky ďalších. V auguste toho istého roku si tanečný mor vyžiadal 400 obetí. Tanečníci začali kolabovať. Hovorí sa, že niektorí dokonca zomreli na mŕtvicu alebo srdcový infarkt. Nikto nevedel, čo spôsobilo túto reakciu, čo znamenalo, že ani nikto nechápal, ako túto situáciu napraviť. Začiatkom septembra začala epidémia ustupovať, keď boli tanečníci poslaní do horskej svätyne, aby sa modlili za rozhrešenie.
Z historických dokumentov vrátane „lekárskych poznámok, kázní v katedrále, miestnych a regionálnych kroník a dokonca poznámok vydaných mestskou radou v Štrasburgu“ je jasné, že obete tancovali, no nie je známe prečo. Historické pramene sa zhodujú, že po tom, ako začala tancovať jedna žena, došlo k prepuknutiu tancovania a tanec akoby neutíchal. Trvalo to tak dlho, že to pritiahlo aj pozornosť úradov; až kým sa rada nevzdala právomocí v prospech lekárov, ktorí postihnutým nariadili „tancovať kým ich to neprejde“. Existujú tvrdenia, že cechové sály boli zrekonštruované, aby sa do nich zmestil tanec, ako aj hudobníci a silní ľudia, ktorí pomáhali tým, ktorí sa zaoberajú tanečnou mániou, zostať vzpriamení. To malo ešte horšie následky a rada bola nútená zakázať verejný tanec, pretože ľudia tancovali v strachu, že to bol trest od svätého Víta; a aby boli „bez hriechu“, mnohí sa pridali k tanečnej epidémii. Rada zašla tak ďaleko, že zakázala aj hudbu. Tí, ktorí tancovali, potom dostali príkaz ísť do svätyne svätého Víta, mali obuté červené topánky, ktoré boli pokropené svätenou vodou a na vrchoch a chodidlách mali namaľované kríže. V rukách museli držať aj malé krížiky. Kadidlo a latinské zaklínadlá boli tiež súčasťou tohto „rituálu“ Zjavne po tom čo im „Vítus odpustil“ sa rozšírila správa o úspešnom rituáli a Tanečný mor sa skončil.
Udalosti podobné tejto sa údajne diali počas stredoveku vrátane 11. storočia v Kölbigku v Sasku, kde sa verilo, že to bol výsledok démonickej posadnutosti alebo božieho súdu.
Súčasné vysvetlenia zahŕňali démonickú posadnutosť a prehriatu krv.
Úmrtia.
Existuje polemika o tom, či ľudia nakoniec tancovali na smrť. Niektoré zdroje tvrdia, že počas určitého obdobia mor zabil okolo pätnásť ľudí denne, ale zdroje mesta Štrasburg v čase udalostí neuvádzali počet úmrtí, dokonca ani to, či došlo k úmrtiam. Nezdá sa, že by existovali žiadne zdroje súvisiace s udalosťami, ktoré by zaznamenali nejaké obete. Ned Pennant-Rea tiež tvrdí, že konečný počet obetí nie je známy, ale ak by tvrdenia o pätnástich zomierajúcich denne boli pravdivé, počet by sa mohol pohybovať „v stovkách“.
Hlavným zdrojom tvrdenia je John Waller, ktorý na túto tému napísal niekoľko článkov v časopisoch a knihu "A Time to Dance, a Time to Die: The Extraordinary Story of the Dancing Plague of 1518". Zdroje citované Wallerom, ktoré spomínajú úmrtia, boli všetky z neskorších správ o udalostiach. Existuje tiež neistota týkajúca sa identity počiatočnej tanečnice (buď nemenovanej ženy alebo „Frau Troffea“) a počtu zúčastnených tanečníkov (niekde medzi 50 a 400). Zo šiestich účtov v kronike štyri podporujú Lady Troffea ako prvú tanečnicu.
Moderné teórie.
Otrava jedlom.
Niektorí si myslia že tanec mohol byť spôsobený otravou jedlom spôsobenou toxickými a psychoaktívnymi chemickými produktmi námeľových húb (ergotizmus), ktoré bežne rastú na obilninách (ako je raž) používaných na pečenie chleba. Ergotamín je hlavným psychoaktívnym produktom námeľových húb; je štruktúrne príbuzný s liečivom dietylamidom kyseliny lysergovej (LSD-25) a je to látka, z ktorej sa LSD-25 pôvodne syntetizoval. Rovnaká huba bola zapletená aj do iných veľkých historických anomálií, vrátane procesov s čarodejnicami v Saleme.
John Waller v "The Lancet" tvrdí, že „táto teória sa nezdá byť udržateľná, pretože je nepravdepodobné, že by ľudia otrávení námeľom mohli tancovať celé dni. Ani toľko ľudí by na jeho psychotropné chemikálie nereagovalo rovnakým spôsobom. Teória ergotizmu tiež nedokáže vysvetliť, prečo sa takmer každé ohnisko vyskytlo niekde pozdĺž riek Rýn a Mosela, v oblastiach spojených vodou, ale s celkom odlišným podnebím a plodinami.“
Masová hystéria vyvolaná stresom.
Toto mohol byť príklad plne rozvinutých prípadov psychogénnej pohybovej poruchy vyskytujúcej sa v masovej hystérii alebo masovej psychogénnej chorobe, ktorá zahŕňa mnoho jedincov, ktorí zrazu prejavujú rovnaké bizarné správanie. Toto správanie sa šíri rýchlo a široko epidemicky. Tento druh správania mohol byť spôsobený zvýšenou mierou psychického stresu, spôsobeného neľútostnými rokmi (a dokonca aj na raný novovek drsnými štandardmi), ktorými trpeli obyvatelia Alsaska.
Waller špekuluje, že tanec bol „stresom vyvolaná psychóza“ na masovej úrovni, pretože región, kde ľudia tancovali, bol prešpikovaný hladom a chorobami a obyvatelia mali tendenciu byť poverčiví. Sedem ďalších prípadov tanečného moru bolo zaznamenaných v rovnakom regióne počas stredoveku.
Táto psychogénna choroba mohla vytvoriť choreu (z gréckeho "khoreia" znamená „tancovať“), situáciu zahŕňajúcu náhodné a zložité neúmyselné pohyby, ktoré poletujú z časti tela na časť tela. Rôznorodé choreá (tanec svätého Víta, tanec svätého Jána a tarantizmus) boli v stredoveku označované ako samostatné epidémie „tanečnej mánie“, ku ktorým dochádzalo v strednej Európe, najmä v čase moru.
Popkultúra a médiá.
Táto udalosť inšpirovala zborovú pieseň z roku 2022 „Choreomania“ od Florence and the Machine. Išlo o tretiu skladbu na albume "Dance Fever", ktorá prevzala názov z piesne.
Séria kníh „A Collection of Utter Speculation“ vydala v roku 2022 titul „The Dancing Plague: A Collection of Utter Speculation“. Ide o vymyslenú správu o udalostiach, ktoré sa stali v Štrasburgu.

</doc>
<doc id="696659" url="https://sk.wikipedia.org/wiki?curid=696659" title="Rowan Williams">
Rowan Williams

Rowan Douglas Williams (* 14. jún 1950, Swansea, Spojené kráľovstvo) je anglikánsky biskup, teológ a básnik. Je emeritným arcibiskupom canterburským.
Život.
Vysvätený za kňaza bol v roku 1978. V rokoch 1977 až 1992 pôsobil ako učiteľ, dekan a kaplán v Cambridge a ako profesor teológie v Oxforde. V roku 1992 sa stal biskupom Monmouthu a v roku 2000 arcibiskupom walesským. V roku 2002 bol zvolený za 104. canterburského arcibiskupa. Číta alebo hovorí 11 jazykmi: po anglicky, walessky, španielsky, francúzsky, nemexky, rusky, biblickou hebrejčinou, latinčinou a biblickou aj modernou gréčtinou.
Dielo.
Je taktiež autorom niekoľkých básnických zbierok.

</doc>
<doc id="696660" url="https://sk.wikipedia.org/wiki?curid=696660" title="Anna Falisová">
Anna Falisová

PhDr. Anna Falisová, CSc. (* 1959, Sobrance) je slovenská historička, ktorá pôsobí ako samostatná vedecká pracovníčka v Historickom ústave Slovenskej akadémie vied (HÚ SAV). Vo svojej vedecko-výskumnej činnosti sa venuje dejinám medicíny a zdravotníctva na Slovensku so zameraním na medzivojnové obdobie.
Život.
V roku 1986 úspešne zavŕšila štúdium archívnictva na Filozofickej fakulte Univerzity Komenského v Bratislave a v roku 1994 získala titul kandidátky vied na HÚ SAV. V roku 1995 sa stala vedeckou pracovníčkou a v roku 2000 samostatnou vedeckou pracovníčkou na HÚ SAV.
Ocenenia.
Získala Cenu Literárneho fondu za prácu mladých vedeckých pracovníkov (1994), ako aj dve ceny SAV pre členov autorského kolektívu za dielo "Na ceste k modernej žene : Kapitoly z dejín rodových vzťahov na Slovensku" (2012) a za 3. zväzok edície "Slovensko v 20. storočí" s názvom "V medzivojnovom Československu 19181939" (2013).

</doc>
<doc id="696661" url="https://sk.wikipedia.org/wiki?curid=696661" title="Selenec (dolina)">
Selenec (dolina)



</doc>
<doc id="696663" url="https://sk.wikipedia.org/wiki?curid=696663" title="Akvadukty Filipopolu">
Akvadukty Filipopolu

Vodozásobovanie Filipopolu (), prípadne Rímsky akvadukt (), Akvadukty Filipopolu (), alebo len Akvadukty () sú ruiny systému vodného zásobovania antického mesta Filipopolis (lat. "Philippopolis"). Nachádzajú sa na území mesta Plovdiv v Plovdivskej oblasti v južnom Bulharsku. 
Sú jediným rímskym systémom vodného zásobovania objaveným na území Bulharska. Ojedinelé sú rímske akvadukty aj z hľadiska celého územia Európy, keďže patrili k drahým a zložito stavaným zariadeniam, ktoré si mohli dovoliť len bohaté a významné mestá. Ich prítomnosť vo Filipopole tak potvrdzuje význam, ktorý mesto malo v období antiky.
Charakteristika.
Systém slúžil na zásobovanie Filipopolu pitnou vodou z pohoria Rodopy. Voda pochádzala z troch prameňov, z ktorých dva sa nachádzajú v lokalite "Marata" pri dnešnej dedine Markovo a jeden v lokalite "Kajnacite" pri dnešnom meste Kuklen.
Na obidvoch miestach boli vybudované kaptáže (miesto, ktoré zachytáva vodu a následne ju vháňa do akvaduktu), ktorých časti sú zachované a sú pomerne dobre preskúmané. Jednu z nich predstavuje podzemná nádrž s rozmermi 13 × 7 metra, ktorá bola čiastočne zničená pri výstavbe moderného rezervoáru na mieste. Druhá kaptáž bola vybudované ako zložitý systém tunelov, ktorý tvorí centrálny hlavný tunel a jeho bočné vetvy. Tento komplex nie je úplne preskúmaný, ale dĺžka len jednej z bočných vetiev dosahuje až 76 metrov. Pri kaptážiach sa následne začína vodovod vedený hlinenou podzemnou rúrou, ako aj pomocou dvoch akvaduktov. Jednotlivé vetvy tohto systému sa stretávajú v priestore dnešnej plovdivskej štvrti Komatevo a následne pokračujú paralelne do centra mesta, pričom vzdialenosť medzi akvaduktami je od 30 do 40 metrov. Predpokladá sa, že akvadukty ako aj hlinený vodovod sa zbiehali na západných svahoch pahorku Džendem tepe, kde sa nachádzala distribučná nádrž ("castellum"), ktorá bola zničená pri výstavbe moderného tunela. Ďalšie nádrže sa pravdepodobne nachádzali v severných častiach pahorkov Džendem tepe a Bunardžik, odkiaľ boli distribuované do jednotlivých častí mesta a ďalším akvaduktom na pahorok Taksim tepe.
Vodovodná sieť v samotnom meste sa nachádzala pod ulicami, pričom potrubia pod všetkými ulicami viedli po ose sever-juh, a pod niektorými ulicami taktiež po ose východ-západ. Hlavné pouličné potrubia boli tvorené hlinenými rúrami a odbočky k jednotlivým domom a iným koncovým miestam potom olovenými rúrami. Vodovody viedli k početným verejným nádržiam a fontánam, pričom na území mesta boli objavené početné fragmenty takýchto zariadení. 
Vodovodná sieť pokrývala najmä rovinatú časť mesta, zatiaľ čo kopcovité časti sa spoliehali na samostatné studne a nádrže na dažďovú vodu.
Kapacita.
Kapacita starých vodovodných potrubí vo Filipopole sa odhaduje na približne 43 000 m³ za deň (pre porovnanie, moderná spotreba vody v Plovdive je asi 170 000 m³ za deň pri niekoľkonásobne väčšom počte obyvateľov).
Západný akvadukt.
Najlepšie preskúmaný je západne položený akvadukt. Bol dlhý šesť kilometrov. Základy akvaduktu boli rozdielnej veľkosti pričom boli založené na pilótach (drevených, do zeme zarazených stĺpoch). Ako základ pre jednotlivé pylóny akvaduktu bol postavený štyri metre široký kamenný múr. Pylóny a zvyšné časti akvaduktu nad základovým múrom boli postavené technikou "opus mixtum" (striedajúce sa vrstvy kameňov a tehál). Akvadukt je na viacerých miestach exponovaný a je čiastočne reštaurovaný. Dôkladne preskúmaná je celá trasa akvaduktu od štvrte Komatevo až k úpätiu pahorku Džendem tepe.
Východný akvadukt.
Východný akvadukt taktiež dosahoval dĺžky okolo šesť kilometrov. Pylóny boli rôznych rozmerov, pričom ich dĺžka sa pohybovala medzi 2,16 a 4,55 metra a šírka medzi 2 a 3 metrami (pylóny západného akvaduktu dosahovali podobných rozmerov).
Exponované časti.
Exponované sú zvyšky predovšetkým západného akvaduktu na niekoľkých miestach v meste, napríklad v blízkosti filipopolského antického štadiónu, ale predovšetkým na dnešnej ulici „Komatevsko šose“ (, doslova "Komatevská cesta"). Na tejto ulici je exponovaná približne 700 metrov dlhá časť akvaduktu o šírke 4,4 metra.
Z východného akvaduktu sú exponované časti v blízkosti pahorku Džendem tepe. Ide predovšetkým o veľký pylón s dĺžkou 6,35 metra a šírkou 4,1 metra, ktorý však neleží priami na trase akvaduktu, ale tesne vedľa neho a pravdepodobne ide o základ veže, ktorá bola postavená ako centrum pre údržbu a čistenie akvaduktu.
Exponované sú taktiež časti hlinených a murovaných vodovodov v oblasti pahorkov Bunardžik, Džendem tepe a Sachat tepe.

</doc>
<doc id="696665" url="https://sk.wikipedia.org/wiki?curid=696665" title="Pavelková (vrch v Spišsko-gemerskom krase)">
Pavelková (vrch v Spišsko-gemerskom krase)

Pavelková () je vrch v Spišsko-gemerskom krase, krajinnom celku Slovenského rudohoria. Leží nad Muráňom, približne severozápadne od Revúcej.
Poloha.
Nachádza sa v juhozápadnej časti Spišsko-gemerského krasu, v geomorfologickom podcelku Muránska planina. Leží v Banskobystrickom kraji, v okrese Revúca a na katastrálnom území obce Muráň. Najbližším sídlom je juhovýchodne situovaný Muráň, východne sa nachádza Muránska Huta, severne Vaľkovňa, Pohorelá a Heľpa a juhozápadne Tisovec. Vrch leží v Národnom parku Muránska planina a južné svahy patria do národnej prírodnej rezervácie Hrdzavá.
Opis.
Pavelková leží na južnom okraji rozsiahlej planiny, zaberajúcej strednú časť Muránskej planiny. Severne sa nachádza Kľak (), Rácovo (), Gindura () a Veľký Cigán (), východne Lopušná (), Čelo (), Šiance (), Cigánka (), Kyprov () a Stolica, južne Krížna poľana (), Vrbiarka () a Macov vrch () a západne Hajnáš (), Ostrica (), Vysoký vrch (), Malá Stožka () a Veľká Stožka (). Túto časť planiny odvodňuje Hrdzavý potok do rieky Muráň v povodí Slanej. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné ojedinele pozorovať najmä okolité vrchy Spišsko-gemerského krasu, Nízkych Tatier, Stolických a Veporských vrchov.
Prístup.
Na vrchol nevedie značený turistický chodník, no južným a západným úbočím vedie Hrdzavou dolinou žlto značený turistický chodník z obce Muráň na rázc. Nižná Kľaková. Severne prechádza tiež červený chodník z Veľkej lúky cez rázc. Maretkiná na rázc. Studňa na Muránskej planine.

</doc>
<doc id="696667" url="https://sk.wikipedia.org/wiki?curid=696667" title="Voľby do Národného zhromaždenia 1925">
Voľby do Národného zhromaždenia 1925

Voľby do Národného zhromaždenia republiky Česko-slovenskej boli v poradí druhé parlamentné voľby, ktoré sa uskutočnili v období medzivojnového Česko-Slovenska. Konali sa 15. novembra 1925. Prebehli súčasne do oboch komôr Národného zhromaždenia, do poslaneckej snemovne i senátu. Prvýkrát sa uskutočnili na území celého štátu.
Dopady volieb.
Voľby priniesli zásadnú zmenu rozloženia politických síl. Celoštátnym víťazom volieb sa stala agrárna strana. Tesne za ňou sa umiestnili komunisti, pre ktorých išlo o prvé celoštátne voľby. Obrovský prepad zaznamenala sociálna demokracia, ktorá z prvého miesta v roku 1920 klesla na 4. miesto. Na území Slovenska suverénnym spôsobom zvíťazila HSĽS.

</doc>
<doc id="696671" url="https://sk.wikipedia.org/wiki?curid=696671" title="Vodozásobovanie Filipopolu">
Vodozásobovanie Filipopolu



</doc>
<doc id="696674" url="https://sk.wikipedia.org/wiki?curid=696674" title="Valická pahorkatina">
Valická pahorkatina

Valická pahorkatina je geomorfologickou časťou Rimavskej kotliny, podcelku Juhoslovenskej kotliny. Zaberá územie medzi nivami riek Rimava, Blh a Turiec v okrese Revúca a Rimavská Sobota. 
Polohopis.
Územie zaberá východnú časť Juhoslovenskej kotliny, presnejšie strednú časť Rimavskej kotliny. Východne, južne a západne susedia Gemerské terasy, severne Pokoradzská tabuľa, Železnícke predhorie a Blžská tabuľa a severovýchodne Licinská pahorkatina. Západnú časť územia odvodňujú prítoky Rimavy, strednú časť prítoky Blhu a východnú prítoky Turca, všetky v povodí rieky Slaná. V severnej časti je vybudovaná vodná nádrž Teplý Vrch, ktorej okolie je vyhľadávanou rekreačnou lokalitou. 
Valická pahorkatina leží v Banskobystrickom kraji, na území okresov Rimavská Sobota a Revúca. Z významných sídiel sa tu nachádzajú Zacharovce, Veľký Blh a Kaloša a Valice, ktoré dali tejto časti Rimavskej kotliny meno. Územím vedie rýchlostná cesta R2 a cesta I/16 z Lučenca do Rožňavy.
Chránené územie.
V severnej časti sa nachádza chránený areál Hikóriový porast, v strednej prírodná rezervácia Horný Červený les, v južnej Ťahan a v západnej Pokoradzské jazierka.
Turizmus.
Pahorkatina je pre turistov zaujímavá predovšetkým kvôli historickým pamiatkam, stredovekým gemerským kostolom. V severnej časti sa nachádza rekreačná oblasť Teplý Vrch, kam smerujú viaceré značené turistické chodníky. Západnou časťou územia vedie z Rimavskej Soboty červeno značený Chodník Márie Széchy z Fiľakova na Muránsky hrad.

</doc>
<doc id="696678" url="https://sk.wikipedia.org/wiki?curid=696678" title="Holarchia">
Holarchia

Holarchia je sústava vzťahov medzi holónmi, v ktorej platí, že "holón" je časť aj celok zároveň. Termín vytvoril Arthur Koestler v knihe "The Ghost in the Machine" z roku 1967.
Holarchia je považovaná za formu hierarchie; hierarchia má však podľa definície absolútny vrchol aj spodok. Pri holóne to však nie je logicky možné, pretože je zároveň celkom aj časťou. „Hierarchický vzťah“ medzi holónmi na rôznych úrovniach možno rovnako zmysluplne opísať termínmi ako „dovnútra a von“, „hore a dole“ alebo „vľavo a vpravo“; možno všeobecnejšie sa dá povedať, že holóny na jednej úrovni sú „zložené alebo tvoria“ holóny alebo časti inej úrovne. Príkladom môže byť holarchický vzťah (subatomárne častice ↔ atómy ↔ molekuly ↔ makromolekuly ↔ organely ↔ bunky ↔ tkanivá ↔ orgány ↔ organizmy ↔ spoločenstvá ↔ spoločnosti), kde každý holón je „úrovňou“ organizácie a všetky v konečnom dôsledku popisujú tú istú množinu (napr. určitý druh hmoty). Vrchol môže byť dnom, dno môže byť vrcholom a podobne ako vo fraktále môžu byť zákonitosti zjavné na jednej úrovni podobné zákonitostiam na inej úrovni.

</doc>
<doc id="696679" url="https://sk.wikipedia.org/wiki?curid=696679" title="Stugna-P">
Stugna-P

Stugna-P je ukrajinská protitanková zbraň vyvinutá Štátnou Kyjevskou konštrukčnou kanceláriou Luč. Je určená proti stojacim a mobilných obrneným vozidlám, ale je schopná ničiť aj nízko letiace vzdušné ciele ako vrtuľníky.
Vývoj.
Konštrukčná kancelária Luč sa od čias Sovietskeho zväzu zaoberala vývojom automatizovaných systémov, hlavne elektronikou pre civilné a vojenské účely. Túto činnosť neukončili ani po rozpade ZSSR a vzniku Ukrajiny.
Prvá Stugna bola prakticky kópiou sovietskej protitankovej strely 9K116 Kastet. Táto 100 mm raketa však vlastnosťami výrazne zaostávala za svojou predlohou. Preto sa v roku 2005 začal vývoj plnohodnotného kompletu pre armádu, ktorý mal mať podobné vlastnosti ako ruská protitanková strela Kornet. V roku 2010 prešli prvé systémy vojenskými skúškami a 12. apríla 2011 bola Stugna-P zavedená do služby. Dňa 20. marca 2015 spustil štátny koncern Ukroboronprom sériovú výrobu kompletov Stugna-P. V októbri 2015 dostali Ozbrojené sily Ukrajiny a Národná garda ľahký mobilný protitankový komplet Stugna na platforme štvorkolky CFmoto Tracker 800. V septembri 2018 sa zistilo, že Ukrajina dostala viac ako 100 termovíznych kamier Aselsan Eye-Lr S, ktoré mali byť určené na výrobu systému Stugna-P.
Charakteristika.
Odpaľovacia jednotka Stugna-P pozostáva zo statívu, kontajnera s raketou, navádzacieho zariadenia a počítača, ktorý slúži na riadenie všetkých palebných operácií. Tento počítač umožňuje operátorovi diaľkovo ovládať odpaľovaciu stanicu z bezpečnej vzdialenosti až 50 m. Laserový navádzací zameriavací systém PN-I je možné použiť počas dňa aj noci a má dosah 50 až 5 000 m. PN-I váži 17,2 kg a obsahuje televízny sledovací a zameriavací systém, laserový zameriavač, laserový navádzací systém a riadiaci systém osí rakety.
Stugna-P môže odpaľovať strely 130 mm a 152 mm, z ktorých najbežnejšie sú riadené strely RK-2S, RK-2OF, RK-2M-K a RK-2M-OF. Môžu byť vybavené rôznymi typmi hlavíc vrátane tandemových kumulatívnych, vysoko výbušných fragmentačných alebo termobarických. Raketa STUGNA využíva navádzanie pomocou poloaktívneho laserového lúča a so svojou tandemovo tvarovanou hlavicou je schopná preraziť až 800 mm výbušného reaktívneho pancieru. Raketa môže zasiahnuť ciele od 100 do 5 000 m, pričom čas letu pri maximálnom dostrele nepresahuje 14,3 sekundy. Raketa má dĺžku 1 360 mm a hmotnosť 29,5 kg.
Nasadenie.
Ruská invázia na Ukrajinu.
Podľa zverejnených informácií bol systém Stugna-P použitý v lete 2014 pri obrane Luhanského letiska a taktiež pri obrane Doneckého letiska. Dňa 30. januára 2019 bola Stugna-P úspešne použitá v Luhanskej oblasti na zničenie bojového vozidla MT-LB s nainštalovaným protilietadlovým systémom ZU-23-2.
Dňa 5. apríla 2022 zostrelili Ukrajinci pomocou rakety Stugna-P ruský bojový vrtuľník Ka-52. Dňa 25. apríla 2022 sa ukrajinským vojakom podarilo pomocou jedného systému Stugna-P zničiť štyri ruské tanky v priebehu štyroch minút. Hoci má Stugna-P uvádzaný maximálny dolet , jeden z ukrajinských vojakov uviedol, že v auguste 2022 sa mu podarilo zničiť ruský tank až na vzdialenosť .

</doc>
<doc id="696681" url="https://sk.wikipedia.org/wiki?curid=696681" title="Central European University">
Central European University



</doc>
<doc id="696682" url="https://sk.wikipedia.org/wiki?curid=696682" title="Čičavka">
Čičavka

Čičavka (iné názvy: čičo(v)ka, čičóka) môže byť:
Čičavka môže byť aj jeden z názvov potoka Čičava na východnom Slovensku, pozri Čičava (potok)

</doc>
<doc id="696683" url="https://sk.wikipedia.org/wiki?curid=696683" title="Mernícky potok">
Mernícky potok



</doc>
<doc id="696684" url="https://sk.wikipedia.org/wiki?curid=696684" title="Jeruzalemská artičoka">
Jeruzalemská artičoka



</doc>
<doc id="696685" url="https://sk.wikipedia.org/wiki?curid=696685" title="Židovský zemiak">
Židovský zemiak



</doc>
<doc id="696686" url="https://sk.wikipedia.org/wiki?curid=696686" title="Kravský zemiak">
Kravský zemiak



</doc>
<doc id="696689" url="https://sk.wikipedia.org/wiki?curid=696689" title="Zemská hruška">
Zemská hruška



</doc>
<doc id="696690" url="https://sk.wikipedia.org/wiki?curid=696690" title="Nemecká repa">
Nemecká repa



</doc>
<doc id="696691" url="https://sk.wikipedia.org/wiki?curid=696691" title="Čičovka">
Čičovka



</doc>
<doc id="696692" url="https://sk.wikipedia.org/wiki?curid=696692" title="Čičóka">
Čičóka



</doc>
<doc id="696693" url="https://sk.wikipedia.org/wiki?curid=696693" title="Zemské jablko">
Zemské jablko

Zemské jablko (kalk z nemeckého slova Erdapfel) môže byť:

</doc>
<doc id="696694" url="https://sk.wikipedia.org/wiki?curid=696694" title="Topinambur hľuznatý">
Topinambur hľuznatý



</doc>
<doc id="696696" url="https://sk.wikipedia.org/wiki?curid=696696" title="Macov vrch">
Macov vrch

Macov vrch () je vrch v Spišsko-gemerskom krase, krajinnom celku Slovenského rudohoria. Leží nad Muráňom, približne severovýchodne od Tisovca.
Poloha.
Nachádza sa v juhozápadnej časti Spišsko-gemerského krasu, v geomorfologickom podcelku Muránska planina. Leží v Banskobystrickom kraji, v okrese Revúca a na katastrálnom území obce Muráň. Najbližšími sídlami sú východne situovaný Muráň a Muránska Lehota a juhozápadne ležiaci Tisovec. Vrch leží v Národnom parku Muránska planina.
Opis.
Macov vrch leží na juhu strednej časti Muránskej planiny. Severne sa nachádza Ostrica (), Kľak (), Vrbiarka () a Pavelková (), východne Cigánka (), Radzim (), Kohút () a Krížna poľana (), južne Tri chotáre (), Tŕstie () a Ostrá () a západne Šarkanica (), Hajnáš () a Vysoký vrch (). Oblasť odvodňujú prítoky Lehotského potoka do rieky Muráň v povodí Slanej. Na vrchol nevedie značená turistická trasa. Juhovýchodne prechádza cesta II/531 z Tisovca do Muráňa.
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné ojedinele pozorovať najmä okolité vrchy Spišsko-gemerského krasu, Nízkych Tatier, Stolických a Veporských vrchov.
Prístup.
Na vrchol nevedie značený turistický chodník, no západným smerom z Tisovca vedie hrebeňom zeleno značený turistický chodník na Ostricu.

</doc>
<doc id="696698" url="https://sk.wikipedia.org/wiki?curid=696698" title="Olivera Nakovska-Bikova">
Olivera Nakovska-Bikova

Olivera Nakovska-Bikova (, * 22. november 1974, Bitola, Severné Macedónsko) je severomacedónska reprezentantka v športovej streľbe. Na Letných paralympijských hrách 2012 v Londýne získala zlatú medailu.
Športová činnosť.
Svoju prvú medzinárodnú súťaž absolvovala v roku 2001. V chorvátskom Záhrebe sa stala európskou šampiónkou. V roku 2022 získala svoju prvú zlatú medailu zo svetového šampionátu v miešanej súťaži 50 m pištoľ SH1. V roku 2022 sa opäť stala európskou šampiónkou, tentokrát v nórskom meste Hamar.
Paralympijské hry.
Zúčastnila sa Letných paralympijských hrách 2008 v Pekingu kde získala 5. miesto v kategórii P2 vzduchovka žien SH1 na 10 m. Na Letných paralympijských hrách 2012 v Londýne získala zlatú medailu v kategórii P2 vzduchovka žien SH1 na 10 m. Na Letných paralympijských hrách 2016 v Riu získala 7. miesto v rovnakej kategórii a 4. miesto v zmiešanej kategórii 50 m pištoľ SH1. Na Letných paralympijských hrách 2020 v Tokiu (v roku 2021) získala 6. miesto so vzduchovkou, v súťaží s pištoľami skončila v kvalifikácii.

</doc>
<doc id="696708" url="https://sk.wikipedia.org/wiki?curid=696708" title="MATADOR (protitanková zbraň)">
MATADOR (protitanková zbraň)

MATADOR je protitanková zbraň vyvinutá Singapurom, Izraelom a Nemeckom koncom 90. rokov 20. storočia. Názov MATADOR vznikol zo slovného spojenia "Man-portable Anti-Tank, Anti-DOoR", čo vyjadruje, že zbraň je určená nielen na ničenie obrnených cieľov, ale aj na prerazenie opevnených bodov z betónu.
Vývoj.
Vývoj MATADORu iniciovali koncom 90. rokov firmy Singapore Technologies Kinetics a nemecká Dynamit Nobel Defence na žiadosť singapurských ozbrojených síl. Program čoskoro upútal pozornosť aj Izraelských obranných síl, ktoré mali veľký záujem o získanie takejto zbrane. Preto sa krátko na to k programu pridala aj izraelská spoločnosť Rafael Advanced Defense Systems. Program napredoval rýchlo a prvé exempláre MATADORu boli dodané singapurskej armáde v roku 2000. Dodávky MATADORov pre izraelskú armádu začali v roku 2009 a Bundeswehr si objednal 1 000 kusov v roku 2012.
Charakteristika.
MATADOR je v podstate vylepšeným variantom nemeckej protitankovej zbrane Armbrust, preto jeho odpaľovacie zariadenie vyzerá veľmi podobne. Typickou farebnou schémou je tmavozelená alebo olivová tuba s tmavosivým alebo čiernym príslušenstvom a žltým vzorovaním. Odpaľovacia trubica je skonštruovaná zo zosilneného skleneného vlákna, s polymérovými prvkami a polystyrénovými tlmičmi. Niekoľko menších častí (skrutky, kolíky atď.) je vyrobených z ocele, zatiaľ čo v mieridlách je použité sklo. K dispozícii sú aj zameriavače nočného videnia. 
Na vystrelenie z MATADORu musí užívateľ najprv zvoliť režim pre hlavicu (popísaný nižšie), vysunúť pištoľovú pažbu, predpažbie a opierku ramena a potom zdvihnúť mieridlo. Akonáhle je zbraň nasadená na rameno a cieľ je zamierený, poistka musí byť prepnutá z "bezpečnej" na "streľbu", po ktorej zbraň po stlačení spúšte vystrelí. Zbraň je možné bezpečne prevádzkovať pri teplotách od -40°C do +63°C.
Raketový motor strely je na tuhé palivo a zabezpečuje strele pomerne vysokú presnosť. MATADOR je možné odpaľovať aj z interiéru budov, ktorých vnútorný objem je aspoň 15 metrov kubických. Pri takejto streľbe sa však odporúča nasadiť si ochranu sluchu.
MATADOR je vybavený viacúčelovou hlavicou, ktorá funguje v režime HEAT (High-Explosive Anti-Tank), keď je nosová sonda manuálne vysunutá, a v režime HESH (High-Explosive Squash Head). V režime HEAT môže preniknúť až 500 mm ekvivalentu valcovaného homogénneho panciera. Stále mu však chýba prekurzorový náboj, takže výkon proti reaktívnemu pancierovaniu je slabý. V režime HESH dokáže výbuch preraziť hrubé murivo, betón alebo dokonca kamenné steny, čím sa vytvorí diera široká najmenej 450 mm. Pri tenších stenách (ako sú jednovrstvové tehlové steny) však prerazí dieru dostatočne veľkú na to, aby ňou človek mohol prejsť. 
Nasadenie.
Operácia Liate olovo.
Bojový debut si MATADOR odbil v operácii Liate olovo v roku 2009. Zbraň fungovala spoľahlivo a dokázala preraziť všetky opevnené stavby, na ktoré izraelská armáda narazila.

</doc>
<doc id="696716" url="https://sk.wikipedia.org/wiki?curid=696716" title="Úradnícka vláda">
Úradnícka vláda

Uradnícka vláda je vláda zostavená bez ohľadu na príslušnosť členov s cieľom prekonať obdobie, v ktorom nie je možná dohoda medzi parlamentnými stranami na personálnom zložení vlády, až po najbližšie voľby. Úradnícku vládu vymenúva spravidla hlava štátu, ktorá do nej väčšinou nominuje apolitických odborníkov bez straníckej príslušnosti, ktorí majú na dočasnú dobu vykonávať právomoci vlády, kým nie je vymenovaná nová vláda na základe parlamentných volieb. V reprezentatívnych demokraciách má takáto vláda väčšinou za úlohu iba udržať status quo.
Počas Prvej česko-slovenskej republiky bola úradnícka vláda vymenovaná viackrát, napríklad prvá a druhá vláda Jana Černého alebo tzv. vláda obrany republiky armádneho generála Jana Syrového, ktorá vládla v období po Mníchovskej dohode a odstúpení pohraničných oblastí Česko-Slovenska nacistickému Nemecku. Termín úradnícka vláda tak zodpovedá stavu, keď personálne zloženie členov vlády tvorili úradníci alebo skúsení odborníci v konkrétnych oblastiach a nie politici. Ako synonymá sa používajú spojenia vláda odborníkov, či apolitická vláda.
V parlamentnej demokracii ide o určitý odklon od klasickej parlamentnej formy vlády, kde existuje kreačná závislosť vlády od parlamentu, ktorá sa prejavuje priamym vplyvom parlamentu na zloženie vlády. Pri úradníckej vláde rozhoduje o zložení vlády výlučne hlava štátu, pričom nie je viazaná politickými pomermi v parlamente vyplývajúcimi z výsledku parlamentných volieb.
V histórii samostatného Slovenska bola úradnícka vláda po prvý raz vymenovaná 15. mája 2023 ako následok pádu dočasne poverenej vlády Eduarda Hegera. Na jej čelo zasadol dovtedajší viceguvernér Národnej banky Slovenska Ľudovít Ódor.

</doc>
<doc id="696718" url="https://sk.wikipedia.org/wiki?curid=696718" title="Emil Frátrik st.">
Emil Frátrik st.

Emil Frátrik st. je uznávaný slovenský hráč na klávesové nástroje a spevák, ktorý patrí medzi predstaviteľov populárnej hudby 70. rokov 20. storočia. Emil Frátrik je otcom hráča na bicie nástroje, Emila Frátrika mladšieho.
Hudobná kariéra.
Emil Frátrik počas základnej služby pôsobil vo vojenskom umeleckom súbore. Po jej skončení nastúpil do Slovenskej televízie, kde, okrem hrania, naspieval aj niekoľko pesničiek. Potom účinkoval v Tatra Revue v orchestroch, ktoré alternovali orchester Juraja Berczellera. V Tatra Revue začínala spievať aj jeho manželka. 
Po skončení fungovania Tatra Revue hrával Emil Frátrik starší v zahraničí, potom sa vrátil na Slovensko. Po návrate vystupoval v Revue Bratislava, kde napríklad hrával v roku 1973 aj v poslednom pódiovom programe Františka Krištofa Veselého nazvanom "Nečakaj ma už nikdy." Po skončení na revuálnych pódiách Emil Frátrik účinkoval s vokálnou skupinou Bezinky, s Karolom Duchoňom, sprevádzal aj Hanu Hegerovú, či Janu Kocianovú. Spočiatku bezmenná skupina hudobníkov, ktorí týchto umelcov sprevádzala koncom roka 1974 dostala názov Prognóza. V tejto skupine účinkovali: Vladimír Kaššay, Emil Frátrik st., Ľubomír "Kyslík" Stankovský a Marián Oberth. Emil Frátrik v Prognóze hrával približne do konca roku 1979.
Emil Frátrik starší ako spevák je interpretom niekoľkých známych hitov 70. rokov 20. storočia: známe sú „Ešte aspoň krátkych desať minút“ (v nej sa „ľudia tlačia v električke č. 6...“), „Mávnutie“, „Kúzlo strieborného plátna“, či „Šumí Dunaj“ a ďalších.

</doc>
<doc id="696719" url="https://sk.wikipedia.org/wiki?curid=696719" title="Vladimír Masár (ekonóm)">
Vladimír Masár (ekonóm)

Vladimír Masár (* 2. máj 1958, Partizánske) je slovenský ekonóm, prvý guvernér Národnej banky Slovenska.
Vzdelanie.
Masár je absolventom Katedry bankovníctva a medzinárodných financií Národohospodárskej fakulty Ekonomickej univerzity v Bratislave.
Kariéra.
V rokoch 1991 až 1992 bol riaditeľom úverového odboru Tatra banky. V septembri 1992 sa stal prvým námestníkom ministra financií SR a neskôr za štátneho tajomníka Ministerstva financií SR. V roku 1992 ho vláda vymenovala za predsedu prípravného výboru na založenie Národnej banky Slovenska. Bol tiež vládnym splnomocnencom pri rokovaniach o vstupe ČSFR do Všeobecnej dohody o clách a obchode.
Národná banka Slovenska.
Ako guvernér Národnej banky Slovenska pôsobil od 29. júla 1993 do 29. júla 1999. O pôsobení v centrálnej banke okrem iného hovorí: „Centrálna banka mala vtedy vzhľadom na rôzne okolnosti oveľa väčší vplyv, ako má dnes. Takže okruh ľudí, s ktorými som musel dosť intenzívne pracovať, bol premiér, prezident, v určitej miere členovia vlády. Pravidelne som sa zúčastňoval zasadnutí vlády a informácie súvisiace s menovou politikou boli súčasťou jej rokovania. Takisto som pravidelne chodil na porady ekonomických ministrov. Vtedy bola menová politika naozaj pre štát jednou z kľúčových oblastí.“
Odchádzajúci Masár navrhol svojho zástupcu, Mariána Juska.
Deloitte.
Po odchode z Národnej banky Slovenska prijal ponuku od slovenskej pobočky firmy Deloitte kde pôsobil 20 rokov. „Počas svojho pôsobenia vo vedení firmy pracoval na mnohých medzinárodných a domácich projektoch, a to hlavne v oblasti bankovníctva a finančníctva.“ Bol prezidentom a partnerom (spolumajiteľom) slovenskej pobočky. Z Deloitte odišiel po dovŕšení veku 62 rokov, kedy podľa interných predpisov firmy musia partneri končiť. Na pozícii prezidenta ho nahradila Ivana Lorencovičová, zároveň sa zlúčili pozície prezidenta a vedúceho partnera.

</doc>
<doc id="696724" url="https://sk.wikipedia.org/wiki?curid=696724" title="Miroslav Wlachovský">
Miroslav Wlachovský

Miroslav Wlachovský (* 3. február 1970, Bratislava) je slovenský diplomat, od mája do októbra 2023 minister zahraničných vecí a európskych záležitostí SR. Je bývalý veľvyslanec Slovenska v Spojenom kráľovstve a Dánsku. V roku 2023 bol poradcom premiéra pre zahraničnú politiku.
Životopis.
Bol členom Občiansko-demokratickej mládeže. V roku 1994 vyštudoval filozofiou a sociológiu na Filozofickej fakulte Univerzity Komenského. Na Slovenskom inštitúte medzinárodných štúdií pracoval ako šéfredaktor časopisu "Medzinárodné otázky". V rokoch 1995 až 1998 bol riaditeľom výskumného centra SFPA.
Diplomatické pôsobenie.
V roku 1998 začal pracovať na Ministerstve zahraničných vecí ako riaditeľ Odboru analýz a plánovania. V rokoch 2001 až 2003 bol poradcom vtedajšieho premiéra Mikuláša Dzurindu. V rokoch 2003 až 2007 pôsobil na veľvyslanectve Slovenska v Spojených štátoch a v rokoch 2009 až 2011 na zastupiteľstve Slovenska pri medzinárodných organizáciách vo Viedni.
V rokoch 2011 až 2015 bol veľvyslancom Slovenska v Spojenom kráľovstve. Jeho predchodcom bol Juraj Zervan a nástupcom Ľubomír Rehák. Od roku 2017 viedol Oddelenie strategickej komunikácie MZVaEZ SR.
V rokoch 2018 až 2022 bol veľvyslancom Slovenska v Dánsku, jeho predchodcom bol Boris Gandel. Do funkcie bol vymenovaný 20. septembra 2018 prezidentom Andrejom Kiskom.
K 1. februáru 2023 bol poradcom predsedu vlády SR pre zahraničnú politiku. V máji 2023 sa spomínal ako možný minister zahraničných vecí v úradníckej vláde, ktorá má byť vymenovaná prezidentkou Zuzanou Čaputovou.
Minister zahraničných vecí a európskych záležitostí.
12. mája 2023 prezidentka Zuzana Čaputová oznámila členov vlády Ľudovíta Ódora. Miroslav Wlachovský pôsobil na poste ministra zahraničných vecí a európskych záležitostí Po predčasných voľbách ho 25. októbra 2023 nahradil vo funkcii ministra Juraj Blanár.

</doc>
<doc id="696729" url="https://sk.wikipedia.org/wiki?curid=696729" title="Wang Kuang-i">
Wang Kuang-i

Wang Kuang-i (čínsky: 王广义; * 1957, Charbin) je čínsky umelec. Je známy ako predstaviteľ nového umeleckého hnutia, ktoré sa v Číne začalo po roku 1989, a pre svoju sériu obrazov "Veľká kritika", v ktorej využíva obrazy propagandy z obdobia Kultúrnej revolúcie (19661976) a súčasné názvy značiek zo západnej reklamy.
Život.
Wang Kuang-i sa narodil v roku 1957 v Charbine v provincii Chej-lung-ťiang. Wangov otec bol železničným robotníkom v severovýchodnej Číne. Podobne ako mnoho iných ľudí, aj Wang zažil vplyv a tri roky musel pracovať na vidieku. Aj on sa stal železničným robotníkom. Wang sa štyri roky snažil dostať na vysokú školu. Po niekoľkých neúspešných pokusoch sa zapísal na Če-ťiangskú akadémiu výtvarných umení. V roku 1984 ukončil štúdium olejomaľby na tejto akadémii. Žije a pracuje v Pekingu v Číne.
Výtvarné umenie.
Jeho tvorba je v Číne považovaná za žáner politického popu; niektorí to považujú za omyl.
Rané práce – polovica 80. rokov.
Severný pól je v raných prácach Wanga Kuang-iho opakujúcim sa motívom; nie je vnímaný v súvislosti s jeho geografickými charakteristikami, ale ako symbolické miesto, kde sa rodí nová viera, v ktorej sa jednotlivec musí zaoberať predovšetkým sám sebou, ale bez toho, aby sa oslobodil od sociálneho. Pri práci na cykle "Mrazivý severný pól" (19841985) sa skupina mladých Umelcov severu, ktorej bol Wang Kuang-i súčasťou, rozhodla konfrontovať so západnou filozofiou. V sérii "Postklasika" (19861988) Wang pracoval na syntetickej revízii veľkých diel západného umenia, ktoré sa viažu na témy náboženstva, morálky, viery a ideológie. Tieto obrazy využívajú rôzne sivé tóny a vystihujú ľudskú postavu a jej prostredie bez mnohých detailov. Wangov cieľ spočíval vo vypracovaní štýlu, ktorý sa odchyľuje od klasického umenia, výrazovej stratégie, ktorá vychádzala z jeho čítania Gombricha.
Veľká kritika, 1990 – 2007.
Veľká kritika je najznámejším cyklom Wang Kuang-iho diel. Tieto diela využívajú propagandistické obrazy z obdobia kultúrnej revolúcie a súčasné logá zo západných reklám. Wang Kuang-i začal tento cyklus v roku 1990 a ukončil ho v roku 2007, keď nadobudol presvedčenie, že jeho medzinárodný úspech by ohrozil pôvodný význam diel, a to, že politická a komerčná propaganda sú dve formy vymývania mozgov.
90. roky.
Série a inštalácie "VISA" (19951998), "Passport" (19941995) a "Virus Carriers" (19961998) obsahujú obrazy detí, dospelých a psov s ich príslušnými menami, miestami, dátumami narodenia a pohlaviami. Na týchto obrazoch sú potom vytlačené spomínané názvy týchto diel. Tým, že tieto diela stavajú do popredia byrokratické postupy spojené s presunom z jednej krajiny do druhej, odhaľujú, že štátna organizácia zavádza vlastné obranné opatrenia pri posudzovaní potenciálnej nebezpečnosti jednotlivcov. Wang Kuang-i vníma ustálenú atmosféru vzájomného podozrievania a hroziaceho nebezpečenstva, ktorá dozrela počas studenej vojny a pretrváva dodnes, aj keď už stratila tiesnivosť, ktorá sa zrodila z násilnej indoktrinácie. Wang Kuang-i sa vo svojich úvahách zaoberá vzťahom, ktorý má Moc k jednotlivcovi, nad ktorým si udržiava kontrolu zvyšovaním kolektívneho strachu, aby sa potom mohla navrhnúť ako bašta pred neznámym nebezpečenstvom, ktoré by mohlo náhle udrieť na bezbranných ľudí. Autor tvrdí, že prostredníctvom týchto foriem psychologického nátlaku sa medzi Mocou a jednotlivcom uzatvára tichá dohoda, ktorá poskytuje ochranu pred nákazou novými vírusmi výmenou za zrieknutie sa časti vlastnej slobody.
2000 roky.
V priebehu roku 2000 sa vzťah medzi Wang Kuang-iho dielami a transcendentnom prehĺbil. Názov, ktorý dostala séria "Materialist" (20012005), si v skutočnosti neodporuje. Táto séria sôch vytvorených z obrazov dvanástich robotníkov, farmárov a vojakov, ktoré boli prevzaté z propagandistických obrázkov. Podľa Wang Kuang-iho tieto propagandistické obrazy vynášajú na svetlo, že hlavná sila ľudí, hnev vyjadrený ich hnutiami, pramení z viery v ideológiu. Týmito sochami sa umelec pokúša dať obraz všeobecnému pocitu ľudí a zároveň odkazuje na dialektický materializmus – Materialistický je termín, ktorý má v čínskej histórii osobitný význam, pretože vystihuje socialistickú ideológiu. Zároveň umelec vidí v diele aj ďalšiu významovú rovinu. V umení sa veci, ktoré majú určité pojmové vlastnosti, nazývajú „objekt“, čo má v čínštine rovnaký koreň ako slovo materialista, Wang Kuang-i v sérii olejomalieb s názvom "Nové náboženstvo" (2011) zobrazil aj veľkých politických (Lenin, Stalin, Mao), duchovných (Kristus) a duchovno-politických vodcov (Ján XXIII.), ako aj filozofov, ktorých myšlienky majú vplyv aj dnes (Marx a Engels). Zdá sa, že obrazy sú prevzaté z fotografických negatívov, a hoci umelec v týchto dielach používa tradičnú techniku olejomaľby, dvojznačnosť vytvorená odkazom na fotografiu narúša zažitosť, ktorú s nimi divák má, a tým otvára možnosti interpretácie ich významu. Prostredníctvom tohto cyklu diel si Wang Kuang-i položil otázku o spoločných črtách veľkých utópií, o fascinácii, ktorou pôsobia na ľudí, a o tom, prečo všetci ľudia pociťujú potrebu nájsť postavy, na ktoré by mohli uveriť. Inštalácie, ktoré tvoria cyklus "Cold War Aesthetics" (20072008), obsahujú historické rekonštrukcie z obdobia studenej vojny. Wang Kuang-i sa v nich zaoberá psychologickými účinkami propagandy, ktorá bola charakteristická pre vtedajšiu čínsku politickú klímu. S cieľom vyvolať psychologickú reakciu dáva umelec divákom pocítiť emócie, klímu a mentalitu tej doby.
Kritika.
Wang Kuang-i, podobne ako ďalší, napríklad Fang Li-ťün, sa stal milionárom, jedným z čínskych novodobých boháčov. Takýmto maliarom s ich veľkými ateliérmi, drahými domami a autami sa v Číne hovorí „bopu daši“ alebo „popoví majstri“. Úspešná kariéra a rýchlo rastúce bohatstvo Wang Kuang-iho vyvolali kritiku. Niektorí spochybňovali jeho umeleckú hodnotu spolu s cenou jeho diel. Niektorí kritici tvrdia, že Wang „stratil svoju umeleckú invenciu, podľahol trhu a stal sa závislým aj od opakovania svojich už úspešných diel“.

</doc>
<doc id="696731" url="https://sk.wikipedia.org/wiki?curid=696731" title="Banícke povstanie 1525 - 1526">
Banícke povstanie 1525 - 1526



</doc>
<doc id="696733" url="https://sk.wikipedia.org/wiki?curid=696733" title="Slovenská ryža">
Slovenská ryža



</doc>
<doc id="696734" url="https://sk.wikipedia.org/wiki?curid=696734" title="Minimalizácia odpadu">
Minimalizácia odpadu

Minimalizácia odpadu je súbor procesov a postupov, ktorých cieľom je znížiť množstvo produkovaného odpadu. Minimalizácia odpadov znižuje alebo eliminuje vznik škodlivých a trvalých odpadov, a tak podporuje úsilie o podporu udržateľnejšej spoločnosti. 
Zahŕňa zmenu dizajnu výrobkov a procesov alebo zmenu spoločenských vzorcov spotreby a výroby. Správne spracovanie a likvidácia odpadu si môže vyžadovať značné množstvo času a zdrojov, preto prínosy minimalizácie odpadu môžu byť značné, ak sa vykonáva efektívnym, bezpečným a udržateľným spôsobom.
Tradičné odpadové hospodárstvo sa zameriava na spracovanie odpadu po jeho vzniku, pričom sa sústreďuje na opätovné použitie, recykláciu a konverziu odpadu na energiu (waste-to-energy). Na účinné zavedenie minimalizácie odpadu potrebujú manažéri znalosti o výrobnom procese, životnom cykle materiálu a podrobnosti o zložení odpadu.
Hlavné zdroje odpadu sa v jednotlivých krajinách líšia. V Európskej únii najväčší podiel na vytváraní odpadu má stavebníctvo, ťažba a dobývanie. Komunálny odpad predstavuje len menej ako desatinu z celkového objemu 2,5 miliardy ton odpadu vyprodukovaného v EÚ ročne.
Výhody minimalizácie odpadu.
Minimalizácia odpadu pomáha chrániť životné prostredie a často má pozitívny ekonomický prínos. Minimalizáciu odpadu môže zlepšiť:
Procesy vedúce k minimalizácii odpadu.
Odpady sa môžu okamžite znovu zaradiť na začiatku výrobnej linky, aby sa nestali odpadom. Mnohé priemyselné odvetvia to vykonávajú bežne, napríklad papierne vracajú všetky poškodené kotúče na začiatok výrobnej linky a pri výrobe plastových výrobkov sa odrezky a šrot opätovne zapracovávajú do nových výrobkov.
Možno prijať opatrenia na zabezpečenie toho, aby sa počet vyradených šarží znížil na minimum. To sa dosiahne zvýšením frekvencie kontroly a počtu kontrolných bodov. Napríklad inštalácia automatizovaného zariadenia na nepretržité monitorovanie môže pomôcť identifikovať výrobné problémy v počiatočnom štádiu.
V tomto prípade sa odpad z jedného procesu stáva surovinou pre druhý proces. Výmena odpadu predstavuje ďalší spôsob, ako znížiť objem odpadu, ktorý sa nedá odstrániť.
Ide o systémový prístup, ktorého cieľom je eliminovať odpad pri zdroji a na všetkých miestach dodávateľského reťazca, pričom zámerom je neprodukovať žiadny odpad. Ide o filozofiu dizajnu, ktorá kladie dôraz na predchádzanie vzniku odpadu na rozdiel od nakladania s odpadom "na konci potrubia" (teda riešením následkov a nie príčin). Keďže z globálneho hľadiska nemožno nikdy zabrániť vzniku odpadu ako takého, aj keď je minimálny (vždy bude existovať koniec životnosti aj v prípade recyklovaných výrobkov a materiálov), súvisiacim cieľom je predchádzanie znečisťovaniu. Filozofia Zero Waste hovorí aj o osvojení týchto 5 základných pravidiel:
Minimalizmus sa často vzťahuje na pojmy umenie a hudba, hoci minimalistický životný štýl by mohol mať obrovský vplyv na odpadové hospodárstvo a nulovú produkciu odpadu. Taktiež môže znížiť skládkovanie a znečistenie životného prostredia. Keď sa nekonečná spotreba zníži na minimum len nevyhnutnej spotreby, zníži sa aj bezstarostná výroba voči dopytu. 
Minimalizácia odpadu v domácnosti.
Väčšinou je potenciál minimalizácie často diktovaný životným štýlom. Niektorí ľudia, môžu považovať za plytvanie nákup nových produktov kvôli reklame alebo módnym trendom, aj keď sú staršie produkty stále použiteľné. K minimalizácii odpadu sa môže prispieť kupovaním výrobkov, ktoré sú trvanlivé a dajú sa opraviť, vyhýbaním sa jednorazovým obalom a zbytočne baleným potravinám alebo odmietaním jednorazových igelitových tašiek. V súčasnosti ide do popredia aj tzv. bezobalová distribúcia (napríklad plnenie čistiacich prostriedkov, kozmetiky alebo niektorých trvanlivých potravín do vlastných nádob). Za minimalizáciu odpadu možno považovať aj domáce kompostovanie. 
Zdroje, ktoré sa využívajú v domácnosti, možno znížiť premysleným využívaním elektriny, napríklad vypínaním svetiel a zariadení, keď nie sú potrebné. Jednotlivci môžu minimalizovať spotrebu vody, aj znížiť počet jázd autom, a ísť pešo alebo na bicykli, čím sa ušetrí palivo a znížia sa emisie.
Množstvo odpadu, ktoré jednotlivec vyprodukuje, predstavuje malú časť všetkého odpadu vyprodukovaného spoločnosťou a zníženie osobného odpadu môže mať len malý vplyv na celkový objem odpadu. Zvýšené povedomie spotrebiteľov o vplyve a sile určitých nákupných rozhodnutí umožňuje priemyslu a jednotlivcom zmeniť celkovú spotrebu zdrojov. Spotrebitelia môžu ovplyvniť výrobcov a distribútorov tým, že sa vyhnú nákupu výrobkov, ktoré nemajú environmentálne označovanie, ktoré v súčasnosti nie je povinné, alebo si vyberú výrobky, ktoré minimalizujú používanie obalov.

</doc>
<doc id="696735" url="https://sk.wikipedia.org/wiki?curid=696735" title="Greenwashing">
Greenwashing

Greenwashing alebo „green sheen“ („zelený lesk“) je termín anglického pôvodu, ktorý vznikol spojením výrazov "green" (zelený v zmysle ekologický) a "whitewashing" (manipulatívna technika zatajovania nepriaznivých faktov o nejakej téme či osobe, za účelom zlepšenia verejnej mienky).
Označuje marketingovú stratégiu, ktorá je zameraná na vytvorenie ilúzie, že produkty, ciele a zásady spoločnosti alebo organizácie sú šetrné k životnému prostrediu. Firma sa snaží navodiť prostredníctvom uvádzania výrazov ako napr. „udržateľný“ alebo „ekologický“ pocit záujmu o dobro planéty, no v skutočnosti to s ekológiou nemá príliš veľa spoločného. Tieto tvrdenia môžu byť z časti pravdivé, no neberú do úvahy celkový vplyv na životné prostredie.
Kritici tejto praktiky upozorňujú, že nárast greenwashingu spolu s neúčinnou reguláciou do veľkej miery prispieva ku skepse spotrebiteľov voči všetkým ekologických tvrdeniam a znižuje schopnosť spotrebiteľov viesť spoločnosť k ekologickejším výrobným a obchodným procesom. 
Hlavne v posledných rokoch sa vplyv tohto fenoménu rapídne zvýšil, za účelom uspokojenia dopytu spotrebiteľov po tovaroch a službách, ktoré by boli šetrné k životnému prostrediu. Nové zákony a nariadenia sa však snažia odradiť firmy od používania greenwashingu za účelom zavádzania spotrebiteľov.
Charakteristika.
V roku 2007 spustila spoločnosť TerraChoice v snahe opísať, pochopiť a kvantifikovať rast greenwashingu štúdiu environmentálnych tvrdení. Na základe výsledkov bolo vyvinutých tzv. "„7 hriechov greenwashingu“", za účelom pomôcť spotrebiteľom identifikovať výrobky, ktoré obsahujú zavádzajúce tvrdenia o životnom prostredí. Zároveň spoločnosť uviedla, že 95% výrobkov, ktoré sa vydávajú za ekologické spáchalo v Kanade a USA aspoň jeden zo spomínaných „hriechov“.
História.
V roku 1953, ešte predtým ako vznikol pojem greenwashing, vznikla kampaň Keep America Beautiful, ktorá bola vytvorená výrobcami nápojov. Kampaň sa zameriavala na recykláciu a znečisťovanie životného prostredia odpadom, čím sa odvrátila pozornosť od zodpovednosti podnikov za ochranu životného prostredia. Cieľom bolo zabrániť regulácii jednorazových obalov.
V polovici 80. rokov 20. storočia pripravil gigant ropného priemyslu, spoločnosť Chevron, sériu televíznych a tlačových reklám, v ktorých informovala o svojej environmentálnej angažovanosti. Zatiaľ čo prebiehala neslávne-slávna kampaň „People Do“, kde zamestnanci Chevron chránili medvede, motýle, morské korytnačky a najrôznejšie roztomilé zvieratá, spoločnosť aktívne porušovala zákony o čistote ovzdušia a čistote vody, ako aj o únikoch ropy do oblastí s voľne žijúcimi živočíchmi.
V roku 1989 chemická spoločnosť DuPont predstavila svoje ropné tankery prostredníctvom reklám, v ktorých vystupovali morské živočíchy „tancujúce“ v refréne na Beethovenovu Ódu na radosť.
V súčasnosti zákony greenwashing dobiehajú. Európska komisia v štúdii z roku 2020 obsahujúcej 150 tvrdení spoločností v oblasti životného prostredia zistila, že 53 % z nich poskytlo nejasné, zavádzajúce alebo nepodložené informácie a 40 % nemalo žiadne podporné dôkazy. Americká Federálna obchodná komisia mala v roku 2022 prehodnotiť svoju Zelenú príručku, ktorá bude obsahovať osnovu pre environmentálne marketingové tvrdenia.
Psychologické efekty.
Greenwashing je v psychológii relatívne novou oblasťou výskumu a štúdie sa len málo zhodujú v tom, ako greenwashing ovplyvňuje spotrebiteľov a zainteresované strany. Vzhľadom na rozdielnosť krajín a geografických oblastí v nedávno publikovaných štúdiách by sa rozpory medzi správaním spotrebiteľov mohli pripísať kultúrnym alebo geografickým rozdielom.
Vplyv na vnímanie spotrebiteľov.
V niekoľkých štúdiách výskumníci zistili, že výrobky, ktoré sú skutočne šetrné k životnému prostrediu, sú spotrebiteľmi výrazne viac preferované ako ich greenwashované náprotivky. Iné výskumy zase naznačili, že len málo spotrebiteľov si skutočne všimne greenwashing, najmä ak vnímajú spoločnosť alebo značku ako serióznu. Keď spotrebitelia vnímajú zelenú reklamu ako dôveryhodnú, vytvárajú si pozitívnejší postoj k značke, aj keď je reklama greenwashing. Taktiež bolo zistené, že tí spotrebitelia, ktorí sa viac zaujímajú o „zelenú reklamu“ majú o to silnejší zámer nenakupovať od spoločností, od ktorých vnímajú ich reklamné správanie ako greenwashing.
Atribúty greenwashingu.
Produkt môže byť označený ako udržateľný externou organizáciou, tak aj samotnou firmou, čo vyvoláva obavy, pretože firmy môžu označiť výrobok za zelený alebo ekologický zverejnením selektívnych vlastností výrobku bez odhalenia škôd spôsobených na životnom prostredí. Ďalší výskum spájajúci teóriu atribúcie a greenwashing zistil, že spotrebitelia často vnímajú zelenú reklamu ako greenwashing, pričom zelené posolstvo pripisujú vlastným záujmom spoločnosti. Zelená reklama môže mať opačný účinok, najmä ak propagované environmentálne tvrdenie nezodpovedá skutočnej environmentálnej angažovanosti firmy.
Dôsledky pre zelené podnikanie.
Zistilo sa, že zelený marketing, označovanie a reklama sú najúčinnejšie vtedy, keď zodpovedajú skutočnej environmentálnej angažovanosti firmy. Sprostredkúva to aj viditeľnosť týchto environmentálnych záväzkov, čo znamená, že ak spotrebitelia nevedia o záväzku firmy k udržateľnosti, nemôžu to následne zohľadniť vo svojom hodnotení firmy alebo výrobku. Významné postavenie fenoménu greenwashing môže v konečnom dôsledku spôsobiť, že spotrebiteľ začne byť ľahostajný voči zelenému marketingu alebo bude mať voči nemu skôr negatívny postoj.
Greenwashing na Slovensku.
Príkladom greenwashingu je aj jedna nedávna kampaň zo Slovenska. Ide o kampaň na čokoládu Študentská pečať, ktorá využívala slogan „"Hráme s prírodou fair"“, čo v mnohých ľuďoch evokuje pocit, že čokoláda pochádza z „fair-trade“ trhu, čo však vôbec nie je pravda. Vo svojej reklame Nestlé podotýka, že ich kakao je zo 100% udržateľných zdrojov. Ako bolo už vyššie spomenuté, táto značka pritom spôsobila veľmi veľa environmentálnych škandálov.

</doc>
<doc id="696741" url="https://sk.wikipedia.org/wiki?curid=696741" title="Budova Národnej banky Slovenska v Košiciach">
Budova Národnej banky Slovenska v Košiciach

Budova Národnej banky Slovenska v Košiciach je expozitúrna budova Národnej banky Slovenska. Náchádza sa na križovatke ulíc Slovenskej jednoty a Národné námestie. Otvorená bola 21. marca 1996 a stala sa tak prvou vlastnou prevádzkovou budovou po vzniku Slovenskej republiky.
Funkcia.
V roku jej slávnostného otvorenia bola budová zároveň vyhlásená na "Stavbu roka 1996". Budova je zároveň jedna z prvých budov na Slovensku, disponujúcou strešnou záhradou. Počas rekonštrukcie Východoslovenského múzea, bol do trezora banky uložený Košický zlatý poklad.
V budove bolo v roku 2021 otvorené aj vzdelávacie centrum s názvom "5peňazí", určené na vzdelávanie detí.
V súčasnosti expozitúra sídliaca v budove zabezpečuje prostredníctvom pokladničnej činnosti úkony, súvisiace s počtom, kvalitou a štruktúrov eurobankoviek a euromincí pre potreby verejnosti a ekonomiky. Budova slúži aj ako miesto pre výmenu poškodených eurobankoviek, odovzdanie falzifikátov a výmenu slovenských bankoviek za euromince.

</doc>
<doc id="696742" url="https://sk.wikipedia.org/wiki?curid=696742" title="Vrbiarka (vrch v Spišsko-gemerskom krase)">
Vrbiarka (vrch v Spišsko-gemerskom krase)

Vrbiarka () je vrch v Spišsko-gemerskom krase, krajinnom celku Slovenského rudohoria. Leží nad Muráňom, približne severovýchodne od Tisovca.
Poloha.
Nachádza sa v juhozápadnej časti Spišsko-gemerského krasu, v geomorfologickom podcelku Muránska planina. Leží v Banskobystrickom kraji, v okrese Revúca a na katastrálnom území obce Muráň. Najbližšími sídlami sú východne situovaný Muráň, Muránska Lehota a Muránska Dlhá Lúka, juhozápadne sa nachádza Tisovec a severne Pohorelá a Heľpa. Vrch leží v Národnom parku Muránska planina a juhovýchodné svahy zasahujú do NPR Javorníková.
Opis.
Vrbiarka leží v strednej časti Muránskej planiny. Severne sa nachádza Veľká Stožka (), Kľak () a Pavelková (), východne Cigánka (), Radzim () a Kohút (), južne Krížna poľana (), Macov vrch () a Šarkanica () a západne Hajnáš (), Ostrica () a Vysoký vrch (). Oblasť je súčasťou povodia Slanej, kde vodu odvádza riečka Muráň a jej prítoky Hrdzavý potok zo severnej a Javorníkový potok z východnej časti masívu. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné ojedinele pozorovať najmä okolité vrchy Spišsko-gemerského krasu, Nízkych Tatier a Stolických vrchov.
Prístup.
Na vrchol nevedie značený turistický chodník, no západným smerom vedie hrebeňom cez Ostricu zeleno značený turistický chodník z Tisovca a severne ležiacou Hrdzavou dolinou žlto značený chodník z Muráňa na rázc. Nižná Kľaková.

</doc>
<doc id="696745" url="https://sk.wikipedia.org/wiki?curid=696745" title="Sally Kirklandová">
Sally Kirklandová

 Sally Kirklandová (neprechýlene Sally Kirkland; * 31. október 1941, New York, New York, USA – † 11. november 2025, Palm Springs, Kalifornia) bola americká herečka. Bola nominovaná na herecké ocenenie Oscara za najlepšiu herečku v hlavnej úlohe za film "Anna" (1987).
Detstvo a mladosť.
Kirklandová sa narodila v New Yorku. Meno dostala po svojej matke Sally Kirkland (rodená Sarah Phinney), ktorá bola módnou redaktorkou v časopisoch "Vogue" a "LIFE" a vyrastala v Oklahome. Kirklandová začínala ako modelka pre "Vogue" a potom študovala v Actors Studio u Lee Strasberga a Uty Hagen.
Kariéra.
Kirklandová začala hrať off-Broadway v roku 1963. Pripojila sa k filmu Andyho Warhola "The Factory" a objavila sa nahá a priviazaná k stoličke na 45 minút v dramatickom filme "13 najkrajších žien" z roku 1964. O štyri roky neskôr sa vrátila k filmu, objavila sa vo westerne "Blue" a nasledujúci rok si zahrala v undergroundovom filme "Coming Apart" z roku 1969.
Kirklandová strávila sedemdesiate roky a väčšinu osemdesiatych rokov hraním vedľajších úloh. V roku 1984 hrala hlavnú úlohu v horore "Fatal Games".
V roku 1987 získala Kirklandová pozitívne recenzie od filmových kritikov a nomináciu na Oscara za najlepšiu herečku za hlavnú rolu v nezávislom dramatickom filme, "Anna". Za tento herecký výkon získala Zlatý glóbus a Independent Spirit Award a iné filmové ocenenia.
Súkromný život.
Kirklandová bola rozvedená a bezdetná. Kirklandová bola vysvätenou služobníčkou v cirkvi Hnutia duchovného vnútorného vedomia. Bola maliarkou vystavovanou v galériách a uznávanou učiteľkou herectva, medzi ktorej študentov patrili okrem iného Sandra Bullock, Barbra Streisand, Liza Minnelli, Dwight Yoakam a Roseanne Barr.

</doc>
<doc id="696746" url="https://sk.wikipedia.org/wiki?curid=696746" title="Sally Kirkland">
Sally Kirkland



</doc>
<doc id="696747" url="https://sk.wikipedia.org/wiki?curid=696747" title="Indulona">
Indulona

Indulona je slovenská značka krémov na ruky, neskôr aj ďalšej kozmetiky. Značku v súčasnosti (2023) vlastní grécka skupina "Sarantis". História značky siaha do roku 1948, vznikla v slovenskom Hlohovci, kde sa vyrába podnes. Vyrobí sa približne šesť miliónov kusov za rok.
Názov.
Názov krému Indulona je inšpirovaný slovom industrializácia, pretože v období, kedy vznikla, bola v povojnovom Česko-Slovensku industrializácia častou témou. Indulona bola vyvinutá pre ľudí vo vzrastajúcej výrobe, kvôli ochrane pred vysychaním a podráždením pokožky. Ešte v päťdesiatych rokoch nemal ochranný hydratačný a vyživovací krém žiadne meno a ľudovo sa mu hovorilo „zázračný krém“. Počnúc rokom 1964 sa vyrábal pod označením „A/64“.

</doc>
<doc id="696749" url="https://sk.wikipedia.org/wiki?curid=696749" title="Krinoideá">
Krinoideá



</doc>
<doc id="696750" url="https://sk.wikipedia.org/wiki?curid=696750" title="Crinoideá">
Crinoideá



</doc>
<doc id="696751" url="https://sk.wikipedia.org/wiki?curid=696751" title="Krinoidey">
Krinoidey



</doc>
<doc id="696752" url="https://sk.wikipedia.org/wiki?curid=696752" title="Genrich Grigorievič Jagoda">
Genrich Grigorievič Jagoda

Genrich Grigorijevič Jagoda (rusky: "Генрих Григорьевич Ягода", rodným menom Jenon Gerševič Jeguda; * 19. november 1891, Rybinsk, Ruská ríša – † 15. marec 1938, Moskva, Sovietsky zväz) bol sovietsky úradník tajnej polície, ktorý v rokoch 19341936 pôsobil ako šéf NKVD, bezpečnostnej a spravodajskej agentúry Sovietskeho zväzu. Jagoda, ktorého vymenoval Josif Stalin, dohliadal na zatýkanie, ukážkové procesy a popravy starých boľševikov Leva Kameneva a Grigorija Zinovieva, vrcholné udalosti veľkého teroru. V septembri 1936 ho nahradil Nikolaj Ježov, ktorý dohliadal na realizáciu stalinského teroru až do roku 1938. V roku 1937 bol zatknutý a v priebehu roka odsúdený za údajné sprisahanie, trockizmus a špionáž na trest smrti a popravený zastrelením.
Životopis.
Mladosť a kariéra.
Narodil sa v rodine židovského hodinára. V roku 1907 sa pridal k boľševikom. Po októbrovej revolúcii v roku 1917 pracoval v novinách Soldatskaja Pravda. V roku 1919 sa stal členom VČK (tzv. Čeky). Pracoval na Špeciálnom oddelení ("OO" - Osobennoe otdelenie), ktoré dohliadalo na armádu. Rýchlo kariérne postupoval. Čeka sa v roku 1922 transformovala na GPU (Štátna politická správa) a stala súčasťou Ľudového komisariátu pre vnútorné záležitosti známeho pod skratkou NKVD.
V septembri 1923 bol Jagoda vymenovaný za druhého zástupcu predsedu Felixa Dzeržinského. Keď Dzeržinskij v roku 1926 zomrel, stal sa zástupcom nového predsedu Viačeslava Menžinského. Kvôli Menžinského vážnej chorobe sa mu koncom 20. rokov podarilo získať faktickú kontrolu nad tajnou políciou. V roku 1931 bol však preradený na nižšiu funkciu druhého zástupcu predsedu.
Šéf NKVD.
V júni 1934, mesiac po Menžinského smrti, ho Josif Stalin vymenoval za ľudového komisára pre vnútorné záležitosti. Jagoda bol známy sukničkár a hazardný hráč. Keď bol v decembri 1934 zavraždený Sergej Kirov, Stalin rozpútal veľký teror. Úzko spolupracoval s Andrejom Vyšinským. V roku 1935 zaviedol zákonom č. 00192 tzv. policajné trojky, ktoré predstavovali trojčlenné komisie, v ktorých kompetencií boli rýchle súdy nad skutočnými či domnelými „nepriateľmi ľudu“.
Jagoda dohliadal na vypočúvanie bývalých sovietskych vodcov Grigorija Zinovieva a Leva Kameneva v auguste 1936 (tzv. Moskovské procesy), čo bol dôležitý medzník v Stalinových čistkách. Stal sa jedným zo zakladateľov Gulagu, sovietskeho systému koncentračných táborov. Jagoda tiež spolu s Naftalijom Frenkeľom dohliadal na výstavbu Bielomorsko-baltského prieplavu, pri ktorej sa využívala trestanecká pracovná sila zo systému GULAG a počas ktorej zahynulo 12 00025 000 väzňov.
Pád.
Podobne ako mnohí sovietski dôstojníci NKVD, ktorí vykonávali politické represie, aj Jagoda a jeho blízki spolupracovníci sa nakoniec stali obeťou čistiek. Na podnet Lazara Kaganoviča bol obvinený z laxného prístupu v boji proti trockistom. V roku 1936 bol degradovaný z funkcie riaditeľa NKVD v prospech Nikolaja Ježova. Následne sa stal ľudovým komisárom pre pošty a telekomunikácie.
28. marca 1937 ho však na Stalinov príkaz zatkli. Bol obvinený zo zločinov rozvratu, špionáže, trockizmu a sprisahania. Bol obžalovaný v treťom Moskovskom procese tzv. dvadsaťjednotky, poslednom z veľkých sovietskych ukážkových procesov 30. rokov.
Na súdnom procese v roku 1938 na svoju obhajobu uviedol, že bol presvedčeným stalinistom a že bol Stalinovi verný rovnako ako Ježov. Táto obhajoba mu však nebola nič platná. Potom sa musel priznať k údajnej vražde svojho predchodcu v NKVD Menžinského a k spolupráci so Zinovievom a Kamenevom pri vražde Kirova. Navyše mu neprospelo, keď sa zistilo, že osem rokov pred procesom vyjadril sympatie k Nikolajovi Bucharinovi, ktorého Stalin vylúčil z politbyra. Bol uznaný vinným zo zrady a sprisahania proti sovietskej vláde a spolu s Bucharinom a ďalšími obžalovanými odsúdený na trest smrti. Rozsudok, poprava zastrelením, bol vykonaný 15. marca 1938.
Podobne boli prenasledovaní a popravení niektorí členovia jeho rodiny. Jeho manželka Ida Averbach bola prepustená z prokuratúry a zatknutá 9. júna 1937 „ako členka rodiny odsúdeného NKVD ZSSR“. Spolu s matkou a sedemročným synom bola poslaná na päť rokov do vyhnanstva v Orenburgu. V roku 1938, po preskúmaní prípadu, bol jej trest prehodnotený na trest smrti zastrelením. V roku 1936 zatkli a popravili aj jeho sestru Liliu.
Rovnaký osud postihol aj jeho nástupcu Nikolaja Ježova a neskôr Lavrentija Beriju. Ježova popravil v roku 1940 hlavný kat NKVD Vasilij Blochin, Beriju o trinásť rokov neskôr.
Jagoda nebol v neskoršom období po Stalinovej smrti rehabilitovaný.

</doc>
<doc id="696757" url="https://sk.wikipedia.org/wiki?curid=696757" title="Emisie skleníkových plynov">
Emisie skleníkových plynov

Emisie skleníkových plynov z ľudskej činnosti posilňujú skleníkový efekt. Fosílne palivá ako uhlie, ropa či zemný plyn sú najväčším zdrojom prispievajúcim ku globálnej zmene klímy, pretože predstavujú viac ako 75% globálnych emisií skleníkových plynov a takmer 90% všetkých emisií oxidu uhličitého. 
Emisie skleníkových plynov pokrývajú Zem a zachytávajú slnečné teplo, a to vedie ku globálnemu otepľovaniu a zmene klímy. Svet sa v súčasnosti otepľuje rýchlejšie ako kedykoľvek v histórii. Vyššie teploty v priebehu času menia charakter počasia a narúšajú obvyklú rovnováhu v prírode. To predstavuje mnohé riziká pre človeka a všetky ostatné formy života na Zemi.
Európska únia (EÚ) uviedla, že v rokoch 1990 až 2020 sa jej podarilo znížiť emisie skleníkových plynov v rôznych odvetviach o viac ako 1,5 miliardy ton oxidu uhličitého. Podľa Eurostatu, ktorý údaje zverejnil, ide o pokles emisií o 32%. K najväčšiemu absolútnemu poklesu emisií (-657 mil. ton CO2) došlo v oblasti spaľovania palív v energetických odvetviach, ktoré vyrábajú najmä elektrickú energiu, teplo a odvodené palivá, ďalej vo výrobných odvetviach a stavebníctve (-322 mil. ton) a v domácnostiach, obchode, inštitúciách a ostatných odvetviach (-215 mil. ton). Z hľadiska relatívnej zmeny tieto tri odvetvia zaznamenali v roku 2020 pokles emisií o 46%, 44% a 29% v porovnaní s rokom 1990.
V roku 2019 Slovensko emitovalo 37 miliónov ton ekvivalentu CO2, čo predstavuje 0,07% z celosvetových emisií.
Emisie podľa typu skleníkového plynu.
Využívanie fosílnych palív je hlavným zdrojom CO2, ich spaľovaním sa dostáva do atmosféry, rovnako aj spaľovaním tuhého odpadu, stromov a iných biologických materiálov, a tiež v dôsledku niektorých chemických reakcií (napr. pri výrobe cementu). Oxid uhličitý sa z atmosféry odstraňuje absorpciou rastlín v rámci biologického cyklu uhlíka.
Poľnohospodárske činnosti, nakladanie s odpadmi, využívanie energie a spaľovanie biomasy prispievajú k emisiám CH4.
Hlavným zdrojom emisií N2O sú poľnohospodárske činnosti, napríklad používanie hnojív. Spaľovanie fosílnych palív tiež produkuje N2O.
Priemyselné procesy, chladenie a používanie rôznych spotrebiteľských výrobkov prispievajú k emisiám F-plynov, ktoré zahŕňajú fluórované uhľovodíky (HFC), perfluórované uhľovodíky (PFC) a hexafluorid síry (SF6).
Únik vodíka prispieva k nepriamemu globálnemu otepľovaniu. Keď sa vodík v atmosfére oxiduje, výsledkom je zvýšenie koncentrácie skleníkových plynov v troposfére aj stratosfére. Zatiaľ čo sivý vodík nepriamo prispieva ku globálnemu otepľovaniu, zelený vodík má opačný účinok. Zelený vodík vo forme vodíkových palivových článkov môže znížiť emisie skleníkových plynov z osobných a nákladných automobilov tým, že nahradí fosílne palivá, ako je benzín a nafta.
Čierny uhlík sa nepovažuje za skleníkový plyn, ale faktor ovplyvňujúci klímu. Vzniká pri neúplnom spaľovaní fosílnych palív, biopalív a biomasy. Čierny uhlík môže absorbovať slnečné svetlo a znižovať alebo, keď sa usadzuje na snehu a ľade. Nepriame zahrievanie môže byť spôsobené interakciou s mrakmi. Čierny uhlík zostáva v atmosfére len niekoľko dní až týždňov. Emisie možno zmierniť modernizáciou koksárenských pecí, inštaláciou filtrov pevných častíc na naftových motoroch, obmedzením bežného spaľovania a minimalizáciou otvoreného spaľovania biomasy.
Rozdelenie emisií podľa sektorov.
Celosvetové emisie skleníkových plynov možno priradiť rôznym odvetviam hospodárstva. Poskytuje obraz o vplyve rôznych druhov hospodárskej činnosti k zmene klímy a pomáha pochopiť zmeny potrebné na zmiernenie zmeny klímy.
Emisie skleníkových plynov možno rozdeliť na tie, ktoré vznikajú pri spaľovaní palív na výrobu energie, a tie, ktoré vznikajú pri iných procesoch. Približne dve tretiny emisií skleníkových plynov vznikajú pri spaľovaní palív.
Výroba elektrickej energie.
Najväčším producentom emisií sú uhoľné elektrárne, ktoré v roku 2018 vyprodukovali viac ako 20% celosvetových emisií skleníkových plynov. Pozoruhodné je, že len 5% svetových elektrární zodpovedá za takmer tri štvrtiny emisií uhlíka z výroby elektrickej energie na základe inventarizácie viac ako 29 000 elektrární na fosílne palivá v 221 krajinách. V správe IPCC z roku 2022 sa uvádza, že všeobecné poskytovanie moderných energetických služieb by zvýšilo emisie skleníkových plynov najviac o niekoľko percent. Toto mierne zvýšenie znamená, že dodatočný dopyt po energii, ktorý vyplýva z podpory dôstojnej životnej úrovne pre všetkých, by bol oveľa nižší ako súčasná priemerná spotreba energie.
Poľnohospodárstvo, lesníctvo a využívanie pôdy.
Poľnohospodárstvo prispieva k zmene klímy prostredníctvom emisií skleníkových plynov a premenou nepoľnohospodárskej pôdy, ako sú lesy, na poľnohospodársku pôdu. Sektor poľnohospodárstva, lesníctva a využívania pôdy sa podieľa na globálnych emisiách skleníkových plynov 13% až 21%. Emisie NO a CH3 tvoria viac ako polovicu celkových emisií skleníkových plynov z poľnohospodárstva. Chov zvierat patrí medzi hlavné zdroje emisií skleníkových plynov. 
Poľnohospodársky potravinový systém je zodpovedný za značné množstvo emisií skleníkových plynov. Okrem toho, že je významným využívateľom pôdy a spotrebiteľom fosílnych palív, poľnohospodárstvo priamo prispieva k emisiám skleníkových plynov prostredníctvom produkcie ryže a chovu hospodárskych zvierat. 
Okrem toho sa CO2 v skutočnosti opätovne uvoľňuje do atmosféry dýchaním rastlín a pôdy v neskorších fázach rastu plodín, čo spôsobuje viac emisií skleníkových plynov. Množstvo skleníkových plynov vyprodukovaných pri výrobe a používaní dusíkatých hnojív sa odhaduje na približne 5% antropogénnych emisií skleníkových plynov. Najdôležitejším spôsobom, ako znížiť emisie z neho, je používať menej hnojív a zároveň zvýšiť účinnosť ich používania. 
Odlesňovanie je takisto hlavným zdrojom emisií skleníkových plynov. Štúdia ukazuje, že ročné emisie uhlíka z odlesňovania tropických lesov sa za posledné dve desaťročia zdvojnásobili a naďalej sa zvyšujú. Zmena využívania pôdy, napr. výrub lesov na poľnohospodárske účely, môže ovplyvniť koncentráciu skleníkových plynov v atmosfére tým, že sa zmení množstvo C, ktoré sa uvoľňuje z atmosféry. 
Doprava.
Emisie skleníkových plynov z dopravy pochádzajú predovšetkým zo spaľovania fosílnych palív v osobných a nákladných vozidlách, lodiach, vlakoch a lietadlách. Viac ako 94% paliva používaného v doprave je na báze ropy, čo zahŕňa predovšetkým benzín a naftu.
Približne 3,5% celkových vplyvov človeka na klímu pochádza z odvetvia leteckej dopravy. Vplyv tohto sektora na klímu sa za posledných 20 rokov zdvojnásobil. Viac ako štvrtina celosvetových emisií CO2 z dopravy pochádza z cestnej nákladnej dopravy, preto mnohé krajiny ďalej obmedzujú emisie CO2 z nákladných vozidiel, aby pomohli obmedziť zmenu klímy.
Výroba stavebných materiálov a stavebný priemysel.
V roku 2018 predstavovala výroba stavebných materiálov a údržba budov 39% emisií oxidu uhličitého z energie a emisií súvisiacich s procesmi. Výroba skla, cementu a ocele predstavovala 11% emisií súvisiacich s energiou a procesmi. Celosvetový projektový a stavebný priemysel je zodpovedný za približne 39% emisií skleníkových plynov.
Zníženie emisií skleníkových plynov.
Ak chceme zastaviť zmenu klímy, musíme zastaviť zvyšovanie množstva skleníkových plynov, ako je oxid uhličitý. Spaľovanie fosílnych palív a výrub lesov, ktoré prirodzene odvádzajú oxid uhličitý z ovzdušia, spôsobili za posledných 150 rokov nárast množstva skleníkových plynov. Možnosti zníženia:

</doc>
<doc id="696758" url="https://sk.wikipedia.org/wiki?curid=696758" title="O lásce, cti a kuráži">
O lásce, cti a kuráži

O lásce, cti a kuráži je názov spoločného projektu Michala Horáčka s Luciou Šoralovou, ktorý s jej sprievodnou kapelou La Alma nahrali na štúdiový album a v hudobnom vydavateľstve On Air Music vydali v roku 2012.
Lucia Šoralová zhudobnila a na svojich koncertoch (kde tradične vystupuje so skupinou La Alma) a spievala jednu z balád Michala Horáčka, „Yes, You Can“. Horáčkovi sa skladba pozdávala, a tak začali s Luciou spolupracovať. Výsledkom ich snaženia bol album "O láske, cti a guráži". Autorom textov je Michal Horáček, Lucia Šoralová je výlučnou autorkou hudobných kompozícií. Naspievala aj všetky piesne. Jedinou výnimkou je duet „Nachytaná v nedbalkách“, v ktorom je jej speváckym partnerom Petr Hapka.

</doc>
<doc id="696759" url="https://sk.wikipedia.org/wiki?curid=696759" title="Combat Vehicle 90">
Combat Vehicle 90

Combat Vehicle 90 alebo CV 90 je švédske bojové vozidlo pechoty, ktoré bolo vyvinuté na konci 80. rokov 20. storočia. Vo švédskej armáde nesie toto vozidlo označenie Stridsfordon 90. 
Vznik a vývoj.
Ozbrojené sily Švédska sa tradične spoliehajú na výrobky domácich podnikov (napr. tank Stridsvagn 103), a tak keď roku 1983 generalita formulovala požiadavky na nové bojové vozidlo pechoty, obrátila sa opäť na tuzemský priemysel. Vývoja stroja, ktorý dostal označenie CV90 (anglicky Combat Vehicle 90, švédsky Stridsfordon 90), sa ujali firmy Bofors a Hagglunds. Spoločnosť Bofors bola zodpovedná za vývoj veže, výzbroje a konečnej montáže, zatiaľ čo Hagglunds poskytla podvozok a pancierový trup. O dva roky neskôr odborníci dokončili návrh konštrukcie a v roku 1986 bola zadaná objednávka na stavbu prototypov Strf 9040 a Strf 9025. Prototypy prešli v rokoch 1988 až 1991 rozsiahlym testovaním. Prvá objednávka zo strany švédskej armády na sériové CV9040 prišla v roku 1991 a dodávky vozidiel sa začali v roku 1993. Do švédskej armády bolo vozidlo zavedené v roku 1993 a následne si ho objednali aj ďalšie európske krajiny.
Vývoj CV90 sa však v 90. rokoch nezastavil a v nasledujúcich desaťročiach vzniklo viacero vylepšených variantov. Doteraz bolo vyrobených viac ako 1280 vozidiel.
Konštrukcia.
Vozidlá boli navrhnuté pre podmienky subpolárneho podnebia, a preto sa vyznačujú výnimočne dobrou mobilitou v snehu a v podmočenom teréne. Tú zaisťuje jednak sedem veľkých pojazdových kolies doplnených o hnacie koleso vpredu a napínacie vzadu, ako aj výkonná pohonná jednotka. Srdcom obrnenca sa stal systém pozostávajúci z dieselového motora Scania DSI 14 V8 a prevodovky X300 od spoločnosti CAT. Ide o komerčný motor používaný v nákladných vozidlách, čo zjednodušuje a zlacňuje logistiku, údržbu aj opravy. K dispozícii sú varianty s výkonom 364–536 kW. Scania dokáže obrnenec rozhýbať až na rýchlosť 70 km/h (pri jazde po ceste).
Zatiaľ čo pôvodné varianty CV90 sa mohli pochváliť dojazdom na ceste 320 km, súčasné verzie zvládnu viac ako dvakrát toľko. Hĺbka brodenia je až 1,5 m, stroj zvládne kolmú prekážku vysokú až 1,1 m a priekopu so šírkou 2,6 m. Náklon pri stúpaní môže dosiahnuť úctyhodných 60 %.
Osádka CV90 pozostáva z trojice veliteľ, vodič a strelec, do priestoru pre výsadok sa zmestí osem plne vyzbrojených pešiakov. Vojaci opúšťajú vozidlo výklopnými zadnými dverami a strešnými poklopmi. Posádka nemá k dispozícii žiadne palebné otvory kvôli zvýšeniu pancierovej ochrany.
Švédska verzia týchto vozidiel disponuje vežou vyzbrojenou rýchlopalným kanónom Bofors kalibru 40 mm. Ide o upravené protilietadlové delo, vyvinuté na začiatku 50. rokov. Táto zbraň sa ukázala konštrukčne ako veľmi úspešná. Dokonca aj v súčasnosti môže ľahko preraziť takmer všetky obrnené transportéry a bojové vozidlá pechoty. Predstavuje tiež hrozbu pre staršie tanky ako T-55 a T-62. Tento kanón má v zásobníku 24 nábojov a jeho manuálne prebitie trvá 20 sekúnd.
Doplnkovú výzbroj predstavuje koaxiálny guľomet kalibru 7,62 mm a šestica 76mm granátometov (sú rozdelené do dvoch trojíc). Primárne sa z nich odpaľujú zadymovacie granáty, ale možno u nich použiť aj ostrú muníciu. Exportné verzie vozidla nesú veže Hägglunds osadené spravidla delom Bushmaster kalibru 30 alebo 35 mm.
Jadro pozorovacích a zameriavacích prístrojov tvorí systém UTAAS (Universal Tank and Anti-Aircraft Sight) od spoločnosti Saab, ktorý zahŕňa zariadenia na denné aj nočné videnie. V Nórsku vyrábaná verzia potom nesie diaľkovo ovládanú bezosádkovú vežičku Protector Remote Weapon Station od firmy Kongsberg Defence Systems so schopnosťou presného zamerania cieľa za akýchkoľvek poveternostných podmienok.
Základné pancierovanie chráni posádku pred muníciou do kalibru 14,5 mm, najnovšie varianty stroja navyše odolajú zásahu podkaliberných projektilov APDS (Armour Piercing Discarding Sabot) kalibru 30 mm. Obrnence používané Nórskom môžu niesť prídavný keramický pancier systému MEXAS, ktorý zvyšuje schopnosť prežitia napríklad pri zásahu improvizovanými výbušnými zariadeniami. Všetky verzie CV90 disponujú špeciálnou kevlarovou vložkou chrániacou posádku pred črepinami granátov. Na prianie zákazníka je možné doplniť klietkový pancier proti tandemovým nábojom RPG.
Odolnosť CV90 zodpovedá úrovni 5 podľa normy STANAG 4569 proti balistickým hrozbám a 4a/b proti mínam. Najnovšie verzie CV90 odolajú mínovým výbuchom ekvivalentným 10 kg TNT. Perličku predstavuje súprava DAS (Defensive Aid Suite), ktorá klasifikuje ciele, vydáva varovanie aj pokyny pre vodičov a aktivuje protiopatrenia znižujúce riziko zásahu. Systém DAS je možné ďalej rozširovať o obranné zariadenia typu soft-kill (rušičky) aj hard-kill (napríklad vystrelenie časti prídavného panciera v ústrety strele). Vozidlo je vybavené systémom ochrany pred rádioaktívnymi, chemickými i biologickými zbraňami.
Vďaka tvaru trupu aj ďalším opatreniam generuje obrnenec minimálnu infračervenú a radarovú stopu. Roku 2011 výrobca predstavil unikátnu technológiu Adaptiv – poťah zo šesťhranných modulov, ktoré dokážu rýchlo meniť teplotu a umožňujú vozidlu takmer splynúť s okolím. Všetko funguje aj za pohybu, pretože palubné kamery snímajú prostredie a premietajú jeho infračervený obraz na vozidlo. Posilňovanie ochrany prinieslo nárast váhy, kedy bojová hmotnosť oproti 23 t pri počiatočných verziách vzrástla pri CV9035 Mk III až na 35 t. Vďaka použitiu výkonnejších verzií motora sa však takmer nezmenil pomer hmotnosti a výkonu, navyše konštrukcia umožňuje navýšenie až na 40 t.

</doc>
<doc id="696762" url="https://sk.wikipedia.org/wiki?curid=696762" title="Cukrový zemiak">
Cukrový zemiak



</doc>
<doc id="696763" url="https://sk.wikipedia.org/wiki?curid=696763" title="Jeruzalemský zemiak">
Jeruzalemský zemiak



</doc>
<doc id="696768" url="https://sk.wikipedia.org/wiki?curid=696768" title="Odpadky">
Odpadky

Odpadky alebo smeti sú odhodené, nespotrebované zvyšky potravín, obalov, predmetov a iných výrobkov. Ide o povrchovú kontamináciu, spojenú s ľudskými sídlami, no i parkami, často navštevovanými lokalitami a v neposlednom rade vodnými tokmi a moriami, kde je odpad odplavený riekami. Odpadky tvorí zvyčajne vyhodený a ponechaný odpad, ako sú igelitové vrecká, jednorazový príbor, cigaretové ohorky, kartón, hliníkové plechovky, PET-fľaše a v horšom prípade aj pneumatiky, elektrické spotrebiče či batérie.
Mnohé odpadky sa rozkladajú dlhý čas a majú negatívny vplyv na človeka a životné prostredie, keďže ovplyvňuje kvalitu pôdy, podzemnej či povrchovej vody alebo ovzdušia a tak aj života človeka, ale aj mnohých živočíchov.
Nevýhody.
V závislosti od ponechaného odpadu vznikajú rôzne druhy problémov. Hygienické problémy sú najčastejšie spojené s vyskytujúcimi sa mikroorganizmami a silným nepríjemným zápachom. Tento problém môže nastať ponechaním BIO-odpadu (napr. psie exkrementy, nedojedené potraviny, voľne vyhodené šupky z ovocia...) na verejnom priestranstve. Ekologické problémy najviac zaťažujú prírodu vplyvom rozkladania nežiadúcich chemických látok z odpadu, a ako už bolo spomenuté odpadky ako sú pneumatiky, elektrické spotrebiče alebo batérie majú v sebe rôzne nežiaduce chemické látky pre prírodu vplyvom rozloženia alebo poškodenia.
Štúdia z roku 2003, ktorá sa uskutočnila vo Viedni poukazuje na počet jednotlivých kusov odpadov, zistilo sa že ohorky cigariet tvoria 58,3 % z celkového odpadu, nasledovali plastové predmety 11,6 %, papier 8,8 %, sklo 7,3 %, obaly 5,8 %. Táto štúdia poukázala aj na to, že jednotlivé predmety sú relatívne malé.
Jednotlivé príklady odpadov na ich rozloženie:
Problém s vyhadzovaním odpadkov v prírode.
OZV ENVI - PAK je organizácia zodpovednosti výrobcov podľa zákona o odpadoch. V roku 2019 založila projekt s názvom „Vezmi si ma“, pričom jeho podstatou je boj s voľne pohodenými odpadkami. Počas necelých dvoch rokov sa dobrovoľníkom podarilo vyzbierať 1800 vriec odpadu a ďalšie 3 tony odpadu v kontajneroch. Popri dobrovoľníckych čistiacich akciách prebehli počas leta a následne jesene 2020 prieskumy vyzbieraného odpadu v mnohých lokalitách Slovenska.
Najviac odpadu tvorili rozličné plastové výrobky (27,32 %), obaly od sladkostí, igelitové vrecká, fólie. Druhým najfrekventovanejším odpadom boli nápojové plechovky (20,78 %) a tretím v poradí boli pred cigaretovým odpadom (7,49 %) PET – nápojové obaly (17,83 %).
Pri porovnaní zastúpenia jednotlivých vyzbieraných odpadov v rámci Slovenska sa zistilo, že:
Riešenia.
Odpadkové koše.
Miestne úrady poskytujú verejné kontajnery na odpad, ktoré sú uložené na vhodných miestach na zber a likvidáciu odpadu. Čoraz viac je rozšíreným trendom separácia odpadu, pri ktorej sa používajú špeciálne kontajnery. Miestne úrady zbierajú odpad a berú ho na opätovné použitie alebo recykláciu. S týmto prístupom sú však určité problémy, ak sa nádoby nevyprázdňujú pravidelne môžu nepriamo zvýšiť množstvo odpadu. Niektoré miestne úrady prevezmú zodpovednosť len za odpadky, ktoré sú umiestnené v nádobách, čo znamená, že odpadky zostávajú problémom.
Čistenie.
Ide o formu environmentálneho dobrovoľníctva, pri ktorej sa stretne skupina ľudí za účelom vyzbierania a zlikvidovania odpadkov na určenom mieste. Upratovanie môže prebiehať na ulici, vo štvrtiach miest, v parku, pri vodnom toku alebo na iných verejných priestranstvách. Čistiaci dobrovoľníci zabezpečujú, aby bol vyzdvihnutý odpad zlikvidovaný na príslušné miesto. Existuje široká škála dôvodov, prečo sa ľudia zúčastňujú aktivít na zber odpadu.
Pokuty.
Niektoré krajiny a miestne orgány zaviedli právne predpisy na riešenie tohto problému. Opatrenia, ktorých výsledkom sú pokuty, môžu zahŕňať pokuty na mieste pre jednotlivcov spravované oprávnenými úradníkmi na verejnosti alebo vo verejnej doprave, alebo za odpad z vozidla, pri ktorom je pokutovaný majiteľ vozidla – nahlásené buď zodpovedným úradníkom alebo treťou stranou, niekedy online.

</doc>
<doc id="696772" url="https://sk.wikipedia.org/wiki?curid=696772" title="Ostrica (vrch v Spišsko-gemerskom krase)">
Ostrica (vrch v Spišsko-gemerskom krase)

Ostrica () je vrch v Spišsko-gemerskom krase, krajinnom celku Slovenského rudohoria. Leží nad Muráňom, približne severne od Tisovca.
Poloha.
Nachádza sa v juhozápadnej časti Spišsko-gemerského krasu, v geomorfologickom podcelku Muránska planina. Leží v Banskobystrickom kraji, na hranici okresov Revúca a Rimavská Sobota a zasahuje na katastrálne územie obce Muráň a mesta Tisovec. Najbližšími sídlami sú východne situovaný Muráň, Muránska Lehota a Muránska Dlhá Lúka a južne ležiaci Tisovec, západne sa nachádza Pohronská Polhora. Vrch leží v Národnom parku Muránska planina.
Opis.
Ostrica leží v strednej časti Muránskej planiny, v nevýraznom hrebeni vedúcom od Kľaku () južným smerom na Šarkanicu (). Západne sa nachádza Kučalach (), Vysoký vrch () a Fabova hoľa (), severne Malá Stožka (), Veľká Stožka (), Kľak a Veľký Cigán (), východne Pavelková (), Cigánka (), Vrbiarka (), Radzim () a Kohút () a južne Krížna poľana (), Tŕstie (), Macov vrch (), Šarkanica () a Hajnáš (). Západne sa zvažujúce svahy odvodňujú prítoky Rimavy, voda zo severných a východných častí odteká prítokmi riečky Muráň do Slanej. Vrcholovou časťou vedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou a menších horských lúk je možné pozorovať najmä okolité vrchy Spišsko-gemerského krasu, no tiež Nízke Tatry, Veporské a Stolické vrchy.

</doc>
<doc id="696788" url="https://sk.wikipedia.org/wiki?curid=696788" title="Kappa Crucis">
Kappa Crucis



</doc>
<doc id="696791" url="https://sk.wikipedia.org/wiki?curid=696791" title="Vlašská repa">
Vlašská repa



</doc>
<doc id="696792" url="https://sk.wikipedia.org/wiki?curid=696792" title="Číčovka">
Číčovka



</doc>
<doc id="696793" url="https://sk.wikipedia.org/wiki?curid=696793" title="Čučóka">
Čučóka



</doc>
<doc id="696797" url="https://sk.wikipedia.org/wiki?curid=696797" title="001">
001

001 je názov debutového štúdiového albumu, ktorý nahrala slovenská rocková skupina Desmod. Album vydalo v roku 2000 hudobné vydavateľstvo BMG Ariola.

</doc>
<doc id="696798" url="https://sk.wikipedia.org/wiki?curid=696798" title="Javorový album">
Javorový album



</doc>
<doc id="696799" url="https://sk.wikipedia.org/wiki?curid=696799" title="Mám chuť…">
Mám chuť…

Mám chuť… je názov druhého štúdiového albumu, ktorý nahrala slovenská rocková skupina Desmod. Album vydalo v roku 2001 hudobné vydavateľstvo Master Music.

</doc>
<doc id="696800" url="https://sk.wikipedia.org/wiki?curid=696800" title="Brambor">
Brambor



</doc>
<doc id="696801" url="https://sk.wikipedia.org/wiki?curid=696801" title="Zemák">
Zemák

Zemák môže byť:

</doc>
<doc id="696803" url="https://sk.wikipedia.org/wiki?curid=696803" title="Čínske štvrte v Austrálii">
Čínske štvrte v Austrálii

Čínske štvrte v Austrálii je termín používaný na označenie veľkých čínskych etnických enkláv v Austrálii, najmä tých, ktoré si zachovávajú silnú čínsku kultúrnu identitu a silný vzťah k Číne. Čínske štvrte existujú vo väčšine austrálskych štátov a teritórií, najmä vo vysoko obývaných a kozmopolitných hlavných mestách, ale aj vo vidieckych oblastiach. Mnohé veľké súčasné čínske štvrte v Austrálii sa vyvinuli z menších historických čínskych osád v Austrálii, ktoré vznikli už v 19. storočí. Číňania sa prvýkrát prisťahovali do Austrálie vo veľkých vlnách uprostred austrálskej zlatej horúčky (od 50. rokov 19. storočia). Mnohí z nich sa neskôr rozhodli vrátiť do Číny alebo boli z Austrálie násilne deportovaní. Prvým známym čínskym Austrálčanom bol John Shying, ktorý sa do Austrálie prisťahoval v roku 1818.
Austrália zaznamenala výrazné vlny čínskej a zámorskej imigrácie už niekoľko desaťročí od 70. rokov 20. storočia, keď bola úplne zrušená politika Bielej Austrálie (biela nacionalistická austrálska etnická politika, ktorá od roku 1901 do roku 1973 výrazne obmedzovala imigráciu z Ázie). Austrália je obľúbenou destináciou pre čínskych emigrantov kvôli vysokej životnej úrovni a relatívnej geografickej blízkosti k Číne, ako aj preto, že čínska komunita v Austrálii je už dobre zriadená. Čínska vláda, čínske spoločnosti a čínske organizácie majú tiež silné záujmy v Austrálii a môžu čínskym prisťahovalcom do Austrálie poskytnúť rozsiahlu podpornú sieť.
Až do roku 1983 bola najväčšou komunitou pevninských čínskych prisťahovalcov v Austrálii trvalo kantonská austrálska komunita, ktorá pochádzala z mesta Guangzhou v provincii Guangdong; Guangzhou aj Guangdong sú v anglickom jazyku bežne známe ako "Canton". Až do roku 1983 bola najväčšou komunitou pevninských čínskych prisťahovalcov v Austrálii trvalo kantonská austrálska komunita, ktorá pochádzala z mesta Guangzhou v provincii Guangdong; Guangzhou aj Guangdong sú v anglickom jazyku bežne známe ako "Canton". Väčšina obyvateľov ngu pochádza z mesta Guangzhou (či už nedávno alebo vzdialene) a identifikuje sa ako Kantončania. Kantončanov žijúcich v zahraničí najľahšie spoznáte podľa používania kantonského jazyka, ktorý patrí do rodiny čínskych (sinetských) jazykov.
V súčasnosti sa kolektívna čínska komunita v Austrálii skladá z Číňanov pochádzajúcich z rôznych krajín. Najväčšiu komunitu Číňanov v Austrálii tvoria Číňania z pevninskej Číny, a to najmä vďaka tomu, že mnohí Číňania z pevninskej Číny v posledných desaťročiach dočasne žili v Austrálii, aby mohli navštevovať austrálske univerzity. V austrálskych sčítaniach obyvateľstva sa samostatne zaznamenávajú osoby narodené v Hongkongu, Macau a na Taiwane; Hongkončania a Taiwančania tvoria niektoré významné etnické čínske komunity v Austrálii. V Austrálii žije aj veľa zámorských Číňanov, väčšinou z krajín juhovýchodnej Ázie, ako sú Indonézia, Malajzia, Filipíny, Singapur, Thajsko a Vietnam.
Územie hlavného mesta Austrálie.
Súčasná čínska štvrť sa nachádza na ulici Woolley Street v Dickson Centre v austrálskom hlavnom teritóriu. Čínska štvrť sa pomerne nedávno presadila ako reštauračná štvrť.
Nový Južný Wales.
Sydney.
Čínska štvrť v Sydney je treťou oblasťou s týmto názvom. Pôvodne sa nachádzala v oblasti The Rocks v Sydney, neskôr sa presunula do oblasti v blízkosti Market Street v Darling Harbour a nakoniec na súčasné miesto v Haymarket, okolo paralelných ulíc Dixon Street a Sussex Street. V tejto čínskej štvrti sa konajú rôzne čínske kultúrne aktivity, napríklad Čínska liga austrálskej mládeže a katolícka omša v kantončine v katolíckom kostole svätého Petra Juliána.
Ďalšie prímestské čínske štvrte vznikli v priebehu rokov na predmestiach Burwood, Campsie, Ashfield, Auburn, Cabramatta, Marrickville, Chatswood, Eastwood, Parramatta, Hurstville, Kingsford, Wolli Creek, Zetland pri Waterloo na Gadigal Avenue a najnovšie v okolí železničnej stanice Mascot.
Newcastle.
Hamiltonská ulica Beaumont Street sa na týždeň dočasne zmení na čínsku štvrť počas Newcastle China Week, ktorý sa každoročne začína 24. septembra. Hoci vo veľkom meste neexistujú žiadne stále, v okolí a v regióne Hunter sa nachádza mnoho ázijských supermarketov a reštaurácií. Navyše v meste žije veľké etnické zoskupenie čínskych prisťahovalcov a občanov.
Viktória.
Ballarat.
Rozsiahla historická čínska štvrť existovala v Golden Point v štáte Victoria, štvrti mesta Ballarat, kde sa nachádzali zlaté polia. Hoci toto osídlenie už neexistuje, pripomína ju neďaleký Sovereign Hill.
Bendigo.
Počas viktoriánskej zlatej horúčky v 50. a 60. rokoch 19. storočia vzniklo v Bendigu niekoľko čínskych štvrtí. Išlo o čínske tábory, ktorých bolo zriadených sedem. Tábor Ironbark v severnom Bendigu sa stal v 50. a 60. rokoch 19. storočia najvýznamnejším. Zostal centrom čínskeho života v Bendigu až do roku 1911, keď ho po druhýkrát spustošil požiar. Na mieste zostal len dom Joss House, jeden z najstarších vo Viktórii. Po požiari v tábore Ironbark tí Číňania, ktorí ešte stále žili v Bendigu, presunuli svoje prevádzky na Bridge St, bližšie k centru Bendiga. Táto čínska štvrť prežila až do roku 1964, keď mestská rada uviedla jej upadajúce využitie a schátraný stav ako dôvod na jej zbúranie. Na jej mieste bolo vybudované parkovisko. V roku 1991 sa čínska štvrť Bridge St stala sídlom Múzea zlatého draka, v ktorom sa nachádza mnoho pamiatok z čínskeho dedičstva mesta.
Castlemaine.
Počas viktoriánskej zlatej horúčky v 60. rokoch 19. storočia existovala v Castlemaine historická čínska štvrť v blízkosti rohu ulíc Mostyn a Union Street (súčasné miesto hotela Albion), ktorá zahŕňala až päť domov Joss Houses a čínsku misijnú kaplnku.
Creswick.
Počas viktoriánskej zlatej horúčky v 50. rokoch 19. storočia existovala v Creswicku historická čínska štvrť. Usadlosť bola zobrazená na akvarelových maľbách umelcov Burkitta (1855) a Normana Lindsaya (1894).
Melbourne.
Čínska štvrť v Melbourne sa nachádza na ulici Little Bourke Street. Je to najstaršia čínska štvrť v Austrálii, najstaršia nepretržitá čínska osada v Austrálii a najdlhšie nepretržite fungujúca čínska štvrť mimo Ázie. Predmestské čínske komunity, prevažne kantonskej kultúry, sa nachádzajú v Doncasteri, Box Hill, Springvale a Glen Waverley. Čínska štvrť v Melbourne sa môže pochváliť svetoznámou kuchyňou, napríklad reštaurácia Flower Drum bola v New York Times vyhlásená za jednu z najlepších čínskych reštaurácií na svete. V roku 1945 tu William Wing Young vo svojej reštaurácii Wing Lee po prvýkrát vynašiel Dim Sim, obľúbené čínsko-austrálske občerstvenie, ktoré sa bežne podáva v predajniach so sebou po celej krajine. Veľkú časť podnikov tvoria aj obchody so suvenírmi a darčekovými predmetmi. V Čínskej štvrti Melbourne sa nachádza aj najdlhší čínsky drak na svete, ktorý sa každoročne predvádza v Melbournskom čínskom múzeu. Predpokladá sa, že tento rekord drží mesto od roku 1978, keď bol do prevádzky uvedený pôvodný drak Dai Loong, ktorý bol zároveň prvým čínskym drakom postaveným v Číne od roku 1948. Bol dlhý 92 metrov, na tele mal 6160 šupín a pôvodne sa na ňom konali sprievody, do ktorých sa zapojilo viac ako 200 účastníkov. V roku 2003 bol nahradený novým drakom, Miléniovým drakom, ktorý bol zámerne vyrobený tak, aby sa zachoval rekord, a na udržanie jeho hlavy bolo potrebných 8 ľudí. Tento neskorší drak je miestnymi známy aj pod názvom Dai Loong, keďže niektoré časti pôvodného draka z roku 1978 boli zrekonštruované na použitie v novom drakovi.
Queensland.
Atherton.
Čínska štvrť v Athertone je zapísaná na zozname kultúrneho dedičstva. Bola postavená v 80. až 20. rokoch 19. storočia. Je známa aj pod názvom Cedar Camp. Do registra kultúrneho dedičstva Queenslandu bola zapísaná v roku 1992.
Brisbane.
Čínska štvrť Brisbane sa nachádza na predmestí Fortitude Valley a má vlastnú čínsku bránu. Čínska štvrť sa nachádza v blízkosti mosta Story Bridge a je veľmi obľúbená aj u Austrálčanov.
Zlaté pobrežie.
V Southporte sa navrhuje čínska štvrť na Zlatom pobreží. Navrhovaný dizajn zahŕňa tri peifangové brány (oblúky) pri každom z troch vstupov na uliciach Davenport a Young.
Táto moderná čínska štvrť sa nachádza na uliciach Young a Davenport v Southporte. Bude to miesto, kde bude Gold Coast oslavovať svoju rozmanitosť prostredníctvom kultúry, dizajnu, ľudí a jedla. Čínska štvrť bude vzrušujúcim mixom reštaurácií, kultúrnych festivalov a butikov; miestom kultúrneho vyžitia a osláv.
Bola odhalená štyri metre vysoká socha Konfucia a čoskoro budú vstupy do areálu označovať tri paifangy - tradičné čínske brány.
Južná Austrália.
Adelaide.
Čínska štvrť v Adelaide sa nachádza v štvrti Adelaide Central Markets na ulici Moonta medzi ulicami Grote a Gouger. Dva impozantné Paifangy označujú vchody na oboch koncoch. Čínsku štvrť Adelaide tvoria najmä orientálne reštaurácie, obchody s potravinami a trhy.
Severné územie.
Darwin.
Prvá čínska štvrť v Darwine existovala v 80. rokoch 19. storočia. V súčasnosti sa pripravuje nová syntetická čínska štvrť v Darwine v Severnom teritóriu, ktorá má byť dokončená v roku 2010 a bude stáť 90 miliónov austrálskych dolárov.
Západná Austrália.
Broome.
Po založení mesta Broome vznikla čínska štvrť, ktorá sa koncom 19. storočia stala domovom početného ázijského obyvateľstva.
Perth.
Perth má čínsku štvrť na ulici Roe Street na predmestí Northbridge. Na William Street v Northbridge sa nachádza oveľa viac ázijských podnikov ako v oficiálnej čínskej štvrti. V minulosti sa v Northbridge usadilo mnoho Číňanov (zvyčajne malajzijského, singapurského alebo indonézskeho pôvodu) spolu s inými skupinami prisťahovalcov. Nízka hustota osídlenia mesta a pomerne lacné nehnuteľnosti podnecujú migrantov, aby sa sťahovali na rozširujúce sa predmestia. Ázijskí študenti si často vyberali bývanie na predmestiach v blízkosti univerzít, ako sú Bentley, Murdoch a Nedlands.

</doc>
<doc id="696805" url="https://sk.wikipedia.org/wiki?curid=696805" title="Kuracie prsia s broskyňou">
Kuracie prsia s broskyňou

(Zapekané) kuracie prsia 
 (alebo kurací plátok) s broskyňou (a syrom), hovorovo „Melba“, „Diana“ alebo „Florida“, sú typické jedlo 90. rokov 20. storočia na Slovensku, ktoré má neznámy pôvod a v súčasnosti je častým terčom posmeškov. 
Ide o plátky kuracích pŕs s broskyňou, zvyčajne aj šunkou, ktoré sú zapečené s tvrdým plátkovým syrom, napríklad eidamom. Ako príloha sa k nemu v stravovacích zariadeniach servírovala ryža a hranolky (pol na pol) so zeleninovou oblohou, prípadne tiež syrová omáčka.
Jedlo je známe aj v Česku pod názvom "kuřecí plátek s broskví".

</doc>
<doc id="696806" url="https://sk.wikipedia.org/wiki?curid=696806" title="Zemiak (rozlišovacia stránka)">
Zemiak (rozlišovacia stránka)

Zemiak môže byť:

</doc>
<doc id="696807" url="https://sk.wikipedia.org/wiki?curid=696807" title="Jazylková kosť">
Jazylková kosť



</doc>
<doc id="696808" url="https://sk.wikipedia.org/wiki?curid=696808" title="Jazyková kosť">
Jazyková kosť



</doc>
<doc id="696815" url="https://sk.wikipedia.org/wiki?curid=696815" title="Eirene (Plovdiv)">
Eirene (Plovdiv)

Eirene () sú ruiny antickej obytnej budovy, ktoré sa nachádzajú v meste Plovdiv v Plovdivskej oblasti v južnom Bulharsku. Kultúrna pamiatka národného a svetového významu.
Názvy.
Ďalšie názvy.
Budova je známa aj ako Peristylová budova Eirene (), Obytná budova Eirene (), Budova Eirene (), Dom Eirene (), Neskoro antická budova Irini (EIRENE) (), alebo Neskoro antická obytná budova Eirene ().
Pôvod názvu budovy.
Budova bola pomenovaná na základe jednej z podlahových mozaík, na ktorej sa nachádza vyobrazenie ženského portrétu a nápis "EIPHNH", teda EIRENE. Eiréné bola starogrécka bohyňa mieru.
Lokalita.
Antická obytná budova Eirene sa nachádza v centrálnej časti mesta Plovdiv v priestore podchodu "Archeologičeski" (, ktorý sa nachádza pod bulvárom "Car Boris III Obedinitel" (, doslova "bulvár cára Borisa III. Zjednotiteľa") v blízkosti antického divadla, filipopolskej biskupskej baziliky, antického odeonu a rímskeho štadiónu.
Dejiny.
Obytný komplex Eirene bol postavený v priebehu druhej polovice 3. storočia niekedy po gótskom útoku na Filipopolis v roku 251. V priebehu svojej existencie prešiel niekoľkými rekonštrukciami, z ktorých najvýznamnejšia bola prestavba v 5. storočí, kedy bola východne od prijímacej sály postavená apsidová sála, ktorá je typickým prvkom neskoro antickej architektúry. Táto prestavba sa uskutočnila po útokoch Hunov na Filipopolis v rokoch 441442. Budova slúžila svojmu účelu do konca 6. storočia, kedy bola opustená, rovnako ako ďalšie významné stavby v okolí vrátane biskupskej baziliky.
Novodobé dejiny.
Budova (spolu s priľahlými ulicami a časťou susedných domov) bola objavená a odkrytá počas výstavby moderného tunelu v rokoch 19831984. V roku 1995 bol budove udelený štatút kultúrnej pamiatky národného významu. V priebehu roku 2003 boli základy budovy a mozaiky vyčistené, zreštaurované a exponované v priestoroch podchodu.
Charakteristika.
Preskúmaná je južná časť komplexu. Budova predstavovala monumentálnu peristylovú (peristyl je dvor ohradený kolonádou) budovu. Komplex zaberal priestor celej insuly (priestor medzi štyrmi ulicami). Celková rozloha komplexu dosahovala až okolo 1600 m², pričom odkrytých a preskúmaných bolo 668 m² (z tejto rozlohy 160 m² pokrývajú podlahové mozaiky). Majiteľom budovy bol človek menom Desiderius, čo je zrejmé z nápisu na jednej z mozaík v budove. Nešlo o bežného obyvateľa Filipopolu, ale o bohatého občana, ktorý zastával dôležitú funkciu v náboženskej správe mesta, čo naznačuje umiestnenie a typ budovy, ako aj fakt, že po rekonštrukcii uličnej siete po výstavbe filipopolskej Biskupskej baziliky, bola postavená nová ulica, ktorá spájala baziliku priamo s domom.
Komplex pozostával z dvoch častí s jasným funkčným účelom. Išlo o reprezentatívno-obytnú časť a hospodársko-správnu časť.
Miestnosti reprezentatívno-obytnej časti budovy sa rozprestierali okolo peristylu. Väčšina z týchto miestností bola pokrytá podlahovými mozaikami, pričom najzaujímavejšie mozaiky sa nachádzali v najväčšej z miestností, ktorá slúžia ako prijímacia sála. Mozaiky boli mnohofarebné. Nad severným štvorcovým mozaikovým panelom, umiestneným nad odvodňovacím kanálom sa v priestore prijímacej sály nachádza mramorová fontána osemuholníkového pôdorysu. Na jej severnej strane sa v jej spodnej časti v mozaike nachádza blahoprajný nápis: "Vitajte a šťastný pobyt s mierom". Východne od prijímacej sály sa nachádzala sála vo forme apsidy, ktorá bola ku komplexu pristavaná v priebehu rekonštrukcie v 5. storočí. Slúžila ako miesto na konanie besied a rozhovorov.
Hospodársko-správna časť budovy zaberala juhozápadnú časť komplexu. Niektoré z miestností v tejto časti budovy boli využívané ako predajne a dielne. Narozdiel od reprezentatívno-obytnej časti budovy, podlahy v miestnostiach v tejto časti komplexu neboli pokryté mozaikami, ale tehlami, udusanou hlinou, alebo vrstvou malty.
Kultúrne centrum-múzeum Trakart.
"Kultúrne centrum-múzeum Trakart" () sa nachádza v priestoroch antickej budovy Eirene. V rámci centra sú predstavené tri expozície. Sú to: 
Mozaika z neskoro antickej obytnej budovy Eirene.
Expozícia "Mozaika z neskoro antickej obytnej budovy Eirene" () predstavuje "in situ" rímske podlahové mozaiky z 3.4. storočia neskoro antickej obytnej budovy Eirene, kde sa kultúrne centrum-múzeum Trakart nachádza.
Sklo v antickom umení.
Expozícia "Sklo v antickom umení" () predstavuje špecifické techniky práce so sklom a smaltom počas časového úseku 900 rokovv období od 5. storočia pred Kristom do 4. storočia. Najvýznamnejšie exponáty predstavuje sedem sklenených ampuliek, ktoré sa používali na vysluhovanie sviatostí. Ďalšou súčasťou expozície sú predmety a nádoby s úžitkovým účelomfľaše, amfory, džbány, ale aj amulety pre plodnosť a zdravie, ktoré boli vyrobené rôznymi technikami.
Miniatúrny mramorový rímsky portrét.
Expozícia "Miniatúrny mramorový rímsky portrét" () sa z väčšej časti nachádza v druhej budove na ulici "Kňaz Aleksandăr I Batenberg", kde sa nachádza "Výskumné centrum-múzeum Trakart" (). V kultúrnom centre-múzeu Trakart v budove Eirene sa nachádza časť tejto expozície, ktorú predstavuje kolekcia "Prototrácky portrét" (). Ide o prahistorickú keramiku z obdobia neolitu a eneolitu (kultúra "Marica" zo 4.3. tisícročia pred Kristom).
Štatút a dôvod pamiatkovej ochrany.
Kategórie: 
Budova bola vyhlásená za kultúrnu pamiatku v Štátnom vestníku č. 6 z roku 1995, pričom ako dôvod ochrany bola stanovená archeologická hodnota stavby. Štatút bol obnovený aj v roku 2018. Názov stavby ako je uvedený na zozname kultúrnych pamiatok národného významu je "Kăsnoantična sgrada Irini (EIPHNH)" (, doslova "Neskoro antická budova Irini (EIRENE)").

</doc>
<doc id="696817" url="https://sk.wikipedia.org/wiki?curid=696817" title="Šarkanica (vrch v Spišsko-gemerskom krase)">
Šarkanica (vrch v Spišsko-gemerskom krase)

Šarkanica () je vrch v Spišsko-gemerskom krase, krajinnom celku Slovenského rudohoria. Leží približne severne od Tisovca.
Poloha.
Nachádza sa v juhozápadnej časti Spišsko-gemerského krasu, v geomorfologickom podcelku Muránska planina. Leží v Banskobystrickom kraji, na hranici okresov Revúca a Rimavská Sobota a zasahuje na katastrálne územie obce Muráň a mesta Tisovec. Najbližším sídlom je južne ležiaci Tisovec, východne sa nachádza Muráň, Muránska Lehota a Muránska Dlhá Lúka. Vrch leží v Národnom parku Muránska planina a NPR Šarkanica.
Opis.
Šarkanica leží v južnej časti Muránskej planiny, v nevýraznom hrebeni vedúcom od Kľaku () južným smerom cez Ostricu (). Západne sa nachádza Pacherka (), Kostolný vrch (), Bánovo () a Strieborná (), severne Hajnáš (), Vysoký vrch (), Malá Stožka (), Veľká Stožka (), Kľak, Ostrica, Pavelková () a Macov vrch (), východne Radzim (), Kohút (), Krížna poľana () a Tri chotáre () a južne Tŕstie (), Ostrá () a Hradová (). Západne sa zvažujúce svahy odvodňujú prítoky Rimavy, voda z východných odteká prítokmi riečky Muráň do Slanej. Vrcholom vedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné pozorovať najmä okolité vrchy Spišsko-gemerského krasu, no tiež Nízke Tatry, Veporské a Stolické vrchy a Revúcku vrchovinu.

</doc>
<doc id="696822" url="https://sk.wikipedia.org/wiki?curid=696822" title="Dom-múzeum Georgiho Dimitrova (Sofia)">
Dom-múzeum Georgiho Dimitrova (Sofia)

Dom-múzeum Georgiho Dimitrova () je obytný dom, ktorý sa nachádza v meste Sofia v Sofijskej oblasti v juhozápadnom Bulharsku. Kultúrna pamiatka národného významu. Predstavuje miesto, kde dlhé roky žil bulharský komunistický vodca Georgi Dimitrov.
Lokalita.
Dom-múzeum Georgiho Dimitrova sa nachádza v centrálnej časti mesta Sofia v rajóne Văzraždane na ulici „Opălčenska“ (, doslova "Opolčenecká ulica") č. 66. Budova sa nachádza v areáli sofijského Národného polytechnického múzea.
Dejiny.
Dom nechal v rokoch 18891890 postaviť otec bulharského komunistického vodcu Georgiho Dimitrova, Dimităr Michajlov, ktorý sa do Sofie prisťahoval s rodinou tri roky predtým. Pozemok na výstavbu bol rodine Georgiho Dimitrova pridelený sofijskou mestskou správou. Budova fungovala ako dvojdom, pričom Georgi Dimitrov s rodinou obývali južnú časť budovy a v severnej časti žila Dimitrovova teta, ktorá neskôr svoju časť domu predala súdnemu pisárovi Petkovi Gumnerovovi, ktorý bol stúpencom duchovného vodcu a filozofa Petăra Dănova, ktorý neskôr v dome nejaký čas tiež žil (od roku 1904) a v budove uskutočňoval besedy a stretnutia s priaznivcami a stúpencami jeho učenia. S Georgim Dimitrovom boli dobrí priatelia. Samotný Georgi Dimitrov v dome žil do roku 1926.
V roku 1954 bolo v budove otvorené múzeum venované Georgimu Dimitrovovi, pričom za týmto účelom bola v areáli postavená aj nová moderná budova. V roku 1955 bol budove udelený štatút kultúrnej pamiatky národného významu. V dôsledku politických zmien v roku 1989, sa v roku 1992 zmenil účel modernej budovy postavenej v areáli v roku 1954, ktorá bola premenená na Národné polytechnické múzeum. 
V súčasnosti (2023) je budova v havarijnom stave.
Charakteristika.
Budova predstavuje malý obytný jednoposchodový dvojdom.
Štatút a dôvod pamiatkovej ochrany.
Kategória: 
Budova bola vyhlásená za kultúrnu pamiatku v Štátnom vestníku č. 6 z roku 1955, pričom ako dôvod ochrany bola stanovená historická hodnota budovy. Štatút bol obnovený aj v rokoch 1987 a 1998. Názov stavby ako je uvedený na zozname kultúrnych pamiatok národného významu je "Kăštata-muzej na Georgi Dimitrov" (, doslova "Dom-múzeum Georgiho Dimitrova").

</doc>
<doc id="696824" url="https://sk.wikipedia.org/wiki?curid=696824" title="Peter Bú">
Peter Bú



</doc>
<doc id="696825" url="https://sk.wikipedia.org/wiki?curid=696825" title="CV 90">
CV 90



</doc>
<doc id="696826" url="https://sk.wikipedia.org/wiki?curid=696826" title="Stridsfordon 90">
Stridsfordon 90



</doc>
<doc id="696827" url="https://sk.wikipedia.org/wiki?curid=696827" title="Kăštata s medaľona">
Kăštata s medaľona



</doc>
<doc id="696828" url="https://sk.wikipedia.org/wiki?curid=696828" title="CV90">
CV90



</doc>
<doc id="696830" url="https://sk.wikipedia.org/wiki?curid=696830" title="Gymnázium Andreja Kmeťa, Banská Štiavnica">
Gymnázium Andreja Kmeťa, Banská Štiavnica

Gymnázium Andreja Kmeťa je stredná všeobecno-vzdelávacia škola, ktorá sa nachádza v historickom banskom meste Banská Štiavnica a má skôr vidiecky charakter. Približne polovicu jej študentov tvoria žiaci, dochádzajúci z okolitých obcí a miest, vzdialených od 10 až 50 km. Vzhľadom na dlhoročnú tradíciu a dobré meno školy nie sú výnimkou ani študenti zo vzdialenejších regiónov Slovenska. Tieto skutočnosti zakladajú dôležité východiská pri formovaní a profilácii školy, hlavnou úlohou ktorej je vybaviť študentom čo najflexibilnejšími kompetenciami a zručnosťami tak, aby sme v žiadnom smere nelimitovali ich výber ďalšieho vysokoškolského štúdia, aby sme ich dostatočne pripravili na vzdelávanie sa v akomkoľvek odbore.
Zriaďovateľom školy je Banskobystrický samosprávny kraj.
História.
Počiatky školy.
Na základe listiny z roku 1275, pojednávajúcej o dominikánskom kostole, predpokladáme, že v Banskej Štiavnici kláštorná škola v 13. storočí pri dnešnom Kostole Nanebovzatia Panny Márie. V roku 1536 prešla škola na 42 rokov pod správu svetských profesorov. Do systematickej prevádzky sa škola dostala až po príchode jezuitov do Banskej Štiavnice v roku 1649. Od tohto obdobia môžeme školu nazývať Gymnázium. Od 11. novembra 1776, pod správou piaristov, sa ako hlavný vyučovací jazyk zaviedla nemčina. V 19. storočí sa pod vplyvom maďarizácie vyučovalo v maďarskom jazyku. Významný absolventi z tohto obdobia sú napríklad Ondrej Radlinský, Martin Hattala, Andrej Kmeť.
Počas prvej svetovej vojny niesla škola názov „Cisársko-kráľovské maďarsko-nemecké rímsko-katolícke piaristické gymnázium“.
V marci 1919 na podnet ministerstva Maďarské Gymnázium zaniklo a škola začala niesť meno po jej bývalom absolventovi, Andrejovi Kmeťovi. V tomto roku bolo zatvorené aj miestne evanjelické lýceum. Väčšina jeho študentov sa presunula do gymnázia. Názov školy a znak Československa sú dodnes viditeľné na starej budove gymnázia. Nová škola ani po zmene režimu nezvládala nápor žiakov, a preto bolo potrebné využívať učiteľské posily z Česka. V tomto období na škole študovali herci Gustáv Valach a Július Pántik, ktorí zmaturovali už počas druhej svetovej vojny v roku 1940.
Škola počas druhej svetovej vojny.
Zmeny po Mníchovskej konferencii a vyhlásení slovenskej autonómie 6. októbra 1938 neobišli ani gymnázium. Zmeny hraníc znamenali nápor študentov zo zabraných území. Učitelia boli nútení pod nátlakom štátu prijať politické presvedčenia tohto obdobia. Nariadenie ministerstva do škôl vrátilo kresťanské kríže a povinné modlitby.
Uchovali sa aj témy maturitného slohu zo Slovenského jazyka z roku 1941:
Alžbeta Göllnerová-Gwerková, manželka maliara Edmunda Gwerka, so sebou nesie výnimočný príbeh tohto obdobia. Pôsobila v ilegálnom protifašistickom hnutí a po potlačení SNP sa musela ukrývať pri Počúvadlianskom jazere. Po udaní v novembri 1944 ju nacisti uväznili v Banskej Bystrici a v decembri 1944 popravili v Kremničke. Ulica, kde dnes sídli škola, nesie jej meno.
Škola za socializmu.
Po vojne sa forma výučby menila podľa centrálnych nariadení socialistickej vlády. Postupne sa zo 4-triedneho gymnázia vytvorila 11-ročná, neskôr 12-ročná stredná škola, Stredná všeobecnovzdelávacia škola a Gymnázium. V roku 1973 bola pri gymnáziu zriadená Prípravka pre štúdium v socialistickom zahraničí – ľudovo prezývaná Tuzex. Jedným zo známych absolventov je minister zahraničných vecí SR Miroslav Lajčák.

</doc>
<doc id="696832" url="https://sk.wikipedia.org/wiki?curid=696832" title="Derylov svet">
Derylov svet

Derylov svet je názov tretieho štúdiového albumu, ktorý nahrala slovenská rocková skupina Desmod. Album vydalo v roku 2001 hudobné vydavateľstvo BMG Ariola.
V januári 2003 sa manažérom skupiny Desmod stal moderátor Rádia Max Michal Kožuch, ktorý začal s vydavateľmi rokovanie o novej nahrávacej zmluve. O nový album malo záujem vydavateľstvo Forza, no voľba nakoniec ostala na BMG. krstnými rodičmi albumu sa stali Andy Kraus a Peter Marcin. Prvým singlom albumu bola skladba „To nie je možné“, ktorá mala úspech, no druhý singel, pieseň „Hemeroidy“, sa na SLovensku stal obrovským hitom. V tom istom roku bol Desmod jednou z predskupín koncertu kapely Motörhead.

</doc>
<doc id="696833" url="https://sk.wikipedia.org/wiki?curid=696833" title="Mukyňa prostredná">
Mukyňa prostredná



</doc>
<doc id="696834" url="https://sk.wikipedia.org/wiki?curid=696834" title="Jarabina mukyňa prostredná">
Jarabina mukyňa prostredná



</doc>
<doc id="696835" url="https://sk.wikipedia.org/wiki?curid=696835" title="Jarabina mišpuľka">
Jarabina mišpuľka



</doc>
<doc id="696837" url="https://sk.wikipedia.org/wiki?curid=696837" title="Sylvester Turner">
Sylvester Turner

Sylvester Turner (* 27. september 1954, Houston, Texas, USA – † 5. marec 2025, Washington, D. C., USA) bol americký právnik a politik, ktorý slúžil ako člen Snemovne reprezentantov USA za 18. okres Texasu od januára 2025 do jeho smrti v marci, 62. starosta Houstonu v Texase od roku 2016 do roku 2024 a člen Texaskej snemovne reprezentantov v rokoch 19892016. Bol členom Demokratickej strany. Navštevoval University of Houston a Harvard University.
O post starostu Houstonu sa neúspešne uchádzal už v rokoch 1991 a 2003. V roku 2015 vyhral starostovské voľby, keď porazil Billa Kinga v druhom kole o 4 082 hlasov z 212 696 odovzdaných hlasov v najtesnejších voľbách starostu v histórii Houstonu podľa percentuálneho podielu. V roku 2019 bol znovuzvolený na druhé obdobie.
Raný život.
Turner sa narodil 27. septembra 1954 v Houstone v Texase ako šieste z deviatich detí a bol vychovaný v komunite Acres Homes v severozápadnom Houstone jeho otcom, komerčným maliarom, a jeho matkou, chyžnou v hoteli. Na univerzite v Houstone vyštudoval s bakalárskym titulom v politológii. Vyštudoval tiež právnicku faktultu Harvardu s titilom JD.
Advokátska prax.
Po ukončení právnickej fakulty nastúpil Turner do advokátskej kancelárie Fulbright &amp; Jaworski. V roku 1983 založil vlastnú firmu Barnes &amp; Turner. Pôsobil ako mimoriadny profesor na Thurgood Marshall School of Law, ako lektor seminárov na South Texas College of Law a na právnickej fakulte University of Houston. Turner bol prijatý do praxe v štáte Texas, na federálnom okresnom súde pre južný okres v Texase a na odvolacom súde piateho obvodu. Bol členom State Bar of Texas, American Bar Association, National Bar Association, Houston Lawyers Association a Houston Bar Association. Turner pôsobil mnoho rokov ako imigračný právnik v Houstone.
Politická kariéra.
V roku 1984 sa Turner uchádzal o post komisára okresu Harris, okrsok 1 v demokratických primárkach, ale prehral s El Francom Leem. O 4 roky neskôr bol zvolený do Texaskej snemovne reprezentantov za 139. obvod v Harris County a zostal vo funkcii až do roku 2014. V tom čase Turner neúspešne kandidoval na starostu Houstonu v rokoch 1991 a 2003.
Počas svojej kampane na starostu Houstonu v roku 1991 Wayne Dolcefino z KTRK-TV zverejnil investigatívnu správu, v ktorej spochybňoval Turnera pre účasť na prepracovanom poistnom podvode. Výsledný škandál nakoniec stál Turnera voľby. Turner zažaloval Dolcefina a KTRK a pôvodne mu bolo udelené vyrovnanie za urážku na cti vo výške 5,5 milióna dolárov, ktoré predsedajúci sudca znížil na 3,25 milióna dolárov. KTRK sa proti rozsudku odvolala.
Turner pôsobil viac ako 25 rokov v Texaskej snemovni reprezentantov a počas svojho pôsobenia slúžil aj ako člen rady pre legislatívny rozpočet a výboru pre štátne záležitosti, podpredseda výboru pre rozpočtové prostriedky snemovne a predseda podvýboru podľa článkov 1, 4 &amp; 5 (všeobecná vláda, súdnictvo, verejná bezpečnosť a trestné súdnictvo). Bol tiež predsedom Texaského legislatívneho čierneho výboru a legislatívnej delegácie oblasti Greater Houston. Turner podporoval politiky na prilákanie lekárov do oblastí s nedostatočnou obsluhou, navrhol opatrenie na zvýšenie štátneho financovania služieb duševného zdravia v okrese Harris z 32 miliónov na 200 miliónov dolárov a pracoval na zvýšení prostriedkov na právnu pomoc pre chudobných Texasanov.Vo februári 2020 Turner podporil Michaela Bloomberga v prezidentských primárkach Demokratickej strany v roku 2020. V marci 2020 však zmenil svoju podporu na bývalého viceprezidenta Joea Bidena.
Osobný život a smrť.
Turner bol členom cirkvi bez múrov. V rokoch 1983 až 1991 bol ženatý s Cheryl Turnerovou, s ktorou mal jednu dcéru Ashley Paige Turnerovú.
V novembri 2022 Turner prezradil, že počas leta mu bola diagnostikovaná rakovina kostí, kvôli ktorej mal operáciu a šesť týždňov radiačnej liečby.
Večer 4. marca 2025 Turnerovi počas práce vo Washingtone, D. C. prišlo zle, ale vďaka poskytnutej zdravotnej starostlivosti bol schopný zúčastniť sa prejavu prezidenta Donalda Trumpa v kongrese v ten deň. Neskôr bol prijatý do nemocnice, odkiaľ ho prepustili do jeho domovu vo Washingtone, kde zomrel skoro ráno 5. marca 2024 vo veku 70 rokov.

</doc>
<doc id="696841" url="https://sk.wikipedia.org/wiki?curid=696841" title="Matrix (protokol)">
Matrix (protokol)

Matrix je otvorený protokol pre komunikáciu v reálnom čase. Je navrhnutý tak, aby umožňoval používateľom s účtami u jedného poskytovateľa komunikačných služieb komunikovať s používateľmi iného poskytovateľa prostredníctvom chatu, VoIP a videotelefónie. Cieľom je, aby komunikácia prebiehala v reálnom čase medzi poskytovateľmi služieb, podobne ako pri e-mailovom protokole SMTP. Dlhodobejšou víziou je prekonať fragmentáciu IP komunikácie a umožniť bezpečnú výmenu a synchronizáciu informácií, ktorá by bola plne pod používateľskou kontrolou bez ohľadu na použité zariadenie, konkrétnu službu či jej poskytovateľa.
Z technického hľadiska ide o komunikačný protokol aplikačnej vrstvy pre federalizovanú komunikáciu v reálnom čase. Poskytuje API HTTP rozhranie a referenčnú open source implementáciu bezpečného preposielania a uchovávania správ vo formáte JSON v rámci otvorenej federácie serverov. Umožňuje integráciu so štandardnými webovými službami prostredníctvom protokolu WebRTC, čo uľahčuje tvorbu aplikácií pre webové prehliadače.
História.
Projekt pôvodne vytvorili Matthew Hodgson a Amandine Le Pape v spoločnosti Amdocs a zároveň bol vytvorený četovací nástroj nazvaný "Amdocs Unified Communications". Spoločnosť Amdocs potom financovala väčšinu prác na vývoji od roku 2014 do októbra 2017. V roku 2015 vznikla jej dcérska spoločnosť "Vector Creations Limited", do ktorej postupne prešli vývojári Matrixu.
New Vector.
Spoločnosť bola založená s cieľom ponúkať poradenské služby pre Matrix a platené hosťovanie serverov Matrix na komerčnej báze.
Niekoľko týždňov od svojho vzniku spoločnosť Matrix a spoločnosť Purism zverejnili plány na spoluprácu pri vytváraní telefónu Librem 5. Librem 5 bol zamýšľaný ako telefón založený na protokole Matrix, ktorého východisková aplikácia pre hovory a zasielanie správ by používala Matrix pre audio a video hovory aj rýchle správy.
Nadácia Matrix.org.
V októbri 2018 vznikla súkromná spoločnosť s ručením obmedzeným "the Matrix.org foundation", ktorá slúži ako neutrálny právny subjekt pre ďalší rozvoj štandardu.
Protokol.
Matrix je určený na použitie ako VoIP, IoT a IM, vrátane skupinovej komunikácie, s dlhodobým cieľom stať sa všeobecným štandardom pre zasielanie správ a synchronizáciu dát pre web. Protokol podporuje zabezpečenie a replikáciu dát, uchovanie úplnej histórie konverzácie bez centrálneho kontrolného bodu, ktorý by predstavoval potenciálny bod zlyhania. Existujúce komunikačné služby je možné integrovať do ekosystému Matrix.
Premostenia.
Matrix podporuje preposielanie správ z iných četovacích aplikácií do miestností Matrixu. Tieto premostenia sú programy, ktoré bežia na serveri a komunikujú so servermi mimo siete Matrix. Premostenie môžu pracovať v režimoch bábka alebo relé, pričom v prvom prípade sa osobný užívateľský účet javí ako odosielateľ správ, v tom druhom potom správy za regulárne účty posiela bot.
Klienti.
Element je referenčná implementácia klienta. Existuje mnoho ďalších klientov, botov, premostení, serverov a iných implementácií protokolu Matrix.
Domovské servery.
Domovský server je pre používateľa ten Matrix server, na ktorom si používateľ vytvoril účet. Vzorovou implementáciou je aplikácia Synapse, a hoci existuje celý rad ďalších, Synapse zatiaľ ako jediná dosiahla produkčnú kvalitu.
K dispozícii je zoznam verejný domovských serverov, nie je teda nevyhnutné a ani sa neodporúča používať občas preťažený server matrix.org.

</doc>
<doc id="696849" url="https://sk.wikipedia.org/wiki?curid=696849" title="Skupinová terapia">
Skupinová terapia

Skupinová terapia je názov štvrtého štúdiového albumu, ktorý nahrala slovenská rocková skupina Desmod. Album vydalo v roku 2004 hudobné vydavateľstvo BMG Ariola.
Po úspechu predchádzajúceho "Derylovho sveta", ktorý sa v predaji dostal za hranicu platinovej platne k štvrtému albumu vydala Desmod uspešný úvodný singel „...na tebe závislý“. Na albume "Skupinová terapia" sú aj ďalšie známe nahrávky: duet so speváčkou Zuzanou Smatanovou „Pár dní“, či úvodná nahrávka „Aby bolo jasné“.

</doc>
<doc id="696850" url="https://sk.wikipedia.org/wiki?curid=696850" title="Štúdio Exponent">
Štúdio Exponent



</doc>
<doc id="696857" url="https://sk.wikipedia.org/wiki?curid=696857" title="West Hampstead">
West Hampstead

West Hampstead je mestská časť Londýna. Je súčasťou obvodu London Borough of Camden a nachádza sa západne od luxusnej mestskej časti Hampstead a približne tri míle severne od Oxford Circus v centre Londýna.
História.
West End.
West Hampstead je historicky známy ako "West End", ale s prístupom k sieti londýnskeho metra bol názov mesta zmenený, aby sa predišlo zámene s londýnskym West End.
13. až 18. storočie.
Priesečník toho, čo sú teraz ulice West End Lane a Mill Lane, existuje už od stredoveku a dnes tvorí centrum mestskej časti. V rokoch 1200 až 1534 miesto sa volalo "le Rudyng", ale potom bolo premenované na "West End". Po pôvodne pomalom rozvoji sa počet obyvateľov vtedajšieho West Endu v 16. a 17. storočí zvyšoval rýchlejšie. Predovšetkým londýnski obchodníci začali stavať väčšie obytné budovy a vily. V roku 1762 tu už stálo 39 domov obklopených rozsiahlymi zelenými plochami. V tom čase tu žil starosta Londýna William Beckford, ako aj vysokí dôstojníci a aristokrati.
19. storočie.
Až začiatkom 19. storočia, v roku 1812, sa do vtedajšieho West Endu presťahoval britský spisovateľ Leigh Hunt, ktorý opísal toto miesto ako také tiché, že bolo pravdepodobne počuť delá vo Waterloo. To sa však krátko nato zmenilo výstavbou dvoch železničných tratí južne od okresu, čo výrazne urýchlilo výstavbu bytov. Otvorením tretej železničnej trate, Metropolitan &amp; St. Johns Wood Line, sa v roku 1879 začal stavebný boom a väčšina dnes zachovaných budov pochádza z tohto obdobia.
Obyvateľstvo.
V roku 2019 mal West Hampstead 14 100 obyvateľov. Priemerný príjem v tom istom roku bol tesne pod 60 000 eur, čo je výrazne nad priemerom pre Camden a Londýn. Pri 66 trestných činoch na 100 ľudí za rok je miera kriminality výrazne pod londýnskym priemerom, ktorý predstavuje približne desaťkrát viac trestných činov.

</doc>
<doc id="696858" url="https://sk.wikipedia.org/wiki?curid=696858" title="Orzo">
Orzo

Orzo (z ) alebo risoni, na Slovensku známa ako slovenská ryža (hovorovo "tarhoňa" alebo "ovsíky"), je cestovina v tvare špicatej ryže alebo ovsa, ktorá sa používa ako príloha do polievok, šalátov, k mäsu, rybám alebo zelenine. V Grécku je známa ako "kritharaki" a v Turecku ako "arpa sehirye".
Slovenská ryža sa pripravuje pražením, následným zaliatím vodou a dusením.

</doc>
<doc id="696859" url="https://sk.wikipedia.org/wiki?curid=696859" title="Cacio e pepe">
Cacio e pepe

Cacio e pepe [vyslov: káčo e pépe] tradičný spôsob prípravy talianskych cestovín, ktorý sa radí do rímskej kuchyne. Názov v preklade doslovne znamená "syr a čierne korenie", čo sú prakticky jediné ingrediencie, ktoré sa na cestoviny pridávajú. Ide teda o veľmi jednoduchý pokrm.
Príprava.
Rovnako ako pri iných cestovinových receptov je pre cacio e pepe základom uvarenie cestovín (tradične tonnarelli, ale hojne sú používané špagety) v horúcej osolenej vode. Potom sa spolu s trochou vody, ktorá bola použitá na ich uvarenie, zmiešajú s jemne nastrúhaným syrom pecorino a čerstvo namletým čiernym korením. Voda v kombinácii so syrom vytvorí omáčku krémovej konzistencie.
Pôvod a história.
Pôvod tohto pokrmu je podobný ako napríklad pri sugo all'amatriciana. Varili ho najskôr apeninskí pastieri, pre ktorých to bolo jednoduché jedlo zo surovín, ktoré si mohli vždy nosiť pri sebe. Syr si dokonca vytvárali sami postupne za svojho nomádskeho putovania zo získaného mlieka.

</doc>
<doc id="696860" url="https://sk.wikipedia.org/wiki?curid=696860" title="Hajnáš">
Hajnáš

Hajnáš () je vrch v Spišsko-gemerskom krase, krajinnom celku Slovenského rudohoria. Leží približne severne od Tisovca.
Poloha.
Nachádza sa v juhozápadnej časti Spišsko-gemerského krasu, v geomorfologickom podcelku Muránska planina. Leží v Banskobystrickom kraji, v okrese Rimavská Sobota a na katastrálnom území mesta Tisovec. Najbližším sídlom je južne ležiaci Tisovec, východne sa nachádza Muráň, Muránska Lehota a Muránska Dlhá Lúka a západne Pohronská Polhora. Vrch leží v Národnom parku Muránska planina.
Opis.
Hajnáš leží v južnej časti Muránskej planiny, v rázsoche, vybiehajúcej juhozápadne z masívu Ostrice (). Západne sa nachádza Pacherka (), Kostolný vrch (), Bánovo (), Strieborná () a Kučalach (), severne Vysoký vrch (), Malá Stožka (), Veľká Stožka (), Kľak () a Ostrica, východne Pavelková (), Cigánka (), Vrbiarka (), Macov vrch () a Krížna poľana () a južne Tri chotáre (), Tŕstie (), Šarkanica (), Ostrá () a Hradová (). Oblasť patrí do povodia Rimavy, kde vodu z východných svahov odvádza potok Slávča a zo západných Kačkava. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné pozorovať najmä okolité vrchy Spišsko-gemerského krasu a blízkych Stolických vrchov, no tiež Veporské vrchy a Revúcku vrchovinu.
Prístup.
Na vrchol nevedie značený turistický chodník, preto prístup je možný lesnými cestami a chodníkmi z okolia. Cez neďalekú Ostricu () vedie zeleno značená turistická trasa z Tisovca.

</doc>
<doc id="696863" url="https://sk.wikipedia.org/wiki?curid=696863" title="Monitorovanie integrity súborov">
Monitorovanie integrity súborov

Monitorovanie integrity súborov (FIM) je interná kontrola alebo proces, ktorý vykonáva overenie integrity súborov operačného systému a aplikačného softvéru pomocou metódy overovania medzi aktuálnym stavom súboru a známou základnou líniou. Táto porovnávacia metóda často zahŕňa výpočet známeho kryptografického kontrolného súčtu pôvodnej základnej línie súboru a porovnanie s vypočítaným kontrolným súčtom aktuálneho stavu súboru. Na monitorovanie integrity možno použiť aj iné atribúty súboru.
Vo všeobecnosti je akt vykonávania monitorovania integrity súborov automatizovaný pomocou interných kontrol, ako je aplikácia alebo proces. Takéto monitorovanie sa môže vykonávať náhodne, v definovanom intervale hlasovania alebo v reálnom čase.
Bezpečnostné ciele.
Zmeny v konfiguráciách, súboroch a atribútoch súborov v rámci IT infraštruktúry sú bežné, ale skrytých vo veľkom množstve denných zmien môže byť len málo, ktoré ovplyvňujú integritu súboru alebo konfigurácie. Tieto zmeny môžu tiež znížiť stav zabezpečenia a v niektorých prípadoch môžu byť hlavnými indikátormi prebiehajúceho narušenia. Hodnoty, ktoré sú monitorované na neočakávané zmeny súborov alebo konfiguračných položiek a zahŕňajú:
Ciele súladu.
Viaceré ciele zhody označujú monitorovanie integrity súboru ako požiadavku. Niekoľko príkladov cieľov súladu s požiadavkou na monitorovanie integrity súborov zahŕňa:

</doc>
<doc id="696868" url="https://sk.wikipedia.org/wiki?curid=696868" title="Zoznam spišských biskupov">
Zoznam spišských biskupov

Zoznam spišských biskupov obsahuje zoznam diecéznych a pomocných biskupov spolu s kapitulárnymi vikármi a diecéznym administrátorom na biskupskom stolci v Spišskej Kapitule. 
Vznik Spišskej diecézy.
Koncom 13. storočia bol spišský prepošt Jakub z Vlkovej ("de Farkasfalva") prvýkrát menovaný "ad personam" titulom spišského biskupa ("episcopus Scepusiensis") aj napriek tomu, že k oficiálnemu ustanoveniu samostatného Spišského biskupstva došlo až v roku 1776. Neskôr kráľ Ľudovít I. Veľký spoločne s manželkou a kapitulou požiadal Svätú stolicu o povýšenie Spišského prepoštstva na biskupstvo. K zriadeniu biskupstva však nedošlo. V nasledujúcich storočiach pápeži udelili spišským prepoštom výsady používať biskupskú mitru, berlu a ďalšie insígnie. Myšlienkou zriadenia biskupstva sa zaoberal už ostrihomský arcibiskup Peter Pazmáň. Minimálne od 13. marca 1776 má zmysel hovoriť o spišských biskupoch a biskupstve, ktoré pápež Pius VI. bulou "Romanus pontifex" aj na základe dekrétu Márie Terézie vyčlenil z Ostrihomského arcibiskupstva. Pripojením územia Liptovskej a Oravskej župy k bývalému Spišskému prepoštstvu vznikla Spišská diecéza. 

</doc>
<doc id="696869" url="https://sk.wikipedia.org/wiki?curid=696869" title="Licinská pahorkatina">
Licinská pahorkatina

Licinská pahorkatina je geomorfologickou časťou Rimavskej kotliny, podcelku Juhoslovenskej kotliny. Zaberá územie v okolí riek Muráň a Turiec v okrese Revúca a Rožňavaa. 
Polohopis.
Územie zaberá východnú časť Juhoslovenskej kotliny, presnejšie severovýchodnú časť Rimavskej kotliny. Východne a južne susedia Gemerské terasy, juhozápadne Valická pahorkatina, západne Blžská tabuľa a Železnícke predhorie, severne Železnícka brázda a Jelšavský kras a severovýchodne Koniarska planina. Západnú časť územia odvodňujú prítoky rieky Turiec, východnú rieka Muráň, patriace do povodia rieky Slaná. 
Licinská pahorkatina leží v Banskobystrickom a Košickom kraji, na území okresov Revúca a Rožňava. Z významných sídiel sa tu nachádza Skerešovo, Držkovce a Gemerská Hôrka. Územím vedie cesta II/532 z Tornale do Jelšavy, juhovýchodne prechádza popri Slanej rýchlostná cesta R2 a cesta I/16 z Lučenca do Rožňavy.
Chránené územie.
V strednej časti sa nachádza prírodná pamiatka Meliatsky profil a Prielom Muráňa, východne susedí Národný park Slovenský kras.
Turizmus.
Pahorkatina je pre turistov zaujímavá predovšetkým kvôli historickým pamiatkam, stredovekým gemerským kostolom. Pozoruhodné sú však aj románske rotundy v Šiveticiach a Prihradzanoch. V južnej časti sa nachádza Gemerský hrad, z ktorého vedie zeleno značený chodník cez Prielom Muráňa do obce Bretka.

</doc>
<doc id="696870" url="https://sk.wikipedia.org/wiki?curid=696870" title="Vláda Slovenskej republiky od 15. mája do 25. októbra 2023">
Vláda Slovenskej republiky od 15. mája do 25. októbra 2023

Vláda Slovenskej republiky od 15. mája do 25. októbra 2023, resp. vláda Ľudovíta Ódora bola úradnícka, v poradí šestnásta vláda Slovenskej republiky, vymenovaná prezidentkou Zuzanou Čaputovou. Vznikla ako následok vládnej krízy vlády Eduarda Hegera. Predsedom vlády bol bývalý viceguvernér NBS Ľudovít Ódor.
Prezidentka Zuzana Čaputová zverejnila členov vlády v piatok 12. mája 2023. Vláda bola prezidentkou vymenovaná v pondelok 15. mája 2023.
Funkčné pôsobenie vlády trvalo do 25. októbra 2023, kedy prezidentka vymenovala 4. vládu Roberta Fica, ktorá vzišla z predčasných parlamentných volieb konaných 30. septembra 2023.
Zloženie vlády.
Tieto osoby boli prezidentkou predstavené ako členovia vlády:
Pozadie vzniku úradníckej vlády.
Národná rada SR vyslovila 15. decembra 2022 vláde Eduarda Hegera nedôveru a prezidentka Zuzana Čaputová ju 16. decembra 2022 odvolala a poverila ju dočasným vykonávaním funkcie v obmedzenom rozsahu až do vymenovania novej vlády.
Už v priebehu januára 2023 oznámila prezidentka Čaputová, že môže vymenovať úradnícku vládu, pričom stanovila ultimátum do konca januára 2023 na prijatie novely Ústavy SR, ktorá by umožňovala konanie predčasných parlamentných volieb. Parlament však novelu ústavy prijal a rovnako bol odsúhlasený aj termín konania predčasných parlamentných volieb na 30. septembra 2023. Prezidentka preto úradnícku vládu nevymenovala, avšak na jej vymenovanie bola už v tom čase pripravená a viedla rozhovory s potenciálnymi kandidátmi na členov vlády.
Prezidentka rovnako spomínala možnosť vymenovania úradníckej vlády aj v prípade, ak by došlo k závažnému pochybeniu dočasne poverenej vlády pri riešení problémov ambulantného sektora.
Po vrátení poverenia dvomi členmi dočasne poverenej vlády Eduarda Hegera na začiatku mája 2023 sa prezidentka rozhodla, že vymenuje úradnícku vládu v týždni po 15. máji 2023.
Vymenovanie úradníckej vlády.
V pondelok 15. mája 2023 o 11:00 hod. sa v Grasalkovičovom paláci v Bratislave uskutočnil slávnostný akt vymenovania novej úradníckej vlády. Prezidentka Zuzana Čaputová vymenovala predsedu vlády Ľudovíta Ódora a jednotlivých členov vlády.
Následne sa novo vymenovaná vláda presunula do priestorov Úradu vlády v Letnom arcibiskupskom paláci, kde sa konalo prvé stretnutie nových členov vlády. Bývalý predseda vlády Eduard Heger symbolicky odovzdal svoju kanceláriu novému premiérovi Ľudovítovi Ódorovi. Počas popoludnia si noví ministri preberali vedenie rezortov od svojich predchodcov vo funkcii.
Úradovanie vlády.
Podľa čl. 113 Ústavy SR je vláda povinná do 30 dní po svojom vymenovaní predstúpiť pred parlament, predložiť mu svoj program a požiadať ho o vyslovenie dôvery. Po vymenovaní do funkcie predseda vlády Ľudovít Ódor diskutoval s predstaviteľmi politických strán o prioritách svojej vlády. 
Predseda vlády sa pokúsil získať si dôveru v parlamente, aj keď sa všeobecne predpokladalo, že úradníckej vláde nebude vyslovená dôvera a po odvolaní bude fungovať ako dočasne poverená vláda až do vymenovania novej vlády po predčasných parlamentných voľbách, ktoré sa predpokladá najskôr v októbri 2023. 
Úradníckej vláde podporu pred hlasovaním vyjadrili strany SASKA a nezaradený poslanec a podpredseda mimoparlamentného hnutia Progresívne Slovensko Tomáš Valášek. Strana Hlas-SD deklarovala, že dôveru novej vláde nevysloví, podobne ako zvyšok vtedajšej opozície.
Hlasovanie o dôvere vlády.
15. júna 2023 sa v Národnej rade Slovenskej republiky hlasovalo o vyslovení dôvery úradníckej vláde Ľudovíta Ódora. Zo 136 prítomných poslancov hlasovalo za predložené programové vyhlásenie vlády 34 poslancov, proti bolo 43 a zdržalo sa 54 poslancov, nehlasovali piati poslanci. Na vyslovenie dôvery vláde bola potrebná nadpolovičná väčšina prítomných poslancov, teda aspoň 69 hlasov. Vláde preto nebola vyslovená dôvera a vo svojom mandáte pokračovala ako odvolaná vláda. Prezidentkou SR bola odvolaná a vzápätí dočasne poverená vykonávaním kompetencií v obmedzenom rozsahu do vymenovania vlády, ako to bolo aj v prípade vlády Eduarda Hegera.

</doc>
<doc id="696871" url="https://sk.wikipedia.org/wiki?curid=696871" title="Uhol pohľadu (album)">
Uhol pohľadu (album)

Uhol pohľadu je názov piateho štúdiového albumu, ktorý nahrala slovenská rocková skupina Desmod. Album vydalo v roku 2006 hudobné vydavateľstvo Sony BMG.
Album "Uhol pohľadu" skupina Desmod nahrala v štúdiu Sono v Česku. Nahrávali ho tam takmer mesiac. Prvý singel z albumu bol vlastne jeho bonus, coververzia piesne Karola Duchoňa „V dolinách“.

</doc>
<doc id="696876" url="https://sk.wikipedia.org/wiki?curid=696876" title="Best of Desmod (Dekáda 98 - 08)">
Best of Desmod (Dekáda 98 - 08)

Best of Desmod (Dekáda 98 - 08) je názov kompilácie, ktorú v roku 2008 skupine Desmod na dvojalbume vydalo hudobné vydavateľstvo Sony BMG.
Okrem výberov najväčších hitov skupiny Desmod, ktoré sú z väčšej časti zozbierané na prvom CD, je na druhom kompaktnom disku zbierka koncertných verzií niekoľkých nahrávok a punkové, anglické demoverzie piesní, ktoré skupina neskôr vydala so slovenskými textami na svojom debutovom albume. 

</doc>
<doc id="696878" url="https://sk.wikipedia.org/wiki?curid=696878" title="You Hardly Know Me">
You Hardly Know Me

You Hardly Know Me je anglická verzia tretieho štúdiového albumu "Čo o mne vieš" slovenskej speváčky Dariny Rolincovej, ktorú vydalo v roku 1989 hudobné vydavateľstvo Supraphon.
Slovenská verzia albumu sa nahrávala v roku 1987 a spolu s ňou vznikli aj anglické verzie piesní. Verzia v angličtine bola dokončená 31. októbra 1987, ale vyšla až o dva roky neskôr v limitovanej verzii. LP platňa obsahuje 13 skladieb (okrem skladby „Schúlená“).

</doc>
<doc id="696879" url="https://sk.wikipedia.org/wiki?curid=696879" title="Indiana Jones a nástroj osudu">
Indiana Jones a nástroj osudu

Indiana Jones a nástroj osudu () je americký dobrodružno-akčný film z roku 2023 režiséra Jamesa Mangolda. Film bol uvedený do kín koncom júna.
Je to piaty a posledný diel filmovej ságy Indiana Jones s Harrisonom Fordom v hlavnej úlohe. Film mal pôvodne režírovať Steven Spielberg, ten však vo februári 2020 odstúpil z dôvodu, že séria potrebuje pohľad novej generácie.
Dej.
Indiana Jones sa ocitne v novej ére, blíži sa k dôchodku, zápasí s tým, ako zapadnúť do sveta, ktorý ho akoby predbehol. Ale keď sa chápadlá až príliš známeho zla vracajú v podobe starého rivala, Indy si musí nasadiť klobúk a ešte raz zdvihnúť bič, aby sa starodávny a mocný artefakt nedostal do nesprávnych rúk.

</doc>
<doc id="696881" url="https://sk.wikipedia.org/wiki?curid=696881" title="Sergej Mironovič Kirov">
Sergej Mironovič Kirov

Sergej Mironovič Kirov (, narodený ako "Sergej Mironovič Kostrikov", * 27. marec 1886, Uržum, Ruská ríša – † 1. december 1934, Leningrad, Sovietsky zväz) bol ruský a sovietsky politik a boľševický revolucionár, významný vplyv získal v 20. a 30. rokoch 20. storočia. Bol blízkym spolupracovníkom Josifa Stalina, vedúcim strany v Leningrade a člen Politbyra.
Dňa 1. decembra 1934 bol Kirov zavraždený Leonidom Nikolajevom v jeho kancelárii Leningradského mestského sovietu v Smoľnom. Nikolajev a niekoľko podozrivých komplicov bolo odsúdených v rýchlom procese a v priebehu 30 dní popravených. Kirovova smrť bola neskôr použitá ako zámienka pre Stalinovo vystupňovanie politických represií v Sovietskom zväze, ktoré začali tzv. veľký teror. Kirovova vražda zostáva kontroverznou a nevyriešenou záležitosťou, pričom teórie o okolnostiach jeho smrti sa rôznia.
Život.
Mladosť.
Sergej Mironovič Kostrikov sa narodil 27. marca [15. marca podľa juliánskeho kalendára] 1886 v meste Uržum vo Viatskej gubernii (dnešná Kirovská oblasť) v Ruskej ríši ako jedno zo siedmich detí narodených Mironovi Ivanovičovi Kostrikovovi a Jekaterine Kuzminičnej Kostrikovej (rodenej Kazancevovej). Ich prvé štyri deti zomreli malé, kým Anna (narodená v roku 1883), Sergej (1886) a Jelizaveta (1889) prežili.
Jeho otec Miron, alkoholik, opustil rodinu okolo roku 1890 a Jekaterina zomrela na tuberkulózu v roku 1893. Sergeja a jeho sestry krátky čas vychovávala ich stará mama z otcovej strany Melánia Avdejevna Kostriková, ktorá si však nemohla dovoliť postarať sa o nich všetkých zo svojho malého dôchodku 3 ruble mesačne. Vďaka svojim známostiam sa Melánii podarilo dosiahnuť, že Sergej bol vo veku siedmich rokov umiestnený do sirotinca, ale pravidelne sa stretával so svojimi sestrami a babičkou.
V roku 1901 vďaka pomoci zemstva a poručníckeho fondu mestskej školy poskytli Kirovovi štipendium na štúdium na technickej priemyslovke v Kazani. V roku 1904 ukončil s vyznamenaním stredoškolské štúdium a odišiel do Tomska na Sibíri. Pracoval v mestskej samospráve Tomsku a študoval v prípravných kurzoch Tomského vysokej školy technickej. V tomto období sa stal marxistom a v roku 1904 vstúpil do Ruskej sociálnodemokratickej robotníckej strany (RSDĽP).
Politická kariéra.
Kirov sa zúčastnil na revolúcii v roku 1905, bol uväznený a po roku prepustený. Krátko po prepustení sa pridal k boľševikom. V roku 1906 bol opäť zatknutý, ale tentoraz ho odsúdili na tri roky za šírenie ilegálnej literatúry. Aj neskôr bol niekoľkokrát zadržaný. Nakoniec sa presťahoval na Kaukaz, kde zostal až do abdikácie Mikuláša II. a konca cárskeho režimu.
Po revolúcii v roku 1917 bojoval v občianskej vojne až do roku 1920. V tom čase si Sergej Kostrikov zmenil meno na Kirov, ktoré si zvolil ako pseudonym, podobne ako iní revoluční vodcovia. Pomenovaný možno podľa starovekého perzského vodcu Kýra Veľkého. Po vypuknutí občianskej vojny sa stal boľševickým veliteľom v strategicky dôležitom Astracháni. Tu dal povraždiť približne 4 000 ľudí, prevažne štrajkujúcich robotníkov a rebelujúcich vojakov, ale aj arcibiskupa a mnohých duchovných. Stovky až tisíce ľudí z preplneného väzenia tu boľševici zavraždili tak, že ich zviazali, zaťažili kameňmi a hodili z lodí do rieky Volga, kde sa utopili. Organizoval obsadenie Azerbajdžanu Červenou armádou a zjednotenie Arménska, Gruzínska a Azerbajdžanu do jednej sovietskej republiky.
V roku 1921 sa stal generálnym tajomníkom azerbajdžanskej straníckej organizácie. Lojálne podporoval Stalina a v roku 1926 bol odmenený funkciou vedúceho oddelenia strany v Petrohrade (čo bola údajne druhá najvyššia funkcia v strane po Stalinovi). Z tohto postu okrem iného organizoval otrockú prácu väzňov pri výstavbe kanála z Baltického mora k Bielemu moru, ale v rokoch 1932 a 1933 sa zaslúžil o všeobecné uvoľnenie režimu. Vystupoval proti represiám voči opozícii, zasadzoval sa za zlepšenie vzťahu vedenia strany k tvorivej inteligencii a varoval pred stratou kontaktu s reálnym životom pracujúceho človeka. Svoj prejav na straníckom zjazde v roku 1934 koncipoval ako chválospev na Stalina a ironizoval zosadených Zinovieva, Kameneva a ich stúpencov. Neskôr v roku 1934 Stalin pozval Kirova, aby ho prišiel navštíviť do Moskvy.
Smrť.
Dňa 1. decembra 1934 ho zavraždil Leonid Nikolajev v Smolnom inštitúte v Petrohrade (Leningrad). Kirov prišiel do práce a svojho ochrankára nechal niekoľko krokov za sebou, vystupujúc po schodoch, kde mali svoje kancelárie boľševickí aparátnici. Nikolajev vyšiel z kúpeľne, nasledoval Kirova po chodbe a strelil ho do zátylku. Jeho smrť poskytla Stalinovi zámienku na spustenie brutálnej vnútrostraníckej čistky. Všeobecne sa verí, že jeho vražda nebola súčasťou žiadneho trockistického sprisahania, o ktorom Stalin hovoril a ktoré nikdy neexistovalo.
Vyšetrovanie.
Vyšetrovatelia NKVD neskôr tvrdili, že Nikolajev bol súčasťou širšieho sprisahania vedeného Levom Trockým proti sovietskej vláde. Výsledkom bolo zatknutie a poprava Kameneva, Zinovieva a štrnástich ďalších osôb v roku 1936. Kirovova smrť spustila veľký teror stalinského režimu, v rámci ktorého boli zatknutí a odsúdení stúpenci Trockého a ďalší domnelí nepriatelia štátu.
O tejto vražde sa dodnes vedú mnohé spory. Existujú špekulácie, že ju mohol nariadiť Stalin a že zastrelenie sa uskutočnilo s pomocou NKVD, čo sa však nikdy nepodarilo úplne dokázať. Iní tvrdia, že Kirov mal pomer s Nikolajevovou manželkou, a hoci to nemusel byť jediný dôvod, NKVD to mohla využiť na vyprovokovanie Nikolajeva k vražde. Ani to sa však nedokázalo bez akýchkoľvek pochybností. Hovorí sa tiež, že Nikolajev trpel duševnou chorobou a že mohlo ísť o náhodný útok.
Amy Knight uvádza významné okolnosti, ktoré by naznačovali účasť NKVD. Kladie si otázku, ako sa mohol samotný Nikolajev dostať do pomerne prísne strážených priestorov straníckych funkcionárov. Údajne bol krátko pred akciou NKVD zatknutý a opäť prepustený a mal k dispozícii podrobné plány budovy. Skutočnosť, že Stalin osobne riadil vyšetrovanie, obklopil sa svojimi najbližšími spolupracovníkmi a naopak zabránil účasti ďalších osôb, ako napríklad Ordžonikidzeho, ktorý bol Kirovovým osobným priateľom a ktorý mohol mať záujem na objektívnom objasnení udalosti, sa tiež javí ako veľmi nezvyčajná.
Kult osobnosti.
Sám Stalin potom spustil niečo, čo by sa dalo nazvať kultom Kirovovej osobnosti. Kirov mal pohreb pri kremeľskom múre na najvyššej štátnej úrovni a jeho rakvu niesol aj sám Stalin. Po Kirovovi boli následne pomenované mnohé mestá, ulice a továrne (viaceré mestá v Rusku (napr. Kirov) a Azerbajdžane a na Ukrajine, ako aj veľká továreň v Leningrade). Obrovská Kirovova socha dlho dominovala panoráme Baku. Socha bola postavená v roku 1939 a odstránená v roku 1992 po získaní nezávislosti Azerbajdžanu. Po Kirovovi boli pomenované aj sovietske vojnové krížniky.

</doc>
<doc id="696883" url="https://sk.wikipedia.org/wiki?curid=696883" title="Prvý evanjelický kostol (Sofia)">
Prvý evanjelický kostol (Sofia)

Prvý evanjelický kostol (), prípadne Prvý evanjelický kongregačný kostol (), alebo len Evanjelický kostol (), je evanjelický kostol z konca 19. storočia nachádzajúci sa v centrálnej časti mesta Sofia v oblasti Sofia v západnom Bulharsku. Kultúrna pamiatka miestneho významu. Kostol je hlavným kostolom "Únie evanjelických kongregačných cirkví v Bulharsku", ktorá vznikla v roku 1888.
Lokalita.
Budova leží v centrálnej časti mesta Sofia v rajóne Triadica () na ulici Solunska () č. 49.
Dejiny.
Počiatky evanjelickej cirkvi v Sofii siahajú do roku 1864. Prvú sofijskú evanjelickú farnosť vtedy založili dvaja synovia pravoslávneho popa Todora, Georgi a Michail spolu so svojimi manželkami a deťmi, potom čo prijali myšlienky protestantských misionárov, ktorí do Sofie kázať o evanjelickej cirkvi v rokoch 18621863.
Pozemok na výstavbu chrámu bol sofijskou evanjelickou farnosťou zakúpený na konci 80. rokov 19. storočia. Výstavba chrámu sa začala v roku 1888 a trvala jedenásť mesiacov. Ukončená bola v septembri 1889. Kostol bol vysvätený 17. septembra 1889.
Budova bola poškodená počas anglo-amerického bombardovania Sofie 10. januára 1944. Po skončení druhej svetovej vojny bola reštaurovaná v pôvodnom vzhľade.
V roku 1976 bol budove pridelený štatút kultúrnej pamiatky.
Charakteristika.
Kostol je jednoloďová budova s jednou vežou, ktorá sa nachádza nad vchodom do budovy. Postavený bol v neorománskom slohu. Autorom projektu bol architekt Václav Krásný.
Štatút a dôvod pamiatkovej ochrany.
Kategória: kultúrna pamiatka miestneho významu
Dátum zapísania do zoznamu kultúrnych pamiatok: 21. mája 1976
Dôvod ochrany: architektonicko-staviteľská a umelecká hodnota budovy

</doc>
<doc id="696887" url="https://sk.wikipedia.org/wiki?curid=696887" title="Silvia Baránová">
Silvia Baránová



</doc>
<doc id="696888" url="https://sk.wikipedia.org/wiki?curid=696888" title="Silvia Baranová">
Silvia Baranová



</doc>
<doc id="696889" url="https://sk.wikipedia.org/wiki?curid=696889" title="Sergej Kirov">
Sergej Kirov



</doc>
<doc id="696890" url="https://sk.wikipedia.org/wiki?curid=696890" title="Sergej Mironovič Kostrikov">
Sergej Mironovič Kostrikov



</doc>
<doc id="696891" url="https://sk.wikipedia.org/wiki?curid=696891" title="Sergej Kostrikov">
Sergej Kostrikov



</doc>
<doc id="696892" url="https://sk.wikipedia.org/wiki?curid=696892" title="Ruský pamätník (Sofia)">
Ruský pamätník (Sofia)

Ruský pamätník () je pamätník venovaný ruskému osloboditeľskému vojsku nachádzajúci sa v centrálnej časti mesta Sofia v juhozápadnom Bulharsku. Kultúrna pamiatka národného významu.
Ruský pamätník je prvý pamätník postavený v Sofii po oslobodení Bulharska v roku 1878. Pamätník je venovaný víťazstvu vojsk ruského cára Alexandra II. v rusko-tureckej osloboditeľskej vojne, ako aj cárovi samotnému a vojakom padlým v tomto konflikte.
Poloha.
Pamätník sa nachádza v centrálnej časti mesta Sofia v rajóne Krasno Selo na námestí „Ruski pametnik“ (, doslova "námestie Ruský pamätník").
Miesto sa v čase výstavby nachádzalo mimo hraníc Sofie a bolo miestom kadiaľ 22. decembra 1877 ustupovali osmanské vojská pod vedením Osmana Nuriho pašu z mesta pred ruskými voskami.
Dejiny.
Pamätník bol postavený v roku 1882. Stavba bola financovaná z darov, ktorými prispeli ľudia z Ruska a celková cena výstavby dosiahla 25 000 bulharských zlatých levov. Slávnostné odhalenie pamätníku sa uskutočnilo 29. júna 1882. Pamätník odhalil bulharský knieža Alexander I. Battenberg.
V priebehu druhej svetovej vojny v roku 1944 bol pamätník poškodený v dôsledku bombardovania Sofie, pričom následne bol reštaurovaný. V roku 1955 pamätník získal štatút kultúrnej pamiatky národného významu. V roku 2015 prebehla reštaurácia pamätníku ako aj jeho okolia.
Charakteristika.
Nie je jasné kto je autorom projektu pamätníku, s najväčšou pravdepodobnosťou však išlo jedného z dvoch ruských architektov ktorými sú Vokar (ktorý je autorom väčšiny ruských pamätníkov v Bulharsku) a Vladimir Josifovič Sherwood. 
Pamätník je vo forme vo vrchnej časti skoseného obelisku na podstavci tvorenom tromi schodmi. Celková výška pamätníku dosahuje desať metrov. Výzdobu predstavujú reliéfy ruského štátneho erbu a vojenského kríža svätého Juraja, ako aj dve pamätné dosky s nápismy v ruštine.
Pamätník je postavený z pieskovca, pamätné dosky sú mramorové.
Štatút a dôvod pamiatkovej ochrany.
Kategória: kultúrna pamiatka národného významu
Dátum zapísania do zoznamu kultúrnych pamiatok: 1955, štatút obnovený aj v roku 1988
Dôvod ochrany: architektonicko-staviteľská, historická a pamätná hodnota stavby

</doc>
<doc id="696893" url="https://sk.wikipedia.org/wiki?curid=696893" title="Ruský pamätník">
Ruský pamätník

Ruský pamätník môže byť:

</doc>
<doc id="696895" url="https://sk.wikipedia.org/wiki?curid=696895" title="Sorbus">
Sorbus

Sorbus (lat.) môže byť v botanike:

</doc>
<doc id="696896" url="https://sk.wikipedia.org/wiki?curid=696896" title="V perine">
V perine

V perine (, ) je český film, muzikálová komédia, z roku 2011 režiséra F. A. Brabca. Vo filme účinkujú Lucie Bílá, Karel Roden, Matěj Převrátil, Bolek Polívka, Amélie Pokorná, Eliška Balzerová, Dara Rolins a ďalší. Na hudbe sa podieľala skupina Kabát. Ide o prvý český celovečerný 3D film.
Soundtrack.
Soundtrack k filmu s rovnomenným názvom vyšiel 30. mája 2011 prostredníctvom vydavateľstva Universal. Album obsahuje herecké spievané bonusy + DVD s videoklipmi a filmovými ukážkami. Soundtrack naspievali herci z filmu a takisto mnoho známych skupín a spevákov ako Lucie Bílá, skupina Kabát, Dara Rolins, Kryštof Michal a Helena Zeťová.

</doc>
<doc id="696897" url="https://sk.wikipedia.org/wiki?curid=696897" title="Pamätník Adrianopolského eposu (Sofia)">
Pamätník Adrianopolského eposu (Sofia)

Pamätník Adrianopolského eposu (), alebo Pamätník opolčencov () je vojenský pamätník nachádzajúci sa v centrálnej časti mesta Sofia v juhozápadnom Bulharsku. Kultúrna pamiatka národného významu.
Pamätník je venovaný zahynulým opolčencom (dobrovoľníkom) z 58. pechotného adrianopolského pluku v priebehu balkánskych vojen v rokoch 19121913. 
Poloha.
Pamätník sa nachádza v centrálnej časti mesta Sofia v rajóne Văzraždane (). v parku "Sveti Nikola" medzi ulicami "„Opălčenska“" (), "„Car Simeon“" (), "„Bregalnica“" () a "„Pirotska“" (). 
Dejiny.
S myšlienkou na výstavbu prišli opolčeneckí veteráni, ktorí sa po skončení balkánskych vojen usídlovali v časti Sofie, kde sa pamätník nachádza. Medzi rokmi 1913 a 1928 prebiehala zbierka finančných prostriedkov na výstavbu, pričom celkovo sa vyzbieralo 220 000 bulharských levov. Výstavba sa začala v roku 1928 a ukončená bola v priebehu roku 1931. Celková cena výstavby nakoniec dosiahla až 438 000 levov, pričom zvyšné prostriedky sa vyzbierali počas výstavby.
Slávnostné odhalenie pamätníku sa uskutočnilo 3. októbra 1932. Odhalenia sa zúčastnil minister vojny, generál Kisiov, ako aj mnoho ďalších významných osobností, medzi inými napríklad aj sofijský metropolita Stefan.
V roku 1955 bol pamätníku pridelený štatút kultúrnej pamiatky národného významu.
Charakteristika.
Autorom pamätníku je sochár Toma Deliradev. 
Základná časť pamätníku má formu skoseného obelisku. Na vrchole obelisku sa nachádza socha opolčenca s puškou, vysoká 2,8 metra zhotovená z bieleho vračanského kameňa. Obeliskový podstavec je zhotovený z granitu. Celkový výška pamätníku dosahuje 12 metrov. Rozmery podstavca sú 7 x 7 metrov.
Výzdoba.
Na prednej východnej strane pamätníku sa nachádza bronzový medailón obkolesený vavrínovým vencom. Vo vnútornej časti medailónu sa nachádza pamätný nápis: "V pamet na Odrinskata epopeja (19121913 g.) i padnalite opălčenci" (, doslova "Na pamiatku Adrianopolského eposu (19121913) a padlých opolčencov"). Ďalším prvkom výzdoby prednej východnej strany pamätníku je bronzový reliéf, ktorý zobrazuje scénu z útoku počas dobývania Kavkaz tabije (časť opevňovacieho systému okolo Adrianopolu). Z troch strán sa na pamätníku nachádzajú pamätné dosky s vyobrazenými menami padlých opolčencov (na východnej, severnej a južnej strane). Na západnej strane pamätníku je doska s nápisom, ktorý zobrazuje časť textu listiny, ktorá bola zakopaná pri pamätníku.
Štatút a dôvod pamiatkovej ochrany.
Kategória: kultúrna pamiatka národného významu
Dátum zapísania do zoznamu kultúrnych pamiatok: 1955, štatút bol obnovený aj v roku 1988
Dôvod ochrany: umelecká, historická a pamätná hodnota stavby

</doc>
<doc id="696900" url="https://sk.wikipedia.org/wiki?curid=696900" title="The Three Musketeers">
The Three Musketeers

The Three Musketeers alebo Three Musketeers môže byť:

</doc>
<doc id="696901" url="https://sk.wikipedia.org/wiki?curid=696901" title="Three Musketeers">
Three Musketeers



</doc>
<doc id="696904" url="https://sk.wikipedia.org/wiki?curid=696904" title="Malá Stožka (vrch v Spišsko-gemerskom krase)">
Malá Stožka (vrch v Spišsko-gemerskom krase)

Malá Stožka () je vrch v Spišsko-gemerskom krase, krajinnom celku Slovenského rudohoria. Leží približne severne od Tisovca.
Poloha.
Nachádza sa v juhozápadnej časti Spišsko-gemerského krasu, v geomorfologickom podcelku Muránska planina. Leží v Banskobystrickom kraji, v okrese Revúca a na katastrálnom území obce Muráň. Najbližšími sídlami sú východne situovaný Muráň a Muránska Lehota, južne leží Tisovec, západne Pohronská Polhora a severne Závadka nad Hronom a Heľpa. Vrch leží v Národnom parku Muránska planina a masív je súčasťou národnej prírodnej rezervácie Malá Stožka.
Opis.
Malá Stožka leží na západnom okraji strednej časti Muránskej planiny. Východne sa nachádza údolím Dudlavka oddelená Veľká Stožka () a Kľak (), no tiež Veľký Cigán () a Pavelková (), južne Ostrica (), Hajnáš (), Vysoký vrch () a Kučalach (), západne mohutná Fabova hoľa (), Javorinka () a Veľká Smrekovica () a severne Malá Smrekovica (), Slatvinské () a Černákov vrch (). Oblasť patrí do povodia rieky Hron, kde vodu zo severných a západných svahov odvádza riečka Hronec a z južných a východných jeho prítok Dudlavka. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné ojedinele pozorovať okolité vrchy Spišsko-gemerského krasu a Veporských vrchov, no tiež Nízke Tatry a Stolické vrchy.
Prístup.
Na vrchol nevedie značený turistický chodník, no východným a južným smerom vedie modro značený turistický chodník zo Závadky nad Hronom do sedla Burda. Na rázc. Stožky vedie aj žlto značený chodník z Muráňa.

</doc>
<doc id="696905" url="https://sk.wikipedia.org/wiki?curid=696905" title="Symphomusiq Tour">
Symphomusiq Tour

Symphomusiq Tour je názov koncertného projektu skupiny Desmod, z ktorý v roku 2009 hudobné vydavateľstvo Universal Music vydalo ako dvojalbum na jednom CD a jednom DVD disku.

</doc>
<doc id="696906" url="https://sk.wikipedia.org/wiki?curid=696906" title="Between the Buttons">
Between the Buttons

Between the Buttons je piaty britský a siedmy americký štúdiový album britskej rockovej skupiny the Rolling Stones vydaný 20. januára 1967.
Album sa žánrovo líši od predchádzajúcich albumov kapely. Charakteristický blues rock bol nahradený experimentáciou s psychedelickou hudbou a barokovým popom, využívajúc pestrosť hudobných nástrojov ako organ alebo vibrafon.
Zoznam skladieb.
Britské vydanie.
Autormi všetkých skladieb sú Mick Jagger a Keith Richards.
Americké vydanie.
Autormi všetkých skladieb sú Mick Jagger a Keith Richards.
Nahrávanie albumu.
The Rolling Stones
Ďaľší hudobníci

</doc>
<doc id="696907" url="https://sk.wikipedia.org/wiki?curid=696907" title="Veľká Stožka (vrch v Spišsko-gemerskom krase)">
Veľká Stožka (vrch v Spišsko-gemerskom krase)



</doc>
<doc id="696912" url="https://sk.wikipedia.org/wiki?curid=696912" title="Drevený tato">
Drevený tato

Drevený tato je kniha rozprávok Tomáša Janovica, ktorá vyšla prvý krát v roku 1979 vo vydavateľstve Mladé letá. Nové vydanie vyšlo 12. decembra 2007 vo vydavateľstve Marenčin PT. 
Prvé vydanie ilustroval Ondrej Zimka, o druhé vydanie sa postarala Martina Matlovičová.
Kniha obsahuje deväť vtipných a sebakritických rozprávok o tatovi pre deti a ich rodičov. Kniha je plná deťom blízkej fantázie a invencie.
Drevený tato (LP).
Drevený tato je audiokniha, ktorú vydalo v roku 1983 vydavateľstvo OPUS na LP platni. Kniha vyšla na zvukovom nosiči štyri roky po knižnom vydaní v interpretácii hereckej osobnosti Ivana Krajíčka, Moniky Paššovej, vtedy mladej speváčky Darinky Rolincovej a dievčenského vokálneho tria.
Skladateľ Ali Brezovský napísal k veselým veršíkom scénickú hudbu a niektoré z nich aj zhudobnil. O réžiu zvukového záznamu sa postaral František Obžera.
V roku 2014 vyšlo hovorené slovo po prvýkrát na CD v kompilácii remastrovaných nahrávok Tomáša Janovica "Rozprávkové varechy – Drevený tato". Edičná nahrávka vyšla vo forme dvojalbumu v špeciálnom zberateľskom obale v rámci edície „OPUS 100“ (Sto základných albumov a interpretov), ktorá mapuje najzásadnejšie nahrávky vydavateľstva Opus.

</doc>
<doc id="696915" url="https://sk.wikipedia.org/wiki?curid=696915" title="Pamätník Adrianopolského eposu">
Pamätník Adrianopolského eposu

Pamätník Adrianopolského eposu môže byť:

</doc>
<doc id="696916" url="https://sk.wikipedia.org/wiki?curid=696916" title="Dom-múzeum Georgiho Dimitrova">
Dom-múzeum Georgiho Dimitrova

Dom-múzeum Georgiho Dimitrova môže byť:

</doc>
<doc id="696917" url="https://sk.wikipedia.org/wiki?curid=696917" title="Vitajte na konci sveta">
Vitajte na konci sveta

Vitajte na konci sveta je siedmy štúdiový album, ktorý nahrala slovenská rocková skupina Desmod. Album vydalo v roku 2010 hudobné vydavateľstvo Universal Music.

</doc>
<doc id="696920" url="https://sk.wikipedia.org/wiki?curid=696920" title="Filipopolské akvadukty">
Filipopolské akvadukty



</doc>
<doc id="696922" url="https://sk.wikipedia.org/wiki?curid=696922" title="Raymond Robinson">
Raymond Robinson

Raymond Theodore Robinson (* 29. október 1910, Beaver County, Pensylvánia, USA † 11. jún 1985, Brightown Township, Pensylvánia, USA) bol muž zo Spojených štátov, ktorý sa pre svoj zmrzačený zovňajšok stal mestskou legendou. Známy bol ako Zelený muž ("The Green Man") alebo aj Charlie bez tváre ("Charlie No-face"). V detstve utrpel rozsiahle zranenie elektrickým prúdom, pri ktorom prišiel o oči, nos a pravú ruku.
Detstvo.
Robinson mal osem rokov, keď ho zranilo elektrické vedenie s napätím 1200 a 22000 voltov. Na stĺp sa pokúšal vyliezť, aby si prehliadol vtáčie hniezdo. Rok predtým na rovnakom mieste utrpel podobné zranenia iný malý chlapec, ktorý neprežil. Lekári preto nedávali Robinsonovi veľké šance na prežitie, no ten sa nakoniec zotavil, hoci prišiel o obe oči, nos, časť ucha a ruku.
Dospelý život.
Býval so svojimi príbuznými v mestečku Koppel v Pensylvánii. Dni trávil zavretý doma a vyrábal rohožky, peňaženky a opasky, ktoré predával. Za svetla zriedka opúšťal priestory domu kvôli obavám, že by jeho zjazvená tvár spôsobila paniku medzi susedmi. Na dlhé prechádzky sa vyberal až po zotmení, najradšej kráčal popri tichom úseku cesty Route 351. Vo svojom okolí sa orientoval pomocou slepeckej paličky, i tak ale skončil počas života niekoľkokrát pod kolesami prechádzajúcich automobilov.
Susedom sa zväčša vyhýbal, ale občas sa k nemu na prechádzkach zvykla pridať skupinka ľudí. Výmenou za pivo alebo cigarety bol potom ochotný prehodiť zopár slov, či sa nechať vyfotografovať. Niektorí súputnici sa k nemu správali milo, iní sa mu vysmievali, ale negatívne skúsenosti ho od prechádzok nikdy neodradili.
S nočnými vychádzkami skončil až v posledných rokoch života, kedy sa presťahoval do starobinca v Brightown Township, kde aj dožil.
Pamiatka.
Robinson sa stal legendou v okolí Pittsburghu a mnohí dobrodruhovia zvykli po nociach jazdiť po Route 351 v nádeji, že na krajnici natrafia na prechádzajúceho slepca. Známy sa stal ako „Zelený muž“, podľa tejto mestskej legendy utrpel zranenie ako malý pri šplhaní na elektrický stĺp, pričom mal prísť o oči, nos, ruku (čo sa zhoduje so skutočným príbehom Robinsona). Okrem toho sa mala jeho koža sfarbiť dozelena. V dospelosti mal potom prežívať v opustenom dome.
Na motívy Robinsonovho života by mal vzniknúť film. Práva na sfilmovanie zakúpila producentka Tisha Yorková ešte v roku 2008, ale z dôvodu hospodárskej krízy k realizácii projektu doposiaľ neprišlo.

</doc>
<doc id="696925" url="https://sk.wikipedia.org/wiki?curid=696925" title="Iný rozmer">
Iný rozmer

Iný rozmer je ôsmy štúdiový album, ktorý nahrala slovenská rocková skupina Desmod. Album vydalo v roku 2011 hudobné vydavateľstvo Universal Music.

</doc>
<doc id="696926" url="https://sk.wikipedia.org/wiki?curid=696926" title="Sabrina – mladá čarodejnica">
Sabrina – mladá čarodejnica

Sabrina – mladá čarodejnica () je americký sitkom. Režíroval ho Nell Scovell na základe komiksu od Archie Comics. Televízny seriál, mal premiéru 27. septembra 1996 na ABC.
Hlavnú postavu, Sabrinu Spellman, stvárnila Melissa Joan Hart. Dej hovorí príbeh Sabriny, ktorá sa v deň svojich 16. narodenín dozvie, že má magické schopnosti. Žije so svojimi 600-ročnými tetami, čarodejnicami Hildou (Caroline Rhea) a Zeldou (Beth Broderick) a ich čarovnou hovoriacou mačkou Salemom (Nick Bakay (hlas).
Prvé štyri série sa vysielali na ABC od 27. septembra 1996 do 5. mája 2000. Posledné tri série prebiehali na The WB od 22. septembra 2000 do 24. apríla 2003.

</doc>
<doc id="696927" url="https://sk.wikipedia.org/wiki?curid=696927" title="Michal Palkovič">
Michal Palkovič

MUDr. Mgr. Michal Palkovič, PhD., MHA, MPH (* 11. jún 1974, Bratislava) je slovenský lekár – patológ a vysokoškolský pedagóg. Od mája do októbra 2023 pôsobil ako minister zdravotníctva SR v úradníckej vláde Ľudovíta Ódora. Od februára 2024 pôsobí ako predseda Úradu pre dohľad nad zdravotnou starostlivosťou.
Životopis.
V roku 1999 absolvoval Lekársku fakultu Univerzity Komenského (LF UK) ziskom titulu MUDr. v odbore všeobecné lekárstvo. V rovnakom roku začal pôsobiť ako vysokoškolský učiteľ na Ústave patologickej anatómie LF UK a Univerzitnej nemocnice v Bratislave. V roku 2002 získal atestáciu z patologickej anatómie a stal sa lekárom vykonávajúcim pitvy v Národnom ústave tuberkulózy a respiračných chorôb. Od roku 2005 pôsobil v Úrade pre dohľad nad zdravotnou starostlivosťou (ÚDZS), zo začiatku ako lekár vykonávajúci pitvy. V roku 2006 získal na Lekárskej fakulte doktorát v odbore patologická anatómia a súdne lekárstvo. Od 1. júna 2006 pôsobil v Nemocnici Staré mesto ako bioptický histopatológ. V roku 2010 získal II. atestáciu z patologickej anatómie a začal pôsobiť na Fakulte zdravotníckych vied Univerzity sv. Cyrila a Metoda.
V roku 2015 získal na Vysokej škole zdravotníctva a sociálnej práce sv. Alžbety v Bratislave Magistra verejného zdravotníctva, v rovnakom roku MHA z odboru verejné zdravotníctvo a v roku 2018 aj titul MPH.
Úrad pre dohľad nad zdravotnou starostlivosťou.
Na ÚDZS pracuje od jeho vzniku v roku 2005 pracoval postupne v rôznych pozíciách. Najprv ako sekundárny lekár, od roku 2006 ako patológ vykonávajúci pitvy a zástupca vedúceho lekára na Sasinkovej ulici, kde riadil nekropickú činnosť na Lekárskej fakulte UK v Bratislave. V roku 2020 sa stal vedúcim lekárom (obdoba primára klinického pracoviska) na patologickoanatomickom pracovisku na Sasinkovej (LF UK) a patologickoanatomickom pracovisku na Antolskej ulici. V roku 2012 sa stal riaditeľom odboru neskôr sekcie súdneho lekárstva a patologickej anatómie ÚDZS, ktorú viedol do roku 2015 a následne od roku 2017 do 31. decembra 2021. Od 1. januára 2022 bol zástupcom predsedníčky Úradu pre dohľad nad zdravotnou starostlivosťou.
V roku 2008 bol autorom a vedúcim kolektívu pre návrh, tvorbu a implementáciu modulu ePitvy. V roku 2023 mal rovnakú funkciu pri projekte ePitvy v.2.0.
V roku 2018, po novelizácii zákona č. 581/2004 Z.z., bol pri realizácii reformy výkonu prehliadok mŕtvych tiel (tzv. organizátori), ku ktorej mal vážne výhrady. V roku 2021 bol iniciátorom zmeny zákona tak, aby výkon prehliadok mŕtvych tiel bol vrátený pod ÚDZS. Od októbra 2021 na celom Slovensku prehliadky mŕtvych tiel vykonáva Úrad pre dohľad nad zdravotnou starostlivosťou, ktorý ich komplexne zabezpečuje. V tom čase bol Palkovič riaditeľ sekcie súdneho lekárstva a patologickej anatómie.
Štátny tajomník Ministerstva zdravotníctva.
Štátnym tajomníkom ministerstva zdravotníctva sa stal k 14. marcu 2023. Palkoviča vymenovala vláda po odvolaní predošlého štátneho tajomníka Róberta Babeľu. Palkoviča do funkcie navrhol vtedajší poverený premiér a zároveň poverený minister zdravotníctva, Eduard Heger. Ako štátny tajomník bol Palkovič vnímaný ako súčasť krízového manažmentu, de facto minister zdravotníctva. Premiér Heger pri Palkovičovom vymenovaní uviedol: "„Práve v dôsledku zlyhaní sme spustili režim krízových opatrení v rámci rezortu, no keďže som nezaregistroval žiadne zlepšenia zo strany manažmentu MZ, musíme urobiť nápravu.“" "„Pán Palkovič je spôsobilý byť ministrom, ale právny stav nám neumožňuje vymenovať ho za ministra, preto bude na pozícii tajomníka,“" povedal dočasne poverený premiér Eduard Heger.
Minister zdravotníctva.
12. mája 2023 prezidentka Zuzana Čaputová oznámila členov vlády Ľudovíta Ódora, Michal Palkovič bol nominovaný na ministra zdravotníctva. Palkoviča na poste vystriedala 25. októbra 2023 Zuzana Dolinková. Po odchode z funkcie ministra sa Palkovič v novembri 2023 vrátil na Úrad pre dohľad nad zdravotnou starostlivosťou, kde pôsobil ako zástupca predsedu úradu. Od februára 2024 sa stal predsedom tohto úradu, keď vo funkcii vystriedal Renátu Bláhovú.

</doc>
<doc id="696928" url="https://sk.wikipedia.org/wiki?curid=696928" title="Miro Šmajda">
Miro Šmajda



</doc>
<doc id="696932" url="https://sk.wikipedia.org/wiki?curid=696932" title="Ševčenkove">
Ševčenkove

Ševčenkove () je dedina v Izmajilskom rajóne v Odeskej oblasti na Ukrajine. Má rozlohu 6,37 km² a žije tu 5 625 obyvateľov (podľa sčítania z roku 2001).

</doc>
<doc id="696938" url="https://sk.wikipedia.org/wiki?curid=696938" title="Chrám svätého Mikuláša Sofijského">
Chrám svätého Mikuláša Sofijského

Chrám svätého Mikuláša Sofijského (), alebo Chrám svätého Mikuláša Nového Sofijského (), prípadne Chrám svätého Mikuláša Sofijského veľkomučeníka () je pravoslávny chrám z prelomu 19. a 20. storočia nachádzajúci sa v centrálnej časti mesta Sofia v oblasti Sofia v západnom Bulharsku. Kultúrna pamiatka národného významu. V chráme sa nachádzajú relikvie svätého Mikuláša Sofijského.
Lokalita.
Chrám sa nachádza v centrálnej časti mesta Sofia v rajóne Văzraždane () v blízkosti pamätníku Adrianopolského eposu v parku "Sveti Nikola"&gt; medzi ulicami "„Opălčenska“" (), "„Car Simeon“" (), "„Bregalnica“" () a "„Pirotska“" ()
Dejiny.
Rozhodnutie postaviť chrám zasvätený svätému Mikulášovi Sofijskému v blízkosti jeho obľúbeného miesta prijalo sofijské mestské zastupiteľstvo v priebehu roku 1895. Výstavba chrámu sa začala v roku 1896 a bola ukončená v roku 1900. Chrám bol vysvätený 3. decembra 1900.
V roku 1911 bol okolo chrámu založený park. V roku 1955 bol chrámu pridelený štatút kultúrnej pamiatky národného významu. V rokoch 19661969 bol chrám vyzdobený freskami.
Charakteristika.
Chrám bol postavený v štýle bulharského národného romantizmu s prvkami secesie. Autorom projektu pre výstavbu bol architekt Anton Torňov.
Ide o trojloďovú baziliku krížovo-kupolového typ so zvýraznenou pozdĺžnou a priečnou osou lode. Priečna os je z vonkajšej strany zvýraznená z fasády mierne vystupujúcimi rizalitmi na severnej a južnej strane budovy. Rizality sú vo vrchnej časti zakončené trojuholníkovými frontónmi. Vo východnej oltárnej časti je budova zakončená tromi apsidami. Nad centrálnou časťou budovy, v mieste stretu pozdĺžnej a priečnej osi, sa nachádza kupola na tambure. V západnej časti chrámu sa nachádza predsieň. Nad predsieňou (na severnej a južnej strane) sa nachádzajú dve kruhové veže, ktoré sú dostupné schodiskom z južnej časti predsiene. Veže sú zakončené kupolami. Pred západným vchodom do predsiene chrámu sa nachádza portikus vo vrchnej časti formovaný baldachýnom. Podobné portiky sa nachádzajú aj pred južným a severným vchodom, ktoré vedú do naosu chrámu. 
Výzdoba fasády pozostáva zo striedajúcich sa radov kameňov a tehál s vlysmi zdobenými farebnou mozaikou, pričom tento typ výzdoby je odkazom na stredovekú bulharskú architektúru. 
Interiér.
V oltárnej časti chrámu sa nachádzajú tri prestoly. Centrálny je zasvätený svätému Mikulášovi Sofijskému, južný svätej Kataríne a severný svätej Maríne. Štvrtý prestol sa nachádza pri severnom vchode do chrámu a je zasvätený Ctihodnej Petke Tărnovskej. 
Ikonostas a chrámový mobiliár zhotovili rezbári Nestor Aleksiev a Lazar Aleksiev podľa návrhu architekta Antona Torňova a umelca Stefana Badžova. Výroba prebiehala v rokoch 19001912. Ikony pochádzajú zo začiatku 20. storočia a sú dielom akademických umelcov Stefana Ivanova, Ivana Mrkvičku, Stefana Badžova a Charalampiho Tačeva.
Ambón je dielom Genča Marangozova.
Chrám je vyzdobený freskami. Časť fresiek je z roku 1900, niektoré z roku 1912 a najväčšia časť pochádza z rokov 19661969. Autormi fresiek zo 60. rokov. 20. storočia sú umelci N. Rostovcev, K. Jordanov, G. Georgiev, G. Belstojnov a P. R. Pindev.
Patrocínium.
Chrám je zasvätený Mikulášovi Sofijskému, mučeníkovi Bulharskej pravoslávnej cirkvi, ktorý bol v roku 1555 z dôvodov viery (odmietnutie konverzie na islam) zavraždený skupinou Turkov v bývalej sofijskej štvrti "Jučbunar" (v lokalite "Tri kladenci"), v ktorej sa nachádza aj samotný chrám.
Chrámový sviatok sa slávi 17. mája.
Malé chrámové sviatky:
Štatút a dôvod pamiatkovej ochrany.
Kategória: kultúrna pamiatka národného významu
Dátum zapísania do zoznamu kultúrnych pamiatok: 1955, štatút bol obnovený aj v roku 1988
Dôvod ochrany: architektonicko-staviteľská a umelecká hodnota budovy

</doc>
<doc id="696942" url="https://sk.wikipedia.org/wiki?curid=696942" title="Jarabina sladkoplodá">
Jarabina sladkoplodá



</doc>
<doc id="696943" url="https://sk.wikipedia.org/wiki?curid=696943" title="Jarabica vtáčia sladkoplodá">
Jarabica vtáčia sladkoplodá



</doc>
<doc id="696944" url="https://sk.wikipedia.org/wiki?curid=696944" title="Jarabina moravská">
Jarabina moravská



</doc>
<doc id="696945" url="https://sk.wikipedia.org/wiki?curid=696945" title="Moravská sladká jarabina">
Moravská sladká jarabina



</doc>
<doc id="696946" url="https://sk.wikipedia.org/wiki?curid=696946" title="Zadné hory (vrch v Spišsko-gemerskom krase)">
Zadné hory (vrch v Spišsko-gemerskom krase)

Zadné hory alebo aj Veľká Stožka () je názov vrchu v Spišsko-gemerskom krase, krajinnom celku Slovenského rudohoria. Leží približne severne od Tisovca.
Poloha.
Nachádza sa v juhozápadnej časti Spišsko-gemerského krasu, v geomorfologickom podcelku Muránska planina. Leží v Banskobystrickom kraji, v okrese Revúca a na katastrálnom území obce Muráň. Najbližšími sídlami sú juhovýchodne situovaný Muráň a Muránska Lehota, južne leží Tisovec, západne Pohronská Polhora a severne Závadka nad Hronom, Heľpa a Pohorelá. Vrch leží v Národnom parku Muránska planina a bralnaté úbočia masívu sú súčasťou národnej prírodnej rezervácie Veľká Stožka.
Opis.
Zadné hory ležia na západe strednej časti Muránskej planiny a vrch je súčasťou mohutného masívu Kľaku (). Západne sa nachádza údolím Dudlavka oddelená Malá Stožka (), no tiež Kučalach (), Fabova hoľa (), Javorinka (), Veľká Smrekovica () a Malá Smrekovica (), severne Slatvinské (), Čierny vrch () a Černákov vrch (), východne Rácovo (), Kľak (), Veľký Cigán () a Pavelková () a južne Vrbiarka (), Ostrica (), Hajnáš () a Vysoký vrch (). Oblasť patrí do povodia rieky Hron, kde vodu odvádza potok Dudlavka, smerujúca do riečky Hronec. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné pozorovať okolité vrchy Spišsko-gemerského krasu a Veporských vrchov, no tiež Nízke Tatry a Stolické vrchy.
Prístup.
Na vrchol nevedie značený turistický chodník, no západným úpätím vedie modro značený turistický chodník zo Závadky nad Hronom na rázc. Stožky, kde sa pripája aj žlto značený chodník z Muráňa.

</doc>
<doc id="696949" url="https://sk.wikipedia.org/wiki?curid=696949" title="Thomas Wedgwood">
Thomas Wedgwood

Thomas Wedgwood (* 14. máj 1771, Etruria, Staffordshire – † 10. júl 1805, Dorset) bol synom Josiaha Wedgwooda, hrnčiarom, priemyselníkom a neskôr experimentoval spoločne s Humphrym Davym vo fotografii, taktiež je považovaný za priekopníka a vynálezcu v obore fotografie.
Život.
Thomas Wedgwood sa narodil 14. mája 1771 v Etruria, Staffordshire, ktorý je dnes súčasťou mesta Stoke-on-Trent v Anglicku. Narodil sa do rodiny výrobcov keramiky, vyrastal a bol vzdelávaný v Etrurii, kde mu bola počas jeho mladosti vštiepená láska k umeniu. Počas svojho krátkeho života sa stretával s maliarmi, sochármi a básnikmi. Stal sa ich patrónom po tom, čo v roku 1795 zdedil bohatstvo svojho otca.
Ako dospievajúci sa Wedgwood začal zaujímať o najlepšiu metódu vzdelávania detí, a preto venoval mnoho času študovaniu detí. Došiel k záveru, že väčšina informácií, ktoré dospievajúci mozog prijme, prechádzajú očami a sú spojené so svetlom a obrazmi. Pokúšal sa vytvoriť stále svetelné obrazy a s nimi skvalitniť výučbu, čo ho priviedlo k myšlienke vynálezu fotografie.
Wedgwood sa ani nikdy neoženil, ani nemal deti. Zomrel v anglickom grófstve Dorset.
Priekopník fotografie.
Wedgewoodovi je pripísaný veľký prínos za vývoj fotografie. Ako prvý človek vymyslel a vyvinul metódu kopírovania obrazov na základe chemicky stáleho média.
Pri svojich mnohých experimentoch so svetlom a teplom, aj s dusičnanom strieborným podľa rady svojho učiteľa Alexandra Chisholma a členov spoločnosti "Lunar Society". Wedgwood prvýkrát použil ako cameru obscuru keramický hrniec, ktorý natrel dusičnanom strieborným a obalil ho najprv bielou kožou a následne papierom. Na slnečnom svetle nechal na papier odtlačiť obrys skutočnosti, ktorej obraz vstupoval úzkym otvorom do hrnca. Bolo to prvé použitie metódy chemického odtlačku siluety – profilu objektu – snímaného objektu. Výsledky však boli neúspešné. Wedgwood nevedel ustáliť obraz, ktorý po čase stmavol. Jeho hlavným úspechom bola tlač profilu objektov priamym kontaktom na upravený papier. Tým sa vytvoril obraz tvaru na papieri a podobným postupom kopíroval aj transparentné obrazy na skle priamym kontaktom a vystavením pôsobeniu slnečného žiarenia.

</doc>
<doc id="696950" url="https://sk.wikipedia.org/wiki?curid=696950" title="Caroline Rheaová">
Caroline Rheaová

Caroline Gilchrist Rheaová (neprechýlene Caroline Gilchrist Rhea; * 13. apríl 1964, Westmount, Quebec, Kanada) je kanadská herečka a stand-up komička. V rokoch 1996 až 2003 stvárnila postavu Hildy Spellman v televíznom seriáli "Sabrina – mladá čarodejnica".
Detstvo a mladosť.
Rheaová sa narodila a vyrastala v Montreala, v miestnej časti Westmount v provincii Quebec. Má dve sestry Cynthiu a Celiu.
Kariéra.
Rheaová sa presťahovala do New Yorku v roku 1986, aby sa venovala kariére komičky a herečky. Začala vystupovať na miestach ako Catch a Rising Star a The Comic Strip, kde vystupovala spolu s komikmi ako Chris Rock, Louis C.K., Dave Attell, Marc Maron a Jim Gaffigan. Svoje prvé sfilmované stand-up vystúpenia absolvovala v seriáloch MTV Half-Hour Comedy Hour, Comic Strip Live a Caroline's Comedy Hour.
Rheaová dostala hodinový špeciál pre HBO s názvom "One Night Stand". Neskôr "Rhea's Anatomy", jej hodinový špeciál pre Bravo a "Give Me My Remote" pre Showtime.
Po úspechu v New Yorku ako komička sa presťahovala do Los Angeles, aby sa venovala hereckej kariére v Hollywoode. Debutovala v televíznom seriáli "Pride &amp; Joy". V roku 1996 bola obsadená do televízneho seriálu "Sabrina – mladá čarodejnica", kde si zahrala po boku Melissy Joan Hartovej a Beth Broderickovej. Rheaová si zahrala v šiestich sériách a televízny seriál bol ukončený v roku 2003. V rokoch 2002 až 2003 moderovala vlastnú talk-show s názvom "The Caroline Rhea Show".
Rheaová sa aktívne venuje aj dabingu. V kreslenom televíznom seriály "Phineas a Ferb" dabovala postavu Lindu Flynn-Fletcher.
V roku 2005 si zahrala vo filme "Pán Božský", kde hrala po boku Heather Locklear a Hilary Duff. V roku 2019 sa pripojila k hereckému obsadeniu televízneho seriálu "Sydney na Max", kde stvárnila babičku menom Judy.
Spoločne s hereckými kolegyňami Melissou Joan Hartovou a Beth Broderickovou, si zahrali menšie role v televíznom seriály "Sabrinine mrazivé dobrodružstvá". Seriál bol inšpirovaný televíznom seriálom "Sabrina – mladá čarodejnica" ako aj jeho komiksovým spracovaním.
Súkromný život.
Rheaová a jej bývalý partner, komik Costaki Economopoulos, majú spolu dcéru Avu, narodenú v roku 2008.

</doc>
<doc id="696951" url="https://sk.wikipedia.org/wiki?curid=696951" title="Chrám svätého Juraja (bazilika, Sofia)">
Chrám svätého Juraja (bazilika, Sofia)

Chrám svätého Juraja (), alebo Chrám svätého Juraja Víťazného (), prípadne aj Chrám svätého Juraja Sofijského () je pravoslávny chrám z prelomu 19. a 20. storočia nachádzajúci sa v centrálnej časti mesta Sofia v oblasti Sofia v západnom Bulharsku. Kultúrna pamiatka miestneho významu. V chráme sa uchováva kameň z miesta neďaleko budovy chrámu, na ktorom bol zavraždený a pochovaný svätý Juraj Sofijský.
Lokalita.
Chrám sa nachádza v centrálnej časti mesta Sofia v rajóne Triadica () v malom parku na bulváre "„Patriarch Evtimij“" () č. 90.
Dejiny.
Projekt pre výstavbu zhotovil architekt Aleksi Načev v priebehu roku 1896. Základný kameň bol položený 24. apríla 1899 a začalo sa s výstavbou na ktorú dozeral autor projektu Aleksi Načev. Po smrti Aleksiho Načeva v roku 1908 prevzal miesto vedúceho výstavby architekt Georgi Fingov, pod ktorého vedením bola výstavba v priebehu roku 1909 dokončená. V priebehu roku 1915 boli fasády budovy omietnuté pod dozorom architekta Stefana I. Džakova. Chrám bol vysvätený 11. novembra 1918 dorostolo-červenským metropolitom Grigorijom.
Výroba chrámového ikonostasu bolo ukončená 12. mája 1919 a výroba ambónu 12. januára 1929. V rokoch 19481951 bol interiér chrámu čiastočne vyzdobený freskami. V roku 1976 získal chrám štatút kultúrnej pamiatky. V priebehu roku 1986 sa uskutočnili reštaurátorské práce na streche budovy chrámu. V roku 2001 boli okná chrámu opatrené vitrážami a taktiež bola vyzdobená freskami centrálna kupola.
Charakteristika.
Slohovo je budova chrámu predstaviteľom raného bulharského národného romantizmu zo začiatku 20. storočia s viditeľnými odkazmi na románsku a byzantskú architektúru. Autorom projektu je architekt Aleksi Načev.
Budova je 35 metrov dlhá, 20 metrov široká a v najvyššej časti dosahuje výšky 20 metrov. Ide o trojloďovú baziliku krížovo-kupolového typu. Bočné lode sú od centrálnej lode oddelené dvomi radmi štyroch stĺpov. Nad štyrmi stĺpmi v centrálnej časti chrámu sa nachádza masívna kupola na tambure. Priečna os lode je z vonkajšej strany zvýraznená z fasády mierne vystupujúcimi rizalitmi na severnej a južnej strane budovy. V západnej časti sa nachádza predsieň štvorcového pôdorysu. Po bokoch predsiene sa zo severnej a južnej strany nachádzajú zvonice zakončené vo vrchnej časti kupolami. Východná oltárna časť chrámu je zakončená tromi apsidami. Chrám má tri vchody vedúce do naosu, na západnej, južnej a severnej strane chrámu. Ďalší vchod sa nachádza vo východnej časti južnej fasády a vedie do oltárnej časti chrámu. Hlavné vchody do budovy sú vo vrchnej časti tvorené baldachýnom, ktorý je podopieraný byzantizujúcimi stĺpmi.
Interiér.
Ikonostas pochádza z roku 1919 a jeho autorom (ktorý je zároveň autorom vladyckého trónu) bol rezbár z Filip Ivanov Filipov. Autorom ikon na ikonostase je maliar Gospodin Žeľazkov. Ikony boli namaľované v priebehu roku 1918. Ambón pochádza z roku 1929 a je dielom profesora Todora Christova.
Chrám čiastočne vyzdobený freskami. Fresková výzdoba sa nachádza v severnej a južnej časti chrámu a taktiež v centrálnej kupole.
Štatút a dôvod pamiatkovej ochrany.
Kategória: kultúrna pamiatka miestneho významu
Dátum zapísania do zoznamu kultúrnych pamiatok: 21. máj 1976
Dôvod ochrany: architektonicko-staviteľská a umelecká hodnota budovy

</doc>
<doc id="696952" url="https://sk.wikipedia.org/wiki?curid=696952" title="Caroline Rhea">
Caroline Rhea



</doc>
<doc id="696958" url="https://sk.wikipedia.org/wiki?curid=696958" title="Predná hora">
Predná hora

Predná hora môže byť:

</doc>
<doc id="696966" url="https://sk.wikipedia.org/wiki?curid=696966" title="Referendum v Litve v roku 2003">
Referendum v Litve v roku 2003

Referendum v Litve v roku 2003 bolo referendum o členstve Litvy v Európskej únii. Uskutočnilo sa 10. až 11. mája 2003. Otázka bola „Som za členstvo Litvy v Európskej únii“. Referendum bolo nutné a záväzné. 91,1% voličov hlasovalo za vstup do EÚ, čo bolo po Slovensku druhý najvyšší pomer.
Historický kontext.
Litva bola prvou krajinou z baltického regiónu, ktorá mala referendum o vstupe do EÚ. Estónsko a Lotyšsko hlasovali neskôr. O členstvo sa krajina usilovala od roku pádu Sovietskeho zväzu v roku 1991. V prieskume z júna 1992 62,5% opýtaných podporilo členstvo v EÚ. Členstvo v roku 2003 podporovali všetky hlavné politické strany.
Kampaň a priebeh.
Počas kampane krajinou prechádzal Eurobus, ktorý mal precestovať 5 000 kilometrov v rámci podpory členstva. Počas soboty odvolilo len 30% voličov a tak vznikali obavy či volebná účasť dosiahne potrebných 50%.
Výsledky.
Oficiálne výsledky referenda:
Po prihliadnutí na výsledky a účasť však približne 45% voličov bolo proti EÚ, nemali názor alebo mali nejasný názor na ňu. Litva sa stala 4. krajinou hotovou na vstup do EÚ v máji 2004.

</doc>
<doc id="696974" url="https://sk.wikipedia.org/wiki?curid=696974" title="Výberovka (album)">
Výberovka (album)

Výberovka je názov druhej kompilácie skupiny Desmod. V roku 2013 ju na dvojalbume vydalo hudobné vydavateľstvo Universal Music.
Prvé CD kolekcie, je klasickou výberovkou 18 hitov skupiny Desmod a dvoch vtedajších noviniek: skladieb „Spočítaj“ a „Inzerát“. Druhý kompaktný disk je rozdelený na dve časti coververzií nahrávok, ktoré so zhrnuté do dvoch kapitol: „Tribute To Desmod“ a „Duetá“. V nich podľa té nahrali piesne vo svojich verziách hostia (uvedené v zozname skladieb).

</doc>
<doc id="696977" url="https://sk.wikipedia.org/wiki?curid=696977" title="Užanský národný park">
Užanský národný park

Užanský národný park () je chránené územie na Ukrajine. Nachádza sa v Užhorodskom rajóne v Zakarpatskej oblasti pri hraniciach s Poľskom a Slovenskom. Park bol vytvorený 5. augusta 1999 a má rozlohu 39 159,3 hektárov. Od roku 2007 je súčasťou lokality Svetového dedičstva UNESCO Pravé bukové pralesy Karpát a iných regiónov Európy. Je tiež súčasťou biosférickej rezervácie Východné Karpaty. Park vznikol na ochranu pôvodného bukového lesa Karpát.
Poloha.
Park sa nachádza v údolí rieky Uh a jej prítokov, ako aj rieky San, na západných svahoch Karpát. Najvyšším bodom parku je vrch Kinchyk Bukovskyi (). Užanský národný park obsahuje štyri výškové zóny vrátane bukového lesa, jelšového lesa a nad 1100 metrov alpských lúk. Podnebie je mierne, s ročnými zrážkami okolo 900 milimetrov a teplotami v zime pod nulou, takže hory sú pokryté snehom.
Dejiny.
V roku 1908, keď Podkarpatská Rus ešte patrila do Rakúsko-Uhorska, prírodná rezervácia v hornom údolí rieky na ochranu bukových lesov. Rozloha rezervácie bola 331,8 hektárov. Zároveň bola v hornom údolí rieky Uh vytvorená lesná rezervácia s rozlohou 14,9 hektárov. V rokoch 1919 až 1938 patrila Podkarpatská Rus k Česko-Slovensku a obe zálohy boli plošne značne rozšírené. Ďalšia rezervácia bola vytvorená na vrchu Yavirnyk. Po druhej svetovej vojne bola oblasť úplne zanedbaná a začala sa masová ťažba dreva. V roku 1974, počas sovietskeho obdobia, bola založená lesná krajinná rezervácia Stužica. Rozloha rezervácie bola 2 542 hektárov. V roku 1995 bola rezervácia povýšená na regionálny krajinný park a v roku 1999 na národný prírodný park. 
Ekosystém.
V parku je viac ako 1500 druhov rastlín; asi 22 druhov cievnatých rastlín je endemických a 52 druhov vrátane 23 druhov orchideí je chránených na národnej úrovni. Medzi veľké cicavce patrí jeleň lesný, srnec lesný, diviak lesný, líška hrdzavá a jazvec lesný. Žije tu 114 druhov vtákov.
Turistický ruch a infraštruktúra.
Oblasť obývajú Lemkovia a je tu silný vplyv ich kultúry. V parku sa zachovalo 6 drevených kostolíkov postavených v 17. – 18. storočí.
V parku je vyznačených 17 turistických chodníkov.

</doc>
<doc id="696979" url="https://sk.wikipedia.org/wiki?curid=696979" title="Grigorij Jevsejevič Zinoviev">
Grigorij Jevsejevič Zinoviev

Grigorij Jevsejevič Zinoviev (, narodený ako Ovsej-Geršen Aronovič Radomyslski (), * 23. september 1883, Kropyvnyckyj, Ruská ríša, dnes Ukrajina – † 25. august 1936, Lubianka, Moskva, Sovietsky zväz) bol sovietsky revolucionár a politik. Bol starobolševikom a blízkym spolupracovníkom Vladimíra Lenina. V 20. rokoch 20. storočia bol Zinoviev jednou z najvplyvnejších postáv sovietskeho vedenia a predsedom Komunistickej internacionály.
Život.
Zinoviev sa narodil na Ukrajine v meste Jelisavethrad, ktoré neskôr istú dobu aj nieslo jeho meno, v židovskej rodine. Revolučnú činnosť začal vstupom do tajnej Ruskej sociálnodemokratickej robotníckej strany (RSDĽP) v roku 1901. V roku 1903 sa RSDĽP rozdelila na menševickú frakciu pod vedením Júliusa Martova a boľševikov pod vedením Vladimíra Lenina. Zinoviev sa pridal k Leninovej frakcii, čím sa stal jedným z pôvodných boľševikov. Ako boľševik sa Zinoviev zapojil do revolučných aktivít v Rusku aj v zahraničí a stal sa známym svojou neochvejnou lojalitou voči Leninovi.
Boľševici sa po októbrovej revolúcii v roku 1917 chopili moci a vytvorili vlastnú vládu, Ruskú sovietsku federatívnu socialistickú republiku. Toto prevzatie moci nakoniec viedlo k ruskej občianskej vojne. Komunistické strany v celej Európe, povzbudené prvou svetovou vojnou a októbrovou revolúciou, sa pokúsili zopakovať úspechy boľševikov vo svojich krajinách. Žiadosti o dodávky a pomoc viedli Lenina k vytvoreniu Komunistickej internacionály v roku 1919, ktorá mala rozdeľovať pomoc týmto začínajúcim komunistickým hnutiam. Komunistická internacionála pod vedením Zinovjeva poskytovala pomoc a dodávky existujúcim komunistickým stranám a snažila sa vytvoriť nové. Zinovievove snahy o mobilizáciu komunistickej revolúcie v zahraničí však skončili neúspechom a v očiach medzinárodného spoločenstva si rýchlo získal negatívnu povesť.
Počas Leninovej paralýzy spôsobenej syfilisom v rokoch 1923 – 1924 sa Zinoviev spojil s kolegami starými boľševikmi Levom Kamenevom a Josifom Stalinom proti Levovi Trockému. Títo muži vytvorili úspešný triumvirát, ktorý Trockému odoprel možnosť stať sa Leninovým nástupcom a tým začal jeho pád. Stalin s pomocou Kameneva a Zinovjeva v roku 1925 odstránil Trockého z funkcie ministra vojny. Trockij bol nakoniec odstránený z Ústredného výboru a v roku 1929 by nútený odísť do exilu. Porážka Trockého znamenala koniec koalície medzi Stalinom a Zinovjevom. V polovici 20. rokov sa Stalin a Zinoviev dostali do sporu, ktorý v roku 1925 vyústil do Zinovievovho vylúčenia zo strany. Obaja muži sa potom zmierili a Zinoviev bol nakoniec znovu prijatý. Búrlivé vzťahy medzi Stalinom a Zinovjevom však pokračovali počas celých 20. rokov a Zinovjev bol zo strany vylúčený trikrát (v rokoch 1927, 1932 a 1934).
Politický proces.
Zinovievove ideologické nezhody a problematické vzťahy so Stalinom ho viedli k vytvoreniu partnerstva s Levom Trockým a Levom Kamenevom. V roku 1934 bol zavraždený Sergej Kirov, blízky Stalinov spojenec a spolupracovník. Zinoviev, Kamenev a ich najbližší spolupracovníci boli opäť vylúčení zo strany a zatknutí v decembri 1934. Následné vyšetrovanie NKVD došlo podľa vyfabrikovaných dôkazov k záveru, že Zinoviev bol zapojený do sprisahania a zosnoval plán na zvrhnutie Stalina. V januári 1935 boli súdení a prinútení priznať morálnu spoluúčasť na Kirovovej vražde. Zinoviev bol odsúdený na 10 rokov väzenia a jeho priaznivci na rôzne tresty odňatia slobody.
V auguste 1936, po mesiacoch vyšetrovania vo väzniciach tajnej polície, boli Zinoviev, Kamenev a 14 ďalších, väčšinou starí boľševici, opäť postavení pred súd. Tentoraz obvinenia zahŕňali vytvorenie teroristickej organizácie, ktorá zabila Kirova a pokúsila sa zabiť Stalina a ďalších vodcov sovietskej vlády. Tento proces so šestnástimi (alebo proces s „Trockisticko-Zinovievským teroristickým centrom“) bol prvým moskovským divadelným procesom a pripravil pôdu pre následné demonštračné procesy, v ktorých sa starí boľševici priznali k čoraz komplikovanejším a ohavnejším zločinom, vrátane špionáže, otravy a sabotáže. Zinoviev a ďalší obžalovaní boli uznaní vinnými 24. augusta 1936.
Pred procesom sa Zinoviev a Kamenev dohodli, že sa priznajú k falošným obvineniam pod podmienkou, že nebudú popravení. Túto podmienku Stalin akceptoval, pričom uviedol, že „to je samozrejmé“. Niekoľko hodín po ich odsúdení však nariadil Stalin ich popravu. Krátko po polnoci, ráno 25. augusta 1936, boli Zinoviev a Kamenev popravení zastrelením.
Zinoviev bol rehabilitovaný v roku 1988.

</doc>
<doc id="696981" url="https://sk.wikipedia.org/wiki?curid=696981" title="Molekuly zvuku">
Molekuly zvuku

Molekuly zvuku je deviaty štúdiový album, ktorý nahrala a v roku 2017 vydala pod vlastnou značkou slovenská rocková skupina Desmod.

</doc>
<doc id="696984" url="https://sk.wikipedia.org/wiki?curid=696984" title="DESmod Archeology">
DESmod Archeology

DESmod Archeology (podtitul: „Demo Pandemic Edition 2020“) je názov albumu jedenástich demonahrávok, ktorý bol v roku 2020 v limitovanej edícii s podpismi členov slovenskej rockovej kapely Desmod dostupný na stránke spinaker.sk

</doc>
<doc id="696993" url="https://sk.wikipedia.org/wiki?curid=696993" title="Šiance">
Šiance

Šiance môže byť:

</doc>
<doc id="696996" url="https://sk.wikipedia.org/wiki?curid=696996" title="Nutria vodná">
Nutria vodná



</doc>
<doc id="696997" url="https://sk.wikipedia.org/wiki?curid=696997" title="Sabrina - mladá čarodejnica">
Sabrina - mladá čarodejnica



</doc>
<doc id="696998" url="https://sk.wikipedia.org/wiki?curid=696998" title="Kojpu">
Kojpu



</doc>
<doc id="696999" url="https://sk.wikipedia.org/wiki?curid=696999" title="Bobor blatný">
Bobor blatný



</doc>
<doc id="697000" url="https://sk.wikipedia.org/wiki?curid=697000" title="Bobor bahenný">
Bobor bahenný



</doc>
<doc id="697001" url="https://sk.wikipedia.org/wiki?curid=697001" title="Bobor juhoamerický">
Bobor juhoamerický



</doc>
<doc id="697002" url="https://sk.wikipedia.org/wiki?curid=697002" title="Nutria">
Nutria

Nutria môže byť:

</doc>
<doc id="697007" url="https://sk.wikipedia.org/wiki?curid=697007" title="Šiance (vrch v Spišsko-gemerskom krase)">
Šiance (vrch v Spišsko-gemerskom krase)

Šiance () je názov vrchu v Spišsko-gemerskom krase, krajinnom celku Slovenského rudohoria. Leží nad Muráňom, približne severne od Revúcej.
Poloha.
Nachádza sa v juhozápadnej časti Spišsko-gemerského krasu, v geomorfologickom podcelku Muránska planina. Leží v Banskobystrickom kraji, v okrese Revúca a na katastrálnom území obce Muráň. Najbližšími sídlami sú juhozápadne situovaný Muráň a východne ležiaca Muránska Huta, južne sa nachádza Muránska Lehota a Muránska Dlhá Lúka, juhovýchodne Muránska Zdychava a severne Šumiac, Vaľkovňa a Pohorelá. Vrch leží v Národnom parku Muránska planina a južné bralnaté úbočia masívu sú súčasťou rovnomennej národnej prírodnej rezervácie.
Opis.
Šiance ležia na východnom okraji strednej časti Muránskej planiny, priamo nad Veľkou lúkou. Na konci hrebeňa, vedúceho juhozápadným smerom, stojí na vrchu Cigánka () zrúcanina Muránskeho hradu. Južne sa nachádza tiež Krížna poľana (), Petrov vrch () a Radzim (), východne Kohút (), Lehotská hoľa (), Stolica (), Kyprov () a Čelo (), severne Grúň (), Lopušná () a Šindliarka () a západne Veľký Cigán (), Kľak (), Pavelková (), Ostrica () a Vrbiarka (). Oblasť patrí do povodia rieky Slaná, kde vodu odvádzajú prítoky riečky Muráň. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné pozorovať najmä okolité vrchy Spišsko-gemerského krasu, Nízke Tatry a Stolické vrchy.
Prístup.
Na vrchol nevedie značený turistický chodník, no blízkym okolím vedie niekoľko značených turistických trás:

</doc>
<doc id="697008" url="https://sk.wikipedia.org/wiki?curid=697008" title="Ján Fridrich Pecval">
Ján Fridrich Pecval



</doc>
<doc id="697009" url="https://sk.wikipedia.org/wiki?curid=697009" title="Jozef Maximilián Pecval">
Jozef Maximilián Pecval



</doc>
<doc id="697011" url="https://sk.wikipedia.org/wiki?curid=697011" title="Oto Pecval">
Oto Pecval



</doc>
<doc id="697016" url="https://sk.wikipedia.org/wiki?curid=697016" title="Vláda Slovenskej republiky od 1. apríla 2021">
Vláda Slovenskej republiky od 1. apríla 2021



</doc>
<doc id="697017" url="https://sk.wikipedia.org/wiki?curid=697017" title="Vláda Ľudovíta Ódora">
Vláda Ľudovíta Ódora



</doc>
<doc id="697022" url="https://sk.wikipedia.org/wiki?curid=697022" title="Zlaté halušky">
Zlaté halušky

Zlaté halušky () je sladký spôsob prípravy halušiek pôvodom z Uhorska.
Maďarsko.
Jedlo pochádza z obdobia panovania kráľovnej Márie Terézie v Habsburskej monarchii. Halušky podľa pôvodného uhorského receptu boli koláčiky z jemného kysnutého cesta, ktoré mohli byť aj plnené, namočené v rozpustenom masle a posypané mletými mandľami. V súčasnosti sa polievajú vanilkovým krémom alebo šodó.
Česko-Slovensko.
Zo socialistického obdobia v Česko-Slovensku je známa aj príprava zlatých halušiek z tvarohovo-krupicových halušiek a posýpky zo strúhanky s cukrom, ktorá je poliata rozpusteným maslom. Tento recept je často využívaný českými alebo slovenskými školskými jedálňami.

</doc>
<doc id="697023" url="https://sk.wikipedia.org/wiki?curid=697023" title="Pecvalov objektív">
Pecvalov objektív



</doc>
<doc id="697026" url="https://sk.wikipedia.org/wiki?curid=697026" title="Novohradské terasy">
Novohradské terasy

Novohradské terasy sú geomorfologickou časťou Lučenskej kotliny, podcelku Juhoslovenskej kotliny. Zaberajú nivu rieky Ipeľ a jej prítokov v okrese Poltár, Rimavská Sobota a Lučenec. 
Polohopis.
Územie zaberá centrálnu časť Juhoslovenskej kotliny, presnejšie južnú časť Lučenskej kotliny. Južne susedí Cerová vrchovina a jej podcelky Mučínska vrchovina, Fiľakovská brázda a časť Blhovská vrchovina, východne nadväzuje Rimavská kotlina časťou Oždianska pahorkatina, severne leží Poltárska pahorkatina, Revúcka vrchovina a jej časť Lovinobanská brázda i podcelok Cinobanské predhorie, severozápadne Ostrôžky a západne Jelšovská pahorkatina. Územie odvodňuje rieka Ipeľ a jeho prítoky Krivánsky potok na severozápade a Suchá na východe.
Novohradské terasy ležia v Banskobystrickom kraji, na území okresov Rimavská Sobota, Lučenec a Poltár. Z významných sídiel sa v strednej časti nachádza Lučenec a Holiša, v juhozápadnej Veľká nad Ipľom, v severnej Tomášovce a Kalinovo a vo východnej Hrnčiarske Zalužany. Územím vedie rýchlostná cesta R2 a cesta I/16 zo Zvolena cez Lučenec do Rožňavy, I/71 z Lučenca do Fiľakova a cesta II/585 z Lučenca do Dolnej Strehovej. Hlavné cesty kopírujú aj železničné trate zo Zvolena do Košíc a Veľkého Krtíša.
Chránené územie.
V severnej časti sa nachádza chránený areál Pod šťavicou a prírodná rezervácia Hrabovo, na juhozápade prírodná rezervácia Dálovský močiar a chránený areál Volavčia kolónia.
Turizmus.
Nížinatá krajina je pre turistov zaujímavá predovšetkým kvôli historickým pamiatkam, no je tiež východiskovou oblasťou nenáročných túr.

</doc>
<doc id="697029" url="https://sk.wikipedia.org/wiki?curid=697029" title="Lívia Vašáková">
Lívia Vašáková

Ing. Lívia Vašáková, PhD. (rod. Zemanovičová; * 1977, Bratislava) je slovenská ekonómka a manažérka. V súčasnosti zastáva pozíciu generálnej riaditeľky sekciu plánu obnovy na Úrade vlády SR. Pripravila slovenský Plán obnovy a zaviedla efektívny systém jeho implementácie, ktorý Slovensku priniesol už vyše tretinu alokácie a zaradil ho medzi najrýchlejšie krajiny EÚ. Od 15. mája 2023 zastávala post podpredsedníčky vlády SR pre Plán obnovy a odolnosti a využívanie eurofondov v úradníckej vláde Ľudovíta Ódora, kde zefektívnila využívanie eurofondov aj prostredníctvom eurovlád a navrhla zlepšenie systému ich využívania. Predtým viedla sekciu ekonomických analýz na Zastúpení Európskej komisie na Slovensku a pracovala na generálnom riaditeľstve pre energetiku v Európskej komisii v Bruseli.
Životopis.
Lívia Vašáková má slovenskú aj francúzsku maturitu z bratislavského Gymnázia na Metodovej ulici, v rokoch 19972002 absolvovala Fakultu podnikového manažmentu Ekonomickej univerzity v Bratislave. Študijné programy absolvovala na Univerzite Johannesa Keplera v Linzi, Univerzite Ludwiga-Maximiliana v Mníchove, Univerzite v Aix-en-Provence vo Francúzsku a na univerzite v Ľubľane v Slovinsku. Má diplom z postgraduálneho štúdia na Europa-Kolleg v Hamburgu a v roku 2018 absolvovala doktorandské štúdium manažmentu na Fakulte managementu Univerzity Komenského v Bratislave.
V rokoch 20002004 pôsobila v organizácii INEKO – Inštitút pre ekonomické a sociálne reformy, kde sa venovala projektom v oblasti zlepšenie správy a riadenia spoločností (Corporate Governance).
V rokoch 20032004 pôsobila vo Výbore regiónov EÚ, následne v rokoch 20052013 pracovala ako ekonomická analytička na generálnom riaditeľstve Európskej komisie pre energetiku, kde sa zameriavala na energetické modelovanie a ekonomické hodnotenie dosahov energetickej legislatívy najmä v oblasti znižovania emisií skleníkových plynov, energetickej efektívnosti a obnoviteľných zdrojov.
Od februára 2013 do roku 2020 pracovala na Zastúpení Európskej komisie na Slovensku, kde sa venovala komunikácii európskych ekonomických a sociálnych politík a viedla tím ekonomických analýz.
Od roku 2020 je generálnou riaditeľkou sekcie plánu obnovy na Úrade vlády SR. Pripravila slovenský plán obnovy a zaviedla systém jeho implementácie. Sekcia zároveň plní funkciu Národnej implementačnej a koordinačnej autority (NIKA), ktorá koordinuje realizáciu plánu obnovy na národnej úrovni a komunikuje s Európskou úniou pri žiadostiach o platby.
Plán obnovy je spoločnou reakciou krajín EÚ na silný pokles ekonomiky v dôsledku pandémie COVID-19. Jeho hlavným cieľom je podporiť reformy a investície, ktoré Slovensku umožnia začať opäť dobiehať životnú úroveň priemeru EÚ. Slovensko predložilo svoj Plán obnovy a odolnosti v apríli 2021 ako 5. krajina Európskej únie. Šéfka Európskej komisie Ursula von der Leyenová ho označila za ambiciózny a kvalitný: "„Pretože rýchlosť je dobrá, ale musí tam byť aj kvalita a v tomto pláne je veľa kvality,“" zhodnotila von der Leyen.
Slovensko sa radí k európskym lídrom v oblasti implementácie plánu obnovy a patrí do skupiny krajín, ktoré medzi prvými poslali 3 žiadosti o platbu z Plánu obnovy.
Od 15. mája 2023 zastávala post podpredsedníčky vlády SR pre plán obnovy a odolnosti a využívanie eurofondov v úradníckej vláde Ľudovíta Ódora.
Za jej pôsobenia v úradníckej vláde si Slovensko podalo 3. žiadosť o platbu v hodnote 815 mil. eur ako piata krajina v rámci Európskej únie a pripravilo podanie 4. žiadosti. Slovensko si tak udržiava pozíciu európskeho lídra v implementácii plánu obnovy a odolnosti. 
Zavedenie pravidelných „eurovlád“ pod jej vedením prinieslo dôslednejší monitoring a projektový manažment pri využívaní eurofondov a úradníckej vláde sa podarilo znížiť riziko prepadu eurofondov o 700 mil. eur. Kancelária podpredsedníčky vlády pod jej vedením sa tiež venovala analýze čerpania eurofondov na Slovensku. Hlavné dôvody slabého využívania eurofondov na Slovensku zanalyzovala v publikácii s názvom "Dobehnúť zameškané: 15 rokov (ne)využitých eurofondov?" a v spolupráci s Ministerstvom investícií, regionálneho rozvoja a informatizácie navrhla odporúčania na ich zlepšenie.

</doc>
<doc id="697032" url="https://sk.wikipedia.org/wiki?curid=697032" title="Zuzana Mojžišová (filmová kritička)">
Zuzana Mojžišová (filmová kritička)

Zuzana Mojžišová (* 15. október 1965, Bratislava) je slovenská filmová kritička, scenáristka, spisovateľka, publicistka a vysokoškolská pedagogička.
Životopis.
Vyštudovala scenáristiku a dramaturgiu na Filmovej a televíznej fakulte Vysokej školy múzických umení v Bratislave (VŠMU) a dlhé roky sa venovala písaniu filmových a literárnych kritík pre politicko-spoločenský týždenník ".týždeň", časopis "Film.sk", "Nota bene" a iné periodiká. Jej štýl písania je informatívny, s jasným a plynulým prechodom medzi témami. Využíva farebný jazyk na dotvorenie atmosféry kritizovaného diela, vďaka ktorému si čitateľ dokáže jednoducho vizualizovať pocity z filmu či knihy.
Od roku 2019 pôsobí ako vedúca na Katedre filmových štúdií, pedagogičkou na VŠMU je od roku 2000. Venuje sa  aj apretácii knižných textov. V posledných rokoch sa pravidelne zúčastňuje odborných panelov na podujatí Týždeň slovenského filmu. Odborné filmologické texty publikuje v domácich aj zahraničných časopisoch (napr. "Kino-Ikon", "ArteActa", "Studia Romologica"). Je spoluzakladateľkou občianskeho združenia Žudro, ktorého cieľom je zvyšovať toleranciu voči etnicky, sociálne, kultúrne či inak odlišným skupinám ľudí.
Je dcérou teoretičky a historičky umenia Ivy Mojžišovej a filmového a výtvarného teoretika Juraja Mojžiša, sestrou teoretického fyzika a novinára Martina Mojžiša. Žije v Bratislave.
Odborné publikácie.
V roku 2016 vyšla kniha "O ľuďoch a snoch", súbor  Mojžišovej časopisecky publikovaných filmových recenzií, ktorú režisér Martin Šulík v úvode charakterizoval ako „stručné súkromné dejiny kinematografie posledného desaťročia“. V knihe "Za rómskym ľudom" (2017) prepája vlastné denníkové záznamy z etnomuzikologických výskumov v rómskych osadách na východe Slovenska s autentickými výpoveďami ich obyvateliek a obyvateľov. Spolu s etnomuzikologičkou Janou Belišovou napísala knihy "Phurikane giľa" (Starodávne rómske piesne, 2002) či  "O Del dživel – Boh žije" (2014), ktoré sa venujú rómskej hudbe. Je autorkou viacerých odborných štúdií a učebných textov. V roku 2014 publikovala odbornú knihu s názvom "Premýšľanie o filmových Rómoch", kde uvažuje nad prezentáciou rómskej menšiny v hraných aj dokumentárnych filmoch z celého sveta, poukazuje na sociálne aj politické aspekty a dodáva vlastný kritický pohľad na dané filmy.
Beletria.
Jej autorský debut sa pripisuje zbierke poviedok "Afrodithé" (1997). Trinásť rokov po svojom debute vydala román "Bon voyage" (2010), ktorý sa dostal do finálovej desiatky Ceny Anasoft litera 2011. V roku 2013 vyšla jej novela s názvom "Genius loci", ktorá je historickou prózou a konfrontuje pohľad dieťaťa na udalosti medzivojnového Česko-Slovenska a päťdesiatych rokov. Medzi jej ďalšie diela patrí kniha pre deti s názvom "Dve-tri prasiatka" (2006) a "Rozprávky na sedem dní + Makarena" (2012). Román "Modus vivendi" (taktiež vybraný do desiatky ceny Anasoft litera) z roku 2019 prezentuje antiutopistické prostredie v blízkej budúcnosti a udalosti, ktoré tejto spoločnosti predchádzali sú rozprávané prostredníctvom troch stareniek. Tvorbe pre deti sa venuje aj naďalej, jej najnovším prírastkom je "Havran v okne, Galandia a iné príhody" (2021), gamebook, ktorú aj sama ilustrovala a ktorá invenčne prepája pozornosť mladého čitateľa s interaktívnou možnosťou voliť si nasledujúce smerovanie čítaného príbehu.

</doc>
<doc id="697041" url="https://sk.wikipedia.org/wiki?curid=697041" title="Samuel Hlavaj">
Samuel Hlavaj

Samuel Hlavaj (* 29. máj 2001, Martin, Slovensko) je slovenský hokejový brankár, ktorý má zmluvu s klubom NHL Minnesotou Wild.
Klubová kariéra.
Samuel Hlavaj je odchovancom MHC Martin, v ktorého mládežníckych štruktúrach pôsobil do sezóny 2017-18. V slovenskej extralige debutoval v tom istom ročníku v tíme slovenskej dvadsiatky.
V ročníku 2018-19 odišiel do zámoria, začínal v americkej juniorskej lige USHL v klube Lincoln Stars, od roku 2019 bol potom členom tímu Sherbrooke Phoenix pôsobiacom v QMJHL.
V premiérovej sezóne za Sherbrooke sa zaradil medzi najlepších brankárov ligy, v 39 odohraných zápasoch vychytal až 33 výhier, ale kvôli pandémii Covid-19 sa mu nedostalo nadviazať na výborné výkony v play-off. Druhá sezóna za Phoenix už nebola taká úspešná, Hlavaj naskočil do dvadsiatich zápasov, k výhre doviedol iba sedem a Sherbrooke vypadlo už v prvom kole vyraďovacej časti.
V sezóne 2021-22 sa vrátil na Slovensko, na kontrakte sa dohodol so Slovanom Bratislava. V premiérovej sezóne za mužstvo z hlavného mesta naskočil len do deviatich duelov, väčšej zápasovej porcie sa mu dostalo v druhej lige v rezervnom celku Modré krídla Slovan.
Väčšinu nasledujúceho ročníka 2022-23 strávil v najvyššej hokejovej súťaži, za Slovan naskočil do 18 zápasov, ale v play-off dostal príležitosť iba v jedinom stretnutí a favorizovaný Slovan vypadol už v prvom kole. Na konci klubovej sezóny sa dohodol na prestupe do českej extraligy, kde v sezóne 2023-24 obliekal dres Plzne. 
Reprezentačná kariéra.
V národnom tíme sa prvýkrát predstavil na šampionáte do 18 rokov v apríli 2018. Na turnaji zastával pozíciu brankárskej dvojky popri Samuelovi Vyletelkovi, naskočil iba úvodného zápasu turnaja proti Fínom. Na rovnakom turnaji sa predstavil o rok neskôr, to už zastával ďaleko dôležitejšiu rolu a odohral štyri stretnutia.
Na majstrovstvách sveta hráčov do 20 rokov štartoval hneď trikrát, predstavil sa na turnajoch v rokoch 2019, 2020 a 2021.
V seniorskej reprezentácii debutoval v ročníku 2022/23, hral na majstrovstvách sveta vo Fínsku a Lotyšsku.

</doc>
<doc id="697050" url="https://sk.wikipedia.org/wiki?curid=697050" title="Bobor">
Bobor

Bobor (zastarano: "bobr", "bober") môže byť:
Bobry môže byť:

</doc>
<doc id="697051" url="https://sk.wikipedia.org/wiki?curid=697051" title="Bobr">
Bobr



</doc>
<doc id="697053" url="https://sk.wikipedia.org/wiki?curid=697053" title="Ida Urrová">
Ida Urrová

MUDr. Ida Urrová (; * 24. november 1904, Košice† 2. august 1989, Budapešť) bola lekárka a poetka, držiteľka ocenenia Spravodlivá medzi národmi za záchranu Židov vo vojnovom Maďarsku pred holokaustom.
Život.
Štúdium a pôsobenie v ČSR.
Narodila sa pravdepodobne v rodine rezbára Juraja Urra (* 1871† 1941), ktorý mal za manželku Máriu, rod. Kohuthovú a od roku 1896 žil v Košiciach. Po absolvovaní štúdia na dievčenskom gymnáziu v Košiciach študovala medicínu na lekárskej fakulte Univerzity v Budapešti (dnes Univerzita Loránda Eötvösa), kde spromovala v roku 1929. Následne pracovala ako praktická lekárka vo viacerých mestách na území Česko-Slovenska. Publikovala aj odborné lekárske príspevky.
Druhá svetová vojna.
V rokoch 19391941 pôsobila ako pracovníčka Švédskeho Červeného kríža a od roku 1941 pracovala ako internistka (neskôr primárka) interného oddelenia nemocnice v Budapešti.
Urrová využila svoje postavenie lekárky Švédskeho Červeného kríža na to, aby zachránila Židov pred holokaustom. Znemožňovala predstaviteľom fašistického režimu Strany šípových krížov prenasledovať, zadržiavať a týrať židovských obyvateľov. Vo svojom byte ukrývala prenasledovaných Židov, pričom zároveň si prenajala byt, ktorý im slúžil ako útočisko a poskytla im falošné doklady. 19. júna 1989 bola za túto svoju činnosť vyznamenaná ocenením Spravodlivá medzi národmi.
Básnická tvorba.
Ako autorka avantgardných básnických zbierok sa zaradila medzi popredných predstaviteľov a predstaviteľky maďarskej medzivojnovej poézie na Slovensku. Na jej tvorbe sa podpísal vplyv expresionizmu a symbolizmu, pričom sa snažila nadviazať na tradíciu Endreho Adyho. Spočiatku spracovávala predovšetkým biblické a sociálne témy, jej neskoršia tvorba obsahuje antifašistické motívy. Básne publikovala aj v časopisoch "A Mi Lapunk", "Kassai Napló", "Magyar Írás", "Prágai Magyar Hírlap" a i. Po roku 1940 sa básnicky odmlčala a až v roku 1985 vydala zbierku kaligramických básní pod názvom "Hernádparti himnuszok".

</doc>
<doc id="697054" url="https://sk.wikipedia.org/wiki?curid=697054" title="Ida Urr">
Ida Urr



</doc>
<doc id="697055" url="https://sk.wikipedia.org/wiki?curid=697055" title="Urr Ida">
Urr Ida



</doc>
<doc id="697056" url="https://sk.wikipedia.org/wiki?curid=697056" title="Vafľa">
Vafľa

Vafľa alebo gofra (množné číslo vafle alebo gofry) je múčnik z kysnutého alebo nekysnutého cesta pečeného medzi dvoma železami s typickým mriežkovaním, pochádzajúci z Francúzska a Belgicka. Podobne ako palacinky sa konzumujú samotné alebo poliate džemom, čokoládovým krémom, šľahačkou atď. Základný rozdiel oproti palacinkam je, že do cesta na vafle sa dáva maslo a cukor. Vďaka tomu majú karamelovejšiu chuť.

</doc>
<doc id="697057" url="https://sk.wikipedia.org/wiki?curid=697057" title="Gofra">
Gofra



</doc>
<doc id="697058" url="https://sk.wikipedia.org/wiki?curid=697058" title="Vafle">
Vafle



</doc>
<doc id="697059" url="https://sk.wikipedia.org/wiki?curid=697059" title="Gofry">
Gofry



</doc>
<doc id="697060" url="https://sk.wikipedia.org/wiki?curid=697060" title="Bobor európsky">
Bobor európsky



</doc>
<doc id="697062" url="https://sk.wikipedia.org/wiki?curid=697062" title="Bobor obyčajný">
Bobor obyčajný



</doc>
<doc id="697063" url="https://sk.wikipedia.org/wiki?curid=697063" title="Bobor riečny">
Bobor riečny



</doc>
<doc id="697064" url="https://sk.wikipedia.org/wiki?curid=697064" title="Bober">
Bober

Bober môže byť:

</doc>
<doc id="697072" url="https://sk.wikipedia.org/wiki?curid=697072" title="Ploštiny">
Ploštiny

Ploštiny () je názov vrchu v Spišsko-gemerskom krase, krajinnom celku Slovenského rudohoria. Leží nad Muránskou Hutou, približne severne od Revúcej.
Poloha.
Nachádza sa v juhozápadnej časti Spišsko-gemerského krasu, v geomorfologickom podcelku Muránska planina. Leží v Banskobystrickom kraji, v okrese Brezno a na katastrálnom území obce Šumiac. Najbližšími sídlami sú južne situovaná Muránska Huta a severne ležiaca Červená Skala a Šumiac, severozápadným smerom sa nachádza Vaľkovňa, juhozápadne Muráň, južne Muránska Zdychava a severovýchodne Telgárt. Vrch leží v Národnom parku Muránska planina a na južnom úpätí sa nachádza prírodná rezervácia Mokrá Poľana.
Opis.
Ploštiny ležia na východe strednej časti Muránskej planiny, nad sedlom Javorinka. Severne sa nachádza Grúň () a Viecha (), západne Lopušná (), Veľký Cigán (), Kľak (), Pavelková () a Šiance (), južne Cigánka (), Petrov vrch (), Radzim () a Kohút () a východne Lehotská hoľa (), Čelo (), Stolica (), Kyprov () a Magura (). Severozápadné svahy odvodňuje potok Trsteník do Hrona, voda z juhovýchodných odteká Hutským potokom do riečky Muráň v povodí Slanej. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné pozorovať najmä okolité vrchy Spišsko-gemerského krasu, Nízke Tatry a Stolické vrchy.
Prístup.
Na vrchol nevedie značený turistický chodník, no blízkym okolím vedie:

</doc>
<doc id="697076" url="https://sk.wikipedia.org/wiki?curid=697076" title="Zázračný autobus">
Zázračný autobus

Zázračný autobus je hudobný televízny film pre deti Československej televízie v Bratislave z roku 1982. Vo filme bol použitý kĺbový autobus Ikarus 280, ktorý bol pre túto úlohu patrične vymaľovaný - veľké modré oči, klaunovský nos a rozosmiate ústa. V televíznom filme si okrem hereckej osobnosti Ivana Krajíčka zahrala aj vtedy mladá speváčka Darinka Rolincová, čo bol jej prvý film v ktorom účinkovala.
Soundtrack: Rozprávkový autobus.
LP platňa Rozprávkový autobus, ktorú vydalo v roku 1982 vydavateľstvo OPUS obsahuje skladby z televízneho filmu Rozprávkový autobus. Skladba „ZOO“ vyšla v roku 1981 na LP platni Cengá do triedy z rovnomenného televízneho filmu. Skladby „Harmonika, harmonika“ a „ZOO“ vyšli taktiež na rozšírenej reedíci debutového albumu Darinky Rolincovej "Keby som bola princezná Arabela" v roku 2021. Skladby sú nahrané z produkcie Československej televízie v Bratislave.

</doc>
<doc id="697078" url="https://sk.wikipedia.org/wiki?curid=697078" title="Viecha">
Viecha

Viecha môže byť:

</doc>
<doc id="697079" url="https://sk.wikipedia.org/wiki?curid=697079" title="Lívia Zemanovičová">
Lívia Zemanovičová



</doc>
<doc id="697082" url="https://sk.wikipedia.org/wiki?curid=697082" title="Úrad pre územné plánovanie a výstavbu Slovenskej republiky">
Úrad pre územné plánovanie a výstavbu Slovenskej republiky

Úrad pre územné plánovanie a výstavbu Slovenskej republiky (ÚÚPaV) je ústredný orgán štátnej správy, ktorý vykonáva činnosti spojené s organizáciou a riešením územného plánovania, výstavby a vyvlastnenia. 
Dejiny.
Úrad vznikol 1. júna 2022 na základe rozhodnutia Národnej rady. Odo dňa svojho zriadenia vykonáva všetky činnosti potrebné k zabezpečeniu riadneho chodu úradu a k prechodu práv a povinností v oblasti územného plánovania, výstavby a vyvlastnenia podľa doterajších všeobecne záväzných právnych predpisov z Ministerstva dopravy a výstavby Slovenskej republiky na úrad od 1. januára 2023.
Kompetencie úradu.
Úrad je s účinnosťou od 1. januára 2023 ústredným orgánom štátnej správy pre územné plánovanie (okrem ekologických aspektov), výstavbu a vyvlastnenie.

</doc>
<doc id="697092" url="https://sk.wikipedia.org/wiki?curid=697092" title="Nitrianska galéria">
Nitrianska galéria

Nitrianska galéria je fondová a pamäťová inštitúcia, ktorá organizuje výstavy regionálneho, celoslovenského i medzinárodného charakteru. Usporadúva rozličné kultúrne, vzdelávacie a výchovné podujatia a programy (koncerty, literárne besedy so súčasnými spisovateľmi, prednášky o súčasnom umení, komentované prehliadky výstav, výtvarné workshopy, tvorivé dielne, výchovno-vzdelávacie programy pre školy a pod.). Zriaďovateľom Nitrianskej galérie je Nitriansky samosprávny kraj. 
Zbierka a diela Nitrianskej galérie.
Počas roka 2020, 2021 - v čase svetovej epidémie koronavírusu, keď boli všetky verejné inštitúcie zatvorené, kurátori Nitrianskej galérie začali vysielať youtubovú sériu videí, interpretujúcich diela zo stálej zbierky Nitrianskej galérie pod názvom "Bezgaleristi".
Nitrianska galéria spravuje bohatú zbierku diel, v ktorej dominujú počtom diela "Františka Studeného" (1890 - 1960), a dlhoročného obyvateľa Nitry "Maximiliána Schurmanna" (1890 - 1960), ktorý v Nitre viedol súkromnú maliarsku školu. Diela zo zbierky "Nitrianskej galérie" je možné si pozrieť na webe umenia.

</doc>
<doc id="697099" url="https://sk.wikipedia.org/wiki?curid=697099" title="Poltárska pahorkatina">
Poltárska pahorkatina

Poltárska pahorkatina je geomorfologická časť Lučenskej kotliny, podcelku Juhoslovenskej kotliny. Zaberá územie v okolí rieky Ipeľ a jej prítokov v okrese Poltár, Rimavská Sobota a Lučenec. 
Polohopis.
Územie zaberá centrálnu časť Juhoslovenskej kotliny, presnejšie severnú časť Lučenskej kotliny. Na východe susedí Oždianska pahorkatina (časť Rimavskej kotliny), južne a západne nadväzujú Novohradské terasy a severne sa nachádza Cinobanské predhorie, čoby podcelok Revúckej vrchoviny a jej časti Lovinobanská a Málinská brázda. Územie odvodňuje rieka Ipeľ a jeho prítoky Slatinka na západe a Suchá na východe.
Poltárska pahorkatina leží v Banskobystrickom kraji, na území okresov Rimavská Sobota, Lučenec a Poltár. Z významných sídiel sa tu na západe okrajovo nachádza Lučenec, na severe Kalinovo a Poltár a na východe Hrnčiarska Ves. Okrajom územia vedie rýchlostná cesta R2 a stredom pahorkatiny cesta I/16 zo Zvolena cez Lučenec do Rožňavy a cesta II/595 do Poltára. Hlavný cestný ťah na západe kopíruje železničná trať Zvolen – Košice a centrálnou časťou vedie železničná trať Lučenec – Utekáč.
Turizmus.
Mierne zvlnená krajina je pre turistov zaujímavá predovšetkým kvôli historickým pamiatkam, pretože ide zväčša o hospodársky využívané územie bez rozsiahlejších lesov a vyšších vrchov.

</doc>
<doc id="697102" url="https://sk.wikipedia.org/wiki?curid=697102" title="Argentínsky bobor">
Argentínsky bobor



</doc>
<doc id="697103" url="https://sk.wikipedia.org/wiki?curid=697103" title="Čílsky bobor">
Čílsky bobor



</doc>
<doc id="697104" url="https://sk.wikipedia.org/wiki?curid=697104" title="Marturos">
Marturos

Marturos je slovenská melodic metalová kapela pôvodom z Prievidze (Trenčiansky kraj, Slovensko). Kapelu založili v roku 2015 speváčka Maggee Marturos a bubeník Matúš Minich. Neskôr sa k nim pridali gitarista Roman Kevický, basgitarista Juraj Ondrejmiška a druhý gitarista Adrián Rajnoha. Spoločne nahrali v roku 2019 ich prvý štúdiový album Nameless, ktorý vyšiel pod záštitou českého vydavateľstva Support Underground. 
V septembri 2019 z kapely odišiel basgitarista Juraj Ondrejmiška a nahradil ho Marián "Maňo" Švec. V októbri toho istého roku Marturos oznámili aj zmenu na poste gitaristu a Adriána nahradil Maroš Maliček. V novej zostave začali pripravovať materiál na druhý štúdiový album. Ďalšiu personálnu zmenu ohlásili v marci 2023. Gitaristu Romana Kevického vystriedal Alexander Frohlich.
Prvý oficiálny videoklip vydali v júli 2020 k singlu „As You Sow, So Shall You Reap“. Ďalší singel, „The Path“, vyšiel taktiež s videoklipom v septembri 2021. Posledný z trojice singlov vydaných ako predzvesť druhého štúdiového albumu zavŕšila skladba „Idea Arachno“ v apríli 2022.
Druhý štúdiový album Thy Will Be Done vyšiel 19. septembra 2022. Na zvuku a produkcii sa podieľal Ľubomír Mazák (Randal Group Production, Rita Studio). 
Vo februári 2023 vyšlo prvé oficiálne lyrics video k singlu „Plastic Sea“. 

</doc>
<doc id="697106" url="https://sk.wikipedia.org/wiki?curid=697106" title="Nultý album">
Nultý album

Nultý album (s podtitulom "Pôvodné nahrávky z rokov 1976 – 1978") je názov kompilácie dvanástich skladieb slovenskej skupiny Modus, ktorú v roku 2023 zostavil hudobný producent Juraj Čurný a v tom istom roku vydalo hudobné vydavateľstvo Opus. 
V prípade tejto kompilácie ide o zbierku piesní, ktoré, okrem „S tou nádejou choď spať“, boli v rokoch 1976–78 vydané na 7" singloch. Mali potenciál, podobne ako "Zvoňte, zvonky" od skupiny Prúdy, byť zbierkou na debutovom albume kapely Modus. V tomu čase bola na adresu skupiny v komunistickom denníku "Rudé právo" zverejnená poznámka „Modus se shledal v prvcích kosmopolitních...“, ktorá spôsobila, že z albumu s piesňami, ktoré už boli pred jeho vydaním federálnymi hitmi nakoniec nič nebolo.

</doc>
<doc id="697107" url="https://sk.wikipedia.org/wiki?curid=697107" title="Katedra audiovizuálnych štúdií">
Katedra audiovizuálnych štúdií



</doc>
<doc id="697111" url="https://sk.wikipedia.org/wiki?curid=697111" title="Malá bazilika (Plovdiv)">
Malá bazilika (Plovdiv)

Malá bazilika (), alebo Malá bazilika Filipopolu (), prípadne aj Malá bazilika s baptistériom () je ranokresťanský chrám z 5. storočia nachádzajúci sa v centrálnej časti mesta oblasti Plovdiv v plovdivskej oblasti v južnom Bulharsku. Kultúrna pamiatka národného významu.
Lokalita.
Chrám sa nachádza v centrálnej časti mesta Plovdiv pri dnešnom bulvári "Kňagiňa Marija–Luiza". Malá bazilika sa nachádzala na východnom časti ohradeného antického mesta, v bezprostrednej blízkosti vnútornej fasády hradby s obrannou vežou z 2.4. storočia. Miesto sa nachádzalo severovýchodne od filipopolského fóra.
Dejiny.
Bazilika bola postavená v druhej polovici 5. storočia, pravdepodobne v priebehu 70. rokov 5. storočia. Budova prešla v priebehu svojej existencie prestavbou v dôsledku požiaru a fungovala do konca 6. storočia.
Novodobé dejiny.
Bazilika bola objavená náhodne pri konštrukčných prácach v rámci výstavby panelového bloku na bulvári "Kňagiňa Marija–Luiza" v roku 1988. V roku 1995 bol stavbe pridelený štatút kultúrnej pamiatky národného významu.
Reštaurátorský zásah prebehol na základe projektu, ktorý spoločne zhotovilo plovdivské mestské zastupiteľstvo, bulharské ministerstvo kultúry a fond "Amerika za Bălgarija". Celková hodnota reštaurácie mala predstavovať 1 000 000 bulharských levov, pričom 700 000 levov predstavovala dotácia fondu "Amerika za Bălgarija" a 300 000 poskytlo bulharské ministerstvo kultúry. Konečná cena reštaurátorských prác nakoniec dosiahla až 1,53 milióna levov. Práce sa začali v priebehu roku 2010 a budova bola po zreštaurovaní oficiálne odhalená 20. septembra 2013 a o rok neskôr bola otvorená pre návštevníkov.
V súčasnosti bazilika, okrem múzejnej funkcie, pôsobí ako centrum, kde sa konajú konferencie, komorné koncerty a ďalšie kultúrne a oficiálne podujatia.
Charakteristika.
Predpokladá se, že bazilika slúžila ako chrám pre vojakov, ochraňujúcich Filipopolis.
Ide o trojloďovú baziliku s predsieňou a apsidou. Apsida bola polkruhová. Pri južnej fasáde bola malá kaplnka a v priestoroch severnej lode bolo umiestnené baptistérium. Dĺžka budovy dosahovala 20 metrov a šírka 13 metrov. Budova sa vyznačovala bohatou architektonickou výzdoboumedzi loďami sa nachádzala mramorová kolonáda, v chráme sa nachádzala mramorová oltárna prepážka, ambón a syntrón. Na podlahách bola bohatá viacfarebná mozaika s geometrickými motívmi. 
Po prestavbe budovy (po požiari) bola v chráme položená druhá, tentoraz tehlová podlaha, ktorá sa nachádzala približne 70 centimetrov nad pôvodnou mozaikovou podlahou. V rámci tejto prestavby tiež bolo postavené baptistérium.
Baptistérium.
Baptistérium bolo štvorcového pôdorysu s bazénom v tvare kríža. Podlahy boli vyzdobené mozaikou so zoomorfnými motívmi. Zobrazený bol jeleň, holuby a iné kresťanské symboly.
Štatút a dôvod pamiatkovej ochrany.
Kategória: kultúrna pamiatka národného významu
Dátum zapísania do zoznamu kultúrnych pamiatok: 1995
Dôvod ochrany: archeologická hodnota stavby

</doc>
<doc id="697113" url="https://sk.wikipedia.org/wiki?curid=697113" title="Nikolaj Ivanovič Bucharin">
Nikolaj Ivanovič Bucharin

Nikolaj Ivanovič Bucharin (; * 9. október, podľa juliánskeho kalendára 27. september 1888 – † 15. marec 1938) bol boľševický revolucionár, sovietsky politik, marxistický filozof a ekonóm, plodný autor revolučných teórií.
Život.
Bucharinov politický život sa začal v jeho šestnástich rokoch, keď sa spolu so svojím celoživotným priateľom Iliom Erenburgom zúčastňovali na študentských aktivitách na Moskovskej univerzite súvisiacich s ruskou revolúciou v roku 1905. V roku 1906 vstúpil do Ruskej sociálnodemokratickej robotníckej strany. Ako mladý muž strávil šesť rokov v exile, kde úzko spolupracoval s kolegami z exilu Vladimirom Leninom a Levom Trockým. Po revolúcii vo februári 1917 sa vrátil do Moskvy, kde mu jeho boľševické zásluhy vyniesli vysokú hodnosť v strane a po októbrovej revolúcii sa stal redaktorom ich novín Pravda.
V rámci boľševickej strany bol Bucharin spočiatku ľavicovým komunistom, ale od roku 1921 sa postupne posúval doprava. Jeho silná podpora a obhajoba novej hospodárskej politiky (NEP) ho nakoniec priviedla na čelo pravicovej opozície. Koncom roka 1924 sa Bucharin vďaka tomuto postoju stal hlavným spojencom Josifa Stalina, ktorý čoskoro vypracoval novú Stalinovu teóriu a politiku socializmu v jednej krajine. V rokoch 1926 až 1929 mal Bucharin ako generálny tajomník výkonného výboru Kominterny veľkú moc. Stalinovo rozhodnutie pokračovať v kolektivizácii však oboch mužov rozdelilo a Bucharin bol v roku 1929 vylúčený z politbyra.
Keď sa v roku 1936 začala veľká čistka, niektoré Bucharinove listy, rozhovory a odpočúvané telefonáty naznačovali nelojálnosť. Vo februári 1937 bol Bucharin zatknutý a obvinený zo sprisahania s cieľom zvrhnúť sovietsky štát. Po ukážkovom procese, ktorý odradil mnohých sympatizantov komunistov zo Západu, bol v marci 1938 popravený.
Bucharin v Prahe.
Vo februári 1936 Bucharin, ktorý bol v tom čase šéfredaktorom oficiálnych novín sovietskej vlády Izvestija, odcestoval do Francúzska, aby v archívoch študoval dokumenty týkajúce sa dejín socializmu a robotníckeho hnutia, najmä Parížskej komúny. Cestou do Paríža sa na niekoľko dní zastavil v Prahe. Pri tejto príležitosti Spoločnosť pre kultúrne a hospodárske zblíženie so Sovietskym zväzom zorganizovala 29. februára 1936 pre svojich členov a pozvaných hostí večer, na ktorom Bucharin predniesol dvojhodinovú prednášku, v ktorej hovoril o intelektuálnej a materiálnej kultúre tej doby.

</doc>
<doc id="697117" url="https://sk.wikipedia.org/wiki?curid=697117" title="Rímskokatolícka cirkev Biskupstvo Spišské Podhradie">
Rímskokatolícka cirkev Biskupstvo Spišské Podhradie



</doc>
<doc id="697118" url="https://sk.wikipedia.org/wiki?curid=697118" title="Vladimír Malík">
Vladimír Malík

Doc. Ing. arch. Vladimír Malík, ArtD. (* 12. november 1956, Bratislava) je slovenský filmový režisér, výtvarník, animátor a výkonný producent.
Životopis.
Narodil sa 12. novembra 1956 v Bratislave. V roku 1982 absolvoval štúdium na Fakulte architektúry SVŠT v Bratislave, no viac ho priťahovala animácia, ktorej sa venoval od svojich sedemnástich rokov. Začal pracovať najskôr ako konturista a kolorista, neskôr ako výtvarník, animátor, scenárista a režisér v Štúdiu animovaných filmov v Bratislave. V roku 1994 si založil súkromnú produkčnú spoločnosť Vladimír Malík – Štúdio Domček. Od roku 2003 pedagogicky pôsobí v Ateliéri animovanej tvorby na Filmovej a televíznej fakulte VŠMU v Bratislave, v súčasnosti ako docent. Okrem toho viedol aj viaceré medzinárodné workshopy, pracoval v reklamnej oblasti, je autorom niekoľkých grafických návrhov knižných obálok a tiež autorom publikácie "Vývoj animačných technológií od „Cesty do praveku“ po „Jurský park“" z roku 2008. Za svoje práce získal viacero ocenení na filmových a televíznych festivaloch doma i v zahraničí – Gottwaldov (1988), České Budějovice (1988), Čierna Hora (1998), Bratislava – Prix Danube (2001), BAB (2011).
Tvorba.
Venoval sa prevažne klasickej kreslenej animácii. Ako výtvarník dodal svojim animovaným príbehom svojrázne, deťom blízke postavičky, hravú fantáziu, farebnosť a pestrosť, ako režisér zas výrazné pointy, humornú drobnokresbu a vtipné detaily. Jeho výrazný vklad sa naplno prejavil pri tvorbe koprodukčného slovensko-bulharského kresleného seriálu „Bábätko“ (1987 – 1992), na ktorom spolupracoval ako režisér a spoluanimátor slovenských častí. V jeho Štúdiu Domček vznikli dva večerníčkové seriály pre RTVS, "Prečo" (1994 – 2000) a "O kráľovi Fiškusovi" (1995 – 1996). Podieľal sa aj na ďalších úspešných projektoch – bol autorom blackoutu "Skoč do WC", ktorý bol súčasťou animovaného filmu "On a Ona" (1978); bol autorom výtvarných návrhov kresleného filmu "Zástupy" (1979); bol spoluatorom storyboardov 22. a 26. dielu kresleného animovaného seriálu "Antje" (2003); režíroval a spoluvytvoril scenár ku kreslenému filmu "Príbeh bratislavského hradu" (2011), vytvorenému pre Slovenské národné múzeum; bol výtvarníkom a autorom animovanej grafiky pre dokumentárny film RTVS "Solúnska misia" (2013-2014).

</doc>
<doc id="697119" url="https://sk.wikipedia.org/wiki?curid=697119" title="Morca-della">
Morca-della

Morca-della alebo morca-dellová omáčka (komerčne známa ako Morca-Della) je mäsovo-sójová omáčka na špagety. Ide o termosterilizovaný výrobok a vlajkovú loď konzervárne Tatrakon v Poprade od marca 1985.

</doc>
<doc id="697121" url="https://sk.wikipedia.org/wiki?curid=697121" title="Jana Verčíková">
Jana Verčíková



</doc>
<doc id="697122" url="https://sk.wikipedia.org/wiki?curid=697122" title="Jana Zagibová">
Jana Zagibová



</doc>
<doc id="697127" url="https://sk.wikipedia.org/wiki?curid=697127" title="Viecha (vrch v Spišsko-gemerskom krase)">
Viecha (vrch v Spišsko-gemerskom krase)

Viecha () je vrch v Spišsko-gemerskom krase, krajinnom celku Slovenského rudohoria. Leží nad Šumiacom, približne severne od Revúcej.
Poloha.
Nachádza sa v juhozápadnej časti Spišsko-gemerského krasu, v geomorfologickom podcelku Muránska planina. Leží v Banskobystrickom kraji, v okrese Brezno a na katastrálnom území obce Šumiac. Najbližšími sídlami sú severozápadne situovaná osada Zlatno a Vaľkovňa, severovýchodne sa nachádza Šumiac a Červená Skala a južne Muránska Huta. Vrch leží v Národnom parku Muránska planina a na severných svahoch sa nachádza prírodná rezervácia Zlatnica.
Opis.
Viecha leží v severnej časti Muránskej planiny. Východne sa nachádza Grúň (), Dlhý vrch (), Magura (), Priehybka (), Kyprov () a Stolica (), južne Čelo (), Ploštiny (), Šiance () a Lopušná (), západne Veľký Cigán (), Kľak () a Hôrka () a severne Bartková (), Orlová (), Kráľova hoľa () a Kráľova skala (). Oblasť je súčasťou povodia rieky Hron, kde vodu odvádza potok Sviniarka. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné pozorovať najmä okolité vrchy Spišsko-gemerského krasu, Nízke Tatry, Veporské a Stolické vrchy.
Prístup.
Na vrchol nevedie značená turistická trasa, preto prístup je možný lesnými chodníkmi, alebo odbočením zo zeleno značenej turistickej trasy, vedúcej južne ležiacou planinou z Červenej Skaly na rázc. Šindliarka.

</doc>
<doc id="697130" url="https://sk.wikipedia.org/wiki?curid=697130" title="Kultivované mäso">
Kultivované mäso

Kultivované mäso (taktiež známe pod inými názvami) je mäso produkované kultiváciou živočíšnych buniek "in vitro." Je to forma bunkového poľnohospodárstva.
Kultivované mäso sa vyrába pomocou techník tkanivového inžinierstva, ktoré sú priekopníkom v regeneratívnej medicíne. Jason Matheny spopularizoval tento koncept na začiatku 21. storočia po tom, čo bol spoluautorom článku o produkcii kultivovaného mäsa a vytvoril New Harvest, prvú neziskovú organizáciu na svete, ktorá sa venuje výskumu mäsa "in vitro".
Kultivované mäso má okrem potenciálu na zmiernenie zmeny klímy potenciál riešiť aj vplyv výroby mäsa na životné prostredie, dobré životné podmienky zvierat, potravinovú bezpečnosť a ľudské zdravie
V roku 2013 Mark Post vytvoril hamburgerovú fašírku vyrobenú z tkaniva pestovaného mimo zvieraťa. Odvtedy si pozornosť médií získali ďalšie prototypy kultivovaného mäsa: SuperMeat otvoril v Tel Avive reštauráciu „The Chicken“, aby otestoval reakciu spotrebiteľov na jeho „Chicken“ burger, zatiaľ čo „prvý svetový komerčný predaj bunkovo kultivovaného mäsa“ sa uskutočnil v decembri 2020 v Singapurskej reštaurácii 1880, kde sa predávalo mäso vyrobené americkou firmou Eat Just.
Zatiaľ čo sa väčšina úsilia sústreďuje na bežné druhy mäsa, ako je bravčové, hovädzie alebo kuracie mäso, ktoré predstavuje prevažnú časť spotreby v rozvinutých krajinách, spoločnosti ako Orbillion Bio sa zamerali na špičkové alebo neobvyklé druhy mäsa vrátane losieho, jahňacieho, bizónieho a hovädzieho mäsa Wagyu. Avant Meats prinieslo na trh kultivovaného kanca v roku 2021, zatiaľ čo iné spoločnosti venovali pozornosť rôznym druhom rýb a iným morským plodom.
Výrobný proces sa neustále vyvíja a je poháňaný spoločnosťami a výskumnými inštitúciami. Aplikácie kultivovaného mäsa viedli k etickým, zdravotným, environmentálnym, kultúrnym a ekonomickým diskusiám. Údaje zverejnené mimovládnou organizáciou Good Food Institute ukázali, že v roku 2021 prilákali spoločnosti vyrábajúce mäso v Európe 140 miliónov dolárov. Kultivované mäso sa masovo vyrába v Izraeli. Prvá reštaurácia, ktorá podáva kultivované mäso, bola otvorená v Singapure v roku 2021.

</doc>
<doc id="697131" url="https://sk.wikipedia.org/wiki?curid=697131" title="Homoľa">
Homoľa

Homoľa môže byť:

</doc>
<doc id="697133" url="https://sk.wikipedia.org/wiki?curid=697133" title="Nikolaj Nikolajevič Krestinskij">
Nikolaj Nikolajevič Krestinskij

Nikolaj Nikolajevič Krestinskij (rusky "Никола́й Никола́евич Крести́нский"; * 13. október 1883, Mahiľov – † 15. marec 1938, Moskva) bol sovietsky boľševický revolucionár, diplomat a politik, ktorý pôsobil ako tajomník Komunistickej strany Sovietskeho zväzu. Bol popravený počas veľkého teroru.
Životopis.
Krestinskij sa narodil v meste Mahiľov, v dnešnej Mahiľovskej oblasti v Bielorusku v rodine učiteľa. Jeho rodina bola ukrajinská, vzdelanie získal na gymnáziu vo Vilne (Vilnius) a právo študoval na Petrohradskej univerzite. Po ukončení štúdia v roku 1907 pracoval desať rokov ako advokát a advokátsky koncipient.
Vzostup.
Krestinskij sa po nástupe na univerzitu zradikalizoval a v roku 1903 vstúpil do Ruskej sociálnodemokratickej robotníckej strany vo Vilniuse. Od roku 1905 podporoval jej boľševickú frakciu, ktorú viedol Vladimír Lenin. V roku 1904 bol zatknutý vo Vilne a potom opäť v Petrohrade vo februári 1905, ale v oboch prípadoch bol prepustený na slobodu až do súdneho procesu. Počas revolúcie v roku 1905 bol opäť dvakrát zatknutý, ale prepustený na základe amnestie. Celkovo bol zatknutý deväťkrát. Po vypuknutí vojny v roku 1914 bol deportovaný na Ural.
Po februárovej revolúcii, ktorá zvrhla monarchiu v Rusku, bol Krestinskij predsedom Jekaterinburského a Uralského výboru boľševickej strany a v júli 1917 bol zvolený za člena Ústredného výboru. Po októbrovej revolúcii sa presťahoval do Petrohradu ako zástupca šéfa štátnej banky. V auguste 1918 – 1921 bol ľudovým komisárom pre financie.
V januári 1918, počas sporu o to, či podpísať Brestlitovskú dohodu, ktorá mala Rusko vyviesť z vojny, bol Krestinskij jedným z dvoch členov Ústredného výboru, ktorí hlasovali za odmietnutie zmluvy a vedenie „revolučnej vojny" s Nemeckom, ale v marci 1918, aby sa vyhol rozkolu s Leninom, ukončil svoj odpor.
V marci 1921, po predčasnej smrti Jakova Sverdlova, Krestinskij dostal náhle povýšenie na post tajomníka Ústredného výboru. Bol zvolený aj za člena pôvodného päťčlenného Politbyra a prvého Orgbyra. Spočiatku bol jediným tajomníkom Ústredného výboru.
Pád.
Krestinskij ako funkcionár zodpovedný za stranícke nominácie zaujal voči nespokojencom zmierlivý postoj, za čo ho otvorene napadol Grigorij Zinoviev, ktorého podporil Josif Stalin a ďalší, ktorí neskôr vytvorili stalinistickú frakciu v strane. V tom istom čase bol z rovnakej strany napadnutý Lev Trockij v spore o úlohu odborov, v ktorom Krestinskij podporil Trockého proti Leninovi. Na konci X. zjazdu strany bol v apríli 1921 odvolaný z funkcie zodpovedného tajomníka strany a nahradený Vjačeslavom Molotovom (a o rok neskôr Stalinom) a odstránený z Politbyra, Orgbyra a Ústredného výboru.
Počas boja o moc, ktorý nasledoval po Leninovej smrti, Krestinskij podporoval Trockého a ľavicovú opozíciu. S Trockým strávil hodiny diskusiou o situácii v Sovietskom zväze, keď Trockij navštívil Berlín inkognito asi na šesť týždňov v apríli a máji 1926. Krestinskij mu povedal, že Stalin je „zlý človek so žltými očami".
Ale 27. novembra 1927 napísal Trockému, že už nesúhlasí s programom ľavicovej opozície. V apríli 1928 sa verejne zriekol opozície a vyhlásil, že nikdy nebol jej aktívnym členom, čím sa stal jedným z prvých trockistov, ktorí kapitulovali pred Stalinom.
Diplomatická kariéra.
Krestinskij bol v rokoch 1921 až 1930 sovietskym veľvyslancom v Nemecku. V tejto funkcii vyjednal prvú obchodnú dohodu s Maďarskom v roku 1925 a nemecko-sovietsku zmluvu z roku 1926. V roku 1930 bol odvolaný do Moskvy a vymenovaný za zástupcu ľudového komisára zahraničných vecí namiesto Maxima Litvinova, ktorý bol povýšený na ľudového komisára. Táto funkcia bola dôležitá a citlivá vzhľadom na vtedajšie kľúčové a chúlostivé vzťahy sovietskeho Ruska s Nemeckom, ale nebola taká dôležitá ako jeho predchádzajúce funkcie.
Ukážkový proces a smrť.
V marci 1937, na začiatku veľkej čistky, bol Krestinskij náhle preložený na post zástupcu ľudového komisára spravodlivosti ZSSR. Vo väzení ho zbili do bezvedomia a podľa lekára, ktorý pracoval vo väznici Lefortovo, ho bili tak, že na chrbte nemal žiadnu časť, ktorá by nebola sfarbená modrinami. 12. marca 1938 ho po vynútenom „priznaní" postavili pred súd (v rámci „procesu s dvadsaťjednotkou"). Zatiaľ čo takmer všetci ostatní obžalovaní počas moskovského procesu priznali svoju vinu, Krestinskij v prvý deň procesu, 2. marca, povedal predsedajúcemu sudcovi Vasilijovi Ulrichovi, že sa necíti byť vinný. 
Krestinskij bol odsúdený na trest smrti a 15. marca 1938 popravený.
Krestinského židovská manželka Vera (rodená Jugenburgová), ktorá pracovala ako lekárka, bola vo februári 1938 zatknutá, obvinená z toho, že je manželkou „zradcu vlasti", a odsúdená na 10 rokov väzenia. Ich 19-ročná dcéra Natália, študentka lekárskeho inštitútu v Moskve, bola v júni 1939 zatknutá a na tri roky vyhostená do Krasnojarsku. V roku 1956 bola rehabilitovaná.
Počas destalinizačného programu Nikitu Chruščova bol čiastočne očistený, keď 27. októbra 1963 denník Izvestija priniesol článok bývalého sovietskeho veľvyslanca vo Veľkej Británii Ivana Majského, v ktorom Krestinského chválil ako „diplomata leninskej školy". Počas reforiem perestrojky Michaila Gorbačova bol zbavený všetkých obvinení. 

</doc>
<doc id="697135" url="https://sk.wikipedia.org/wiki?curid=697135" title="Daenerys Targaryenová">
Daenerys Targaryenová

Daenerys Targaryeonová prezývaná aj Daenerys za búrky zrodená alebo Matka drakov, je jedna z ústredných postáv fantasy románovej série Pieseň ľadu a ohňa od amerického autora G. R. R. Martina. Vystupuje aj v seriáli "Game of Thrones" natočenom na motívy tejto série. Je to posledný verejne známy potomok rodu Targaryenovcov, podľa dedičného práva princezná a neskôr kráľovná fiktívnej ríše Sedem kráľovstiev.
Do deja vstupuje ako trinásťročná. Narodila sa až po smrti svojho otca, zvrhnutého kráľa Aerysa. Jej matka, Aerysova manželka a sestra, umrela pri pôrode. Daenerys je spočiatku plaché, jemné, submisívne dievča týrané svojím starším bratom Viserysom. V priebehu prvej knihy série, Hra o tróny, však zažíva prerod na sebavedomú kráľovnú. Od druhého dielu je známa ako Matka drakov, pretože z troch dračích vajec, ktoré dostala ako svadobný dar, sa jej vyliahnu tri draky, posledné draky na svete. 
Vyskytuje sa v knihách "Hra o tróny", "Súboj kráľov", "Búrka mečov" a "Tanec s drakmi". Niektoré kapitoly z týchto kníh sú písané z jej uhla pohľadu. Jej dejová línia prebieha na svetadieli východne od Západozemia, v anglickom origináli zvanom Essos.
Charakteristika.
Daenerys má fyzické znaky typické pre jej rod: fialové oči a strieborné vlasy. Muži jej hovoria, že je krásna. Hoci je plodom niekoľkonásobného incestu, zdá sa byť telesne aj duševne v poriadku. Má rada teplo a veľmi horúce kúpele. Neskôr sa ukáže, že oheň jej nijako neubližuje.
Osobnosť Daenerys sa veľmi vyvíja, hlavne v prvej knihe. Začína ako plaché, hanblivé, nepriebojné a súcitné dievča. Spočiatku sa považuje podriadená svojmu bratovi, ktorý ju telesne aj duševne trýzni. Preto svojho brata nemá príliš rada. Na druhej strane však len vďaka nemu pozná svojich rodičov a staršieho brata zabitého ešte pred jej narodením. Vďaka jeho rozprávaniu pozná tiež Sedem kráľovstiev, aj keď Viserys, ktorý ríšu opustil len ako osemročný, ju v rozprávaniach značne idealizoval. Daenerys nezdieľa bratovu túžbu dobyť naspäť trón ich otca, chce len pokojný a bezpečný domov. Po svadbe s vplyvným náčelníkom Dothrakov, khalom Drogom, sa však mení. Už nedovolí bratovi, aby ju beztrestne bil a stáva sa čoraz sebavedomejšou.
Daenerys je súcitná, no aj pomstychtivá. Neváha popravovať ľudí, ktorí ubližujú nevinným. Strašné skúsenosti ju nútia už v nízkom veku dospieť. Je rozhodná a neváha sa postaviť proti často nezmyselným tradíciám. Robí množstvo chýb so závažnými dôsledkami, no nič si spätne nevyčíta – naučí sa hovoriť si „ak sa obzriem, som stratená“. Snaží sa byť zodpovednou a dobrou kráľovnou a dáva zodpovednosť pred svoje túžby, aj keď je to pre ňu ťažké. Nemáva ilúzie typické pre jej vek. Veľmi lipne na svojich drakoch.
Život.
Pred knihami.
Štrnásť rokov pred začiatkom deja prvej knihy série, tak ako aj predošlých zhruba tristo rokov, Siedmim kráľovstvám vládol rod Targaryenovcov, dračích jazdcov. Draky vo svete už dávno vymreli a Targaryenovci sa stávali čoraz šialenejšími, pretože kvôli uchovaniu čistoty svojej línie sa ženili bratia so sestrami a iní blízki príbuzní. Proti poslednému Targaryenskému kráľovi Aerysovi zvanému Šialený preto povstali veľké šľachtické rody Arrynovcov, Starkovcov a Baratheonovcov. S neskorším prispením rodu Lannisterovcov sa im podarilo rod Targaryenovcov zvrhnúť a na trón dosadiť Roberta Baratheona. Robert vlastnoručne zabil korunného princa Rhaegara Targaryena. Smrť našla aj Rhaegarova manželka a jej dve maličké deti.
Aerys poslal svojho mladšieho syna Viserysa a tehotnú manželku-sestru Rhaellu na ostrovný hrad Dračí kameň. Tam kráľovná za strašnej búrky porodila dievča Daenerys, ktorú preto nazývali „Daenerys za búrky zrodená“. Rhaella pri pôrode umrela. Viserysovi a princeznej Daenerys sa podarilo ujsť z ríše za Úzke more. Striedavo ich hostili rozličné osoby, no museli často utekať pred zabijakmi vyslanými novým kráľom. Ich posledných hostiteľom bol Magister Ilyrio.
"Hra o tróny".
Viserys spriada plány na pomstu a znovudobytie Siedmich kráľovstiev. Za týmto účelom predá svoju iba trinásťročnú poddajnú sestru Daenerys vodcovi kočovného kmeňa Dothrakov, čo mu má zabezpečiť potrebnú armádu. Daenerys sa vydať nechce a zo svojho manžela a jeho ľudí má strach. Viserys ju však k tomu prinúti. Daenerys získa titul manželky ich vodca khala, ktorý znie khaleesi. Jej manžel jej dá ako svadobný dar nádhernú kobylu vo farbe jej vlasov, ktorú nazýva „strieborná“. 
Daenerys si zvyká na život medzi Dothrakmi a učí sa ich jazyk. Zo začiatku trpí a ich zvyky jej pripadajú odpudivé a barbarské. Jej nový manžel, khal Drogo, k nej však nie je krutý a postupne sa medzi nimi začne rodiť láska. S vysokým postavením, ktoré svadbou s khalom získala, rastie aj Daenerysino sebavedomie. Pochopí, že Viserys si so svojou povahou trón nezíska späť a ak by sa mu to aj podarilo, nebol by dobrý kráľ. Postupne sa tiež spriatelí s exilovým rytierom Jorahom Mormontom, ktorý vstúpil do služieb jej brata. Slúžia jej dve Dothracké otrokyne, dievčatá jej veku – Irri a Jhiqui a ďalšia otrokyňa Doreah, učiteľka sexu. Neskôr Daenerys zaberá pre seba ako otrokyne ďalšie dievčatá a ženy z dobytých miest, aby ich zachránila pred znásilňovaním, čím si však Dothrackých mužov znepriateľuje.
V deň jej štrnásťročných narodenín jej slúžka zistí, že Daenerys je tehotná. Podstúpi dothracké obrady, aby sa jej narodil chlapec a aby bol silný a obávaný bojovník, akých si Dothrakovia cenia. Daenerys svoje nenarodené dieťa pomenuje Rhaego, podľa brata Rhaegala, ktorého nikdy nepoznala. 
Daenerys dostala od magistra Ilyria ako svadobný dar tri nádherné dračie vajcia. Vo všeobecnosti sa považujú za skamenené. Daenerys má ale pocit, že z nich cíti teplo. Rada si ich prikladá na telo.
Viserys je čoraz zúrivejší a netrpezlivejší, že Dothrakovia ešte nešli bojovať za jeho vec. Zúri aj na svoju sestru a tá sa s ním márne pokúša zmieriť. Pri návšteve dothrackého mesta "Vaes Dotrhak" sa Viserys opije a opitý pred Drogom vyhlási, že ak mu nedá kráľovskú korunu, vezme si svoju sestru naspäť a jej nenarodené dieťa zabije. Drogo ho ako splnenie sľubu nechá popraviť tak, že mu na hlavu dá vyliať roztavené zlato. Daenerys za ním príliš netrúchli.
Po Viserysovej smrti sa za dedičku trónu Siedmich kráľovstiev začne považovať Daenerys. Khal Drogo najprv odmieta možnosť, že by pre ňu ríšu dobyl. Potom, ako Daenerys prežije pokus o vraždu iniciovaný kráľom Robertom, však Drogo zmení názor a prisahá, že pre ich syna ríšu dobyje. Pri jednej bitke však utŕži zranenie, ktoré sa zapáli. Daenerys robí všetko preto, aby ho zachránila a neváha sa ani uchýliť ku krvavej, zakázanej mágii. Čarodejnica Miri Maz Duur, ktorej prikáže zachrániť khala, ju však zradí. Drogo prežije ako tvor bez duše, ktorého po márnych pokusoch vzbudiť v ňom lásku napokon Daenerys sama zabije. Daenerysino nenarodené dieťa umrie, zabila ho čierna mágia. Ona sama sa po ťažkom pôrode zmieta v horúčkach. Keď vyzdravie, Mirri maz Duur jej oznámi, že zostala neplodná. Väčšina khalasaru ju opustila, niekoľko mužov sa menovalo za nových khalov a odteraz sú jej nepriateľmi. V zúfalej situácii Daenerys upáli Miri Maz Duur spolu s manželovým telom na hranici, na ktorú z nevysvetliteľného popudu položí aj tri dračie vajcia. Jorah Motmont ju od toho odhovára, Daenerys si však nedá povedať. Potom, napriek Mormontovmu odporu, vstúpi na horiacu hranicu sama. Nič sa jej nestane, len jej zhoria vlasy. Z vajec vyliahnu traja draci. Vidiac tento zázrak jej zvyšok khalasaru prisahá vernosť a Daenerys sa stáva prvou ženou na čele khalasaru.
"Súboj kráľov".
Daenerys pomenovala svoje draky Viserion, Rhaegar a Drogon. So svojou malou skupinou Dothrakov a malými drakmi putuje nehostinnou pustatinou, pretože v iných smeroch by sa mohla stretnúť s nepriateľmi. Na nedostatok jedla a vody umrie tretina jej ľudu vrátane Doreah. Daenerys zistí, že Jorah sa do nej zamiloval. Napokon nájdu opustené mesto so studňami a ovocnými stromami, kde zastanú a vystrábia sa. Daenerys rozpošle troch svojich jazdcov do troch strán, aby zistila, ktorým smerom je najlepšie sa vydať ďalej. Jeden z jazdcov sa vráti s troma vyslancami z mesta Quarth. Tam sa khalasar vydá. Daenerys a jej ľudí ubytuje bohatý kupec Xaro, ktorý chce, aby sa Daenerys za neho vydala. Ona však vie, že ju chce len kvôli jej drakom. 
Vďaka drakom, jedinečnému javu na svete, sa Daenerys stáva bohatou a váženou osobou. Draky jej zvyknú sedávať na pleci a za to, že ich ľudia mohli vidieť, dávajú Daenerys dary. Snaží sa získať armádu a loďstvo, aby dobyla Sedem kráľovstiev. Navštívi magický Dom neumierajúcich, aby sa dozvedela svoju budúcnosť. Nikto ju nesmie sprevádzať, zoberie si však so sebou jedného draka, Drogona. Veštbám a obrazom, ktoré videla, však nerozumie. Tajuplné a desivé bytosti, takzvaní neumierajúci, na ňu zaútočia. Drogon ale začne chrliť oheň, čím ich spáli a zhorí celý Dom neumierajúcich. Tým si Daenerys znepriatelila miestnych čarodejníkov a tí sa ju pokúšajú zabiť. Aj Xaro, sklamaný z toho, že ju odmieta, na ňu nalieha, aby odišla. Objavia sa však dvaja muži: Arstan, starší panoš a Belwas, eunuch-bojovník, ktorí pre ňu prenajali tri lode a pridali sa k nej. 
"Búrka mečov".
Daenerys sa so svojimi ľuďmi a drakmi preplaví z Quarthu do Astaporu, otrokárskeho mesta. Daenerys odmieta Jorahovu náklonnosť a nepáči sa jej jeho podozrievavosť voči ich dvom novým spojencom a neskôr jeho prejavy žiarlivosti voči iným mužom, ktorí jej ponúkajú svoje služby. V Astapore si pozrie predajnú armádu eunuchov zvaných Nepoškvrnení, ktorí prechádzajú brutálnym a drastickým výcvikom. Daenerys je z ich výcviku zhrozená a znechutená a namieta, že jej brat Rhaegar nemal v armáde otrokov. Lenže Rhaegar bol napriek čestnosti porazený. Daenerys sa preto voči krutým otrokárom rozhodne postupovať nečestne. Okrem svojho bohatstva, ktoré by jej nestačilo na kúpu všetkých osemtisíc vojakov, ponúkne ako cenu za armádu aj draka Drogona. Za to jej otrokár dá zdarma aj prekladateľku, dievča Missandei, ktorému Daenerys daruje slobodu, ale ona pri nej zostane. Potom, ako obchod prebehne, Daenerys prikáže Nepoškvrneným vyvraždiť ich bývalých pánov a vezme si draka naspäť. 
Daenerys potom so svojou armádou a množstvom ľudí z Astaporu, ktorí sa k nej pridali, tiahne na mesto Yunkai. To je známe cvičením sexuálnych otrokov, ktorí nie sú dobrí obrancovia. Yunkai má aj skupiny žoldnierov, ktorých sa Daenerys snaží zlákať na svoju stranu. Jeden z nich, Daario Naharis, zradí svojich pánov a k Daenerys sa pridá. Medzi nimi dvoma preskočí iskra. Následne ich armáda poľahky dobyje Yunkai a oslobodí ich otrokov.
Daenerys potom s ešte väčším množstvom bojovníkov, ako aj oslobodených otrokov, tiahne na Meeren, väčšie a lepšie opevnené mesto ako predošlé dve. Keď čaká pod hradbami a rozmýšľa nad stratégiou jeho dobytia, pokúsi sa ju zabiť jeden z jej nepriateľov z Yunkaiu, ktorý sa infiltroval medzi jej zbožňujúci ľud. Arstan ho však zabije. Jeho neobyčajná obratnosť v boji ho prinúti prezradiť svoju totožnosť – je to legendárny rytier ser Barristan Selmy. Kedysi slúžil v kráľovskej garde jej otca, po jeho smrti ho prijali do kráľovskej gardy kráľa Roberta. Potom, ako ho Cersei Lannisterová z gardy prepustila, sa Selmy vrátil slúžiť Targaryenovcom. Selmy jej zase prezradí, že Jorah Mormont bol pôvodne nasadený na ňu a Viserysa ako špeh a posielal Robertovi správy o tom, čo robia. Keď sa zamiloval do Daenerys, prestal s tým. Daenerys je týmito odhaleniami veľmi rozrušená. Oboch mužov ako trest za to, čo jej tajili, pošle do odporných a nebezpečných kanalizačných šácht Meerenu, aby sa dostali za hradby a tak pomohli mesto dobyť. Potom Arstanovi odpustí, ale Mormonta prepustí zo svojich služieb. 
Daenerys chce byť dobrou panovníčkou. Preto, aj keď už má armádu na dobytie Západozemia, zostane v posledne dobytom meste Meeren, aby sa v ňom naučila vládnuť. 
"Tanec s drakmi".
Daenersy naráža v svojich činnostiach na odpor a nielen zo strany otrokárov, ale aj samotných otrokov. Zároveň sa ale objavuje oveľa viac uchádzačov o jej ruku, ktorí ju chcú kvôli jej kráľovského pôvodu, ako aj kvôli jej drakom.
Draky sú čoraz väčšie a divokejšie. Voľne lietajú nad mestom a žerú ovce, za ktoré Daenerys ich majiteľom platí náhradu. Drogon, najväčší a najsilnejší z týchto drakov, však raz miesto ovce spáli na uhoľ malé dievčatko. Daenerys je nútená dať drakov zavrieť a spútať. Drogon sa však nenechá chytiť a uletí preč, nevedno kam. 
Daenerys po veľmi dlhom váhaní pristane na svadbu s Hizdahrom zo Loraquom, váženým mužom Meerenu, hoci ho nemiluje a on ju tiež nie. Verí však, že tým zastaví tajné vraždy svojich ľudí, jednu z mnohých známok nespokojnosti s jej vládou. Daenerys v skutočnosti miluje kapitána svojich žoldierov Daaria Naharysa, z ktorého spraví svojho milenca. Krátko pred svadbou za Daenerys príde ďalší nápadník. Je ním Quentin Martell, princ zo Západozemia, z ríše Dorn. Pri nástupe Robertha Baratheona k moci bola zavraždená Rhaegalova manželka, dornská princezná Elia a dve jej malé deti. Preto Dorn potajomky kul plány na pomstu. Svoju korunnú princeznú Ariane potajme zasnúbili s Viserysom. Keďže je ale Vyseris mŕtvy, Quentin navrhuje, aby sa namiesto toho vydala Daenerys za neho. 
Daenerys sa Quentin nepáči a navyše má krátko pred svadbou, odmieta ho preto. Zosobáši sa s Hizdahrom. Ten na ňu nalieha, aby aspoň raz ešte otvorili bojovú jamu pre otrokov, čo bývala v Meerene obľúbená zábava. Daenerys neochotne súhlasí, no s tým, že riskovať život v nej môžu len dobrovoľníci. Niekto sa Daenerys počas oslavy neúspešne pokúsil otráviť.
Uprostred zábavy však do bojovej jamy priletí a pristane Drogon a začne požierať telo mŕtvej bojovníčky a zvierat. Hizdahr vydá príkaz na Drogonovo zabitie. Daenerys sa však rozbehne ku svojmu drakovi. Prinúti ho ľahnúť si, vysadne na neho a drak s ňou vzlietne. Odvtedy ju nikto v Meerene nevidel.
V Daenerysinom mene vládne v meste zatiaľ Barristan Selmy. Dá zatknúť Hizdahra, lebo si myslí, že práve on sa svoju novomanželku snažil otráviť. Pred hradbami sa zhromažďujú jej nepriatelia a iní nepriatelia, tajomní vrahovia zvaní Synovia harpye, vraždia, vo veľkom zabíjajú Daenerysiných ľudí vnútri. V okolí mesta Daenerys márne hľadajú jej verní. Veľa ľudí je presvedčených, že je mŕtva. 
Daenerys v skutočnosti Drogon odniesol do svojej jaskyne uprostred pustatiny. Živí sa jeho korisťou, nedokáže však draka ovládnuť a prinútiť ho, aby ju odniesol naspäť. Pokúsi sa teda dostať sa naspäť sama. Pritom ochorie a zoslabne. Drogon ju na konci knihy nájde a oni narazia na jeden z nepriateľských khalasarov. 

</doc>
<doc id="697136" url="https://sk.wikipedia.org/wiki?curid=697136" title="Daenerys Targaryen">
Daenerys Targaryen



</doc>
<doc id="697137" url="https://sk.wikipedia.org/wiki?curid=697137" title="Daenerys">
Daenerys



</doc>
<doc id="697140" url="https://sk.wikipedia.org/wiki?curid=697140" title="Artikulácia (fonológia)">
Artikulácia (fonológia)

Artikulácia je proces produkcie zvukov reči prostredníctvom pohybu orgánov rečového aparátu. Zahrňuje koordináciu a manipuláciu rôznymi časťami ústnej dutiny, vrátane jazyka, pier, zubov, mäkkého podnebia a hlasiviek. Artikulácia je nevyhnutná na vytvorenie rôznych zvukových jednotiek, nazývaných fonémy, ktoré tvoria základ reči v rôznych jazykoch.
Pri artikulácii sa rôzne orgány rečového aparátu pohybujú a upravujú priechodnú cestu vzduchu z pľúc k ústnej dutine. Napríklad pri tvorbe zvuku "p" sa spodné pery dotýkajú horného predných zubov, čím sa blokuje priechod vzduchu. Keď sa pripojí výbuch vzduchu z pľúc, dochádza k uvoľneniu blokády a vzniká zvuk.
Artikulačný aparát je schopný produkovať širokú škálu zvukov a tvarovať ich pomocou rôznych kombinácií artikulačných pohybov. Tieto pohyby môžu byť buď pasívne (napríklad prechod vzduchu cez otvorené ústa) alebo aktívne (napríklad pohyb jazyka alebo pier).
Artikulácia je dôležitou súčasťou štúdia fonetiky a fonológie, ktoré sa zaoberajú skúmaním zvukového systému reči v rôznych jazykoch a spôsobmi, akými sa tieto zvuky produkujú a rozpoznávajú.

</doc>
<doc id="697142" url="https://sk.wikipedia.org/wiki?curid=697142" title="Jelšovská pahorkatina">
Jelšovská pahorkatina

Jelšovská pahorkatina je geomorfologická časť Lučenskej kotliny, podcelku Juhoslovenskej kotliny. Zaberá územie v okolí potoka Mašková a jej prítokov v západnej časti okresu Lučenec. 
Polohopis.
Územie zaberá centrálnu časť Juhoslovenskej kotliny, presnejšie západnú časť Lučenskej kotliny. Na severovýchode a juhovýchode nadväzujú Novohradské terasy, západne susedí Pôtorská pahorkatina (časť Ipeľskej kotliny) a severozápadne Ostrôžky. Väčšinu územia odvodňuje potok Mašková, smerujúca do rieky Ipeľ.
Jelšovská pahorkatina leží v Banskobystrickom kraji, na území okresu Lučenec a v širšom okolí obce Jelšovec. Na východnom okraji sa nachádza mesto Lučenec, na juhovýchodnom Veľká nad Ipľom. Južným okrajom územia vedie cesta II/585 z Lučenca do Dolnej Strehovej.
Turizmus.
Mierne zvlnená krajina s množstvom lesných porastov ponúka možnosti pre nenáročnú turistiku a cyklistiku. Východná časť je dostupná z blízkeho Lučenca, na ktorého okraji je vybudovaný športový areál. Z tejto lokality vychádza dvojica značených trás:

</doc>
<doc id="697143" url="https://sk.wikipedia.org/wiki?curid=697143" title="Veci začnú fungovať">
Veci začnú fungovať

Veci začnú fungovať je názov debutového štúdiového albumu slovenskej skupiny Para. V roku 2000 tento album vydalo hudobné vydavateľstvo Unique Leader Records.

</doc>
<doc id="697144" url="https://sk.wikipedia.org/wiki?curid=697144" title="Maxim Maximovič Litvinov">
Maxim Maximovič Litvinov

Maxim Maximovič Litvinov (, narodený ako Meir Henoch Wallach; * 17. júl 1876, Białystok, Ruská ríša, teraz Poľsko – † 31. december 1951, Moskva, Sovietsky zväz, teraz Rusko) bol sovietsky revolucionár, významný sovietsky štátnik a diplomat, ktorý v rokoch 1930 až 1939 pôsobil ako ľudový komisár zahraničných vecí, teda minister zahraničných vecí ZSSR.
Litvinov bol zástancom diplomatických dohôd vedúcich k odzbrojeniu a mal vplyv na to, aby sa Sovietsky zväz stal zmluvnou stranou Briand-Kelloggovho paktu z roku 1928. Bol tiež zodpovedný za Litvinovov pakt z roku 1929, multilaterálnu dohodu o vykonávaní Briand-Kelloggovho paktu medzi Sovietskym zväzom a niekoľkými susednými štátmi.
V roku 1930 bol Litvinov vymenovaný za ľudového komisára zahraničných vecí, čo bola najvyššia diplomatická funkcia v ZSSR. V 30. rokoch Litvinov presadzoval oficiálnu sovietsku politiku kolektívnej bezpečnosti so západnými mocnosťami proti nacistickému Nemecku.
Životopis.
Obdobie do roku 1918.
Narodil sa v bohatej židovskej rodine v Białystoku v Polesí Mosesovi a Anne Wallachovcom. Po absolvovaní miestneho gymnázia slúžil v rokoch 1893 až 1898 v ruskej armáde v meste Baku. V roku 1898 vstúpil do Ruskej sociálnodemokratickej robotníckej strany. Keďže táto strana bola ilegálna, jej členovia zvykli používať pseudonymy. Meir Enoch si zvolil meno Maxim Litvinov, ale bol známy aj ako Papaša a Maximovič a písal aj pod menami M. G. Harrison a David Mordechaj Finkelstein. Jeho prvou straníckou úlohou bola propaganda v Černigovskej oblasti.
V roku 1900 sa stal členom kyjevského výboru strany, ale celý výbor bol o rok neskôr zatknutý. Po 18 mesiacoch väznenia sa mu spolu s ďalšími 11 väzňami podarilo utiecť z väzenia v Lukjanive do Švajčiarska, kde potom pracoval pre revolučné noviny Iskra. V roku 1903 vstúpil do boľševickej frakcie v strane a vrátil sa do Ruska. Po revolúcii v roku 1905 sa stal redaktorom prvých legálnych straníckych novín Novaja žizň v Petrohrade. Keď ruská vláda v roku nariadila zatknutie boľševikov, Litvinov opustil v roku 1908 krajinu a nasledujúcich 10 rokov strávil v Londýne, kde pôsobil v Medzinárodnom socialistickom byre. Spolupracoval aj s Leonidom Krasinom, Georgijom Čičerinom a ďalšími revolucionármi, pre ktorých získaval peniaze. V Anglicku sa tiež zoznámil so svojou manželkou Ivy Loweovou. V roku 1907 bol vyslaný na Medzinárodný socialistický kongres.
Obdobie 1918 - 1938.
Po Októbrovej revolúcii bol Litvinov poverený Leninom ako sovietsky zástupca v Británii. V tejto funkcii však nikdy nebol oficiálne akreditovaný, bol zatknutý a následne nahradený britským zástupcom v Rusku Robertom Lockhartom. Potom pôsobil ako sovietsky diplomat. Veľkou mierou sa zaslúžil o to, že Británia ukončila hospodársku blokádu Ruska. Vyjednal tiež niekoľko obchodných dohôd s európskymi štátmi. Vo februári 1929 podpísal v Moskve tzv. Litvinovov pakt, ktorý zaručoval, že signatári (ZSSR, Poľsko, Rumunsko, Lotyšsko a Estónsko) nepoužijú na presadenie svojich pozícií vojenskú silu. V roku 1930 bol vymenovaný za ľudového komisára zahraničných vecí. Ako zástanca kolektívnej bezpečnosti sa horlivo usiloval o zblíženie s Francúzskom a Veľkou Britániou. Neustále požadoval, aby česko-slovenská vláda v Prahe uznala ZSSR ako jediného predstaviteľa Ruska. V roku 1933 jeho administratíva presvedčila Spojené štáty, aby uznali Sovietsky zväz. Presadzoval tiež účasť ZSSR v Spoločnosti národov.
Litvinov sa snažil orientovať sovietsku zahraničnú politiku na spojenectvo so západnými mocnosťami proti nacistickému Nemecku. Bol hlavným architektom zmluvy o vzájomnej vojenskej pomoci medzi Francúzskom a Sovietskym zväzom z roku 1935, ktorá bola odpoveďou na rastúcu agresívne kroky Nemecka. O niekoľko dní neskôr bola uzavretá československo-sovietska zmluva o vojenskej pomoci, ktorá však bola podmienená vojenskou intervenciou Francúzska v prípade útoku Nemecka. V roku 1935 Litvinov podpísal zmluvu o vojenskej pomoci medzi Francúzskom a Sovietskym zväzom.
Obdobie po roku 1938.
Po Mníchovskej dohode a okupácii zvyšku Československa bolo jasné, že západné mocnosti nemajú záujem o spoluprácu so Sovietskym zväzom. Navyše nemecké médiá zosmiešňovali Litvinovov židovský pôvod. Kurz sovietskej zahraničnej politiky potreboval zmenu a tou zmenou bol Vjačeslav Molotov, ktorý 3. mája 1939 prevzal Litvinovovu funkciu. V tú noc bol komisariát zahraničných vecí obkľúčený jednotkami NKVD, telefón na Litvinovovu daču bol odrezaný a samotný Litvinov sa o svojom prepustení dozvedel nasledujúce ráno od Georgija Malenkova a Lavrentija Beriju. Následne bolo zatknutých a vypočúvaných mnoho Litvinovových bývalých spolupracovníkov. Bezprostredne po výmene nariadil Josif Stalin Molotovovi, aby očistil komisariát od Židov. Prepustenie Litvinova ako zástancu kolektívnej bezpečnosti so Západom umožnilo užšie partnerstvo s nacistickým Nemeckom.
Litvinov sa vrátil do politiky až po nemeckej invázii do ZSSR, keď pôsobil ako zástupca komisára pre zahraničné veci. Potom v rokoch 1941 až 1943 pôsobil ako veľvyslanec v Spojených štátoch a výrazne sa podieľal na dohode o dodávkach americkej vojenskej pomoci na základe zákona o pôžičke a prenájme. Zároveň v rokoch 1942 až 1943 pôsobil ako veľvyslanec na Kube.
Po svojich 70. narodeninách odišiel v roku 1946 do dôchodku a 31. decembra 1951 zomrel v moskovskej nemocnici na následky tretieho infarktu.

</doc>
<doc id="697149" url="https://sk.wikipedia.org/wiki?curid=697149" title="1234 (album)">
1234 (album)

1234 je názov druhého štúdiového albumu slovenskej skupiny Para. V roku 2001 tento album vydalo hudobné vydavateľstvo Warner Music.

</doc>
<doc id="697151" url="https://sk.wikipedia.org/wiki?curid=697151" title="Petr Sepéši">
Petr Sepéši



</doc>
<doc id="697152" url="https://sk.wikipedia.org/wiki?curid=697152" title="Tomáš Šedivý">
Tomáš Šedivý

Tomáš „Lasky“ Šedivý (* 14. jún 1980, Bratislava) je slovenský spevák, známy ako líder skupiny Para.
Životopis.
Tomáš Šedivý ma ukončené štúdium na Gymnáziu Jura Hronca. To, že by chcel byť spevákom ho napadlo potom ako ho raz v roku 1997 oslovili na ulici tvorcovia programu "Slávici na ulici", kde vystúpil v programe s piesňou „Edo“ od Roba Grigorova. Po tomto vystúpení ho oslovili zo skupiny Gleglo, v ktorej účinkoval asi rok. Do skupiny Para prišiel tri roky po jej založení a bol ich štvrtým spevákom v poradí. Pred ním v kapele spieval Marián Miezga, potom Michal Biely a aj súčasný hráč na bicie nástroje, Daniel Buzinkay.
Prezývku „Lasky“ má Tomáš Šedivý ešte zo základnej školy. Bolo to potom, ako jeden jeho spolužiak videl vo filme "Senzi finta" s Jeanom-Paulom Belmondom obrovského chlapa s prezývkou Lasky. Bolo to preto, lebo vtedy ešte desaťročný Tomáš Šedivý vyzeral, že vyrastie tiež do podobných výšok. Výška, síce nevyšla, no prezývka sa ujala natoľko, že ho takto volali doma aj otec s bratom.

</doc>
<doc id="697153" url="https://sk.wikipedia.org/wiki?curid=697153" title="Litvinovov pakt">
Litvinovov pakt

Litvinovov pakt je spoločný názov medzinárodnej mierovej zmluvy uzavretej 9. februára 1929 v Moskve. Zmluva bola pomenovaná podľa hlavného sovietskeho diplomata, ktorý viedol rokovania, Maxima Litvinova, a jej signatári sa v nej zaviazali k okamžitému uplatňovaniu Briandov-Kelloggovho paktu, čím sa formálne vzdali vojny ako súčasti zahraničnej politiky štátu.
Oficiálny názov Litvinovovho paktu zaregistrovaného v Spoločnosti národov bol „"Protokol o okamžitom nadobudnutí platnosti Parížskej zmluvy z 27. augusta 1928 o zrieknutí sa vojny ako nástroja národnej politiky"". Zmluva je niekedy známa aj ako „"Moskovský protokol"".
Medzi prvými signatármi Litvinovovho paktu boli Zväz sovietskych socialistických republík (Sovietsky zväz), Poľsko, Lotyšsko, Estónsko a Rumunsko.
Pozadie.
Koncom roka 1927 sa začala korešpondencia medzi zahraničnými diplomatickými zbormi Francúzska a Spojených štátov smerujúca k medzinárodnej zmluve, v ktorej by sa signatári zriekli používania vojny ako nástroja zahraničnej politiky. Rokovania pokračovali rýchlym tempom v prvej polovici roka 1928, pričom sa na nich nakoniec zúčastnili zahraničné rezorty 15 vlád. Konečné znenie bolo dohodnuté pomerne rýchlo a 27. augusta 1928 sa v Paríži uskutočnil slávnostný podpis zmluvy, ktorá sa stala známou ako Briandov-Kelloggov pakt (pomenovaný podľa amerického ministra zahraničných vecí Franka B. Kellogga a francúzskeho ministra zahraničných vecí Aristida Brianda).
Komunistická vláda Sovietskeho zväzu bola počas procesu rokovaní v roku 1928 názorovo rozdelená, držala sa bokom od kapitalistických mocností, ktoré stáli za zmluvou, a na serióznosť a zámery týchto veľmocí sa pozerala s veľkou dávkou cynizmu. Sovietska vláda, ktorá sa vždy obávala zahraničnej invázie, sa usilovala o úplné vojenské odzbrojenie, pričom tvrdila, že pokračujúca existencia zbrojenia v masovom meradle je zásadne nezlučiteľná s formalistickou výzvou na zákaz vojny. V článku v sovietskych vládnych novinách Izvestija sa vyzdvihoval najmä štátny tajomník Kellogg, pričom sa upozorňovalo na jeho pokračujúcu verejnú podporu Monroeovej doktríny a jej dôraz na vojenskú akcieschopnosť Spojených štátov proti „každej mocnosti na svete", ktorá by ju porušila.
Sovietsky ľudový komisár zahraničných vecí Georgij Čičerin tiež ostro kritizoval rozhodnutie neumožniť ZSSR aktívnu účasť na rokovaniach o zmluve, ako aj formálne výhrady voči zmluve, ktoré vyjadrili vlády Veľkej Británie a Francúzska.
Hoci sovietska vláda hlboko podozrievala politické zámery, ktoré sa skrývali za Briand-Kelloggovým paktom, zároveň sa snažila získať politické body a vytvoriť si aspoň určitú diplomatickú istotu tým, že schválila zákaz používania vojny ako nástroja politiky, ktorý navrhovaná zmluva obsahovala. V lete 1928 bolo pozorovateľom zahraničnej politiky jasné, že Sovietsky zväz sa aktívne usiluje o miesto za rokovacím stolom, ktorý viedol k vytvoreniu a podpísaniu Parížskej zmluvy, pričom Čičerin, odporca toho, aby sa ZSSR stal zmluvnou stranou multilaterálnej dohody, prehral politickú diskusiu so zástupcom ľudového komisára zahraničných vecí a veteránom sovietskej diplomacie Maximom Litvinovom, ktorý zmluvu podporoval.
Hoci ZSSR bol 27. augusta vylúčený z pocty byť zakladajúcim signatárom paktu, v ten istý deň bola vládam všetkých ostatných krajín sveta predložená oficiálna výzva na pristúpenie k dohode a sovietska vláda rýchlo pridala svoje meno na zoznam signatárov. 29. augusta prijalo vládnuce prezídium Ústredného výkonného výboru sovietov (ÚV KSSZ), nominálna hlava vlády, formálne uznesenie o prijatí zmluvy - o výsledku Litvinov informoval funkcionárov mierovej komisie nasledujúci deň. 8. septembra 1928 bol ratifikovaný akt formálneho pristúpenia k Parížskej zmluve.
V oficiálnom úvodníku denníka Izvestija zo 7. septembra 1928 sa sovietska vláda domnievala, že prijatie Parížskej zmluvy bolo uskutočnené „s cieľom poukázať na nedostatočnosť navrhovaných záväzkov a požadovať rozšírenie týchto záväzkov tak, aby skutočne zabezpečovali mier", čo sa dalo dosiahnuť len prostredníctvom „pozitívnej a plodnej práce na odzbrojení". Takéto želania boli rýchlo zmarené, pretože ratifikačný proces rôznych signatárov uviazol. Štyri mesiace po podpise zmluvy ju formálne neratifikoval ani jeden zo signatárov.
Koncepcia.
Po rozhodnutí pridať sa k signatárom parížskej protivojnovej dohody sa vláda Sovietskeho zväzu, či už z propagandistických alebo praktických dôvodov, stala hlavným podporovateľom Briandov-Kelloggovho paktu a pokúsila sa ho uviesť do platnosti so susednými krajinami. 29. decembra 1928 Litvinov navrhol dodatkový protokol k Parížskej zmluve, ktorý ju uvádzal do okamžitej platnosti v bilaterálnych vzťahoch ZSSR s historickým nepriateľom Poľskom a novou nezávislou bývalou súčasťou Ruského impéria Litvou.
Na túto sovietsku iniciatívu ako prvé zareagovalo Poľsko, ktoré predložilo protinávrh, aby sa súčasťou dodatkového protokolu stalo aj jeho vojenské spojenectvo, Rumunsko, ako aj ostatné pobaltské štáty. Sovietska vláda súhlasila s týmto poľským návrhom na rozšírenie okruhu regionálnych národov, čím sa urýchlilo prijatie Parížskej zmluvy, a okruh komunikácie sa rozšíril tak, že okrem ZSSR, Poľska a Litvy zahŕňal aj Rumunsko, Lotyšsko, Estónsko, Fínsko, Perziu a Turecko.
Dokument urýchľujúci prijatie zásad Parížskej zmluvy sa stal všeobecne známy ako „Litvinovov protokol" alebo „Moskovský protokol". Formálny názov dokumentu, ako bol zaregistrovaný v Spoločnosti národov, bol „"Protokol o okamžitom nadobudnutí platnosti Parížskej zmluvy z 27. augusta 1928, týkajúci sa zrieknutia sa vojny ako nástroja národnej politiky"".
Podpis.
Zmluvu ratifikovala lotyšská vláda 5. marca 1929, Estónsko 16. marca 1929 a vlády Poľska a Rumunska 30. marca 1929. Do série zmlúv Spoločnosti národov bola zaregistrovaná 3. júna 1929 a podľa článku 3 nadobudla platnosť 16. marca 1929.
Účinok a odkaz.
Litvinovov pakt bol obohatením Briandov-Kelloggovho paktu s cieľom zabezpečiť ZSSR dostatok času na zotavenie a obnovu sovietskeho štátu v 20. rokoch 20. storočia. V 30. rokoch 20. storočia sa situácia začala zhoršovať, pretože spory členských štátov boli čoraz častejšie a vážnejšie. Československo-poľské pohraničné spory po Mníchovskej dohode pakt vážne poškodili, v roku 1938 Poľsko s pomocou nacistického Nemecka anektovalo časti Československa. Napokon ZSSR pakt surovo narušil, keď v roku 1939 napadol Poľsko.

</doc>
<doc id="697155" url="https://sk.wikipedia.org/wiki?curid=697155" title="Holón (filozofia)">
Holón (filozofia)

Holón (z gréckeho ὅλος , "holos", 'celý' a -ον , "-on", 'časť') je niečo, čo je samostatným celkom a zároveň časťou väčšieho celku. Inými slovami, holóny je možné chápať ako celko-časti hierarchie. 
Holón predstavuje metódu na prekonanie dichotómie medzi jednotlivými časťami a celkami, ako aj na vysvetlenie sebauplatňovacích a integračných tendencií organizmov. Tento pojem zaviedol Arthur Koestler vo svojom diele "The Ghost in the Machine" (1967). Podľa Koestlera je holón niečo, čo má integritu a identitu, zároveň však pôsobí ako súčasť väčšieho systému; predstavuje teda podsystém tohto väčšieho systému. 
Holóny sa niekedy spomínajú v kontexte samoorganizujúcich sa holarchických otvorených (SOHO) systémov. 
História.
Predvoj.
Jan Smuts predstavil svoj koncept holizmu v diele „Evolution and Holism“ (1926), kde opísal bohaté vzťahy medzi prírodným a spoločenským svetom. Smuts tvrdí, že „kdekoľvek sa v prírode pozrieme, nevidíme nič iné ako celky.“ 
Vznik.
Hoci sa o hierarchických sieťach a vývojových usporiadaniach uvažovalo v rôznych historických obdobiach, Arthur Koestler ako prvý sformuloval ucelenú koncepciu týchto čiastkových hierarchií v teórii systémov. 
Pred zavedením samotného pojmu "holón" ho Koestler formuloval v diele "The Act of Creation" (1964), v ktorom hovorí o vzťahu medzi hľadaním subjektívneho a objektívneho poznania: Einsteinov priestor nie je bližšie k realite ako Van Goghova Hviezdna noc. Sláva vedy nespočíva v pravde väčšej ako pravda Bacha alebo Tolstého, ale v samotnom akte tvorby. Objavy vedca vnášajú do chaosu svoj vlastný poriadok, ako ho vnáša skladateľ alebo maliar; poriadok, ktorý sa vždy vzťahuje na obmedzené aspekty skutočnosti a je založený na referenčnom rámci pozorovateľa, ktorý sa v jednotlivých obdobiach líši tak, ako sa líši Rembrantov akt líši od Manetovho aktu. Koestler napokon navrhol termín "holón" v knihe "The Ghost in the Machine" (1967), kde ho použil na opis prírodných organizmov, ktoré sa skladajú z poloautonómnych čiastkových celkov (alebo častí), ktoré sú prepojené vo forme hierarchie, holarchie, a tvoria celok. Samotný názov knihy poukazuje na predstavu, že celý „stroj“ života a samotného vesmíru sa neustále vyvíja smerom k čoraz väčšej miere komplexity, akoby tento stroj riadil duch. 
Koestler dospel k záveru, že hoci je ľahké identifikovať čiastkové celky alebo časti, celky a časti v absolútnom zmysle neexistujú nikde. Navrhol slovo "holón" pre opis hybridnej povahy čiastkových celkov a častí v rámci systémov "in vivo". Z tohto pohľadu holóny existujú súčasne ako samostatné celky vo vzťahu k ich podriadeným častiam a ako závislé časti, keď sa na ne pozeráme z opačného smeru. 
Koestler rozvinul svoju koncepciu „holónu“, aby sa zaoberal tromi kľúčovými problémami, ktorým podľa neho čelia spoločenské vedy v povojnovej generácii. Po prvé, zistil, že je potrebné vytvoriť model, ktorý by dokázal spojiť a integrovať redukcionistické a mechanistické perspektívy „vedeckej“ a behaviorálnej psychológie s holistickými a humanistickými perspektívami freudovskej, gestaltovej a rogeriánskej psychológie. Po druhé, uvedomoval si význam evolučných procesov v sociálnych vedách a snažil sa poskytnúť nejaký teoretický systém, ktorý by mohol aplikovať evolučné formulácie na obe oblasti. Napokon chcel vytvoriť model ľudských sociálnych systémov, ktorý by bol rovnako známy pri analýze mikroúrovne individuality a makroúrovne kolektívnosti; základný vysvetľujúci model, ktorý by sa mohol vzťahovať na celé spektrum ľudských činností a angažovanosti. 
Rozvoj.
Ken Wilber prevzal Koestlerovu formuláciu holónu ako spôsob, ako zdôrazniť hierarchickú/holarchickú povahy reality. Hoci sa Wilber na túto koncepciu prvýkrát (publikovane) odvolal v knihe "Eye to Eye" (Z očí do očí) z roku 1983, svoju myšlienku začal rozvíjať o desať rokov neskôr v knihe "Sex, Ecology, Spirituality" (1995). 
Prehľad.
Etymológia.
Slovo "holón" (grécky ὅλον) je kombináciou gréckeho "holos" (ὅλος), čo znamená „celok“, s príponou "-ón", ktorá označuje časticu alebo časť (ako v prot"ón" a neutr"ón" ). 
Holón je teda celko-časť; uzlový bod v hierarchii, ktorý opisuje vzťah medzi entitami, ktoré sú samé o sebe úplnými celkami, a entitami, ktoré sú vnímané za iné závislé časti. Ako sa bod zamerania človeka pohybuje hore, dole a/alebo naprieč uzlami hierarchickej štruktúry, mení sa aj jeho vnímanie toho, čo je celok a čo je časť. 
Všeobecná definícia.
Podľa Arthura Koestlera sú holóny sebestačné jednotky, ktoré majú určitý stupeň nezávislosti a dokážu riešiť nepredvídané udalosti bez toho, aby žiadali vyššie orgány o pokyny (t. j. majú určitý stupeň autonómie). Tieto holóny zároveň podliehajú kontrole jednej alebo viacerých vyšších autorít. Prvá vlastnosť zabezpečuje, že holóny sú stabilné formy, ktoré sú schopné odolávať poruchám, zatiaľ čo druhá vlastnosť znamená, že sú to prechodné formy, ktoré poskytujú kontext pre správnu funkčnosť pre väčší celok. 
Holón je teda podsystémom v rámci väčšieho systému: je to súčasne vyvíjajúca sa, samoorganizujúca sa, disipatívna štruktúra a zároveň súčasť väčšieho systému zloženého z iných holónov. O holónoch sa niekedy hovorí v kontexte samoorganizujúcich sa holarchických otvorených systémov (SOHO).
V roku 2013 austrálsky akademik J. T. Velikovsky navrhol holón ako štruktúru mému, jednotky kultúry , a syntetizoval hlavné teórie o mémoch Richarda Dawkinsa, Mihalyho Csikszentmihalyiho, E. O. Wilsona, Fredericka Turnera a Arthura Koestlera. Takto definované holóny súvisia s pojmom autopoiesis, najmä v tom, že ho rozvinul Stafford Beer v aplikácii kybernetiky druhého rádu a modelu životaschopného systému, ale aj Niklas Luhmann vo svojej teórii sociálnych systémov.
Holarchia.
Hierarchia holónov sa nazýva "holarchia", ktorú Koestler definuje ako hierarchiu samoregulujúcich sa holónov, ktoré fungujú (a) ako autonómne celky v nadriadenosti voči svojim častiam; b) ako závislé časti v podriadenosti voči riadiacim prvkom na vyšších úrovniach; alebo (c) v koordinácii so svojim miestnym prostredím. Holarchický model možno považovať za pokus o modifikáciu a modernizáciu vnímania prirodzenej hierarchie. 
Pozri tiež.
Autori

</doc>
<doc id="697159" url="https://sk.wikipedia.org/wiki?curid=697159" title="Cigánska pečienka">
Cigánska pečienka

Cigánska pečienka (skratene a hovorovo "cigánska") je typické slovenské jedlo rýchleho občerstvenia a pochúťka jarmokov, vinobraní či vianočných trhov. Jedlo je tiež prezývané „slovenský hamburger“. 
Ide o vyklepané plátky mäsa (bravčové karé od krkovičky, krkovička, chudý bôčik alebo ako alternatíva kuracie) marinované aspoň cez noc a sprudka pražené na tuku (bravčová masť alebo olej) s cibuľou, ktorá sa vloží do teplej, omastenej a horčicou potretej veľkej žemle. 
História.
Cigánska pečienka má podľa názvu pôvod v rómskej kuchyni a je tiež jej typickým jedlom. V minulosti sa jedlo pripravovalo pri príležitosti prvomájových osláv v ČSSR.

</doc>
<doc id="697163" url="https://sk.wikipedia.org/wiki?curid=697163" title="Daniel Bútora">
Daniel Bútora

Daniel Bútora (* 1967, Bratislava) je slovenský lektor, kouč a tréner v oblasti leadershipu a projektového riadenia, manažér v oblasti školstva a od mája do októbra 2023 minister školstva SR v úradníckej vláde Ľudovíta Ódora.
Životopis.
Vyrastal v Bratislave. V polovici 80. rokov sa dal pokrstiť a zúčastňoval sa tajných bohoslužieb. Po maturite pracoval rok ako javiskový robotník, následne začal študovať knižničnú a informačnú vedu na Filozofickej fakulte Univerzity Komenského v Bratislave (FF UK). Prostredníctvom otca sa zoznamoval s prostredím slovenského disentu. 13. novembra 1989 sa zúčastnil demonštrácie za oslobodenie tzv. Bratislavskej päťky pred Justičným palácom v Bratislave. Počas Nežnej revolúcie bol jedným z lídrov študentského hnutia na FF UK. V roku 1990 štúdium prerušil a venoval sa žurnalistike a aktivitám v hnutí VPN.
Po víťazstve Vladimíra Mečiara v parlamentných voľbách v júni 1992 sa stiahol z politiky. Presťahoval sa do Prahy, kde v rokoch 19951998 absolvoval štúdium amerikanistiky na Fakulte sociálnych vied Karlovej univerzity. Pôsobil v českej a slovenskej pobočke Rádia Slobodná Európa, najprv ako redaktor, neskôr riaditeľ slovenského servisu a ako interný tréner viedol anglickojazyčné tréningy pre novinárov.
Od roku 2004 žije v Bratislave, pracuje ako kouč pre vrcholových manažérov a angažuje sa v práci s deťmi a mládežou. Viedol Združenie škôl C. S. Lewisa, ktoré je účelovým zariadením Cirkvi bratskej, pôsobil v správnych radách viacerých cirkevných základných škôl Narnia a bilingválneho gymnázia C. S. Lewisa. Bol aktívny vo viacerých iniciatívach v oblasti regionálneho školstva. Zakladal program Akadémia riaditeľov na podporu vedúcich pracovníkov základných a stredných škôl a stál pri zrode vzdelávacieho programu Teach for Slovakia.
Počas vládnej krízy na jeseň 2022 po odchode ministrov SaS z vlády Eduarda Hegera patril medzi kandidátov, s ktorými sa uvažovalo na uvoľnený post ministra školstva. Ministrom sa vtedy nestal, zostal však pôsobiť ako poradca ministra (a nakoniec svojho predchodcu v rezorte) Jána Horeckého. Zároveň bol spolupracovníkom tímu plánu obnovy.
15. mája 2023 bol vymenovaný za ministra školstva v úradníckej vláde Ľudovíta Ódora. Za priority považoval zaistenie stability a predvídateľnosť v školskom vzdelávacom systéme, otázky generačnej chudoby, segregovaných komunít a detí zo sociálne znevýhodneného prostredia, kurikulárnu reformu a súvisiace regionálne centrá podpory učiteľov.
Osobný život.
Je synom sociológa a diplomata Martina Bútoru a dcéry básnika Laca Novomeského Eleny Bútorovej-Novomeskej. Je ženatý a s manželkou vychovávajú 5 detí.

</doc>
<doc id="697165" url="https://sk.wikipedia.org/wiki?curid=697165" title="Homoľa (vrch v Spišsko-gemerskom krase)">
Homoľa (vrch v Spišsko-gemerskom krase)

Homoľa () je vrch v Spišsko-gemerskom krase, krajinnom celku Slovenského rudohoria. Leží nad Telgártom, približne severne od Revúcej.
Poloha.
Nachádza sa v strednej časti Spišsko-gemerského krasu, v geomorfologickom podcelku Muránska planina. Leží v Banskobystrickom kraji, v okrese Brezno a na katastrálnom území obce Telgárt. Najbližšími sídlami sú severne situovaný Telgárt, západne sa nachádza Šumiac a Červená Skala, juhozápadne Muránska Huta a juhovýchodne Rejdová. Vrch leží v ochrannom pásme Národného parku Muránska planina.
Opis.
Homoľa leží na severovýchodnom okraji Muránskej planiny. Východne sa nachádza Borovniak (), Buchvald (), Trsteník () a Veľký Radzim (), južne Priehybka (), Kyprov (), Stolica () a Čelo (), západne Magura (), Ploštiny (), Dlhý vrch (), Grúň () a Orlová () a severne Kráľova hoľa (), Kráľova skala (), Gregová () a Rakytovec (). Oblasť je súčasťou povodia rieky Hron, kde vodu z východnej časti odvádza potok Homoľa. Na vrchol nevedie značená turistická trasa. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné pozorovať najmä okolité vrchy Spišsko-gemerského krasu, Nízke Tatry a Stolické vrchy.
Prístup.
Na vrchol nevedie značená turistická trasa, preto prístup je možný lesnými cestami a chodníkmi z Telgártu.

</doc>
<doc id="697166" url="https://sk.wikipedia.org/wiki?curid=697166" title="Dean Kukan">
Dean Kukan

Dean Kukan (* 8. júl 1993, Volketswil) je švajčiarsky profesionálny hokejový obranca, ktorý je v súčasnosti hráčom klubu ZSC Lions v National League (NL). Má český pôvod.
Kariéra.
Kukan hral v roku 2006 na Quebec International Pee-Wee Hockey Tournament s mládežníckym tímom z Zürichu. Už ako 16-ročný debutoval za GCK v Národnej lige B (NLB) a o dva roky neskôr v švajčiarskej národnej lige A za tím ZSC Lions. Po dvoch sezónach odišiel Kukan do klubu Luleå HF, ktorý hral vo švédskej hokejovej lige (SHL).
Tu si vybudoval stabilnú pozíciu obrancu počas šiestich sezón, v roku 2015 s klubom vyhral Ligu majstrov. Následne využil klauzulu možnosti odchodu do NHL po sezóne 2014-15 a 1. júna 2015 podpísal dvojročný vstupný kontrakt s Columbus Blue Jackets.
V sezóne 2015/16 Kukan debutoval v NHL 26. marca 2016, bolo to v zápase proti Nashville Predators v Bridgestone Arene. Na konci sezóny bol preradený na farmu do AHL a v roku 2016 získal Calder Cup.
9. júna 2017 Blue Jackets opätovne podpísali s Kukanom dvojcestnú zmluvu na ďalší rok. V drese farmárskeho klubu Cleveland Monsters bol nominovaný do Zápasu hviezd AHL v roku 2018. 7. februára 2020 podpísal Kukan s Blue Jackets predĺženie zmluvy o dva roky.
Vo svojej siedmej sezóne v Severnej Amerike v 2021–22 dosiahol v 41 zápasoch s Blue Jackets 3 góly a 11 bodov, čo bolo jeho kariérne maximum v NHL. 1. júna 2022 ako voľný hráč sa následne rozhodol vrátiť do rodného Švajčiarska a znovu sa pripojil k materskému klubu ZSC Lions na základe päťročnej zmluvy do roku 2027.
Reprezentácia.
Kukan svoju rodnú krajinu reprezentoval na juniorskej úrovni na majstrovstvách sveta juniorov do 18 rokov v rokoch 2010 a 2011 a na majstrovstvách sveta juniorov do 20 rokov v rokoch 2012 a 2013. V rokoch 2010 a 2012 hral na World Junior A Challenges.
Za seniorskú reprezentáciu hral Kukan na MS 2014, 2015, 2017, 2018, 2022 a 2023. Na MS 2018 získal Kukan striebornú medailu.

</doc>
<doc id="697170" url="https://sk.wikipedia.org/wiki?curid=697170" title="Alexandr Dmitrijevič Ogorodnik">
Alexandr Dmitrijevič Ogorodnik

Alexandr Dmitrijevič Ogorodnik (, * 11. november 1939, Sevastopoľ, Sovietsky zväz† 22. jún 1977, Moskva, Sovietsky zväz) bol sovietsky diplomat a špión CIA, známy pod krycími menami Trigon alebo tiež Trianon. Počas pôsobenia na Ministerstve zahraničných vecí kopíroval dokumenty pre Američanov a jeho špionážnu činnosť odhalil československý prekladateľ Karel Köcher. Počas zatýkania spáchal samovraždu prehltnutím kyanidovej pilulky ukrytej v plniacom pere.
Pracovná kariéra.
Zahraničná misia.
Ogorodnik zaujal oddelenie kontrarozviedky KGB počas vykonávania povinnej vojenskej služby na začiatku päťdesiatych rokov. Neskôr vstúpil do komunistickej strany a v roku 1967 promoval na MGIMO.
V prvej polovici sedemdesiatych rokov získal pracovnú pozíciu na sovietskom veľvyslanectve v Bogote v Kolumbii. Počas pobytu v Južnej Amerike začal milenecký pomer s pracovníčkou miestnej univerzity Pilar Suarézovou (podľa niektorých zdrojov bola americká agentka). V tom období ho kontaktovala americká spravodajská služba CIA, ktorá milostnú aféru dokumentovala. Pre obavy, že by zverejnenie škandalóznych videí pošramotilo sľubne rozbehnutú kariéru, Ogorodnik súhlasil s ponukou stať sa dvojitým agentom CIA.
Ogorodnik sa okamžite zaradil medzi medzi najdôležitejšie americké zdroje vnútri sovietskych orgánov. Ešte počas pobytu v Kolumbii dokázal pre Američanov získať kópiu prísne tajného dokumentu o sovietsko-čínskych vzťahoch. Materiály pozbierané Ogorodnikom označil Henry Kissinger za jedny z najcennejších spravodajských informácii, ktoré kedy čítal.
Práca na ministerstve.
Na jeseň 1974 sa vrátil do Moskvy, hoci zvažoval aj emigráciu z dôvodu nadmerného tlaku, ktorý naňho doliehal. Ogorodnik dostal pracovné miesto na Ministerstve zahraničných vecí. V tom období sa kontakt medzi Trigonom a CIA spretrhal, Američanom trvalo vyše roka, kým spojenie obnovili. Ogorodnik následne pokračoval činnosť vynášania dokumentov, no kvôli stresu z možného prevalenia mu začali vypadávať zuby a vlasy zredli. Z tohto dôvodu si vyžiadal od svojich amerických nadriadených pilulku naplnenú kyanidom, ktorú by v prípade potreby ľahko prehltol. Agenti CIA sa rozhodli jeho želaniu vyhovieť a Ogorodnika vybavili špeciálne upraveným plniacim perom, ktoré skrývalo ampulku s jedom vo vrchnáku.
Od roku 1976 ho KGB podozrievala z možnej vlastizrady. Na základe uniknutých informácii z veľvyslanectva v Bogote jeden z jeho bývalých kolegov dokladoval, že niektorý z pracovníkov ambasády musel prebehnúť na americkú stranu, hoci nedisponoval bližšími podrobnosťami, kto by mohol byť potencionálny zradca. Definitívny dôkaz o Ogorodnikovej podvratnej činnosti poskytol agent ŠtB Karel Köcher, ktorý ako úplne prvý špión v histórii úspešne infiltroval CIA. Ako prekladateľ pre americkú spravodajskú službu mal byť prítomný pri naverbovaní Ogorodnika v Kolumbii. Skrze Prahu informoval Moskvu o Ogorodnikovej zaangažovanosti so CIA.
Agenti KGB následne vykonali domovú prehliadku a u Ogorodnika našli niekoľko mŕtvych schránok usvedčujúcich bývalého diplomata z kontaktu s Američanmi. V júni 1977 zatkli Ogorodnika v jeho byte na Krasnopresnenskom nábreží v Moskve. Sovieti následne zadržali aj Marthu Petersonovú, ktorá sprostredkúvala kontakt medzi Trigonom a centrálou CIA. Americká agentka, neznalá o zatknutí Ogorodnika, naňho čakala na Krasnolužskom moste.
Smrť.
Po vstupe agentov KGB do jeho bytu Ogorodnik prejavil ochotu sa k vlastizrade priznať písomne, ale iba pod podmienkou, že list spíše vlastným perom. Pracovníci KGB mu vyhoveli. Aleksandr Ogorodnik sa zahryzol do vrchnáku a padol k zemi mŕtvy. V kuloároch CIA sa hovorí, že umrel skôr, než sa zvalil na podlahu. Pochovaný je na Chovanskom cintoríne v Moskve.
Ogorodnik sa nikdy nedozvedel, že s Pilar Suarézovou mal dcéru.

</doc>
<doc id="697171" url="https://sk.wikipedia.org/wiki?curid=697171" title="Veľká bazilika (Plovdiv)">
Veľká bazilika (Plovdiv)

Veľká bazilika () je ranokresťanský chrám zo 4. storočia nachádzajúci sa v centrálnej časti mesta oblasti Plovdiv v plovdivskej oblasti v južnom Bulharsku. Kultúrna pamiatka národného významu. Je najväčšou ranokresťanskou stavbou na území Bulharska a jednou z najväčších na území Balkánskeho polostrova. Budova je zapísaná v indikatívnom zozname UNESCO a je kandidátom na zapísanie do zoznamu svetového dedičstva UNESCO.
Podľa mienky niektorých odborníkov bola Filipopolská biskupská bazilika zasvätená svätému apoštolovi Pavlovi.
Iné názvy.
Chrám je známy aj ako Biskupská bazilika (), Biskupská bazilika Filipopolu (), Biskupská bazilika vo Filipopole (), Biskupská bazilika antického Filipopolu (), Filipopolská biskupská bazilika () prípadne len Bazilika ().
Lokalita.
Chrám sa nachádza v centrálnej časti mesta Plovdiv v bezprostrednej blízkosti rímskokatolíckej Katedrály svätého Ľudovíta. Budova sa nachádzala východne od komplexu filipopolského fóra.
Dejiny.
Filipopolská biskupská bazilika bola postavená v 4. storočí, pravdepodobne v jeho druhej polovici. Pri vykopávkach boli objavené mince z obdobia vlády cisára Licinia, ktorý vládol v rokoch 308324. Na základe tejto skutočnosti sa predpokladá, že išlo o jeden z prvých kresťanských chrámov vôbec, postavených na území Rímskej ríše po legalizácii kresťanstva v roku 313. Bola imperátorskou bazilikou v období od konca panovania Konštantína Veľkého, ktorí prijal za svoje dogmy ariánskeho učenia, pričom miestny biskup v tom čase bol taktiež priaznivcom arianizmu. Dokončená bola počas panovania Konštantína II., taktiež prívrženca arianizmu. V roku [[343 bol vo Filipopolskej biskupskej bazilike ustanovený tzv. Filipopolský kontrazbor ariáncov ako protiklad Serdického kresťanského zboru, ktorý dogmy arianizmu neuznával a kresťanské duchovenstvo Filipopolu sa z tohto dôvodu dostávalo so serdickým do sporov, keďže často nesúhlasilo s rozhodnutiami, ktoré boli zborom v Serdike vydané. Filipopolis bol centrom sporov medzi týmito dvoma kresťanskými vetvami aj počas panovania cisára [[Valentinián I.|Valentiniána I.]] a ukončené boli až počas vlády cisára [[Theodosius I. (Byzantská ríša)|Theodosia I.]] 
V druhej polovici [[5. storočie|5. storočia]] prešla budova prestavbami, ktoré sa označujú za druhú etapu výstavby. 
Budova existovala do [[6. storočie|6. storočia]], kedy bola zničená, buď v dôsledku nájazdu [[Slovania|Slovanov]] v roku [[575]], alebo v dosledku niektorého zo zemetrasení.
V priebehu [[10. storočie|10.]][[12. storočie|12. storočia]] na mieste existovala kresťanská nekropola s s cintorínskym kostolom zdobeným freskami. Nad časťou bývalej nekropoly sa v súčasnosti nachádza plovdivská rímskokatolícka [[Katedrála svätého Ľudovíta (Plovdiv)|katedrála svätého Ľudovíta]]. 
Novodobé dejiny.
Budova bola objavená v priebehu [[80. roky 20. storočia|80. rokov 20. storočia]]. Výskum prebiehal v rokoch [[1983]][[2019]], pričom hlavné etapy výskumu prebehli v rokoch [[1983]][[1986]] a [[2002]][[2003]]. V roku [[1995]] bol stavbe pridelený štatút kultúrnej pamiatky národného významu.
[[Súbor:Bazilika golyama2.jpg|thumb|left|filipopolská biskupská bazilika počas reštauračných prác v roku 2015]]
V rokoch [[2014]][[2021]] sa uskutočnil reštaurátorský zásah, ktorého výsledkom nad bazilikou bola postavená moderná ochranná budova. Celková cena reštaurátorských prác dosiahla hodnoty viac ako 16 miliónov [[Bulharský lev|bulharských levov]], pričom polovicu sumy predstavovala dotácia fondu "Amerika za Bălgarija" a druhá polovica bola financovaná z rozpočtu mesta Plovdiv.
Charakteristika.
Budova bola postavená ako [[Loď (architektúra)|trojloďová]] [[bazilika]] s predsieňou a polkruhovou [[Apsida (architektúra)|apsidou]] a átriom. Stála v priestrannom dvore, ktorý bol ohradený [[Portikus|portikmi]]. Bazilika bola postavená s lámaných kameňov. Ako spojivo bola použitá malta, ktorá bola zároveň použitá aj na omietnutie ako exteriéru, tak aj interiéru budovy. V priestoroch centrálnej lode sa nachádzalo presbytérium zdobené [[mramor]]om. Presbytérium bolo s rozmermi 11,20 x 10,60 metra a bolo vyzdvihnuté do výšky 0,30 metra nad úroveň podlahy chrámu. V ose centrálnej chrámovej lode v priestore pred [[Presbytérium (priestor v kostole)|presbytériom]] sa nachádzal [[ambón]] s pôdorysom v tvare kríža zhotovený z mramoru.
Bočné lode boli od centrálnej lode oddelené stĺporadím. [[Stylobat]], ktorý oddeľoval centrálnu loď od južnej bol tvorený veľkými mramorovými kvádrami. Na chrámových stylobatoch bolo postavených štrnásť stĺpov, pričom tieto sa striedali v poradí, kde vždy po jednom murovanom stĺpe nasledovali dva mramorové s priemerom 0,60 metra. Oltárna časť bola obložená mramorom a od naosu bola oddelená mramorovou priehradou. [[Átrium]] ohradené [[Kolonáda|kolonádou]] sa nachádzalo pred západnou fasádou budovy. Podlaha átria bola vystlaná kamennými doskami. Pri severnej a južnej strane átria sa nachádzali miestnosti a v centrálnej časti sa nachádzala veľká kamenná [[fontána]] štvorcového pôdorysu.
Dĺžka komplexu aj s átriom dosahovala 86,7 metra a šírka 38,5 metra, pričom samotný naos budovy bol dlhý 56,7 metra. Centrálna loď bola široká 21,50 metrov, bočné lode dosahovali šírky 8 metrov. Apsida bola s dĺžkou 1,90 metra.
[[Interiér]] chrámu zdobili stĺpy s hlavicami s kresťanskými symbolmi, [[Freska|fresky]] a honosné mozaikové podlahy. 
Bazilika bola postavená na ruinách monumentálnej antickej budovy z [[1. storočie|1. storočia]], ktorá sa nachádzala v blízkosti [[Decumanus|decumanus maximus]] č. 9, pričom pôvodná budova bola s najväčšou pravdepodobnosťou pohanský chrám, čo je však len hypotéza a skutočný účel pôvodnej budovy nie je dodnes s istotou známy. 
Budova bola koridorom napojená na cestu, dláždenú kamennými doskami, ktorá viedla k bohatému [[Eirene (Plovdiv)|obytnému domu Eirene]].
Mozaiky.
[[Súbor:GreatBasilica-Plovdiv001.jpg|thumb|left|pohľad na jednu z mozaík v bazilike]]
[[Mozaika|Mozaiky]] boli zhotovené technikou "opus tessellatum". V rámci tejto techniky sú do maltového podkladu vkladané drobné kamienky rôznych farieb. Na mozaiky biskupskej baziliky boli použité kamienky bielej, čiernej, žltej, okrovej, červenej, niekoľkých odtieňov modrej a zelenej farby. Niektoré z nich, napríklad zelené, sú polodrahokamy ťažené z pohoria [[Rodopy]]. Samotné mozaiky boli pokladané v troch etapách a dvoch vrstvách. Sú najzachovalejšou časťou stavby. Celková plocha mozaík dosahovala viac ako 2000 m². 
Mozaiky z prvej etapy výstavby baziliky (4. storočie) sú geometrické. Samotné mozaiky boli pokladané v troch etapách a dvoch vrstvách. Prvú etapu pokladania mozaík predstavujú tie z centrálnej lode, sú monochromatické a zobrazujú geometrické motívy a rozety. Druhú etapu predstavujú mozaiky severnej a južnej lode, pričom tieto už sú mnohofarebné a tvarovo zložitejšie. Ich zložité ornamenty vytvárajú optickú ilúziu trojrozmernosti. Ide predovšetkým o rozety prepletené girlandami, kríže a kruhy vyplnené rôznymi farbami. Mozaiky z tretej etapy boli vytvorené v 5. storočí. Spájajú geometrické ornamenty s charakteristickou črtou filipopolskej biskupskej baziliky, teda zobrazením vtákov. Len na centrálnom paneli v centrálnej lodi je viac ako sto zobrazení vtákov rôznych druhov. Celkovo je v rámci baziliky na mozaikách zobrazených až 70 rôznych druhov vtákov. V centrálnom paneli dvoch bočných lodí je taktiež zobrazená scéna „Fontána života“kresťanský symbol, charakteristický pre ranokresťanské chrámy na území dnešnej Palestíny a Sýrie, často zobrazovaný predovšetkým v období 5. a [[6. storočie|6. storočia]]. Tieto mozaiky predstavovali druhú podlahovú vrstvu a boli položené na mozaikách z prvej etapy a druhej etapy.
Mozaiky z prvej vrstvy sú exponované na pôvodnom mieste, mozaiky z druhej vrstvy sa nachádzajú na druhom poschodí modernej budovy postavenej nad pôvodnou bazilikou.
Vo všeobecnosti sa dá povedať, že mozaiky filipopolskej biskupskej baziliky sú zhotovené v štýle, ktorý je charakteristický pre mozaiky, ktoré sa zhotovovali na území [[Blízky východ|Blízkeho východu]] v priebehu druhej polovice [[5. storočie|5. storočia]].
Štatút a dôvod pamiatkovej ochrany.
Kategória: kultúrna pamiatka národného významu
Dátum zapísania do zoznamu kultúrnych pamiatok: 1995
Dôvod ochrany: archeologická hodnota stavby
Iné projekty.
[[Kategória:Ranokresťanské kostoly v Bulharsku]]
[[Kategória:Stavby v Plovdive]]
[[Kategória:Kultúrne pamiatky v Bulharsku]]
[[Kategória:Architektúra v 4. storočí]]
[[Kategória:Archeologické lokality v Bulharsku]]
[[Kategória:Stavby v starovekom Ríme]]
[[Kategória:Byzantská architektúra v Plovdive]]
[[Kategória:Philippopolis (Trácia)]]
[[Kategória:Múzeá v Bulharsku]]

</doc>
<doc id="697175" url="https://sk.wikipedia.org/wiki?curid=697175" title="Inteligentný termostat">
Inteligentný termostat

Inteligentné termostaty sú wi-fi termostaty, ktoré možno použiť s domácou automatizáciou a sú zodpovedné za ovládanie vykurovania, vetrania a klimatizácie domácnosti. Vykonávajú podobné funkcie ako programovateľný termostat, pretože umožňujú používateľovi ovládať teplotu svojho domova počas dňa pomocou plánu, ale obsahujú aj ďalšie funkcie, ako sú senzory a Wi-Fi pripojenie, ktoré vylepšujú možnosti nastavenia programovateľných termostatov.
Rovnako ako ostatné Wi-Fi termostaty sú pripojené k internetu cez Wi-Fi sieť. Umožňujú používateľom upravovať nastavenia vykurovania z iných zariadení pripojených na internet, ako je napríklad laptop alebo smartfóny. To umožňuje používateľom ovládať termostat na diaľku. Toto jednoduché používanie je nevyhnutné na zabezpečenie úspor energie: štúdie ukázali, že domácnosti s programovateľnými termostatmi majú v skutočnosti vyššiu spotrebu energie ako tie s jednoduchými termostatmi, pretože ich obyvatelia nesprávne naprogramujú alebo úplne vyradia z prevádzky.
Inteligentné termostaty tiež zaznamenávajú vnútorné/vonkajšie teploty, čas, kedy je systém HVAC v prevádzke, a môžu upozorniť používateľa, ak je potrebné vymeniť vzduchový filter systému. Tieto informácie sa zvyčajne zobrazia neskôr na zariadení pripojenom na internet, ako je napríklad smartfón.

</doc>
<doc id="697178" url="https://sk.wikipedia.org/wiki?curid=697178" title="Pôtorská pahorkatina">
Pôtorská pahorkatina

Pôtorská pahorkatina je geomorfologická časť Ipeľskej kotliny, podcelku Juhoslovenskej kotliny. Zaberá územie v okolí rieky Ipeľ a jej prítokov v okrese Veľký Krtíš. 
Polohopis.
Územie zaberá juhozápadnú časť Juhoslovenskej kotliny, presnejšie východnú časť Ipeľskej kotliny. Na východe susedí Jelšovská pahorkatina (časť Lučenskej kotliny), na severe pohorie Ostrôžky a Modrokamenské úboče (podcelok Krupinskej planiny) a na západe Čebovská pahorkatina a Hontianske terasy. Územie odvodňuje rieka Ipeľ a jeho prítoky Krtíš na západe, Stracinský potok a Stará rieka v strednej a Tisovník vo východnej časti.
Pôtorská pahorkatina leží v Banskobystrickom kraji, na území okresu Veľký Krtíš. Z významných sídiel sa tu na západe nachádza Veľký Krtíš, na juhu Bušince a v strednej časti Pôtor a Dolná Strehová. Od západu na východ vedie stredom pahorkatiny cesta I/75 z Veľkého Krtíša do Lučenca, severo-južným smerom vedie západným okrajom cesta II/527 od Senohradu cez Veľký Krtíš do Balážskych Ďarmôt, strednou a juhovýchodnou časťou prechádza cesta II/585 z Pôtora cez Dolnú Strehovú na Lučenec a z Dolnej Strehovej vedie údolím riečky Tisovník na sever cesta II/591. Strednou časťou je vedená aj železničná trať Lučenec – Veľký Krtíš, ktorá je však bez osobnej prepravy a časť jej úseku vedie maďarským územím.
Chránené územia.
V južnej časti pahorkatiny sa nachádzajú prírodné rezervácie Seleštianska stráň, Kiarovský močiar, Hradište a Dedinská hora.
Turizmus.
Mierne zvlnená krajina ponúka možnosti na nenáročnú turistiku. Zaujímavé sú južné oblasti, no tiež okolie mesta Veľký Krtíš či Aquatermal pri Dolnej Strehovej. Značené turistické trasy sú len v okolí Modrého Kameňa.

</doc>
<doc id="697181" url="https://sk.wikipedia.org/wiki?curid=697181" title="Hégias z Atén">
Hégias z Atén

Hégias alebo Hégésias () bol grécky sochár v 5. storočí pred Kr.
Hégias, aténsky sochár z 1. štvrtiny 5. stor. pred Kr., bol podľa Pausania súčasníkom sochárov Onata a Agelada. Plínius uvádza, že bol činný v období 83. olympiády (448 – 444 pred Kr.), a to v období keď pôsobili Feidias, Alkamenes, Kritios a Nésiótes. Plíniov omyl je evidentný v tom, že Hégias, Kritios a Nésiótes na jednej strane a Feidias a Alkamenes na strane druhej, tvoria dve skupiny umelcov, ktoré sú z chronologického a umeleckého hľadiska celkom odlišné.
V antike sa za učiteľa Feidia považoval Hégias a inokedy známejší Ageladas z Argosu. Podľa mnohých znalcov jeho učiteľom bol pravdepodobnejšie Hégias. Feidias zrejme odpracoval svoje učňovské roky v Aténach koncom 70. rokov 5. stor. pred Kr., možno na prácach, ktoré si objednal Kimón. Plínius uvádza Hégia medzi sochármi tvoriacimi z bronzu, ale je možné, že pracoval aj s mramorom, ako napr. Anténor. Feidias sa teda mohol od neho naučiť obe tieto sochárske techniky.
Nezachovali sa od neho žiadne sochárske diela. Na Akropole v Aténach sa ale našli dva podstavce so signatúrami "Ἑγίας εποίεσεν" (Hégias zhotovil), ktoré boli pôvodne základňami bronzových sôch. Znalci oba nápisy na podstavcoch podľa typu písma datujú do obdobia tesne pred rokom 480 pred Kr. Plínius uvádza, že Hégias bol autorom sôch bohyne Atény a Pyrrha (syna Achilla, tiež známeho ako Neoptolemos ) a rovnako chválené boli jeho sochy chlapcov na dostihových koňoch, nazývaných
"kelétizontes" (akrobatickí džokeji), a tiež jeho Castor a Pollux, ktorí v období rímskeho cisárstva stáli pred chrámom Jupitera "Hromovládcu" v Ríme, od Hégésia, (Hégias alebo Hégésias, mená, ktoré Plínius uviedol oddelene, sa zvyčajne považujú za mená toho istého umelca) ako to ďalej uviedol Plínius, bola socha Hérakla v rímskej kolónii Parium (v Malej Ázii).
Lukianos zaznamenal, že sochy Hégésia, Kritia a Nésióta, boli zhotovené v archaickom štýle (neskoroarchaickom), že boli ešte obmedzené vo výraze, drsnejšie, v strnulej póze, hoci precízne vypracované (z dôvodu konzervatizmu sa začiatkom 5. stor. pred Kr. ešte sčasti zachoval tradičný archaický štýl). Quintilianus uvádza, že jeho diela pripomínali etruské sochy.

</doc>
<doc id="697183" url="https://sk.wikipedia.org/wiki?curid=697183" title="Brutálna zostava">
Brutálna zostava

Brutálna zostava je názov tretieho štúdiového albumu slovenskej skupiny Para. V roku 2004 tento album vydalo hudobné vydavateľstvo Universal Music.

</doc>
<doc id="697185" url="https://sk.wikipedia.org/wiki?curid=697185" title="Hearts of Iron IV">
Hearts of Iron IV

Hearts of Iron IV, známa aj ako HOI4, je veľká strategická vojnová počítačová hra, vyvinutá Paradox Development Studio a vydaná spoločnosťou Paradox Interactive. Celosvetovo bola hra vydaná 6. júna 2016 a predstavuje pokračovanie hry Hearts of Iron III z roku 2009, pričom je štvrtým hlavným dielom série Hearts of Iron. Hearts of Iron IV je strategická vojnová hra, ktorá sa zameriava na udalosti druhej svetovej vojny. Hráč má možnosť prevziať kontrolu nad akýmkoľvek národom na svete v roku 1936 alebo 1939 a viesť ho k víťazstvu alebo porážke proti iným krajinám.
Do mája 2018 sa po celom svete predalo celkovo jeden a pol milióna kópií tejto hry.
Opis.
"Hearts of Iron IV" je veľká strategická vojnová hra, ktorá sa primárne točí okolo druhej svetovej vojny. Hráč môže hrať za ktorýkoľvek národ na svete v roku 1936 alebo 1939 v hre pre jedného hráča alebo v hre pre viacerých hráčov, hoci hra nie je navrhnutá tak, aby presahovala rok 1948. Armáda národa je rozdelená medzi námorné sily, vzdušné sily a pozemné sily. Pozemné sily môže hráč trénovať, upravovať a veliť divíziám pozostávajúcim z rôznych typov pechoty, tankov a iných jednotiek. Tieto divízie vyžadujú vybavenie a mužov, aby mohli správne bojovať. Námorníctvo a letectvo tiež vyžadujú mužov a vybavenie, vrátane vojnových lodí a bojových lietadiel, ktoré sa používajú v boji. Vybavenie vyrábajú vojenské továrne, zatiaľ čo lode stavajú prístavy. Tieto vojenské továrne a prístavy zasa stavajú civilné továrne, ktoré stavajú aj rôzne iné budovy, vyrábajú spotrebný tovar pre civilné obyvateľstvo a dohliadajú na obchod s inými národmi. Väčšina krajín je spočiatku nútená venovať značný počet svojich civilných tovární na výrobu spotrebného tovaru, ale ako sa národ čoraz viac mobilizuje, viac tovární sa uvoľní na iné účely. Mobilizácia je reprezentovaná ako „politika“, ktorú môže hráč upraviť s náležitým množstvom politickej moci, abstraktný „zdroj“, ktorý sa používa aj na menovanie nových ministrov a zmenu iných aspektov národnej vlády. Okrem mobilizácie existujú aj iné politiky, vrátane postoja národa k brannej povinnosti a obchodu.
Krajina v "Hearts of Iron IV" je rozdelená na malé oblasti známe ako provincie, ktoré sú zoskupené do štátov. Každý štát má určité množstvo stavebných slotov, výrobných slotov a 5 infraštruktúrnych slotov. Veľké moria a oceány (pre vojnové lode) a obloha (pre bojové lietadlá) sú podobne rozdelené do rôznych oblastí. Každá z týchto provincií má pridelený typ terénu, ktorý určuje, ako dobre budú rôzne typy jednotiek fungovať v boji. Divízie sú umiestnené v provinciách a môžu útočiť na nepriateľské jednotky v susedných provinciách. To, ako sa divíziám darí v boji, závisí od rôznych faktorov, ako je kvalita ich vybavenia, počasie, typ terénu, zručnosť a vlastnosti generála veliaceho divíziám, vzdušný boj v regióne a morálka oboch strán. Technológie môžu byť skúmané na zlepšenie vybavenia. Vojenské doktríny je možné vylepšovať okrem iného pomocou armádnych XP, čo často znamená, že technologicky vyspelejší národ bude mať v boji náskok. Ak divízia (alebo skupina divízií) úspešne premôže nepriateľskú provinciu, môže ju obsadiť. Niektoré provincie môžu mať víťazné body, ktoré môžu posunúť národ bližšie ku kapitulácii, ak je obsadený. Obsadenie kľúčových provincií v rámci štátu umožňuje okupačnej veľmoci prístup k nepriateľským továrňam a prírodným zdrojom v tomto štáte. Odpor voči okupácii v rámci štátu môže brániť okupačnej moci v kontrole nad ním. Neskôr v hre môžu štáty vyvinúť jadrové bomby, ak majú správnu technológiu, ktorú možno použiť na devastáciu nepriateľských provincií a štátov.
Popularita.
"Hearts of Iron IV" malo výrazný komerčný úspech. Do dvoch týždňov od uvedenia na trh sa z neho predalo viac ako 200 000 kusov, čo z neho v tom čase urobilo najrýchlejšie predávaný historicky tematicky zameraný titul Paradox pred "Crusader Kings II" a "Europa Universalis IV" . Predaj hry prekročil 500 000 kusov vo februári 2017 a 1 milión kusov v máji 2018. Bola to prvá hra "Hearts of Iron," ktorá dosiahla miliónovú hranicu, a tretí titul od Paradox po Crusader Kings II a Europa Universalis IV, ktorému sa to podarilo. Podľa agregátora recenzií Metacritic hra získala od kritikov „vo všeobecnosti priaznivé recenzie“. 

</doc>
<doc id="697196" url="https://sk.wikipedia.org/wiki?curid=697196" title="Alexej Ivanovič Rykov">
Alexej Ivanovič Rykov

Alexej Ivanovič Rykov (; * 25. február 1881, Saratov, Ruská ríša, dnes Rusko – † 15. marec 1938, Moskva, Sovietsky zväz, dnes Rusko) bol sovietsky boľševický revolucionár, sovietsky politik a štátnik, ktorý sa najviac preslávil ako premiér Ruska a premiér Sovietskeho zväzu v rokoch 1924 – 1929, resp. 1924 – 1930.
Život.
Raná kariéria.
Rykov vstúpil do Ruskej sociálnodemokratickej robotníckej strany v roku 1898 a po jej rozdelení na boľševickú a menševickú frakciu v roku 1903 sa pridal k boľševikom, ktorých viedol Vladimir Lenin. Aktívne sa zúčastnil na ruskej revolúcii v roku 1905.
Októbrová revolúcia a občianska vojna.
Niekoľko mesiacov pred Októbrovou revolúciou v roku 1917 sa stal členom petrohradského a moskovského sovietu a v júli až auguste toho istého roku bol počas VI. zjazdu boľševickej strany zvolený do ústredného výboru boľševickej strany. Rykov, umiernený politik, sa často dostával do politického konfliktu s Leninom a radikálnejšími boľševikmi, ale ukázal sa ako vplyvný, keď Októbrová revolúcia definitívne zvrhla ruskú dočasnú vládu, a ako taký zastával mnohé funkcie v novej vláde, počnúc októbrom a novembrom (podľa juliánskeho kalendára) ako ľudový komisár pre vnútorné záležitosti na prvom zozname Rady ľudových komisárov (Sovnarkom), ktorej predsedal Lenin.
Počas ruskej občianskej vojny (1918 – 1923) Rykov dohliadal na realizáciu hospodárskej politiky „vojnového komunizmu" a pomáhal dohliadať na distribúciu potravín pre Červenú armádu a Červené námorníctvo.
Po tom, ako Lenina v marci 1923 postihla tretia mŕtvica, bol Rykov spolu s Levom Kamenevom zvolený Sovietskym snemom za Leninovho zástupcu. Kým Rykov aj Kamenev boli Leninovými zástupcami, Kamenev bol úradujúcim premiérom Sovietskeho zväzu.
Lenin v januári 1924 zomrel na štvrtú mŕtvicu a vo februári bol Rykov zvolený Radou ľudových komisárov za premiéra Ruskej sovietskej federatívnej socialistickej republiky aj Sovietskeho zväzu, ktorým bol do mája 1929, resp. do decembra 1930, keď bol odvolaný politbytom.
Vzostup Stalina a pád (1927 – 1938).
Rykovov zo svojho postu predsedu vlády uskutočnil drastické zmeny v mocenskej štruktúre Sovietskeho zväzu. V rokoch 1924 až 1930 si úloha komunistickej strany, neformálne vedenej Stalinom, ktorý ako generálny tajomník kontroloval členstvo v strane, čoraz viac uzurpovala právomoci legitímnych vládnych štruktúr. Hoci sa nedá uviesť presný dátum nástupu Stalina k moci, zjednotená opozícia, ktorú tvorili Kamenev, Zinoviev a Trockij, bola porazená a jej stúpenci boli do decembra 1927 vylúčení zo strany.
Po porážke Zjednotenej opozície Stalin prijal radikálnejšiu politiku a dostal sa do konfliktu s umierneným krídlom strany. Tieto dve frakcie manévrovali v zákulisí počas celého roka 1928. Vo februári až apríli 1929 konflikt vyvrcholil a umiernení, označení ako Pravá opozícia alebo „pravičiari", boli porazení a v novembri 1929 nútení „priznať svoje chyby". Rykov 18. mája 1929 stratil funkciu premiéra Ruskej SFSR v prospech Sergeja Syrcova, ale udržal si svoje ďalšie dva posty. Po priznaní ďalšej série „chýb" ho 19. decembra 1930 nahradil Vjačeslav Molotov na poste sovietskeho premiéra aj predsedu Rady práce a obrany. O dva dni neskôr bol Rykov vylúčený z politbyra a stratil všetky šance na politický postup.
Dňa 30. mája 1931 bol Rykov vymenovaný za ľudového komisára pôšt a telegrafov, pričom túto funkciu zastával aj po reorganizácii komisariátu na Ľudový komisariát spojov ZSSR v januári 1932. Dňa 10. februára 1934 bol degradovaný na kandidáta (bez hlasovacieho práva) na člena ústredného výboru strany. Dňa 26. septembra 1936, v dôsledku obvinení vznesených na prvom moskovskom procese proti Kamenevovi a Zinovjevovi a Tomského samovraždy, Rykov stratil funkciu ľudového komisára spojov, ale zachoval si členstvo v ústrednom výbore.
Súdny proces a smrť.
V očakávaní najhoršieho sa Rykov takmer rozhodol nasledovať príklad svojho blízkeho priateľa Michaila Tomského a predísť zatknutiu spáchaním samovraždy, ale jeho rodina ho presvedčila, aby to nerobil. Keď sa začiatkom roka 1937 zintenzívnil Stalinov veľký teror, Rykova a Bucharina vylúčili z komunistickej strany a zatkli na februárovom až marcovom zasadnutí ústredného výboru. Dňa 13. marca 1938 na procese s dvadsaťjednotkou boli Rykov, Bucharin, Nikolaj Krestinskij, Christian Rakovskij, Genrich Jagoda a šestnásť ďalších sovietskych funkcionárov uznaní vinnými z vlastizrady (že sa sprisahali s Trockým proti Stalinovi) a sovietskou vojenskou radou odsúdení na trest smrti. Rykov napísal sovietskej vojenskej rade list so žiadosťou o milosť, ale nepodarilo sa mu dosiahnuť, aby rozsudok zrušili. 15. marca 1938 ho s väčšinou odsúdených popravili.
Rodina.
Rykovova manželka Nina Semjonovová bola zatknutá v roku 1937. Jevgenija Ginzburgová, ktorá bola tiež zatknutá v roku 1937, zaznamenala, že k nej vo väznici Butyrka pristúpila „asi 55-ročná žena s výrazom akútneho utrpenia na tvári" a pýtala sa: „Už ich súdili? Zastrelili ich, či nie?" Ginzburgová sa dozvedela, že ide o Rykovovu manželku, ktorá márne čakala správy o svojom manželovi. 4. marca 1938 bola Nina Rykovová zastrelená.
Ich dcéra Natália, narodená v roku 1916, pracovala pre NKVD ako učiteľka až do otcovho zatknutia, keď ju poslali do administratívneho vyhnanstva v Tomsku, kde ju 1. marca 1938 zatkli a odsúdili na osem rokov v gulagu za „protisovietsku agitáciu". Po odpykaní trestu v roku 1946 bola odsúdená na päť rokov vyhnanstva vo východnom Kazachstane, ale ešte pred jeho uplynutím bola opäť zatknutá a vyhostená do Jenisejskej oblasti v Krasnojarsku. Vo vyhnanstve podstúpila dve operácie rakoviny, nemohla pracovať a bola úplne odkázaná na svojho manžela Waltera Perliho (1907 – 1961), bývalého dôstojníka estónskej armády, zatknutého počas sovietskej okupácie Estónska v roku 1940, za ktorého sa v júni 1949 v exile vydala. Perli, ktorý pracoval ako účtovník, finančne podporoval aj staršiu sestru Niny Rykovej, Jelenu Tolmačevovú, až kým ho neprijali do nemocnice s tuberkulózou. Prepustili ju v septembri 1954, po 16 rokoch väzenia a exilu.
Rehabilitácia.
V roku 1988 sovietska vláda zrušila jeho rozsudok a počas perestrojky ho rehabilitovala.

</doc>
<doc id="697205" url="https://sk.wikipedia.org/wiki?curid=697205" title="Michal Horváth (ekonóm)">
Michal Horváth (ekonóm)

Michal Horváth (* 1979, Dunajská Streda) je slovenský ekonóm a vysokoškolský pedagóg maďarského pôvodu, odborník na monetárnu a fiškálnu politiku, od roku 2020 hlavný ekonóm Národnej banky Slovenska a od mája do októbra 2023 minister financií SR v úradníckej vláde Ľudovíta Ódora.
Životopis.
Štúdium a akademické pôsobenie.
V rokoch 19972002 absolvoval magisterské štúdium manažmentu na Fakulte managementu Univerzity Komenského v Bratislave.
V roku 2003 získal druhý magisterský titul (M.Sc.) v odbore ekonómia verejného sektora na University of York v Anglicku (diplomová práca: "Ready or Not? An Assessment of the EMU Accession Ambitions of the CEECs" – "„Pripravení alebo nie? Vyhodnotenie úsilia krajín strednej a východnej Európy o členstvo v Európskej hospodárskej a menovej únii“").
V rokoch 20042007 absolvoval doktorandské štúdium v odbore ekonómia na University of St Andrews v Škótsku (dizertačná práca: "Optimal Monetary and Fiscal Policy in Economies with Multiple Distortions" – "„Optimálna menová a fiškálna politika v ekonomikách s nedokonalými trhmi“").
V rokoch 20092014 bol výskumným pracovníkom na University of Oxford a v rokoch 20142019 pôsobil ako vysokoškolský pedagóg v odbore ekonómia na University of York v Anglicku.
Publikoval v renomovaných medzinárodných akademických časopisoch.
Profesné pôsobenie.
V rokoch 20002002 pôsobil ako asistent oddelenia výskumu v ING Bank v Bratislave.
V rokoch 20032004 bol poradcom štátneho tajomníka a riaditeľom Inštitútu sociálnej politiky na Ministerstve práce, sociálnych vecí a rodiny SR. V rokoch 20072011 bol poradcom ministra financií SR a počas pôsobenia na ministerstve zastupoval Slovensko na rokovaniach o vstupe do eurozóny.
V rokoch 20122013 pôsobil ako senior poradca pre fiškálne analýzy a prognózy UNDP.
V rokoch 20152019 bol poradcom a stálym tajomníkom platformy Network nezávislých fiškálnych inštitúcií EÚ.
Bol jedným zo zakladajúcich členov Rady pre rozpočtovú zodpovednosť (členstvo v rokoch 20122015) a od roku 2020 pôsobí ako hlavný ekonóm a riaditeľ odboru ekonomických a menových analýz Národnej banky Slovenska.
15. mája 2023 bol vymenovaný za ministra financií v úradníckej vláde Ľudovíta Ódora.

</doc>
<doc id="697206" url="https://sk.wikipedia.org/wiki?curid=697206" title="Michal Horváth">
Michal Horváth

Michal Horváth môže byť:

</doc>
<doc id="697207" url="https://sk.wikipedia.org/wiki?curid=697207" title="Jozef Mišák">
Jozef Mišák

Jozef Mišák môže byť:

</doc>
<doc id="697208" url="https://sk.wikipedia.org/wiki?curid=697208" title="Terminal High Altitude Area Defense">
Terminal High Altitude Area Defense

Terminal High Altitude Area Defense (THAAD) je mobilný systém protivzdušnej obrany, ktorý dokáže zachytiť balistické strely v ich terminálnej fáze letu. Letové testy preukázali, že systém THAAD je schopný ničiť balistické rakety krátkeho a stredného doletu. THAAD predstavuje strednú vrstvu v americkom systéme obrany proti balistickým raketám, ktorého spodnú vrstvu reprezentuje Patriot a vrchnú systémy Aegis BMD a GMD.
Vznik a vývoj.
Vývoj systému THAAD sa začal v roku 1992 a ako dodávateľ tohto systému bola vybraná spoločnosť Lockheed Martin. Prvý armádny test vypustenia rakety sa uskutočnil v apríli 1995. Dňa 13. decembra 1995 sa americká armáda pokúsila o prvú skúšku zostrelenia vzdušného cieľa, test bol však neúspešný. Rovnako bez úspechu dopadlo aj nasledujúcich päť po sebe idúcich testov, ktoré sa uskutočnili v rokoch 1996 až 1999. Až v júni a auguste 1999 sa podarilo úspešne zrealizovať dve letové skúšky, aj napriek tomu však padlo rozhodnutie raketu systému THAAD prepracovať. 
V marci 2004 bol armáde dodaný radar AN/TPY-2 a 22. novembra 2005 sa uskutočnila letová skúška vylepšenej rakety. K prvému úspešnému zostrelu balistickej rakety došlo 12. júla 2006. V rokoch 2006 až 2019 vykonala armáda 18 testov systému THAAD. 14 z týchto testov bolo úspešných a 4 boli zrušené pred štartom kvôli poruchám cvičného cieľa. 
V januári 2007 podpísal Lockheed Martin zmluvu na sériovú výrobu THAAD a v máji 2008 aktivovala americká armáda vo Fort Bliss v Texase prvú batériu vyzbrojenú týmto systémom.
Popis.
Systém THAAD pozostáva zo štyroch hlavných komponentov: raketa, odpaľovacie vozidlo, radar a systém riadenia paľby.
Raketa.
Riadená strela systému THAAD je dlhá 6,2 metra, má priemer 0,4 metra a pri štarte váži 662 kg. Pozostáva z jednostupňového boosteru na tuhé palivo a bojového nosiča na kvapalné palivo. Údaje o cieli sa nahrajú do rakety ešte pred štartom a aktualizujú sa počas letu prostredníctvom rádiového spojenia. Raketa je vybavená infračerveným senzorom, ktorý ju navádza na cieľ v terminálnej fáze letu. Bojová časť rakety ničí cieľ priamym nárazom (tzv. spôsob hit-to-kill). Systém THAAD dokáže ničiť vzdušné ciele na vzdialenosť 150 – 200 km.
Odpaľovacie vozidlo.
Odpaľovacie zariadenie systému THAAD je postavené na 4-nápravovom ťažkom nákladnom vozidle. Každé odpaľovacie zariadenie nesie až osem rakiet. Typická batéria systému THAAD obsahuje 6 odpaľovacích zariadení. Nabíjanie každého odpaľovacieho zariadenia trvá 30 minút.
Radar.
Systém THAAD využíva radar AN/TPY-2 (Army Navy/Transportable Radar Surveillance), ktorý pracuje v pásme X. Hlavná anténa radaru s plochou 9,2 m2 je vybavená 25 000 anténnymi modulmi. Dokáže detegovať a sledovať nepriateľských rakety na vzdialenosť 870 až 3 000 km. 
Systém riadenia paľby a komunikácie.
THAAD Fire Control and Communications (TFCC) dohliada na prevádzku batérie a prenáša informácie o riadení paľby iným zložkám ozbrojených síl. V podstate ide o skupinu taktických staníc, vďaka ktorým si môže THAAD vymieňať údaje so systémami Aegis, GMD a Patriot.

</doc>
<doc id="697210" url="https://sk.wikipedia.org/wiki?curid=697210" title="Grúň (vrch v Spišsko-gemerskom krase)">
Grúň (vrch v Spišsko-gemerskom krase)

Grúň () je vrch v Spišsko-gemerskom krase, krajinnom celku Slovenského rudohoria. Leží nad Šumiacom, približne severne od Revúcej.
Poloha.
Nachádza sa v strednej časti Spišsko-gemerského krasu, v geomorfologickom podcelku Muránska planina. Leží v Banskobystrickom kraji, v okrese Brezno a na katastrálnom území obce Šumiac. Najbližším sídlom je na južnom úpätí situovaná Červená Skala a severne ležiaci Šumiac, severovýchodne sa nachádza Telgárt, južne Muránska Huta a západne Vaľkovňa. Vrch patrí do ochranného pásma Národného parku Nízke Tatry.
Opis.
Grúň leží na severnom okraji Muránskej planiny, priamo nad údolím Hrona, ktorý masív oddeľuje od zvyšku pohoria. Južným úpätím vedie popri Hrone aj cesta I/66 z Brezna do Popradu, na ktorú sa tu pripája II/531 do Muráňa a Tisovca. V osade Červená Skala stojí tiež železničná stanica na trati z Brezna do Margecian.
Severným smerom dominujú Nízke Tatry s vrcholmi Orlová (), Stredná hoľa (), Kráľova hoľa () a Kráľova skala (), východne sa nachádza Gregová (), Ondrejisko (), Borovniak (), Trsteník (), Homoľa (), Dlhý vrch (), Kyprov (), Priehybka () a Magura (), južne Kohút (), Čelo () a Šiance () a západne Lopušná (), Hôrka (), Gindura () a Ždiarna (). Oblasť je súčasťou povodia rieky Hron, kde vodu odvádza z východnej časti potok Čeremka, zo severozápadnej Havraník. Na vrchol nevedie značená turistická trasa a na východnom úpätí stojí Chamkova stodola.
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou sú pozorovateľné okolité vrchy Spišsko-gemerského krasu, Nízkych Tatier a Stolických vrchov.
Prístup.
Na vrchol nevedie značený turistický chodník a prístup je tak možný neznačenými lesnými chodníkmi z blízkeho Šumiaca alebo Červenej Skaly.

</doc>
<doc id="697213" url="https://sk.wikipedia.org/wiki?curid=697213" title="Juraj Burian">
Juraj Burian

Juraj Burian (* 21. apríl 1963, Československo) je uznávaný multižánrový slovenský gitarista, skladateľ a aranžér.
Hudobná kariéra.
Juraj Burian študoval v rokoch 1987-91 hru na gitaru na Bratislavskom konzervatóriu u profesora Jozefa Zsapku. Okrem toho, ako jeden z mála slovenských hudobníkov, má, v rokoch 1992-95, vyštudovanú hru na gitaru na Berklee College of Music v Bostone (USA). 
Juraj Burian patrí medzi vyhľadávaných štúdiových hráčov. Hrá hlavne na akustickú gitaru. Okrem účinkovania v množstve hudobných projektov v rôznych hudobných žánroch, Juraj Burian hral v rokoch 1984-85 v kapele Petra Breinera Klobása, v rokoch 1986-91 bol spolu s Matúšom Jakabčicom a Antonom Jarom súčasťou džezového tria, spolupracoval aj s Big Bandom Rádia Bratislava (1991-94), či dlhodobo, medzi rokmi 1987-92, účinkoval v Scat bande Adrieny Bartošovej.
Medzi ďalšími hudobníkmi, s ktorými Juraj Burian spolupracuje je americký saxofonista Peter Cardarelli, pre speváka Marcela Palondera zložil skladbu „Kým nás máš“, s ktorou ho sprevádzal na Eurovízii 1996, spolupracoval aj s aranžérom a skladateľom Alan Roy Scottom, s Dežom Ursinym, Pavlom Hammelom, Vašom Patejdlom, Paľom Haberom, Darou Rolins, Beátou Dubasovou, hrával aj s Mariánom Vargom, Richardom Mullerom, Jurajom Tatárom, Oľgou Záblackou, či s kapelami Gravis a Lojzo a mnohými inými.
V rokoch 2009 a 2012 koncertoval s Jonom Andersonom a Petrom Machajdíkom na Pocte slobode na hrade Devín a v londýskom divadle Sadler's Wells v rámci slovenského kultúrneho programu pre Olympijské hry 2012.
Juraj Burian v rokoch 1990 a 2001 od Slovenskej akadémie umenia dostal ocenenie v kategórii „Inštrumentalista roka“.
Diskografia.
Spolupráce na projektoch.
Výber niektorých hudobných projektov, na ktorých Juraj Burian spolupracoval:

</doc>
<doc id="697216" url="https://sk.wikipedia.org/wiki?curid=697216" title="Banská Štiavnica-Belá (slúžnovský okres)">
Banská Štiavnica-Belá (slúžnovský okres)



</doc>
<doc id="697218" url="https://sk.wikipedia.org/wiki?curid=697218" title="Krupina (slúžnovský okres)">
Krupina (slúžnovský okres)



</doc>
<doc id="697220" url="https://sk.wikipedia.org/wiki?curid=697220" title="Šahy (slúžnovský okres)">
Šahy (slúžnovský okres)



</doc>
<doc id="697221" url="https://sk.wikipedia.org/wiki?curid=697221" title="Georginio Wijnaldum">
Georginio Wijnaldum

Georginio Gregion Emile Wijnaldum (* 11. november 1990, Rotterdam, Holandsko) je holandský profesionálny futbalista, ktorý hrá ako stredopoliar za holandský národný tím a za Al Ettifaq, ktorý pôsobí v Saudi Professional League.
Wijnaldum je vychvaľovaný ako jeden z najlepších stredopoliarov tejto generácie. Je známy svojou vysokou rýchlosťou a pôsobivými technickými schopnosťami.
Wijnaldum je mládežnícky produkt Feyenoordu z Eredivisie. Stal sa najmladším hráčom, ktorý kedy hral za Feyenoord, keď v roku 2007 ako 16 ročný debutoval v seniorskom tíme. V priebehu piatich rokov odohral 134 zápasov a v roku 2008 vyhral KNVB Cup. Po svojom odchode z Feyenoordu strávil štyri sezóny v PSV Eindhoven, kde vo svojej prvej sezóne vyhral Pohár KNVB a vo svojej poslednej titul v Eredivisie. Získal aj ocenenie Holandský futbalista roka.
V roku 2015 Wijnaldum prestúpil do klubu Newcastle United za 14,5 milióna libier ale len o rok neskôr po zostupe klubu do EFL Championship prestúpil do Liverpoolu za 23 miliónov libier. V Liverpoole prevzal Wijnaldum rolu hlbšie v strede poľa ako v jeho predchádzajúcich kluboch.
V Lige majstrov v sezóne 2018/2019 Wijnaldum dvakrát skóroval doma proti Barcelone pri víťazstve 4:0 v semifinálovom zápase. Klub následne vyhral finále Ligy majstrov. V nasledujúcej sezóne zohral neodmysliteľnú úlohu, pretože Liverpool vyhral Superpohár UEFA, Majstrovstvá sveta klubov FIFA a Premier League - prvý ligový titul klubu po 30 rokoch. Wijnaldum sa objavil 237-krát v drese Liverpoolu a je často považovaný za klubovú legendu, ktorá zohrala hlavnú úlohu v úspechoch klubu.
Wijnaldum podpísal v roku 2021 zmluvu s francúzskym klubom Paris Saint-Germain. Z Liverpoolu odišiel zadarmo.
Wijnaldum je tiež plnohodnotným holandským reprezentantom, ktorý od svojho debutu v roku 2011 odohral viac ako 80 zápasov a bol členom zostavy, ktorá skončila na treťom mieste na Majstrovstvách sveta vo futbale 2014 a na druhom mieste v Lige národov UEFA 2018/2019.
Začiatky kariéry.
Vo veku šiestich rokov sa Wijnaldum rýchlo rozvinul v Sparte Rotterdam a vo svojich prvých dvoch sezónach získal dva majstrovské tituly. Čoskoro prejavili o mladíka záujem Ajax, PSV a Feyenoord, ale Wijnaldum odmietol všetky ponuky: „Nesledoval som futbal v televízii a nepoznal som žiadneho z hráčov prvého tímu Sparty ani žiadneho z top klubov, takže ponuky ma veľmi nezaujali. V Sparte som sa dobre bavil, chcel som tam zostať“.
Po siedmych sezónach v Sparte Rotterdam a reprezentovaní Holandska na rôznych mládežníckych úrovniach sa Wijnaldum rozhodol prijať ponuku od Feyenoordu. Bol presvedčený, že hranie za Feyenoord bolo lepšie pre jeho futbalový rozvoj a veril vo víziu klubu. Vo Feyenoorde sa Wijnaldum pripojil k úspešnej generácii hráčov ako Leroy Fer a Luís Pedro. Wijnaldum vynikal ako výnimočný talent. V januári 2007, niekoľko týždňov po dovŕšení 16. roku, bol pozvaný na tréningový kemp prvého tímu v tureckom Beleku.
Feyenoord.
8. apríla 2007 Wijnaldum oficiálne debutoval v základnej zostave Feyenoordu pri domácej porážke 4:0 proti Groningenu. Vo veku 16 a 148 dní sa stal najmladším hráčom, ktorý kedy hral v prvom tíme Feyenoordu. V sezóne 2008/09 absolvoval svoj debut v európskej súťaži. 18. septembra 2008 bol zaradený do základnej zostavy Pohára UEFA proti Kalmar FF. 2. októbra 2008 strelil svoj prvý európsky gól za Feyenoord v odvetnom zápase nad Kalmar FF, čím prispel k výhre 1:2. Dňa 6. marca 2009 podpísal Wijnaldum novú zmluvu s Feyenoordom, ktorá by ho udržala v klube až do leta 2012.
Úspechy.
Feyenoord
PSV
Liverpool
Paríž Saint-Germain
Holandsko
Individuálne

</doc>
<doc id="697222" url="https://sk.wikipedia.org/wiki?curid=697222" title="Jozef Mišák (1947)">
Jozef Mišák (1947)

Ing. Jozef Mišák, CSc. (* 13. júl 1947, Krásna Ves) je slovenský jadrový energetik, vysoký štátny úradník a manažér. V rokoch 19931997 bol prvým predsedom Úradu jadrového dozoru Slovenskej republiky.
Životopis.
Jozef Mišák sa narodil v roku 1947 v obci Krásna Ves v okrese Bánovce nad Bebravou. V rokoch 19651970 vyštudoval jadrové inžinierstvo na ČVUT v Prahe. Po škole pracoval v rokoch 19711977 vo Výskumnom ústave energetickom, od roku 1978 vo Výskumnom ústave jadrových elektrární (neskôr premenovaný na Výskumný ústav jadrovej energetiky) na viacerých vedúcich pozíciách v oblasti jadrovej bezpečnosti, v roku 1992 ako riaditeľ. 1. januára 1993 bol menovaný za prvého predsedu novovzniknutého Úradu jadrového dozoru Slovenskej republiky, ktorý vznikol z Československej komisie pre atómovú energiu. Úradu predsedal do konca roku 1997 a zaslúžil sa o vstup Slovenska do Medzinárodnej agentúry pre atómovú energiu (MAAE), ako aj o úspešnú rekonštrukciu elektrárne V-1 v Jaslovských Bohuniciach v 90. rokoch 20. storočia. 
Od roku 1998 do roku 2004 pracoval ako vedúci oddelenia rozvoja bezpečnosti v MAAE, so zameraním na bezpečnostné štnadardy a návody pre havarijné analýzy jadrových elektrární. V MAAE pôsobil ešte ako predseda ÚJD SR ako guvernér a podpredseda Rady guvernérov MAAE, bol tiež členov poradnej komisie MAAE o bezpečnostných štandardov. Od roku 2005 pôsobí v Ústave jadrového výskumu, a. s., v Husinci-Řeži, hlavnej českej výskumnej a vývojárskej inštitúcii v oblasti jadrovej energetiky. Mišák pracuje ako riaditeľ ÚJV Řež pre stratégiu a zároveň ako viceprezident pre strategický rozvoj, zameriavajúc sa na dlhodobú stratégiu podniku a koordináciu technických projektov a výstavbu nových jadrových elektrární.
Je členom odbornej komisie PhD. štúdia vedeckej rady STU v odbore Jadrová energetika. Mišák publikoval viac ako 100 výskumných správ a viac než 200 technických článkov a konferenčných príspevkov v oblasti jadrovej bezpečnosti.
Hovorí plynule po slovensky, česky, anglicky, rusky a taliansky. Býva v Piešťanoch.

</doc>
<doc id="697223" url="https://sk.wikipedia.org/wiki?curid=697223" title="Marsovský rover">
Marsovský rover

Marsovské rovery () sú robotické terénne prieskumné vozidlá na cestovanie po povrchu Marsu, kde zbierajú cenné údaje, ktoré potom pomáhajú vedcom na Zemi získavať informácie o histórii planéty. Môže ísť napríklad o spektrálnu analýzu, hľadanie chemických stavebných kameňov života (uhlík, dusík, kyslík), identifikácia prvkov a zlúčenín, skúmanie atmosféry a jej zloženia, meranie povrchového žiarenia, geológia a seizmická aktivita planéty a v každom prípade optické prístroje. Na rozdiel od stacionárnych pristávacích modulov majú niekoľko výhod: môžu napríklad skúmať väčšiu plochu a skúmať zaujímavé objekty, nasmerovať svoje solárne panely tak, aby zachytávali čo najväčšiu plochu slnečnej energie. Dodnes (september 2023) sa na povrchu Marsu pohybovalo šesť úspešných marsovských roverov.
Príprava na štart.
Rovery sa, tak ako aj iné kozmické sondy, konštruujú v čistej miestnosti (), aby sa zabránilo kontaminácii sondy a jej dielov mikroorganizmami alebo prachovými časticami. Časti sondy sú vyrábané rôznymi štátmi po celom svete, aby boli čo najpresnejšie. Sonda je medzitým niekoľkokrát rozobratá a naspäť zostavená. Na elektronike sondy je testovaná presnosť a zvládanie extrémnych teplôt, ktoré sú na Marse. Taktiež sa simuluje terén, v prípade roveru Perseverance sa testoval aj padák.
Štart.
Sondy sú umiestnené na vrchu nosnej rakety v aerodynamických krytoch.
Po čase približne 90 až 120 sekúnd po štarte sa odhadzujú pomocné motory (boostery). Vo výške asi 100 (Kármánova hranica) až 150 km sa odhadzujú aerodynamické kryty, keďže v tomto bode je už atmosféra veľmi riedka na to, aby brzdila sondu. Približne 43 až 55 minút po štarte sa oddeľuje sonda od nosnej rakety, keď je na správnej dráhe. Zvyčajne trvá cesta sondám na Mars 6 až 8 mesiacov, počas ktorej sa vykonávajú korekcie dráhy.
Zdroj energie.
Prvý rover – Sojourner – používal na napájanie solárny panel s rozlohou 0,22 m² a výkonom 16 W (mal tiež rezervnú batériu s kapacitou 12 Ah). Rovery Spirit a Opportunity používali na napájanie tiež solárne panely s rozlohou 1,3 m² s výkonom 16 W a tiež RTG (Rádioizotopový termoelektrický generátor), ktoré udržiavali teplo vo vnútri sondy (kvôli elektronike). Solárne panely majú nevýhodu – po rokoch prevádzky sa na nich vytvorí vrstva marťanského prachu. Našťastie sa však v atmosfére Marsu často objavujú víry (´´prachoví diabli´´), ktoré očistili jej solárne panely. Okrem toho Opportunity musela cez marťanskú zimu obmedziť niektoré činnosti, aby ušetrila elektrickú energiu na kontakt so Zemou, pretože počas zimy klesá intenzita slnečnej energie.
Na rozdiel od roverov Spirit a Opportunity sofistikovanejší rover Curiosity používa RTG ako svoj hlavný a jediný zdroj energie. RTG Curiosity generuje asi 110 W elektrickej energie pri začiatku životnosti a jeho výkon postupne klesá o 0,22 % ročne zatiaľ čo RTG Opportunity generuje asi 300 W elektrickej energie pri začiatku a jeho výkon klesá o 0,8 % ročne, čo znamená, že že RTG Curiosity bude mať väčší výkon ako RTG Opportunity po približne 11 rokoch prevádzky (Stav misie Opportunity: viac ako 14 rokov, Curiosity: viac ako 11 rokov a je stále v prevádzke).
Pristátie.
Sonda vstupuje do atmosféry Marsu a spomaľuje. Pri vstupe do atmosféry vzniká veľmi vysoká teplota, pred ktorou sondu chráni tepelný štít. Neskôr sa otvorí padák a odhodí tepelný štít. Pri misiách Mars Pathfinder a Mars Exploration Rover sondu zabrzdily trysky z cestovného stupňa ("Backshell") a uvoľnili na povrch sondu, okolo ktorej boli airbagy. Nasledovalo niekoľko odskokov. Po zastavení sa odklopili panely podobne ako okvetné lístky a sonda bola pripravená na svoju vedeckú činnosť. Pri misiách roverov Perseverance a Curiosity bola použitá zostupová plošina Skycrane, ktorá ich pomocou trysiek ich spustila na povrch a odletela do bezpečnej vzdialenosti od roveru, aby ho nepoškodila.
Riadenie misie.
Kvôli veľkej vzdialenosti 81 miliónov kilometrov je signál oneskorený o 5 až 22 minút, podľa toho, aká je vzdialenosť Marsu od Zeme. Preto sa sonda nedá riadiť v reálnom čase, ako to bolo v prípade ruských sond Lunochodov (oneskorenie približne 1,2 sek.). Ak by z riadiaceho strediska vyslali signál, aby sa sonda otočila, signál dorazí k sonde približne za 20 minút. Asi 5 minút trvá, kým sonda príkaz spracuje a vykoná ho, 20 minút naspäť ako potvrdenie. Medzitým však sonda mohla niekde uviaznuť a vyslobodenie by trvalo príliš dlho. Právo z tohto dôvodu je potrebné, aby sa sonda riadila autonómne – na to bol vyvinutý systém AutoNav (Autonomous Navigation) – pokročilý systém automatickej navigácie, ktorý použili už rovery Mars Exploration Rover, ale vo vyspelejšej verzii ho používali až rovery MSL Curiosity a Mars 2020 Perseverance. Systém funguje tak, že sonda najprv vytvorí stereo fotografie terénu, naskenuje ho, vyhodnotí, ktorá trasa je najvhodnejšia a posunie sa na koniec trasy.
Zoznam misií.
Aktívne.
MSL Curiosity – je najväčší a najpokročilejší rover vyslaný na Mars. Je to rover veľkosti malého terénneho vozidla, ktorý je súčasťou misie NASA Mars Science Laboratory (MSL). Cieľom misie Curiosity je študovať obývateľnosť a potenciál pre život na Marse. Rover odštartoval 26. novembra 2011 z Mysu Canaveral začal svoju prvú jazdu po Marse 29. augusta 2012.
 Mars 2020 Perseverance – najnovší rover NASA na Marse, ktorý odštartoval z Mysu Canaveral 30. júla 2020 a pristál 18. februára 2021 ako súčasť misie Mars 2020. Je veľmi podobný roveru Curiosity, ale má iné vedecké nástroje a ciele. Jeho hlavnou úlohou je zhromaždiť vzorky z Marsu, ktoré sa majú vrátiť na Zem okolo roku 2030. Tiež prepravuje prvý vrtuľník na Marse nazvaný Ingenuity.
Zhurong – je prvý čínsky rover na Marse, ktorý odštartoval 23. júla 2020 z kozmodrómu Wen-čchang a pristál 14. mája 2021 ako súčasť misie Tianwen-1. Jeho menom je ohnivý boh vo starovekej čínskej mytológii. Jeho cieľom je skúmať geológiu, atmosféru a magnetické pole Marsu.
Neaktívne.
Spirit (MER-A) – bol jeden z dvoch identických roverov, ktoré pristáli na Marse v roku 2004 ako súčasť misie Mars Exploration Rovers. Jeho cieľom bolo hľadať stopy po vode a živote na Marse v minulosti. Spirit skončil svoju misiu v roku 2010 po uväznení v piesku, zatiaľ čo jeho dvojča Opportunity pokračoval v prieskume až do roku 2018. Spirit prešiel 7,73 km po povrchu Marsu a objavil mnoho zaujímavých geologických údajov o planéte. Medzi jeho najvýznamnejšie objavy patrí nález sedimentárnych hornín, ktoré naznačujú, že Mars mal v minulosti tekutú vodu.
Opportunity (MER-A) – bol druhý z dvoch identických roverov. Jeho cieľom bolo tiež hľadať stopy po vode a živote na Marse v minulosti. Opportunity prekonal svoje dvojča Spirit v dĺžke misie i prejdenej vzdialenosti. Opportunity fungovala na Marse 5111 solov (14 rokov a 138 dní na Zemi) a prešila 45,16 km po povrchu Marsu. Medzi jej najvýznamnejšie objavy patrí nález hematitu, ktorý naznačuje, že Mars mal v minulosti tekutú vodu, a nález meteoritu nazvaného Heat Shield Rock. Opportunity ukončila svoju misiu v roku 2018 po prerušení komunikácie po globálnej prachovej búrke.
Neúspešné.
Mars 2 – Misia Mars 2 bola neúspešná misia Sovietskeho zväzu, ktorá sa skladala z orbitera a landera. Bola vypustená 19. mája 1971 a mala za cieľ skúmať povrch a atmosféru Marsu. Orbiter vstúpil na obežnú dráhu Marsu 27. novembra 1971, ale neodoslal žiadne užitočné údaje. Lander sa stal prvým ľudsky vyrobeným objektom, ktorý dosiahol povrch Marsu, ale zrútil sa pri pristátí a neodoslal žiadne signály.
Mars 3 – Mars 3 bola kozmická sonda Sovietskeho programu Mars, ktorá bola vypustená 28. mája 1971, deväť dní po svojej sesterskej sonde Mars 2. Sondy boli identické kozmické lode vypustené raketami Proton-K, každá pozostávajúca z orbitera a pripojeného landera. Cieľom sondy Mars 3 bolo skúmať povrch a atmosféru Marsu. Orbiter vstúpil na obežnú dráhu Marsu 2. decembra 1971 a odoslal viac ako 60 obrázkov povrchu Marsu. Lander sa oddelil od orbitera 9. decembra 1971 a pristál na Marse v oblasti Ptolemaeus Crater. Lander sa stal prvou sondou, ktorá úspešne dosiahla povrch Marsu, ale prerušil komunikáciu po 14,5 sekundy, pravdepodobne kvôli silnej prachovej búrke.
Zrušené.
Exomars 2022 – ExoMars 2022 bola plánovaná misia Európskej vesmírnej agentúry ESA a Ruskej federálnej kozmickej agentúry Roskosmos, ktorá mala za cieľ hľadať stopy po minulom živote na Marse. Misia sa skladala z európskeho roveru Rosalind Franklin a ruskej plošiny Kazachok, ktoré mali byť dopravené na povrch Marsu pomocou rakety Proton. Misia mala byť spustená v júli 2020, ale bola odložená na rok 2022 kvôli problémom s padákmi. Potom došlo k ukončeniu spolupráce medzi oboma kozmickými agentúrami ako dôsledok ruskej invázie na Ukrajinu. Rover Rosalind Franklin mal prehľadávať povrch Marsu a vŕtať do hĺbky až dvoch metrov, aby získal vzorky z podpovrchovej vrstvy, kde by sa mohli nachádzať organické molekuly. Plošina Kazachok mala skúmať okolie miesta pristátia a monitorovať atmosféru a počasie na Marse.

</doc>
<doc id="697225" url="https://sk.wikipedia.org/wiki?curid=697225" title="Zhurong">
Zhurong



</doc>
<doc id="697226" url="https://sk.wikipedia.org/wiki?curid=697226" title="Kraj (1949 – 1960)">
Kraj (1949 – 1960)



</doc>
<doc id="697227" url="https://sk.wikipedia.org/wiki?curid=697227" title="Kraj (1948 – 1960)">
Kraj (1948 – 1960)



</doc>
<doc id="697228" url="https://sk.wikipedia.org/wiki?curid=697228" title="Kraj (1960 – 1992)">
Kraj (1960 – 1992)



</doc>
<doc id="697229" url="https://sk.wikipedia.org/wiki?curid=697229" title="Krajinské zastupiteľstvo Slovenskej krajiny (1928 - 1935)">
Krajinské zastupiteľstvo Slovenskej krajiny (1928 - 1935)



</doc>
<doc id="697230" url="https://sk.wikipedia.org/wiki?curid=697230" title="Krajinské zriadenie">
Krajinské zriadenie



</doc>
<doc id="697232" url="https://sk.wikipedia.org/wiki?curid=697232" title="Para (album)">
Para (album)

Para je názov štvrtého štúdiového albumu slovenskej skupiny Para. V roku 2007 tento album vydalo hudobné vydavateľstvo Sony BMG.

</doc>
<doc id="697235" url="https://sk.wikipedia.org/wiki?curid=697235" title="Dom-múzeum Atanasa Krăsteva">
Dom-múzeum Atanasa Krăsteva

Dom-múzeum Atanasa Krăsteva (), je obrodenecký meštiansky dom v centrálnej časti mesta Plovdiv v Plovdivskej oblasti v južnom Bulharsku.
Názov.
Dom je pomenovaný po svojom poslednom majiteľovi, významnom umelcovi a kultúrnom činiteľovi Atanasovi Krăstevovi (známemu aj pod pseudonymom "Načo Kulturata"), ktorý bol okrem iného iniciátorom (v roku 1968) projektu reštaurácie plovdivských architektonických pamiatok a založenia architektonicko-historickej rezervácie Starý Plovdiv Inicioval tiež otvorenie viacerých plovdivských múzeí, medzi inými napríklad múzea venovanému vydávaniu kníh v Bulharsku v Danovovom dome, alebo múzea venovanému plovdivskému umelcovi Zlaťovi Bojadžievovi v dome doktora Stojana Čomakova. 
Lokalita.
Dom-múzeum Atanasa Krăsteva leží v centrálnej časti mesta Plovdiv v hraniciach architektonicko-historickej rezervácie Starý Plovdiv na ulici „Dr. Stojan Čomakov“ (, doslova "ulica doktora Stojana Čomakova") č. 5A takmer na vrchole pahorku Nebet tepe.
Dejiny.
Dom bol postavený na začiatku 18. storočia. Prvý majiteľ domu bol Bojan Nasev.
V roku 1989 otvoril majiteľ domu Atanas Krăstev v priestoroch dvora galériu "Červenoto poni". Atanas Krăstev bol posledným súkromným majiteľom domu a zomrel v roku 2003. V roku 2008 bol jeho dom premenený na múzeum pomenované jeho menom a venované jeho osobe a umeleckej zbierke.
Charakteristika.
Typovo ide o ranoobrodenecký nesymetrický dom. Areál budovy disponuje priestranným dvorom.
Múzeum.
Múzeum bolo založené v roku 2008. Unikátna je v rámci múzea predovšetkým zbierka 30 portrétov umelca a kultúrneho činiteľa Atanasa Krăsteva, ako aj kolekcia umeleckých diel z jeho zbierky, ktorá sa nachádza na druhom poschodí domu.
Galéria "Červenoto poni".
Ide o prvú súkromnú galériu umenia v Plovdive, ktorú založil Atanas Krăstev v roku 1989. Je to vonkajšia galéria, ktorá sa nachádza vo dvore domu. Pomenovaná je po obľúbenej knihe Atanasa KrăstevaSteinbeckovom románe "The Red Pony (Červený pony)".

</doc>
<doc id="697239" url="https://sk.wikipedia.org/wiki?curid=697239" title="Arzenid galitý">
Arzenid galitý

Arzenid galitý (GaAs) je chemická zlúčenina arzénu s gáliom. Používa sa ako polovodič. Kryštalizuje v kubickej sústave.
Arzenid galitý sa používa pri výrobe zariadení ako sú monolitické mikrovlnné integrované obvody, infračervené luminiscenčné diódy, laserové diódy a solárne články.
Arzenid galitý sa často používa ako substrát pre tvorbu ďalších polovodičov, napríklad indium-gálium-arzenidu.
Príprava.
V arzenide galitom má gálium oxidačný stav +III. Monokryštál arzenidu galitého možno priemyselne pripraviť tromi spôsobmi:
Medzi ďalšie metódy tvorby filmov (tenkých vrstiev) GaAs patria:
Na vzduchu dochádza k oxidácii arzenidu galitého, čo znižuje výkon polovodiča. Povrch je možné ochrániť vrstvou kubického sulfidu galnatého použitím "terc"-butylgáliumsulfidových zlúčenín, napr. ("t"-BuGaS)7.
Poloizolačné kryštály.
V prítomnosti nadbytku arzénu vznikajú kryštály s kryštálovými poruchami, konkrétne vznikajú miesta, kde sa nachádza arzén na miestach, kde by v kryštálovej mriežke malo byť gálium. Elektronické vlastnosti týchto defektných kryštálov spôsobujú, že Fermiho hladina týchto materiálov je takmer presne v strede zakázaného pásu, takže kryštál GaAs má veľmi nízku koncentráciu elektrónov a dier. Táto nízka koncentrácia nosičov náboja je podobná prirodzenému (nedopovanému) kryštálu, ale je výrazne jednoduchšie pripraviť kryštál s nadbytkom arzénu. Tieto kryštály sa nazývajú poloizolačné, pretože majú vysokú rezistivitu, približne 107109 Ω·cm (čo je veľmi vysoká hodnota pre polovodiče, ale stále výrazne nižšia než pre skutočné izolanty, ako napríklad sklo).
Odstraňovanie nečistôt.
Priemyselne sa na odstraňovanie nečistôt z GaAs používajú oxidačné činidlá, napríklad peroxid vodíka alebo brómová voda. Takisto bol popísaný patento, ktorrý navrhuje rovnakým spôsobom spracovať súčiastky na vyhodenie, ktoré obsahujú GaAs, kde Ga3+ tvorí komplex s hydroxámovými kyselinami (HA), napríklad:
 GaAs + + HA → komplex GaA + + 4 
V procese vzniká kyselina arzeničná.
Elektronika.
GaAs v logických obvodoch.
Arzenid galitý sa používa v rôznych druhoch tranzistorov:
Porovnanie s kremíkom v elektronike.
Výhody arzenidu galitého.
Niektoré elektronické vlastnosti arzenidu galitého sú lepšie, než vlastnosti kremíka. GaAs má vyššiu pohyblivosť elektrónov a vyššiu saturovanú rýchlosť, čo umožňuje tranzistorom z tohto materiálu fungovať na frekvenciách vyšších než 250 GHz. Súčiastky z arzenidu galitého sú relatívne málo náchylné k prehriatiu, čo súvisí s ich širším zakázaným pásom, a takisto v porovnaní s kremíkovými súčiastkami tvoria menej šumu v elektrickom signále, hlavne pri vyšších frekvenciách. Tieto vlastnosti sú dôsledkom vyššej pohyblivosti nosičov náboja a nižšej nežiadanej rezistivite. Tieto výhodnejšie vlastnosti zvýhodňujú použitie GaAs v mobilných telefónoch, satelitnej komunikácii a vysokofrekvenčných radarových systémov. Arzenid galitý sa takisto používa pri manufaktúre Gunnových diód na tvorbu mikrovĺn.
Ďalšou výhodou arzenidu galitého je to, že má priamy zakázaný pás, čo znamená, že ho možno využiť na účinnú absorpciu a emisiu žiarenia. Kremík má nepriamy zakázaný pás, takže emituje svetlo veľmi slabo.
Keďže arzenid galitý má široký priamy zakázaný pás a vďaka tomu odoláva poškodeniu radiáciou, je to výborný materiál pre použitie v elektronike vo vesmíre.
Vďaka svojmu širokému zakázanému pásu má čistý GaAs vysoký merný elektrický odpor. Takisto má vysokú dielektrickú konštantu a vďaka týmto vlastnostiam je arzenid galitý veľmi dobrým substrátom pre integrované obvody a na rozdiel od kremíku poskytuje prirodzenú izoláciu medzi súčiastkami a obvodmi. Vďaka tomu je to ideálny materiál pre použitie v monolitických mikrovlnných integrovaných obvodoch, kde je možné vyrobiť aktívne a esenciálne pasívne súčiastky na jednom plátku GaAs.
Jeden z prvých GaAs mikroprocesorov bol vyvinutý na začiatku 80. rokov 20. storočia spoločnosťou RCA a jeho použitie bolo zvážené pre program Star Wars. Tieto procesory boli niekoľkokrát rýchlejšie a o niekoľko rádov odolnejšie voči žiareniu oproti kremíkovým, ale boli drahšie. Ďalšie GaAs procesory boli použité výrobcami superpočítačov Cray, Convex a Alliant v snahe udržať krok s CMOS mikroprocesormi. Spoločnosť Cray nakoniec vyvinula stroj využívajúci GaAs na začiatku 90. rokov 20. storočia, s názvom Cray-3, ale nebola z toho schopná kapitalizovať a nakoniec zbankrotovala v roku 1995.
Komplexné vrstvené štruktúry arzenidu galitého v kombinácii s arzenidom hlinitým (AlAs) alebo zliatinou AlxGa1−xAs možno vytvoriť pomocou metódy MBE alebo pomocou metódy MOVPE. Keďže GaAs a AlAs majú takmer zhodné mriežkové konštanty, majú tieto vrstvy nízke pnutie, čo umožňuje prakticky akúkoľvek hrúbku. Vďaka tomu možno vyrobiť HEMT tranzistory s extrémne vysokým výkonom a vysokou pohyblivosťou elektrónov a iné súčiastky s kvantovou jamou.
GaAs sa využíva i pre monolitické radarové zosilňovače (niekedy sa však oplatí použitie nitridu galitého, GaN, kvôli nižšej náchylnosti k poškodeniu vysokou teplotou).
Výhody kremíka.
Kremík má oproti arzenidu galitému tri dôležité výhody pre výrobu integrovaných obvodov.
Prvou z nich je dostupnosť a nízka cena kremíku, ktorý možno získať z kremičitanov.
Okrem toho má kryštál kremíka veľmi stabilnú štruktúru a možno ho vytvoriť vo veľkých rozmerov a spracovať s dobrými výťažkami. Je to relatívne dobrý tepelný vodič, takže umožňuje tesné usporiadanie tranzistorov, čo je žiaduce pre dizajn a veľkovýrobu veľmi veľkých integrovaných obvodov. Tieto mechanické vlastnosti z neho takisto robia vhodný materiál pre rýchlo vyvíjajúci sa odbor nanoelektroniky. Povrch arzenidu galitého prirodzene nevydrží vysoké teploty. Existujú však i ďalšie alternatíve úpravy.
Druhou veľkou výhodou kremíka je existencia jeho prírodného oxidu (oxidu kremičitého, SiO2), ktorý sa používa ako izolant. Oxid kremičitý možno ľahko zabudovať do kremíkových obvodov a takéto vrstvy prirodzene držia na kremíku pod nimi. Oxid kremičitý je nielen dobrým izolantom (so šírkou zakázaného pásu 8,9 eV), ale rozhranie Si-SiO2 možno ľahko upraviť tak, aby malo skvelé elektrické vlastnosti, hlavne nízku hustotu stavov na rozhraní. Oproti tomu arzenid galitý nemá prírodný oxid, neumožňuje jednoduché navrstvenie izolantu a nemá dielektrickú silu alebo pasivačné schopnosti Si-SiO2. Ako možná alternatívna pre GaAs bol študovaný oxid hlinitý (Al2O3).
Treťou výhodou kremíka je to, že má vyššiu pohyblivosť dier oproti arzenidu galitému (500 versus 400 cm2V−1s−1). Táto pohyblivosť umožňuje výrobu rýchlych P-kanálových tranzistorov riadených poľom, ktoré sú nutné pre CMOS logické obvody. Keďže im chýba rýchla CMOS štruktúra, obvody z arzenidu galitého musia využívať logické štýly, ktoré majú vyššiu spotrebu energie. Kvôli tomu sa logické obvody z GaAs nie sú schopné vyrovnať kremíkovým logickým obvodom.
Kremík má relatívne nízky molárny absorpčný koeficient pre slnečné svetlo, čo pri výrobe solárnych článkov znamená nutnosť vrstvy asi 100 mikrometrov kremíka, aby bolo možné absorbovať väčšinu slnečného svetla. Takáto vrstva je relatívne robustná a ľahko sa s ňou pracuje. Oproti tomu je molárny absorpčný koeficient arzenidu galitého tak vysoký, že stačí pár mikrometrov hrubá vrstva, aby sa pohltilo všetko žiarenie. Kvôli tomu musia byť tenké vrstvy arzenidu galitého nanesené na nejaký nosný materiál.
Kremík je čistý prvok, takže uňho nie je nutné riešiť stechiometrický pomer ako u arzenidu galitého.
Kremík má takmer dokonalú mriežku, hustota nečistôt je veľmi malá, čo umožňuje vytvoriť veľmi malé štruktúry (na úrovni 5 nm v komerčnej výrobe v roku 2020). Oproti tomu arzenid galitý má veľmi vysokú hustotu nečistôt, kvôli čomu je náročné z neho vytvoriť integrované obvody s malými štruktúrami, takže sa preňho používa 500 nm proces.
Kremík má asi trikrát vyššiu tepelnú vodivosť než arzenid galitý, čo znamená nižšie riziko lokálneho prehriatia v súčiastkách s vysokým výkonom.
Ďalšie použitie.
Tranzistory.
Tranzistory z arzenidu galitého sa používajú v zosilňovačoch rádiovĺn v telefónoch a bezdrôtovej komunikácii.
Solárne články a detektory.
Arzenid galitý je dôležitým polovodičovým materiálov pre drahé vysokoúčinné solárne články a používa pre monokryštálové tenkovrstvové solárne články a pre viacprechodové solárne články.
Prvý známy prípad použitia fotovoltických článkov z arzenidu galitého bolo vo vesmírnej sonde Venera-3 v roku 1965. Tieto solárne články, vyrobené spoločnosťou Kvant, boli zvolené kvôli ich vysokému výkonu v prostrediach s vysokou teplotou. Solárne články využívajúce GaAs boli potom použité z rovnakého dôvodu i v lunochodoch.
V roku 1970 boli vyvinuté heteroštruktúrne solárne články v tíme Žoresa Ivanoviča Alfiorova v ZSSR, ktoré dosiahli omnoho vyššie účinnosti. Na začiatku 80. rokov 20. storočia prekonala účinnosť najlepších fotovoltických článkov z GaAs účinnosť bežných solárnych článkov založených na kryštalickom kremíku. V 90. rokoch sa potom solárne články s GaAs stali najbežnejšie používanými článkami pre fotovoltické systémy v satelitoch. Neskôr boli vyvinuté dvoj- a trojprechodové solárne články založené na GaAs s germániovými a indium-gálium-fosfidovými vrstvami ako základ trojprechodových solárnych článkov, ktoré mali rekordnú účinnosť viac ako 32 % a boli schopné fungovať i pri svetle s výkonom 2000 sĺnk. Tento typ solárnych článkov poháňal vozidiel misie Mars Exploration Rover, Spirit a Opportunity, ktoré objavovali povrch Marsu. Mnohé solárne autá využívajú GaAs vo fotovoltických systémoch a rovnako to je u Hubblovho teleskopu.
Súčiastky založené na GaAs držia svetový rekord v najúčinnejších solárnych článkoch vyrobených z jednej vrstvy, a to 29,1 % (rok 2019). Táto vysoká účinnosť je priradzovaná extrémne vysokej kvalite arzenidu galitého vyrobeného epitaxiou, povrchovej pasivácii pomocou AlGaAs a recyklácii fotónov vďaka dizajnu tenkej vrstvy. Fotovoltické systémy založené na GaAs sú takisto rozpovedné za najvyššiu účinnost (v roku 2022) premeny svetla na elektrinu – Fraunhofer Institute for Solar Energy Systems dosiahol účinnosť 68,9 %, keď vystavili fotovoltický článok s tenkou vrstvou GaAs monochromatickému žiareniu z lasera s vlnovou dĺžkou 858 nanometrov.
Aktuálne majú viacprechodové články z GaAs najvyššiu účinnosť spomedzi existujúcich fotovoltických článkov a vývoj ukazuje, že tento trend bude pravdepodobne pokračovať minimálne v blízkej budúcnosti. V roku 2022 predstavil Rocket Lab solárny článok s účinnosťou 33,3 %, založený na invertovanej metamorfnej viacprechodovej (IMM) technológii. Táto technológia sa najprv tvoria materiály s rovnakými mriežkovými parametrami a apotom materiály s inými mriežkovými parametrami. Najvrchnejší článok, z GaInP, vzniká prvý a nasadzuje sa na GaAs substrát, ktorý potom nasleduje vrstva GaAs alebo GaInAs s minimálnymi odchýlkami v mriežke a posledná je vrstva s najväčšou odchýlkou v mriežkových parametroch. Po dokončení sa článok umiestni na sekundárny držiak a substrát GaAs sa odstráni. Hlavnou výhodou IMM je to, že toto poradie umožňuje cestu k najvyššej účinnosti článku.
Komplexné dizajny súčiastok s AlxGa1−xAs-GaAs využívajúce kvantové jamy môžu byť náchylné na infračervené žiarenie (použitie v infračervených fotodetektoroch založených na kvantových jamách, QWIP).
GaAs diódy možno použiť pre detekciu röntgenového žiarenia.
Budúcnosť solárnych článkov z GaAs.
Napriek tomu, že fotovoltické články založené na GaAs sú jasnými víťazmi čo sa týka účinnosti solárnych článkov, majú relatívne obmedzené použitie na aktuálnom trhu. Z pohľadu svetovej výroby elektriny i svetovej účinnosti výroby energie je spracovanie solárnej energie najrýchlejšie rastúcim zdrojom (oproti iným palivám, ako sú vietor, voda, biomasa a iné) za posledné desaťročie. Napriek tomu však zatiaľ solárne články z GaAs nie sú rozšírené. Dôvodom je hlavne vysoká cena týchto solárnych článkov – v prípade použitia vo vesmíre je nutná vysoká účinnosť a odpovedajúca vysoká cena je prijateľná. Fotovoltické články založené na GaAs napríklad majú najlepšiu odolnosť voči gama žiareniu a fluktuáciám vysokých teplôt, ktoré sú u vesmírnych lodí veľmi dôležité. Oproti iným solárnym článkom sú však tieto články sto- až tisíckrát drahšie než iné technológie, napríklad solárne články založené na kremíku. Hlavným zdrojom tejto vysokej ceny je cena epitaxie a substrátu, na ktorý je článok deponovaný.
Solárne články z GaAs sa najčastejšie vyrábajú rôznymi metódami epitaxie, napríklad MOCVD a HVPE. Významné zníženie ceny týchto metód by vyžadovalo zníženie ceny nástrojov, materiálov a účinnosti manufaktúry. Zrýchlenie rastu by takisto znížilo cenu, ale toto zníženie ceny by bolo ovplyvnené dĺžkou ostatných častí procesu, napríklad zohrievaním a chladením.
Substrát, na ktorom sa tvoria solárne články, je typicky germánium alebo arzenid galitý, ktoré sú drahými materiálmi. Jeden z hlavným spôsobom zníženia ceny je recyklácia tohto substrátu. Jedna z metód navrhnutá na tento účel je ELO, ale táto metóda časovo náročná, nebezpečná (využíva kyselinu fluorovodíkovú) a vyžaduje niekoľko krokov na dodatočné úpravy. Boli však navrhnuté i ďalšie metódy, ktoré využívajú materiály založené na fosfidoch a kyselinu chlorovodíkovú na dosiahnutie ELO s povrchovou pasiváciou a minimálnou prítomnosťou nečistôt po čistení, ktoré umožňujú priamu recykláciu substrátu z GaAs. Existujú takisto dôkazy, že by bolo možné použiť odlamovanie kúskov na odstránenie substrátu pre jeho opakované použitie. Alternatívnym spôsobom na zníženie ceny substrátu je použitie lacnejších materiálov, i keď materiály na toto použitie aktuálne nie sú komerčne dostupné alebo vyvinuté.
Ďalšou vecou na zváženie ohľadne nižších cien solárnych článkov z GaAs je koncentračná fotovoltika. Tieto technológie využívajú šošovky alebo parabolické zrkadlá na zaostrenie svetla na solárny článok, takže na dosiahnutie rovnakých výsledkov stačí menší (a teda i lacnejší) solárny článok z GaAs. Koncentračná fotovoltika má najvyššiu účinnosť spomedzi existujúcich fotovoltík.
Koncentračná fotovoltika a zníženie ceny epitaxie by teda mohlo viesť k celkovému zníženiu ceny solárnych článkov z GaAs a umožniť použitie arzenidu galitého pre bežné použitie.
Luminiscenčné súčiastky.
Arzenid galitý sa od roku 1962 používa na výrobu NIR laserových diód. Na tento účel sa často používa v zliatinách s inými polovodičmi.
Polovodič typu N z arzenidu galitého dopovaný atómom kremíku (ako donor na miestach gália) a bóru (ako akceptor na miestach arzénu) reaguje na ionizujúce žiarenie emisiou scintilujúcich fotónov. Pri kryogénnych teplotách je to jeden z najžiarivejších známych scintilátorov a pôsobí ako vhodný kandidát na detekciu vzácnych elektronických excitácií z interagujúcej temnej hmoty kvôli nasledujúcim šiestim faktorom:
Optické vlákna a meranie teploty.
Na meranie teploty môže byť koniec optického vlákna vybavený teplotným senzorom s kryštálom arzenidu galitého. Pri vlnovej dĺžke 850 nm sa arzenid galitý stáva opticky priesvitný. Keďže poloha zakázaného pásu je závislá na teplote, posúva sa asi o 0,4 nm/K. Toto zariadenie obsahuje zdroj svetla a zariadenie na spektrálnu detekciu zakázaného pásu. Pri zmene polohy zakázaného pásu (0,4 nm/K) sa pomocou algoritmu dá určiť teplota.
Spintronika.
Arzenid galitý môže mať využitie v spintronike, keďže ho možno použiť namiesto platiny ako konverteru spinu a náboja a môže byť ľahšie upraviteľný.
Bezpečnosť.
Existujú štúdie, ktoré skúmali pôsobenie prekurzorov arzenidu galitého (napríklad trimetylgália a arzánu) na prostredie, zdravie a bezpečnosť, ako aj štúdie, ktoré skúmali priemyselnú hygienu organokovových prekurzorov. Kalifornia zaradila arzenid galitý medzi karcinogény, takisto ho tam radia i IARC a ECHA a je pokladaný za známy zvierací karcinogén. Proti tomu sa v roku 2013 objavila štúdia (financovaná priemyslom), ktorá tvrdí opačné závery, konkrétne, že ak myši alebo potkany vdychujú jemný prášok arzenidu galitého (ako v predchádzajúcich štúdiách), rakovina vzniká podráždením pľúc a zápalom, nie priamo z primárneho karcinogénneho účinku arzenidu galitého – a takisto tvrdí, že je nepravdepodobné, aby pri výrobe či používaní GaAs vznikal jemný prášok GaAs.

</doc>
<doc id="697240" url="https://sk.wikipedia.org/wiki?curid=697240" title="Arzenid gália">
Arzenid gália



</doc>
<doc id="697241" url="https://sk.wikipedia.org/wiki?curid=697241" title="Gálium-arzenid">
Gálium-arzenid



</doc>
<doc id="697242" url="https://sk.wikipedia.org/wiki?curid=697242" title="Dom Neďalka Nemského">
Dom Neďalka Nemského

Dom Neďalka Nemského () je obrodenecký meštiansky dom v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka miestneho významu.
Lokalita.
Dom Neďalka Nemského leží v centrálnej časti mesta Plovdiv v hraniciach architektonicko-historickej rezervácie Starý Plovdiv na ulici „P. R. Slavejkov“ (, doslova "ulica P. R. Slavejkova") č. 2426.
Dejiny.
Budova bola postavená na začiatku 19. storočia. V roku 1998 bol budove pridelený štatút kultúrnej pamiatky miestneho významu.
Charakteristika.
Ide o predstaviteľa tzv. bulharského obrodeneckého baroka plovdivského typu. Charakteristickým prvkom budovy je arkier v západnej fasáde. V podperách hlavného arkiera sa nachádzajú ozdobné otvory v tvare elipsy a medzi nimi sa pod hlavným veľkým arkierom nachádza ďalší malý arkier.
Štatút a dôvod pamiatkovej ochrany.
Kategória: kultúrna pamiatka miestneho významu
Budova bola vyhlásená za kultúrnu pamiatku v Štátnom vestníku č. 25 z roku 1998, pričom ako dôvod ochrany boli stanovené architektonicko-staviteľská hodnota budovy. Názov budovy ako je uvedený na zozname kultúrnych pamiatok je "Kăšta na Neďalko Nemski" (, doslova "Dom Neďalka Nemského").

</doc>
<doc id="697244" url="https://sk.wikipedia.org/wiki?curid=697244" title="Zoznam spišských prepoštov">
Zoznam spišských prepoštov

Zoznam spišských prepoštov obsahuje zoznam prepoštov na prepoštskom a neskôr veľprepoštov pri biskupskom stolci v Spišskej Kapitule.
Obdobie prepoštstva od začiatku 13. storočia až do roku 1776.
Vznik Spišského prepoštstva sa spája všeobecne so saskou kolonizáciou na Spiši na konci 12. alebo na začiatku 13. storočia. Od svojho vzniku patrilo do Ostrihomského arcibiskupstva, ktoré založil už uhorský kráľ Štefan I. Koncom 13. storočia bol spišský prepošt Jakub z Vlkovej ("de Farkasfalva") menovaný uhorským kráľom Ondrejom III. prvýkrát "ad personam" titulom spišského biskupa ("episcopus Scepusiensis"), a to aj napriek tomu, že k oficiálnemu zriadeniu samostatného Spišského biskupstva došlo až v roku 1776.
Ľudovít I. Veľký spoločne s manželkou a kapitulou požiadal Svätú stolicu o povýšenie Spišského prepoštstva na biskupstvo. K zriadeniu biskupstva však nedošlo. V nasledujúcich storočiach pápeži udelili spišským prepoštom výsady používať biskupskú mitru, berlu a ďalšie insígnie. Myšlienkou zriadenia biskupstva sa zaoberal aj ostrihomský arcibiskup Peter Pazmáň.
V časoch od Stanislava Várajiho po Mikuláša Balogha boli spišskí prepošti menovaní uhorskými panovníkmi titulárnymi biskupmi ("episcopi titulares") niektorých diecéz obsadených Osmanmi . Od prepošta Ladislava Matiašovského po posledného prepošta Jozefa Karola Zbiška boli volenými biskupmi ("episcopi electi"). Niektorí poslední spišskí prepošti mali aj biskupskú konsekráciu, čím sa v Spišskom prepoštstve riešila otázka vysluhovania sviatosti a svätení (birmovanie, rozhrešovanie od tzv. rezervátov, formácia kňazov alebo svätenie olejov na Zelený štvrtok či konsekrácia kostolov). Mnohí zo spišských prepoštov zároveň riadili alebo usadli na biskupský stolec v rôznych uhorských diecézach.
Obdobie biskupstva od roku 1776 až po súčasnosť.
Po vzniku Spišského biskupstva a premene kolegiálnej kapituly na katedrálnu kapitulu došlo došlo k premene titulu predstaviteľa kapituly z prepošta na veľprepošta ("preapositus" ["maior"] "infulatus"). Zároveň došlo k zmene celej štruktúry Spišskej Kapituly a úpravám ďalších hodností jej členov. Od veľprepošta Antona Jasvica mali spišskí veľprepošti právo nosiť pri liturgii biskupskú mitru, a to napriek tomu že nemuseli mať mať biskupské svätenie.

</doc>
<doc id="697245" url="https://sk.wikipedia.org/wiki?curid=697245" title="Familiantské zákony">
Familiantské zákony

Familiantské zákony boli zákony vyžadujúce Židov žijúcich v Krajinách českej koruny: v Čechách, na Morave a v Sliezsku špeciálne povolenie na sobáš. Ich cieľom bolo obmedziť rast židovskej populácie. Považujú sa za výraz „úradného antisemitizmu“.
Pozadie.
Mária Terézia síce zrušila výnos vykazujúci Židov z územia krajín českej koruny, ale s podmienkou, že ich počet nebude narastať. Jej syn Jozef II. pokračoval v tejto politike. Podľa sčítania z roku 1787 bolo v Čechách 8 541 a na Morave 5 106 židovských rodín.
Zákony.
Zákony boli vyhlásené v roku 1726 pre Čechy a v roku 1727 pre Moravu a Sliezsko. Otcovia, ktorí mali v tom čase deti boli ustanovení za hlavy rodiny. Získali tzv. familiantské číslo a jeden z ich synov sa mohol oženiť, ale číslo získal až po otcovej smrti. Ak rodina mala len dcéry, familiantské číslo zaniklo.
Počty povolení boli prevzaté zo sčítania z roku 1787: v Čechách 8 541, na Morave 5 106 a v Sliezsku židovských rodín, prípadne upravené podľa neho: v Čechách: 8 600, na Morave 5 400 a v Sliezsku 119 Počet nových povolení bol limitovaný počtom úmrtí familiantov. Familiantské čísla boli zaznamenávané vo " Familiantenbuch" a "Kompetentenbuch" zaznamenávala kandidátov na povolenie.
Nové pravidlá.
Nové pravidlá boli ustanovené v prvej polovici 19. storočia.
Žiadateľ o povolenie musel:
Povolenie bolo vydané buď okresnými alebo zemskými úradmi: ("Kreisamt" or "Gubernium").
Dopady.
Manželstvo a plodenie detí sa v judaizme považuje za jednu z micvot (príkazov). Židia, ktorí sa zosobášili podľa židovského práva ale bez štátneho povolenia boli zvaní "Magranten", pretože boli kvôli zákonne platnému manželstvu nútení emigrovať. Deti neplatne zosobášených rodičov boli považované za nelegitímne. Bohatší Židia nemali problém získať familiantské číslo, chudobnejší sa často stávali žobrákmi. Systém viedol ku korupcii, sporom, vydieraniu a podobne. Veľa Židov emigrovalo, zvlášť do Uhorska kde založili nové komunity, napríklad v Trenčíne.
Zrušenie, znovuzavedenie a opätovné zrušenie.
De facto boli zákony obmedzené revolúciou v roku 1848.
Zákon bol zrušený ústavou zo 4. marca 1849, ktorá politické práva oddelila od náboženského vyznania. Vrátil sa však v inej forme zákonom z 19. marca 1853, ktorý uzákonil, že sekcia 124 občianskeho zákonníka vyžadujúca povolenie „kreisamtliche Bewilligung“ pre židovskú svatbu nebola ústavou zrušená. Zrušené boli len dané čísla. Tento zákon bol zrušený 29. novembra 1859.

</doc>
<doc id="697246" url="https://sk.wikipedia.org/wiki?curid=697246" title="Familiantengesetze">
Familiantengesetze



</doc>
<doc id="697247" url="https://sk.wikipedia.org/wiki?curid=697247" title="Dom Ivana Furnadžieva">
Dom Ivana Furnadžieva

Dom Ivana Furnadžieva () je obrodenecký meštiansky dom v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka miestneho významu.
Lokalita.
Dom Ivana Furnadžieva leží v centrálnej časti mesta Plovdiv v hraniciach architektonicko-historickej rezervácie Starý Plovdiv na ulici „Konstantin Stoilov“ (, doslova "ulica Konstantina Stoilova") č. 53.
Dejiny.
Dom bol postavený na konci 18. storočia. V roku 1998 bol budove pridelený štatút kultúrnej pamiatky miestneho významu.
Charakteristika.
Ide o predstaviteľa tzv. bulharského obrodeneckého baroka.
Štatút a dôvod pamiatkovej ochrany.
Kategória: kultúrna pamiatka miestneho významu
Budova bola vyhlásená za kultúrnu pamiatku v Štátnom vestníku č. 25 z roku 1998, pričom ako dôvod ochrany boli stanovené architektonicko-staviteľská hodnota budovy. Názov budovy ako je uvedený na zozname kultúrnych pamiatok je "Kăšta na Ivan Furnadžiev" (, doslova "Dom Ivana Furnadžieva").

</doc>
<doc id="697249" url="https://sk.wikipedia.org/wiki?curid=697249" title="Premena beta">
Premena beta



</doc>
<doc id="697250" url="https://sk.wikipedia.org/wiki?curid=697250" title="Beta premena">
Beta premena



</doc>
<doc id="697251" url="https://sk.wikipedia.org/wiki?curid=697251" title="Rozpad beta">
Rozpad beta



</doc>
<doc id="697253" url="https://sk.wikipedia.org/wiki?curid=697253" title="Prvé dievčenské gymnázium (Plovdiv)">
Prvé dievčenské gymnázium (Plovdiv)

Prvé dievčenské gymnázium (), prípadne len Dievčenské gymnázium () je bývalá budova školy a v súčasnosti jedna z budov plovdivskej mestskej umeleckej galérie v centrálnej časti mesta Plovdiv v Plovdivskej oblasti v južnom Bulharsku. Kultúrna pamiatka miestneho významu.
Lokalita.
Budova bývalého dievčenského gymnázia leží v centrálnej časti mesta Plovdiv v hraniciach architektonicko-historickej rezervácie Starý Plovdiv na ulici „Săborna“ () č. 14.
Dejiny a charakteristika budovy.
Budova bola postavená v rokoch 18791881 podľa projektu architekta Josefa Schnittera. Najväčšie zásluhy na zohnaní finančných prostriedkov na postavenie budovy mali metropolita Panaret, ruský komisár knieža Alexandr Dondukov a generál-guvernér Arkadij Stolipin. Budova je masívna a trojposchodová. Bola postavená v klasicistickom slohu.
V roku 1998 bol budove pridelený štatút kultúrnej pamiatky miestneho významu.
V súčasnosti je v budove umiestnená expozícia plovdivskej mestskej umeleckej galérie.
Dievčenské gymnázium.
Škola bola otvorená v roku 1861 pod názvom "Dievčenská škola" (). V počiatkoch škola sídlila v budove tzv. "Božigrobského metochu". Prvou učiteľkou na škole bola Teopemta Maneva. V roku 1864 získala škola názov "Bulharská dievčenská škola „Zvestovanie“" (). V roku 1866 začala v škole pôsobiť učiteľka Rada Gugova, pod ktorej vedením sa v tom istom roku škola stala trojtriednou. V roku 1878, alebo 1879 bola škola premenovaná na "Prvé dievčenské gymnázium" (). 
Po dokončení novej budovy v roku 1881 sa škola presťahovala a bola preklasifikovaná na "Oblastné dievčenské gymnázium" (). Gymnázium bolo oficiálne otvorené 1. septembra 1881. Po zjednotení Bulharska v roku 1885 bola škola premenovaná na "Štátne dievčenské gymnázium" ().
Mestská umelecká galéria.
V budove v súčasnosti sídli stála expozícia plovdivskej mestskej umeleckej galérie. V rámci expozície v budove bývalého dievčenského gymnázia je predstavených viac ako 200 vizuálnych diel bulharských autorov od obdobia bulharského národného obrodenia do súčasnosti.
Štatút a dôvod pamiatkovej ochrany.
Kategória: kultúrna pamiatka miestneho významu
Budova bola vyhlásená za kultúrnu pamiatku v Štátnom vestníku č. 25 z roku 1998, pričom ako dôvod ochrany boli stanovené architektonicko-staviteľská hodnota budovy. Názov budovy ako je uvedený na zozname kultúrnych pamiatok je "Devičeska gimnazija" (, doslova "Dievčenské gymnázium").

</doc>
<doc id="697255" url="https://sk.wikipedia.org/wiki?curid=697255" title="GaAs">
GaAs



</doc>
<doc id="697256" url="https://sk.wikipedia.org/wiki?curid=697256" title="Kvantum gama">
Kvantum gama



</doc>
<doc id="697257" url="https://sk.wikipedia.org/wiki?curid=697257" title="Gama kvantum">
Gama kvantum



</doc>
<doc id="697258" url="https://sk.wikipedia.org/wiki?curid=697258" title="Fotón gama">
Fotón gama



</doc>
<doc id="697259" url="https://sk.wikipedia.org/wiki?curid=697259" title="Gama fotón">
Gama fotón



</doc>
<doc id="697260" url="https://sk.wikipedia.org/wiki?curid=697260" title="Častica gama">
Častica gama



</doc>
<doc id="697261" url="https://sk.wikipedia.org/wiki?curid=697261" title="Gama častica">
Gama častica



</doc>
<doc id="697267" url="https://sk.wikipedia.org/wiki?curid=697267" title="Buchvald">
Buchvald

Buchvald () je vrch v Stolických vrchoch, krajinnom celku Slovenského rudohoria. Leží nad Rejdovou, približne západne od Dobšinej.
Poloha.
Nachádza sa v severnej časti Stolických vrchov, v geomorfologickom podcelku Stolica. Leží v Košickom kraji, v okrese Rožňava a zasahuje na katastrálne územie mesta Dobšiná a obce Rejdová. Najbližšími sídlami sú západne situovaný Telgárt, severovýchodne ležiaca Stratená, juhovýchodne Rejdová a východne mesto Dobšiná. 
Opis.
Buchvald leží na severovýchodnom okraji pohoria, v hrebeni, vedúcom severným smerom z vrchu Stolica (). Severne sa nachádza Rakytovec (), Borovniak (), Ondrejisko () a Duča (), východne Čierna hora (), Skálie () a Veľký Radzim (), južne Grúň (), Pálenisko (), Stolica () a Kyprov () a západne Čelo (), Priehybka (), Trsteník (), Kráľova skala (), Kráľova hoľa () a Gregová (). Masív patrí do povodia Slanej, kam vodu z južných svahov odvádza Skalný potok a Trsteník, vodu zo severných častí odvádza Dobšinský potok. Na vrchol nevedie značená turistická trasa. 
Výhľady.
Vrchol pokrýva lesný porast, ktorý neumožňuje rozhľad. Z blízkych odlesnených častí hrebeňa je však kruhový rozhľad a je z nich možné pozorovať okolité vrchy Stolických vrchov, Spišsko-gemerský kras, Nízke Tatry, Vysoké Tatry a Volovské vrchy.
Prístup.
Na vrchol nevedie značená turistická trasa, no severnou časťou vedie traverzom žlto značený chodník z Rejdovej na rázc. Pod Trsteníkom. Týmto rázcestím vedie hrebeňový chodník zo Stolice () na rázc. Pred Čuntavou (Cesta hrdinov SNP).

</doc>
<doc id="697268" url="https://sk.wikipedia.org/wiki?curid=697268" title="9. mája (Hlohovec)">
9. mája (Hlohovec)



</doc>
<doc id="697273" url="https://sk.wikipedia.org/wiki?curid=697273" title="Jozef Bíreš">
Jozef Bíreš

Prof. MVDr. Jozef Bíreš, DrSc. (* 7. marec 1956, Banská Bystrica) je slovenský veterinár, vedecko-výskumný pracovník a vysokoškolský pedagóg, od mája do októbra 2023 minister pôdohospodárstva a rozvoja vidieka SR v úradníckej vláde Ľudovíta Ódora.
Životopis.
Pochádza z Banskej Bystrice, kde v rokoch 19621971 absolvoval základné vzdelanie. Stredoškolské vzdelanie absolvoval v rokoch 19711975 na Strednej veterinárnej škole v Košiciach-Barci. V rokoch 19761981 absolvoval štúdium veterinárneho lekárstva na Vysokej škole veterinárskej v Košiciach (dnes Univerzita veterinárskeho lekárstva a farmácie v Košiciach, UVLF) s titulom MVDr. (v roku 1987 potom PhD., 1991 Doc., 1994 DrSc., 1998 prof. na Klinike prežúvavcov Univerzitnej veterinárnej nemocnice UVLF).
V rokoch 19891992 pôsobil ako vedúci Oddelenia chorôb oviec vo Výskumnom ústave veterinárskej medicíny v Košiciach, v rokoch 19961998 viedol Akreditované klinické skúšobné laboratórium na UVLF v Košiciach. V rokoch 19982000 pôsobil ako prorektor UVLF v Košiciach, v rokoch 20002003 bol vedúcim veterinárneho obvodu v Školskom poľnohospodárskom podniku UVLF v Zemplínskej Teplici, v rokoch 20022003 riaditeľ Výskumného ústavu veterinárskej medicíny UVLF v Košiciach.
V rokoch 20032007 bol ústredným riaditeľom Štátnej veterinárnej a potravinovej správy SR (ŠVPS SR) v Bratislave, 20072010 vysokoškolský profesor na UVLF v Košiciach. Od roku 2010 pôsobí ako generálny tajomník služobného úradu ŠVPS SR.
15. mája 2023 bol vymenovaný za ministra pôdohospodárstva a rozvoja vidieka SR v úradníckej vláde Ľudovíta Ódora.. Jeho funkčné obdobie skončilo 25. októbra 2025.

</doc>
<doc id="697275" url="https://sk.wikipedia.org/wiki?curid=697275" title="Juraj Szondy">
Juraj Szondy



</doc>
<doc id="697277" url="https://sk.wikipedia.org/wiki?curid=697277" title="Povstanie (album)">
Povstanie (album)

Povstanie je názov piateho štúdiového albumu slovenskej skupiny Para. V roku 2010 tento album vydalo hudobné vydavateľstvo Sony Music.

</doc>
<doc id="697280" url="https://sk.wikipedia.org/wiki?curid=697280" title="Menšina (album)">
Menšina (album)

Menšina je názov šiesteho štúdiového albumu slovenskej skupiny Para. V roku 2012 tento album vydalo hudobné vydavateľstvo Pavian Records.

</doc>
<doc id="697281" url="https://sk.wikipedia.org/wiki?curid=697281" title="Rover (rozlišovacia stránka)">
Rover (rozlišovacia stránka)

Rover môže byť:

</doc>
<doc id="697283" url="https://sk.wikipedia.org/wiki?curid=697283" title="Alexej Grigorievič Stachanov">
Alexej Grigorievič Stachanov

Alexej Grigorievič Stachanov (; * 3. január 1906, Lugovaja, Rusko – † 5. november 1977, Čysťakove, Ukrajina) bol sovietsky a ruský baník, Hrdina socialistickej práce (1970) a člen KSSZ (1936).
Slávnou osobnosťou sa stal v roku 1935 v rámci tzv. stachanovského hnutia, kampane, ktorej cieľom bolo zvýšiť produktivitu práce robotníkov a demonštrovať nadradenosť socialistického hospodárskeho systému.
Životopis.
Alexej Stachanov sa narodil v roku 1906 v dedine Lugovaja (dnes Lipecká oblasť), dedine v Livenskom úzeďe, sučasti Ruského impéria. Vo svojich 20 rokoch začal pracovať v bani v Kadijivke (Donbas). V roku 1933 sa Stachanov stal operátorom kladiva. V roku 1935 absolvoval miestny banícky kurz. Dňa 31. augusta 1935 bolo oznámené, že vyťažil rekordných 102 ton uhlia za 5 hodín a 45 minút (14-násobok svojej kvóty).
Dňa 19. septembra Stachanov údajne vytvoril nový rekord, keď za jednu zmenu vyťažil 227 ton uhlia. Jeho príklad bol v novinách a na plagátoch uvádzaný ako vzor pre ostatných a v Spojených štátoch sa objavil na obálke časopisu Time.
V rokoch 1936 – 1941 bol Stachanov študentom Priemyselnej akadémie v Moskve. V rokoch 1941 – 1942 bol vymenovaný za riaditeľa bane č. 31 v Karagande. V rokoch 1943 až 1957 Stachanov pracoval na Ministerstve uhoľného priemyslu ZSSR. V rokoch 1957 – 1959 bol zástupcom riaditeľa trustu "Čisťakovantracit" a potom asistentom hlavného inžiniera v kancelárii riadenia bane č. 2/43 trustu Torezantracit až do odchodu do dôchodku v roku 1974.
Stachanovove rekordy boli príkladom v celej krajine a dali vzniknúť hnutiu stachanovcov, v ktorom sa pracovníci, ktorí prekročili výrobné ciele, mohli stať „stachanovcami".
Stachanov bol poslancom Najvyššieho sovietu Sovietskeho zväzu prvého zvolania. Bol vyznamenaný dvoma Radmi Lenina, Radom červenej zástavy práce a mnohými medailami. Posledná augustová nedeľa bola vyhlásená za „Deň uhoľnych baníkov", zrejme tiež na jeho počesť.
V istom období mal Stachanov problémy s alkoholom a počas opileckej bitky prišiel o svoj Leninov rad a stranícky preukaz.
Zomrel v roku 1977 vo veku 71 rokov. Stachanov mal dve partnerky a šesť detí.
Mesto Kadijivka na východnej Ukrajine, kde začal pôsobiť, bolo v roku 1978 na jeho počesť premenované na Stachanov. Pôvodný názov bol obnovený v roku 2016 v rámci ukrajinského procesu odstraňovania sovietskych názovov.
Otázny rekord.
Platnosť Stachanovovho rekordu bola spochybnená. V roku 1985 denník "The New York Times" uverejnil článok, v ktorom sa tvrdilo, že hoci sa Stachanovovi jeho výkon skutočne podaril, bolo to len preto, že komunistická strana zorganizovala túto udalosť ako spôsob, ako zvýšiť morálku verejnosti, pričom mnohí ďalší baníci sa snažili pomôcť Stachanovovi prekonať banícky rekord.
Denník "Times" citoval šéfa pobočky strany v bani Centralnaja-Irmino Konstantina G. Petrova, ktorý povedal: „Predpokladám, že Stachanov nemusel byť prvý... Mohol to byť ktokoľvek iný. V konečnom dôsledku o tom, či sa pokus o prekonanie rekordu podarí, nerozhodoval jednotlivý čelný pracovník, ale nový systém ťažby uhlia".
V roku 1988 sovietsky denník "Komsomoľskaja Pravda" tvrdil, že široko citované Stachanovove úspechy sú nafúknuté. Noviny trvali na tom, že Stachanov využíval na pomocné práce množstvo pomocníkov, zatiaľ čo výkony sa počítali len pre neho. Napriek tomu podľa novín Stachanovov prístup nakoniec viedol k zvýšeniu produktivity vďaka lepšej organizácii práce vrátane špecializácie a postupnosti úloh.
Tvrdilo sa tiež, že jeho rekord prekonali Alija Sirotanović z Juhoslávie a Serhij Šemčuk z Ukrajiny.

</doc>
<doc id="697285" url="https://sk.wikipedia.org/wiki?curid=697285" title="Rez (múčnik)">
Rez (múčnik)

Rez (plurál rezy) je hranatá (teda nie okrúhla) dlhšia forma tortových múčnikov.

</doc>
<doc id="697286" url="https://sk.wikipedia.org/wiki?curid=697286" title="Rezy">
Rezy



</doc>
<doc id="697288" url="https://sk.wikipedia.org/wiki?curid=697288" title="Skálie (vrch v Stolických vrchoch)">
Skálie (vrch v Stolických vrchoch)

Skálie () je vrch v Stolických vrchoch, krajinnom celku Slovenského rudohoria. Leží nad Rejdovou, približne západne od Dobšinej.
Poloha.
Nachádza sa v severovýchodnej časti Stolických vrchov, v geomorfologickom podcelku Stolica. Leží v Košickom kraji, v okrese Rožňava a zasahuje na katastrálne územie mesta Dobšiná a obce Rejdová. Najbližšími sídlami sú južne situovaná Rejdová a Vyšná Slaná, východne leží mesto Dobšiná, severovýchodne Stratená a západne Telgárt.
Opis.
Skálie leží na severovýchodnom okraji pohoria, v hrebeni, vedúcom východným smerom z vrchu Trsteník () na Striebornú (). Severne sa nachádza Borovniak (), Ondrejisko () a Duča (), východne Čierna hora (), Vincovka (), Babiná () a Končistá (), južne Veľký Radzim (), Strieborná (), Grúň (), Pálenisko () a Stolica () a západne Kyprov (), Priehybka (), Trsteník (), Kráľova hoľa () a Buchvald (). Masív patrí do povodia Slanej, kam vodu zo západných a južných svahov odvádza Skalný potok a zo severovýchodných Dobšinský potok. Na vrchol nevedie značená turistická trasa. 
Výhľady.
Vrchol pokrýva lesný porast, ktorý neumožňuje rozhľad. Z blízkych odlesnených častí možno pozorovať okolité vrchy Stolických vrchov, Spišsko-gemerský kras, Volovské vrchy a Revúcku vrchovinu.
Prístup.
Na vrchol nevedie značená turistická trasa, no západnou časťou vedie traverzom žlto značený chodník z Rejdovej na rázc. Pod Trsteníkom.

</doc>
<doc id="697290" url="https://sk.wikipedia.org/wiki?curid=697290" title="Juraj I. Rákoci">
Juraj I. Rákoci

Juraj I. Rákoci (* 8. jún 1593, Szerencs, Uhorsko† 11. október 1648, Alba Iulia, Sedmohradské kniežatstvo) bol sedmohradské knieža (1630 až 1648) a vodca protihabsburského stavovského povstania (1644 až 1645).
Život.
V čase povstania Gabriela Betlena získal titul hlavného hornouhorského kapitána a neskôr sa stal veliteľom jedného z Bethlenových zborov.
Keď česká šľachta požiadala počas Tridsaťročnej vojny o vojenskú podporu uhorské stavy v bojoch proti habsburskej monarchii, presvedčil Betlena aby Čechom pomohol. Velil sedmohradským vojskám v niekoľkých bitkách.
Po Betlenovej smrti viedol spor o sedmohradský kniežací stolec s jeho manželkou Katarínou Brandenburskou ale aj mladším bratom Štefanom. Napokon bol s podporou Turkov zvolený v roku 1630 za knieža.
Rodina.
Pochádzal z rodiny sedmohradského kniežaťa Žigmunda Rákóciho a jeho manželky Anny Gerendiovej. Bol dvakrát ženatý. Jeho prvou manželkou bola Katarína Betlenová (?). Druhý sobáš uzavrel so Zuzanou Lorántffiovou (*1600 – † 1660), ktorá mu porodila dovedna štyri deti. Synovia Samuel (* 1617 – † 1618) a František (* 1624 – † 1632) však zomreli ešte v detskom veku. Dospelosti sa dožili iba dvaja, Juraj II. (* 1621 – † 1660) a Žigmund (* 1622 – † 1652).

</doc>
<doc id="697295" url="https://sk.wikipedia.org/wiki?curid=697295" title="Zostáva brutálna 1995 – 2015">
Zostáva brutálna 1995 – 2015

Zostáva brutálna 1995 – 2015 je názov kompilácie slovenskej skupiny Para. V roku 2015 tento album pri príležitosti 20. výročia kapely vydalo hudobné vydavateľstvo Pavian Records. 
Album má názov podľa singlu z 1. novembra 2015, ktorým je nová skladba „Zostáva brutálnou“. Druhou novinkou na albume je nahrávka „E daj nasvali“. Je to rómska ľudová pieseň, ktorú s Parou nahrávali Sendreiovci a Moja Reč.

</doc>
<doc id="697301" url="https://sk.wikipedia.org/wiki?curid=697301" title="Zostáva Brutálna 1995 - 2015">
Zostáva Brutálna 1995 - 2015



</doc>
<doc id="697305" url="https://sk.wikipedia.org/wiki?curid=697305" title="Našou krajinou">
Našou krajinou

Našou krajinou je názov siedmeho štúdiového albumu slovenskej skupiny Para. V roku 2018 tento album vydalo hudobné vydavateľstvo Pavian Records.
Oproti nahrávaniu predošlého albumu "Menšina" si skupina Para pozvala viacero hostí: titulný singel s kapelou naspievala Jana Kirschner, v štúdiu boli aj vokalistky z Paper Moon Trio, či niekoľko hudobníkov, ktorí nahrali dychové nástroje a klávesy. S kapelou boli v štúdiu aj dvaja psi: štekot v závere piesne „Ležím“ patrí Matúšovmu psovi Foxovi a prítomný bol aj Laskyho pes Elvis.

</doc>
<doc id="697309" url="https://sk.wikipedia.org/wiki?curid=697309" title="Jaroslav Kejzlar">
Jaroslav Kejzlar

Jaroslav Kejzlar (pseudonym: Emil Martoň; * 17. marec 1887, Červený Kostelec† 9. september 1973 alebo 24. august 1977, Praha) bol spisovateľ a prekladateľ literatúry pre deti a mládež a vydavateľ, ktorý počas prvej Československej republiky na Slovensku pracoval ako učiteľ. Spolu s Jozefom Cígerom-Hronským založil vydavateľstvo Mládež v Kremnici a angažoval sa vo viacerých spolkoch.
Život.
Absolvoval štúdium na učiteľskom ústave v Hradci Králové a od roku 1920 pôsobil ako riaditeľ na meštianskych školách v Námestove a v Kremnici a v rokoch 19291938 v Pezinku, pričom po roku 1938 sa vrátil do Čiech a napokon pôsobil v Prahe.
Počas pôsobenia v Kremnici spolu s Jozefom Cígerom-Hronským založil a viedol vydavateľstvo Mládež, pričom bol tiež predsedom Okresnej jednoty zväzu slovenského učiteľstva v Kremnici. Počas pôsobenia v Pezinku sa angažoval v spolkoch Slovenská liga, Sokol a v Matici slovenskej.
Tvorba.
Venoval sa tvorbe literatúry pre deti a mládež. Vo vydavateľstve Mládež publikoval pôvodné aj upravené knihy rozprávok a povesti "Dve rozprávky" (1925), "Predavač čínskeho vetra a iné čínske pohádky" (1925), "Povesti z Podkrkonošia" (1927), "Kytka rozprávok" (1929), "Štedrý večer..." (1929), "Tajomstvo záhrady" (1930). Na Slovensku vydal aj román o osudoch vlastenecky cítiaceho slovenského chlapca "Janko Budiš" (1938). Okrem toho prekladal detskú literatúru z nemčiny a francúzštiny od Alphonsa Daudeta či Alfreda Assollanta.

</doc>
<doc id="697311" url="https://sk.wikipedia.org/wiki?curid=697311" title="Lili Taylorová">
Lili Taylorová

Lili Anne Taylorová (* 20. február 1967, Glencoe, Illinois, USA) je americká herečka, známa z filmov ako "Mystic Pizza" (1988), "Arizonský sen" (1993), "Štyri izby" (1995), "Strelila som Andyho Warhola" (1996), "Zámok hrôzy" (1999), "Naživo z Bagdadu" (2002), "V zajatí démonov" (2013) a z televíznych seriálov ako "Odpočívaj v pokoji" (20022005), "Ja a robot" (2013) a "American Crime" (20152017). 
Detstvo a mladosť.
Taylorová sa narodila ako piate zo šiestich detí. Vyštudovala New Trier High School v meste Winnetka, v štáte Illinois v roku 1985. 
Kariéra.
Taylorová sa herectvu venuje od roku 1986. V roku 1988 sa objavila vo filne "Mystic Pizza" po boku Annabeth Gish a Julie Roberts. O rok neskôr, si zahrala vedľajšiu úlohu vo filme "Narodený 4. júla". V roku 1993 hrala nevlastnú dcéru Faye Dunaway, vo filme "Arizonský sen". Taylorová v roku 1994 bola obsadená do filmu "Pánboh mieša karty", kde získala cenu Independent Spirit Awards.
V roku 1996 si zahrala v životopisnom filme "Strelila som Andyho Warhola". V roku 1998 sa objavila v epizóde "Mind's Eye", v televíznom seriály "Akty X" a bola nominovaná na cenu Primetime Emmy za vynikajúcu hosťujúcu herečku v dramatickom seriáli. Taylorová hosťovala v druhej a tretej sérii televízneho seriálu "Odpočívaj v pokoji", kde stvárnila postavu menom Lisa Kimmel Fisher. Za svoj herecký výkon získala nomináciu na Primetime Emmy. 
Taylorová v roku 2005 získala cenu za najlepšiu herečku na Medzinárodnom filmovom festivale v Kodani, za jej herecký výkon vo filme "Factotum". V roku 2009 sa pripojila k hereckému obsadeniu ako Johnny Depp, Christian Bale, Billy Crudup a Stephen Lang, Leelee Sobieski vo filme "Verejní nepriatelia". Objavila sa tiež v televíznom seriály "Ja a robot", z roku 2013. V rovnakom roku si zahrala v horore "V zajatí démonov". Po boku Felicity Huffman si zahrala v televíznom seriály "American Crime" a po boku Matthewa Rhysa v televíznom seriály "Perry Mason". 
Jej práca bola a je väčšinou v zameraná na nezávislé filmy a divadlo.
Súkromný život.
V roku 2009 sa Taylorová vydala za spisovateľa Nicka Flynna, s ktorým má dcéru. 

</doc>
<doc id="697312" url="https://sk.wikipedia.org/wiki?curid=697312" title="Lili Taylor">
Lili Taylor



</doc>
<doc id="697316" url="https://sk.wikipedia.org/wiki?curid=697316" title="Bystrík Červený">
Bystrík Červený



</doc>
<doc id="697319" url="https://sk.wikipedia.org/wiki?curid=697319" title="Trsteník (vrch v Stolických vrchoch)">
Trsteník (vrch v Stolických vrchoch)

Trsteník () je vrch v Stolických vrchoch, krajinnom celku Slovenského rudohoria. Leží nad Telgártom, približne severne od Revúcej.
Poloha.
Nachádza sa v severnej časti Stolických vrchov, v geomorfologickom podcelku Stolica. Leží na hranici Banskobystrického a Košického kraja, okresov Brezno a Rožňava a zasahuje na katastrálne územie obce Telgárt a Rejdová. Najbližším sídlom je severozápadne situovaný Telgárt, západne sa nachádza Šumiac a Červená Skala, juhozápadne Muránska Huta, juhovýchodne Rejdová a Vyšná Slaná a severovýchodne Stratená. 
Opis.
Trsteník leží na severnom okraji pohoria, v hrebeni, vedúcom severným smerom z vrchu Stolica (). Východne sa nachádza Duča (), Čierna hora (), Vincovka (), Buchvald (), Skálie () a Veľký Radzim (), južne Pálenisko (), Grúň (), Stolica () a Kyprov (), západne Priehybka (), Magura (), Dlhý vrch (), Homoľa (), Kráľova hoľa () a Kráľova skala () a severne Tri kopce (), Gregová (), Rakytovec (), Javorina () a Borovniak (). Severné svahy masívu odvodňuje potok Handulín, západné Homoľa, oba smerujúce do rieky Hron, voda z juhovýchodne sa zvažujúcich oblastí odteká Trsteníkom do rieky Slaná. Na vrchol nevedie značená turistická trasa. 
Výhľady.
Vrcholovú oblasť pokrýva nesúvislý, miestami len riedky lesný porast, ktorý umožňuje obmedzený rozhľad. Z vhodných lokalít hrebeňa je možné pozorovať najmä okolité vrchy Stolických vrchov, Spišsko-gemerského krasu, Nízke Tatry, hrebeň Vysokých Tatier, Levočské vrchy, Branisko, Volovské vrchy a Revúcku vrchovinu.
Prístup.
Na vrchol nevedie značený chodník, no juhovýchodným traverzom prechádza modrá turistická značka z rázc. Pred Čuntavou (Cesta hrdinov SNP) cez rázc. Pod Trsteníkom na vrch Stolica (). Na túto trasu je prístup:

</doc>
<doc id="697324" url="https://sk.wikipedia.org/wiki?curid=697324" title="Pavol Pekarčík">
Pavol Pekarčík

Pavol Pekarčík (*1972, Spišská Sobota) je slovenský dokumentárny režisér, strihač a kameraman.
Život a dielo.
Absolvoval katedru Dokumentárnej réžie na FTF VŠMU v Bratislave ako žiak Dušana Hanáka a Vlada Balca.
Spolu s Ivanom Ostrochovským nakrútil film "Menšie zlo" (2004), sondu do vzťahov medzi Slovákmi a politikmi v období druhých priamych prezidentských volieb. Následne, v tom istom roku spolupracujú na televíznej dokumentárnej snímke "Vietor", v ktorej sa venujú dopadom horskej kalamity na obyvateľov Tatier. Prostrediu hôr sa taktiež venuje vo filme "Karakoram" (2005), či "Uli Blaho (2006)". Spolu s Petrom Kerekesom a Ivanom Ostrochovským v roku 2013 natočili dokumentárny film "Zamatoví teroristi".
Pekarčík pracoval ako strihač a kameraman na filme Ivana Ostrochovského "Ilja" (2010), ako pomocný režisér na filme Martina Šulíka "Cigán" (2011) a ako koproducent, vedúci výroby a pomocný režisér filmu Ivety Grófovej "Až do mesta Aš" (2012). 
Ako režisér tiež nakrútil niekoľko dokumentárnych cyklov. "Z mesta do mesta" (2011) o fenoménoch slovenských miest. Spolupracoval na cykle "Ukrajinská Čítanka" (2015) o ukrajinských spisovateľoch. Podobne tak aj v minuloročnom "Slovenská čítanka" (2022). Najnovším televíznym počinom Pekarčíka je film "8 rokov pri frontovej línii" (2023) o osudoch obyvateľov doneckej oblasti na Ukrajine.  
Pekarčíkove "Hluché dni" z roku 2019 získali cenu za najlepší film na festivale Jeden svet 2019. Snímka sa venuje príbehom nepočujúcich detí z rómskych osád.
Externé odkazy.
Pavol Pekarčík | dafilms.cz
Pavol Pekarčík v Česko-Slovenskej filmovej databáze
Pavol Pekarčík | DOKweb
Pavol Pekarčík v Internet Movie Database

</doc>
<doc id="697336" url="https://sk.wikipedia.org/wiki?curid=697336" title="Anton Chudobin">
Anton Chudobin



</doc>
<doc id="697337" url="https://sk.wikipedia.org/wiki?curid=697337" title="Ilja Sorokin">
Ilja Sorokin



</doc>
<doc id="697338" url="https://sk.wikipedia.org/wiki?curid=697338" title="Tomáš a Diana">
Tomáš a Diana

Tomáš a Diana je slovenský rodinný seriál TV JOJ. Ide o adaptáciu francúzskeho seriálu "Un gars, une fille" s Jeanom Dujardanom a Alexandrou Lamy z roku 1999 vysielaného v televízii France 2. Seriál sa začal vysielať 24. mája 2023. Hlavné postavy stvárňujú Tomáš Maštalír a Diana Mórová.

</doc>
<doc id="697339" url="https://sk.wikipedia.org/wiki?curid=697339" title="Harvey">
Harvey

Harvey môže byť:

</doc>
<doc id="697340" url="https://sk.wikipedia.org/wiki?curid=697340" title="Astley">
Astley



</doc>
<doc id="697341" url="https://sk.wikipedia.org/wiki?curid=697341" title="Ashley">
Ashley

Ashley môže byť:

</doc>
<doc id="697342" url="https://sk.wikipedia.org/wiki?curid=697342" title="Clark (prvé meno)">
Clark (prvé meno)

Clark môže byť:

</doc>
<doc id="697344" url="https://sk.wikipedia.org/wiki?curid=697344" title="Kyprov">
Kyprov

Kyprov () je vrch v Stolických vrchoch, krajinnom celku Slovenského rudohoria. Leží nad Rejdovou, približne severne od Revúcej.
Poloha.
Nachádza sa v severnej časti Stolických vrchov, v geomorfologickom podcelku Stolica. Leží na hranici Banskobystrického a Košického kraja, okresov Brezno, Revúca a Rožňava a zasahuje na katastrálne územie obcí Telgárt, Muránska Zdychava a Rejdová. Najbližším sídlom je severne situovaný Telgárt a východne ležiaca Rejdová a Vyšná Slaná, juhovýchodne sa nachádza Čierna Lehota, juhozápadne Muránska Zdychava a západne Muránska Huta a Červená Skala. 
Opis.
Kyprov leží v severnej, najvyššej časti pohoria, v hrebeni, vedúcom severným smerom z vrchu Stolica (). Severne sa nachádza Magura (), Dlhý vrch (), Priehybka (), Trsteník (), Homoľa () a Buchvald (), východne Skálie (), Veľký Radzim () a Pálenisko (), južne Grúň (), Skalka (), Stolica () a Lehotská hoľa () a západne Čelo () a Župkova Magura (). Severozápadné svahy masívu odvodňuje potok Stračaník do rieky Hron, voda z východných odteká riekou Slaná a z juhozápadných potokom Zdychava. Vrcholom vedie značená turistická trasa. Masív je súčasťou chráneného areálu Stolica.
Výhľady.
Vrcholovú oblasť pokrýva po plošnej ťažbe len nízka a nesúvislá vegetácia, ktorá umožňuje rozhľad. Pri vhodných podmienkach sú viditeľné mnohé vrchy Stolických vrchov, Spišsko-gemerského krasu, Veporské, Volovské a Levočské vrchy, hrebeň Vysokých Tatier a Nízke Tatry.

</doc>
<doc id="697347" url="https://sk.wikipedia.org/wiki?curid=697347" title="Priehybka">
Priehybka

Priehybka môže byť:

</doc>
<doc id="697351" url="https://sk.wikipedia.org/wiki?curid=697351" title="Edmund Heines">
Edmund Heines

Edmund Heines (* 21. júl 1897, Mníchov, Nemecko† 30. jún 1934, Mníchov) bol nemecký nacistický politik a zástupca Ernsta Röhma, šéfa Sturmabteilung (SA). Heines bol jedným z prvých členov nacistickej strany a vedúcim členom SA v Mníchove, zúčastnil sa na pivnicovom puči a stal sa známym podporovateľom strany. Zastával niekoľko vysokých funkcií v nacistickej administratíve až do svojej popravy počas Noci dlhých nožov v júni 1934.
Život.
Narodil sa ako nemanželské dieťa Helene Marthy Heinesovej a poručíka Edmund von Parisha. Jeho matka slúžila ako opatrovateľka detí vo von Parischovej rodine a okrem Edmunda mala ešte mladšieho syna Oskara. Po skončení gymnázia v roku 1915 nastúpil do Bavorskej armády a bojoval v prvej svetovej vojne. Pôsobil ako príslušník delostrelectva. V bojoch bol zranený. Ocenený Železným krížom 1. a 2. triedy. V roku 1918 demobilizovaný. Zapojil sa do činnosti polovojenských jednotiek Freikorps. V rokoch 1919 - 1922 slúžil Heines ako veliteľ jednotky Freikorps Roßbach, ktorá bojovala v západnom Prusku a pobaltských štátoch pod vedením Gerharda Roßbacha.
V marci 1920 sa Heines zúčastnil Kappovho puču a po neúspechu prevratu sa presťahoval do oblasti Meklenbursko-Pomoranska ako väčšina zúčastnených členov Freikorps Roßbach. V júli 1920 bol Heines zapojený do vraždy Williho Schmidta, 20-ročného roľníka, ktorý údajne chcel odhaliť skryté sklady zbraní Freikorpsu. Heines sa po Schmidtovej vražde vrátil do Mníchova a v roku 1922 sa stal veliteľom mníchovskej Ortsgruppe, miestnej skupiny Freikorps Roßbach. V decembri 1922 sa Heines stal členom Národnosocialistickej nemeckej robotníckej strany (NSDAP) (legitimácia č. 78) a mal podiel na zapojení Ortsgruppe do organizácie Sturmabteilung (SA), polovojenského krídla strany. Heines bol vymenovaný za veliteľa druhého práporu v mníchovskom pluku SA a čoskoro sa stal jedným z vedúcich členov SA.
V novembri 1923 bol Heines jedným z 2000 nacistov, ktorí sa zúčastnili na pivnom puči, pričom bol poverený dobyť Hotel Vierjahreszeiten. Heines bol odsúdený na 15 mesiacov väzenia za svoj podiel na neúspešnom štátnom prevrate a bol držaný spolu s Adolfom Hitlerom v jednej cele vo väznici Landsberg. Heines bol predčasne prepustený v septembri 1924, zatiaľ čo SA a NSDAP boli stále zakázané. Prevzal vedenie druhého práporu mníchovského pluku Frontbann až do roku 1925, keď sa pripojil k znovu legalizovaným SA a NSDAP. Od roku 1925 do augusta 1926 bol Heines federálnym riaditeľom Schilljugend, pravicovej mládežníckej organizácie založenej Gerhardom Roßbachom, ktorá následne pridružená k SA a NSDAP. V roku 1926 sa Heines zapísal na Erlangenskú univerzitu na štúdium práva a stal sa Standartenführerom SA.
22. januára 1928 bol Heines zatknutý v Schongau za účasť na vražde Williho Schmidta z roku 1920. Rozsudok štetínskeho súdu bol 15 rokov väzenia za zabitie, neskôr znížený na 5 rokov. Prepustený bol však už 14. mája 1929 na základe rozhodnutia štetínskeho súdu na kauciu vo výške 5000 ríšskych mariek. V roku 1929 bol Heines odsúdený aj za vraždu komunistu Conrada Pietrzucha, ktorého na smrť dobil gang SA pod jeho osobným vedením. Proces musel byť znovu otvorený kvôli technickej chybe a Heines bol omilostený.
1. mája 1931 bol Heines vymenovaný za zástupcu SA-Stabschefa Ernsta Röhma, veliteľa SA a blízkeho Hitlerovho priateľa. V júli 1931 sa Heines stal tiež SA-Führerom SA-Gruppe Silesia. Po uchopení moci nacistami bol Heines 25. marca 1933 vymenovaný za Polizeipräsidenta (policajného prezidenta) vo Vroclavi.
Po nástupe nacistov k moci začiatkom roku 1933 získal Hitler dosah na nemecký štátny aparát vrátane Reichswehru, a tak už viac pouličných bitkárov z SA nepotreboval, a snažil sa organizáciu marginalizovať. Röhm sa ako de facto veliteľ SA stal postradateľným. Okrem toho mal Hitler voči Heinesovi osobnú averziu.
30. júna 1934 boli Heines a mnohí ďalší vodcovia SA popravení príslušníkmi SS krátko po ich zatknutí počas Noci dlhých nožov. Heines a päť ďalších boli popravení popravnou čatou, ktorú zvolal Sepp Dietrich.
Dietrich bol v roku 1957 odsúdený západonemeckým súdom na 18 mesiacov väzenia za jeho úlohu pri popravách Heinesa a ďalších mužov.

</doc>
<doc id="697352" url="https://sk.wikipedia.org/wiki?curid=697352" title="Stanislav Škorvánek">
Stanislav Škorvánek

Stanislav Škorvánek (* 31. január 1996, Žilina, Slovensko) je slovenský hokejový brankár, ktorý chytá za Mountfield HK v českej Tipsport extralige.
Klubová kariéra.
Škorvánek je odchovanec žilinského hokeja. V extralige debutoval v ročníku 2015/16 v tíme slovenskej dvadsiatky, no pozíciu v najvyššej hokejovej súťaži si získaval náročne. Medzi rokmi 2016-2021 vystriedal hneď deväť klubov a veľmi často pendloval medzi extraligou a druhou ligou.
V sezóne 2021/22 posilnil Vlkov Žilina, za materský klub nastúpil vôbec prvýkrát na seniorskej úrovni. Hoci Žilina nesplnila cieľ postúpiť do prvej ligy, Škorvánek očakávania naplnil. V základnej časti si držal úspešnosť zákrokov na úrovni takmer 95%, vo vyraďovacej časti zbieral ešte o percento lepšie čísla.
Fantastické výkony mu vyniesli nový kontrakt s Duklou Michalovce. Prichádzal do známeho prostredia, za mužstvo z východného Slovenska odchytal dvanásť stretnutí už v ročníku 2020/21.
V sezóne 2022/23 sa mu napokon podarilo napevno preraziť do extraligy, v základnej časti pochytal až 93% všetkých striel a výraznou mierou sa podieľal na postupe svojho tímu do play-off. Vo vyraďovacej časti upútal pozornosť výbornými výkonmi a najmä jeho zásluhou Michalovce vyradili favorizovaný Slovan Bratislava v prvom kole. V semifinále mal na dosah ďalšie veľké prekvapenie, Michalovce sa dostali do vedenia 3:2 na zápasy proti Košiciam, ale favorizovaný súper dokázal sériu zvrátiť vo svoj prospech.
Reprezentačná kariéra.
Slovensko prvýkrát reprezentoval na turnaji hráčov do 20 rokov vo fínskych Helsinkách v roku 2016. Na šampionáte zastával pozíciu brankárskej dvojky za Adamom Húskom a do zápasového diania zasiahol iba na osem minút v dueli proti domácim reprezentantom.
Do reprezentácie sa vrátil v roku 2023. Vďaka skvelým výkonom v Michalovciach si vyslúžil miestenku na majstrovstvá sveta v Rige a Tampere.

</doc>
<doc id="697353" url="https://sk.wikipedia.org/wiki?curid=697353" title="Paralaktické meranie vzdialeností">
Paralaktické meranie vzdialeností

Paralaktické meranie vzdialeností je jedna z geodetických metód merania vzdialeností.
Princíp.
Princípom paralaktického merania vzdialenosti je riešenie trojuholníka. Na jednom koncovom bode meranej vzdialenosti (B) je umiestnená lata o presne známej dĺžke. Na druhom koncovom bode (P) je presný (sekundový) teodolit, ktorým sa meria vodorovný uhol formula_1 .
Vodorovná vzdialenosť je potom vypočítaná:
 formula_2 
Pokiaľ je b = 2m, potom 
 formula_3 
Na podobnom princípe bývalo založené aj určovanie dĺžky triangulačných základní pri budovaní trigonometrickej siete.
Základnicové laty.
V Československu sa používali predovšetkým základnicové laty VEB Carl Zeiss Jena Bala 2 m v kombinácii so sekundovým teodolitom Zeiss Theo 010 a trojpodstavcovou súpravou Zeiss. Na meranie v podzemných priestoroch bolo možné terče doplniť osvetľovacím zariadením.
Základnicové laty vyrábali aj iný poprední výrobcovia zememeračských prístrojov, ako Wild Heerbrugg (Wild GBL), Kern Aarau (Kern IB - invarbasislatte) a ďalšie.
Presnosť.
Pri štandardnom meračskom postupe bola presnosť merania závislá na meranej dĺžke a presnosti určenia paralaktického uhla. Nižšie uvedené hodnoty platia pre použitie sekundového teodolitu s presnosťou ±3 cc / 1".
Pokiaľ bola meraná vzdialenosť rozdelená na kratšie úseky a bol použitý zvláštny postup merania (kalibrovaná lata, obojstranné terče alebo iné) bola presnosť merania v milimetroch.

</doc>
<doc id="697354" url="https://sk.wikipedia.org/wiki?curid=697354" title="Slanské sedlo">
Slanské sedlo

Slanské sedlo môže byť:

</doc>
<doc id="697355" url="https://sk.wikipedia.org/wiki?curid=697355" title="THAAD">
THAAD



</doc>
<doc id="697356" url="https://sk.wikipedia.org/wiki?curid=697356" title="Syndikalizmus">
Syndikalizmus

Syndikalizmus je revolučný prúd v rámci robotníckeho hnutia, ktorý sa snaží o združovanie pracovníkov podľa odvetví a presadzovanie ich požiadaviek prostredníctvom štrajkov s konečným cieľom získať kontrolu nad výrobnými prostriedkami a hospodárstvom ako takým. Syndikalistické hnutie sa vyvinulo vo francúzskych odboroch koncom 19. storočia a v socialistickom hnutí najviac prevládalo v medzivojnovom období, ktoré predchádzalo vypuknutiu druhej svetovej vojny.
Medzi hlavné syndikalistické organizácie patrili Všeobecná konfederácia práce vo Francúzsku, Národná konfederácia práce (CNT) v Španielsku, Talianska syndikalistická únia (USI), Slobodný zväz pracujúcich Nemecka a Argentínska regionálna federácia pracujúcich. Hoci sa nepovažovali za syndikalistov, väčšina historikov považuje Priemyselných robotníkov sveta, Írsky zväz pracovníkov v doprave a všeobecných pracovníkov a kanadský One Big Union za príslušníkov tohto prúdu.
Viaceré syndikalistické organizácie boli a dodnes sú spojené v Medzinárodnom združení pracujúcich, ale niektoré z jeho členských organizácií odišli do Medzinárodnej konfederácie práce (ICL-CIT), ktorá vznikla v roku 2018.
Terminológia.
Pojem "syndikalizmus" má francúzsky pôvod. Vo francúzštine je syndikát odborový zväz, zvyčajne miestny zväz. Zodpovedajúce slová v španielčine a portugalčine, "sindicato" a taliančine, "sindacato", sú podobné. Rozšírením francúzskeho "syndicalisme" sa označuje odborový zväz vo všeobecnosti. Pojem "syndicalisme révolutionnaire" alebo revolučný syndikalizmus sa objavil vo francúzskych socialistických časopisoch v roku 1903 a Francúzska všeobecná konfederácia práce ("Confédération générale du travail, CGT") začala používať tento pojem na označenie svojej značky odborov. Revolučný syndikalizmus alebo častejšie syndikalizmus s prívlastkom revolučný potom odborári podľa francúzskeho vzoru adaptovali do viacerých jazykov.

</doc>
<doc id="697357" url="https://sk.wikipedia.org/wiki?curid=697357" title="Slanské sedlo (Stolické vrchy)">
Slanské sedlo (Stolické vrchy)

Slanské sedlo () je sedlo v hlavnom hrebeni Stolických vrchov.
Poloha.
Sedlo sa nachádza v severnej, najvyššej časti pohoria, v geomorfologickom podcelku Stolica. Oddeľuje severne situovaný Kyprov () a južne ležiacu dominantnú Stolicu () v hlavnom hrebeni. Leží na pomedzí Banskobystrického a Košického kraja, okresov Revúca a Rožňava a zasahuje na katastrálne územie obce Muránska Zdychava a Rejdová. Oblasť patrí do povodia Slanej, ktorá odvodňuje východné svahy sedla, vodu zo západnej časti odvádza Zdychava do rieky Muráň.
Opis.
Sedlo a jeho okolie pokrýva len nízka vegetácia, umožňujúca kruhový výhľad. Je tu vybudovaný turistický prístrešok a križuje sa tu hrebeňový chodník a Rudná magistrála. Sedlo je súčasťou chráneného areálu Stolica.

</doc>
<doc id="697361" url="https://sk.wikipedia.org/wiki?curid=697361" title="Alexander Füzesséry">
Alexander Füzesséry

Alexander Füzesséry (""; * 25. november 1825, Vrbnica – † 9. február 1880, Budapešť ) bol katolícky kňaz, opát, poslanec uhorského snemu.
Životopis.
Narodil sa vo Vrbnici, v rodine nižšej šľachty Füzesséryovcov (alebo Füzešériovcov) Po skončení teologických štúdií bol v roku 1849 vysvätený za kňaza. Bol kaplánom v Novom Meste pod Šiatrom a v Michalovciach. V rokoch 1855 -1867 bol farárom vo farnosti Boľ, v rokoch 1867-1872 farárom v Sárospataku. V r. 1872 bol menovaný za opáta. Od r. 1873 bol farárom a biskupským komisárom gymnázia v Novom Meste pod Šiatrom. V roku 1878 bol zvolený za poslanca uhorského snemu vo volebnom okrsku Kráľovský Chlmec. 
Tlačou mu vyšli niektoré z jeho kázní. 

</doc>
<doc id="697362" url="https://sk.wikipedia.org/wiki?curid=697362" title="Zuzana Mojžišová">
Zuzana Mojžišová

Zuzana Mojžišová môže byť:

</doc>
<doc id="697368" url="https://sk.wikipedia.org/wiki?curid=697368" title="Yahman!">
Yahman!

Yahman! je názov druhého štúdiového albumu slovenskej skupiny Polemic. V roku 1999 tento album vydalo hudobné vydavateľstvo Rádio Bratislava.

</doc>
<doc id="697369" url="https://sk.wikipedia.org/wiki?curid=697369" title="Do ska">
Do ska

Do ska je názov oficiálneho debutového štúdiového albumu slovenskej skupiny Polemic. V roku 1997 tento album vydalo hudobné vydavateľstvo Musica.

</doc>
<doc id="697370" url="https://sk.wikipedia.org/wiki?curid=697370" title="Chelačné činidlo">
Chelačné činidlo



</doc>
<doc id="697371" url="https://sk.wikipedia.org/wiki?curid=697371" title="Chelátotvorné činidlo">
Chelátotvorné činidlo



</doc>
<doc id="697372" url="https://sk.wikipedia.org/wiki?curid=697372" title="Chelátový komplex">
Chelátový komplex



</doc>
<doc id="697377" url="https://sk.wikipedia.org/wiki?curid=697377" title="Hydroxámová kyselina">
Hydroxámová kyselina

Hydroxámové kyseliny sú deriváty karboxylových kyselín so všeobecným vzorcom R1C(=O)N(R2)OH, kde často R2 = H. Sú to amidy, v ktorých je na dusíkový atóm naviazaná hydroxylová skupina. Často sa používajú ako chelačné činidlá.
Príprava.
Hydroxámové kyseliny sa zvyčajne pripravujú z esterov alebo acylchloridov reakciami s hydroxylamínovými soľami. Syntéza kyseliny benzohydroxámovej prebieha napríklad podľa nasledujúcej rovnice:
 C6H5CO2Me + NH2OH → C6H5C(O)NHOH + MeOH
Tieto kyseliny takisto možno pripraviť z aldehydov a "N"-sulfonylhydroxylamínov pomocou Angeliho-Riminiho reakcie.
Reaktivita.
Známou reakciou esterov hydroxámových kyselín je Lossenovo odbúravanie, kedy dochádza k ich premene na izokyanát.
Koordinačná chémia a biochémia.
Konjugované zásady hydroxámových kyselín sa nazývajú hydroxamáty. K deprotonácii dochádza na hydroxylovej skupine (NO"H"). Vzniknutá konjugovaná zásada je potom schopná tvoriť komplex s kovmi, pričom vystupuje ako chelačné činidlo s dvoma atómami kyslíku. Mnohé hydroxámové kyseliny a hydroxamáty viazané so železom boli izolované z prírodných zdrojov.
Hydroxamáty bežne viažu ióny železa. V prírode sa vyvinuli rôzne rodiny hydroxámových kyselín, ktoré fungujú ako zlúčeniny viažuce železo, ktoré sa nazývajú siderofóry. Extrahujú železité ióny z inak nerozpustných zdrojov (hrdza, minerály a iné). Vzniknuté komplexy sa prenášajú do bunky, kde sa z nich získava železa, ktoré sa potom používa v metabolizme.
Ligandy odvodené od hydroxámových a tiohydroxámových kyselín tvoria silné komplexy i s olovnatými iónmi.
Výskyt a použitie.
Hydroxámové kyseliny sa používajú vo flotácii kovov vzácnych zemín počas koncentrácie a extrakcie rúd, ktoré sa majú podrobiť ďalšiemu spracovaniu.
Niektoré hydroxámové kyseliny (napr. vorinostat, belinostat, panobinostat a trichostatín A) sú inhibítory HDAC s protirakovinovými účinkami. Fosmidomycín je prírodný inhibítor DXP reduktoizomerázy (1-deoxy--xylulose-5-fosfátreduktoizomerázy).
Hydroxámové kyseliny boli skúmané i v rámci spracovania použitého nukleárneho paliva.

</doc>
<doc id="697378" url="https://sk.wikipedia.org/wiki?curid=697378" title="Kov vzácnych zemín">
Kov vzácnych zemín

Kovy vzácnych zemín alebo prvky vzácnych zemín je súhrnné označenie pre niektoré prvky 3. skupiny periodickej tabuľky, konkrétne pre skandium, ytrium, lantán a lantanoidy (prvky od céru po lutécium). Ide o 17 takmer nerozlíšiteľných ťažkých kovov s lesklým sivým povrchom. Aktinoidy sa do tejto skupiny nezaraďujú. Tieto prvky sa používajú v rôznych aplikáciách, ako sú elektrické a elektronické súčiastky, lasery, sklo, magnetické materiály a v priemyselných procesoch.
Skandium a ytrium sa pokladajú za kovy vzácnych zemín, pretože sa zvyčajne nachádzajú v rovnakých ložiskách rudy ako lantanoidy a majú podobné chemické vlastnosti, ale majú iné elektronické a magnetické vlastnosti. Názov „kovy vzácnych zemín“ zavádzajúci, pretože tieto prvky v skutočnosti nie sú vzácne, ale historicky trvalo dlho, než sa tieto prvky podarilo izolovať. 
Tieto prvky na vzduchu pri izbovej teplote pomaly matnú a pomaly reagujú so studenou vodou za tvorby hydroxidov, pričom sa uvoľňuje vodík. Reagujú s parou za vzniku oxidov a spontánne sa vznietia pri teplote okolo 400 °C. Tieto prvky a ich zlúčeniny nemajú žiadnu biologickú funkciu okrem niekoľkých špecializovaných enzýmov, ako je napríklad bakteriálna lantanoid-dependentná metanoldehydrogenáza. Ich zlúčeniny rozpustné vo vode sú mierne až stredne toxické, ale nerozpustné zlúčeniny nie sú toxické. Všetky izotopy prométia sú rádioaktívne, takže sa prirodzene nenachádza v zemskej kôre, okrem malých množstiev, ktoré vznikajú spontánnym štiepením uránu-238. Často sa nachádza v mineráloch s tóriom a menej často s uránom.
Aj keď sú kovy vzácnych zemín relatívne bežné v zemskej kôre (cér je 25. najbežnejší prvok, s koncentráciou 68 ppm je bežnejší než meď), v praxi sú tieto prvky rozmiestnené všade ako nečistoty. Na zisk kovov vzácnych zemín v dostatočnej čistote je teda nutné spracovať veľké množstvo surovej rudy, preto sa nazývajú kovy "vzácnych" zemín.
Kvôli svojim geochemickým vlastnostiam sú kovy vzácnych zemín rozprestrené a málokedy sa nachádzajú koncentrované v mineráloch vzácnych zemín. Kvôli tomu existuje malé množstvo ekonomicky využiteľných ložísk rúd, v ktorých sa nachádzajú. Prvý minerál vzácnych zemín, ktorý bol objavený (v roku 1787), bol gadolinit, čo je čierny minerál, ktorý sa skladá z céru, ytria, železa, kremíku a ďalších prvkov. Tento minerál bol extrahovaný z bane v dedine Ytterby vo Švédsku – až štyri kovy vzácnych zemín sú pomenované podľa tohto miesta (ytrium, terbium, erbium a yterbium).
Prvky.
Ako kovy vzácnych zemín sa označujú:

</doc>
<doc id="697379" url="https://sk.wikipedia.org/wiki?curid=697379" title="Olexandr Jakovyč Oxančenko">
Olexandr Jakovyč Oxančenko

Olexandr Jakovyč Oxančenko, prezývaný Sivý vlk (; * 26. apríl 1968, Malomichajlovka, Ukrajinská SSR, ZSSR – † 25. február 2022, nad Kyjevom, Ukrajina), bol ukrajinský stíhací pilot a poslanec mesta Mirhorod. Bol plukovníkom ukrajinských vzdušných síl, ktorý pred odchodom do dôchodku v roku 2018 získal ocenenia na viacerých leteckých prehliadkach. V roku 2022 sa po začiatku ruskej invázie na Ukrajinu vrátil do aktívnej služby a zahynul počas bitky o Kyjev. Posmrtne mu bol udelený titul Hrdina Ukrajiny.
Životopis.
Narodil sa 26. apríla 1968 v obci Malomichajlovka v Dnepropetrovskej oblasti Ukrajiny, ktorá bola vtedy súčasťou Sovietskeho zväzu. Do roku 1985 navštevoval miestnu strednú školu, než začal vojenský letecký výcvik. Absolvoval Charkovské vyššie vojenské letecké učilište pilotov. V roku 1989 vstúpil do sovietskych vzdušných síl. Slúžil ako pilot-inštruktor a neskôr sa vypracoval do funkcie zástupcu veliteľa svojej jednotky leteckého výcviku v 831. brigáde taktického letectva dislokovanej na základni Mirhorod. Počas ruskej anexie Krymu v roku 2014 slúžil na základni Beľbek a zúčastnil sa bojov na Kryme a Donbase.
V rokoch 2013 až 2018 bol predvádzacím (display) pilotom stíhacieho lietadla Suchoj Su-27 ukrajinských vzdušných síl. Mal nalietaných viac ako 2 000 hodín. V roku 2016 lietal na Malta International Airshow, stal sa víťazom Medzinárodných leteckých dní SIAF, pričom dostal trofej od veliteľa slovenských vzdušných síl. V tom istom roku bol tiež ocenený ako Mirhorodská osobnosť roka. V roku 2017 získal cenu "As the Crow Flies Award" za najlepšiu letovú ukážku na Royal International Air Tattoo. V roku 2018 sa stal najlepším pilotom na Czech International Air Fest a v hodnosti plukovníka odišiel do dôchodku.
Bol členom politickej strany Sila a česť v Poltavskej oblasti. Od novembra 2020 pôsobil ako jeden z poslancov mestského zastupiteľstva v Mirhorode. Po začiatku ruskej invázie na Ukrajinu v roku 2022 sa vrátil z dôchodku do aktívnej služby. Zahynul v noci 25. februára pri obrane vzdušného priestoru nad Kyjevom, pravdepodobne paľbou vlastných jednotiek, keď sa snažil odpútať pozornosť nepriateľských lietadiel. Bol ženatý a mal dve dcéry a syna. Bol nositeľom Radu Daniela Haličského. Ukrajinský prezident Volodymyr Zelenskyj mu posmrtne udelil Rad zlatej hviezdy a tým zároveň aj titul Hrdina Ukrajiny. Pochovali ho 6. marca na vojenskom cintoríne v Mirhorode.

</doc>
<doc id="697385" url="https://sk.wikipedia.org/wiki?curid=697385" title="Hugo Ball">
Hugo Ball

Hugo Ball (* 22. február 1886, Pirmasens, Nemecké cisárstvo† 14. september 1927, Sant'Abbondio, Švajčiarsko) bol nemecký spisovateľ, básnik, režisér a zakladateľ umeleckého hnutia Dada v Zürichu v roku 1916. Spolu s básničkou a spisovateľkou Emmy Hennings založil legendárny Cabaret Voltaire, kde organizovali divadelné a hudobné performance.
Život a dielo.
Ball vyrastal v katolíckej rodine stednej triedy. Narodil sa síce v mestečku Pirmasens na západe Nemecka, už v jeho útlom detstve sa však rodina presťahovala do Mníchova a neskôr do Heidelbergu.
Ball najskôr študoval sociológiu a filozofiu, ale neskôr sa presťahoval do Berlína, kde pokračoval štúdiom herectva.
Jeho umelecká identita sa začala výrazne formovať počas Prvej svetovej vojny, voči ktorej Ball zaujal silno kritický postoj najmä po nemeckej invázii Belgicka. Keďže sa za svoje postoje stal v Nemecku vlastizradcom, utiekol do Švajčiarska, kde si v roku 1920 zobral za ženu spisovateľku Emmy Hennings, ktorá sa stala významnou spolutvorkyňou Ballových umeleckých diel.
Cabaret Voltaire založil Ball 5. februára 1916 v Zürichu v rámci tamojšej literárnej kaviarne. V priestoroch pripravoval a predvádzal divadelné performancie, ktoré boli prienikom výtvarného, divadelného, hudobného a literárneho avantgardného umenia v podobe provokatívnych vaudevillov. Cabaret Voltaire vydával zároveň aj rovnomenný umelecký magazín.
V roku 1916 napísal "Dada Manifesto", čím manifestoval založenie umeleckého hnutia dadaizmu, ktorý na politickú a vojnovú situáciu v Európe reagoval dielami, ktoré postrádali obsah, logiku a vznikali náhodnými metódami. Dadaizmus bol podľa Balla rezignáciou na hľadanie univerzálnej pravdy a manifestoval sa oslobodením od slov a zmyslu. Jeho cieľom bolo vytvoriť nový umelecký jazyk, ktorý by bol oslobodený od predošlého literárneho a politického vývoja západného sveta.
V tomto období rozvíjal aj svoj vlastný literárny žáner tzv. "zvukovej poézie", ktorá spočívala v rytmizovaní fiktívnych, umelo vytvorených slov. Prvou básňou "zvukovej poézie" bola jeho "Karawane", ktorá obsahovala sériu nezmyselných slov. Ball napísal množstvo ďalších básní, či esejí. Mimo iné napríklad životopis Hermanna Hesseho ("Hermann Hesse"), či básnickú zbierku "7 schizofrenických sonetov".
Napriek tomu, že Ball bol zakladateľom hnutia "Dada", zotrval v ňom, spolu so svojou manželkou, taktiež avantgardnou umelkyňou, Emmy Hennings, iba dva roky. V roku 1920 sa vrátil ku kresťanstvu a rozhodol sa žiť tichý a osamelý život mimo umenia. V tomto období spísal väčšinu svojich dadaistických denníkov, ktoré slúžia ako hlavný historický prameň pre rekonštrukciu hnutia dadaizmu v meste Zürich.
Zomrel v roku 1927 na rakovinu žalúdku.

</doc>
<doc id="697386" url="https://sk.wikipedia.org/wiki?curid=697386" title="Priehybka (vrch v Stolických vrchoch)">
Priehybka (vrch v Stolických vrchoch)

Priehybka () je vrch v Stolických vrchoch, krajinnom celku Slovenského rudohoria. Leží nad Telgártom, približne severne od Revúcej.
Poloha.
Nachádza sa v severnej časti Stolických vrchov, v geomorfologickom podcelku Stolica. Leží na hranici Banskobystrického a Košického kraja, okresov Brezno a Rožňava a zasahuje na katastrálne územie obcí Telgárt a Rejdová. Najbližším sídlom je severne situovaný Telgárt a západne ležiaca Červená Skala a Šumiac, juhozápadne sa nachádza Muránska Huta, južne Muránska Zdychava a Čierna Lehota a východne Rejdová a Vyšná Slaná. 
Opis.
Priehybka leží v severnej, najvyššej časti pohoria, v hrebeni, vedúcom severným smerom z vrchu Stolica () na Trsteník (). Severne sa nachádza Borovniak (), Trsteník (), Gregová (), Homoľa (), Kráľova skala () a Kráľova hoľa (), západne Grúň (), Dlhý vrch (), Magura () a Čelo (), južne Župkova Magura (), Kyprov (), Stolica () a Pálenisko () a východne Veľký Radzim (), Strieborná (), Skálie () a Buchvald (). Západné svahy hrebeňa odvodňuje potok Stračaník do rieky Hron, voda z východných odteká potokom Trsteník do Slanej. Vrcholovou časťou vedie značená turistická trasa. 
Výhľady.
Vrcholovú oblasť pokrýva lesný porast, ktorý neumožňuje rozhľad. Z blízkych hôľnatých častí hrebeňa sú však viditeľné mnohé vrchy Stolických vrchov, Spišsko-gemerského krasu, Volovské vrchy a Nízke Tatry.

</doc>
<doc id="697388" url="https://sk.wikipedia.org/wiki?curid=697388" title="Martin Škoviera">
Martin Škoviera

Prof. RNDr. Martin Škoviera, PhD. (* 29. november 1957, Humpolec) je slovenský matematik, informatik a vysokoškolský pedagóg. Venuje sa oblastiam diskrétnej matematiky a teoretickej informatiky, predovšetkým teórii grafov a dlhoročne pôsobí na Katedre informatiky FMFI UK, ktorej je zároveň od roku 2017 vedúcim.
Životopis.
V roku 1981 absolvoval štúdium matematiky na vtedajšej Matematicko-fyzikálnej fakulte Univerzity Komenského v Bratislave (MFF UK, dnes FMFI UK) s titulom RNDr. (v roku 1989 potom CSc. v odbore matematická informatika a teoretická kybernetika, 1991 doc. v odbore algebra a teória čísel a 2006 prof. v odbore matematika).
Patrí k zakladateľom medzinárodne uznávanej Slovenskej školy topologickej teórie grafov, spolu s profesormi Jozefom Širáňom (SvF STU) a Romanom Nedelom (MÚ SAV).
Venuje sa najmä štrukturálnej teórii grafov a topologickej a algebrickej teórii grafov, kde sa jeho výskumné aktivity sústredili na dlhodobo otvorené a vzájomne prepojené hypotézy o cykloch, tokoch a pokrytiach grafov, ako napr. Fulkersonova hypotéza, Bergeova hypotéza, Tuttova hypotéza o 5-toku, hypotéza o dvojpokrytí cyklami a ďalšie.
Inicioval vznik série konferencií "Graph Embeddings and Maps on Surfaces" (GEMS), na ktorých sa od roku 1994 každé štyri roky stretávajú medzinárodní odborníci na algebrickú a topologickú teóriu grafov.
Je autorom viac než sto pôvodných vedeckých štúdií publikovaných v popredných svetových matematických a informatických časopisoch s vyše 900 citáciami registrovanými v medzinárodných citačných databázach (WOS, SCOPUS).
Osobný život.
Narodil sa v rodine gréckokatolíckeho kňaza Jána Škovieru (* 1914 – † 2012) a Márie Škovierovej, ktorí boli v 50. rokoch po zákaze gréckokatolíckej cirkvi nútene vysťahovaní do Česka a určení pracovať v poľnohospodárstve. Je najmladším zo štyroch bratov, Marián (* 1945) zmaturoval na textilnej priemyslovke v Brne, Daniel (* 1946 – † 2021) bol profesorom klasickej filológie na FiF UK a Albín (* 1949) je špeciálny pedagóg, publicista, textár a skladateľ.
Vo voľnom čase sa aktívne venuje cirkevnej hudbe a pôsobí ako dirigent gréckokatolíckeho katedrálneho zboru Chrysostomos pri chráme Povýšenia sv. Kríža v Bratislave.

</doc>
<doc id="697389" url="https://sk.wikipedia.org/wiki?curid=697389" title="Demokratické fórum mladých">
Demokratické fórum mladých

Demokratické fórum mladých (skratka DFM) je občianske združenie, bývalá mládežnícka organizácia strany Ľudová strana – Hnutie za demokratické Slovensko. DFM vzniklo v roku 2003 a s ĽS-HZDS spolupracovalo v rokoch 20032014. Organizácia sa profilovala liberálne, antikomunisticky, sociálnedemokraticky a proeurópsky. K roku 2023 DFM ako občianske združenie stále funguje, no roku 2010 nevykazuje žiadne aktivity.
Dejiny.
DFM vzniklo v júni 2003 potom, čo sa predošlá mládežnícka organizácia ĽS-HZDS, HMZDS, po odchode Ľudovej únie od ĽS-HZDS, pridala na čele s vtedajšou predsedníčkou HMZDS, Monikou Krištofičovou, k ĽÚ Vojtecha Tkáča. Prvou predsedníčkou sa stala poslanecká asistentka Vladimíra Mečiara, Ivana Kapráliková. Novým predsedom sa v roku 2005 stal Jozef Božik, ktorý organizáciu viedol do roku 2010. V roku 2007 DFM kritizovalo fašizujúce tendencie v Maďarsku.

</doc>
<doc id="697390" url="https://sk.wikipedia.org/wiki?curid=697390" title="Hydroxamát">
Hydroxamát



</doc>
<doc id="697391" url="https://sk.wikipedia.org/wiki?curid=697391" title="Dahlacké ostrovy">
Dahlacké ostrovy

Dahlacké ostrovy alebo Dahlak (, دهلك"Dahlak"; amharsky ደሴታት ዳህላክ"Desetat Dahlak") je súostrovie v juhozápadnej oblasti Červeného mora pri pobreží Eritrey neďaleko mesta Mitsíwa. Skladá sa z dvoch veľkých ostrovov a 124 menších pôvodne koralových ostrovov. Ostrovy sú známe už od staroveku vďaka rybolovu a lovu perál.
Geografia.
Dahlacké ostrovy sú skupinou 126 ostrovov v juhozápadnej časti Červeného mora pri pobreží Eritrey. Z toho sú iba štyri ostrovy permanentne osídlené (približne 2 800 obyvateľov). Najväčším a najľudnatejším ostrovom je Dahlak Kabír (Veľký Kabír) s rozlohou 750 km2. Najväčším mestom na ostrove je prístav Nokra. Ďalším väčším ostrovom je Nora s rozlohou 130 km2. Medzi ďalšie ostrovy patria Duladíja, Dissel, Dohul, Harmil, Nokra a ďalšie. Ostrovy majú nížinný reliéf a maximálna výška je približne 50 m n. m. Väčšina súostrovia sa skladá z pôvodne koralových útesov a je porastená mangrovníkmi. Podnebie je suché a horúce, prevláda skôr suchomilná vegetácia. Na ostrovoch je prítomný rôznorodý morský život a morské vtáctvo, čo priťahuje stále viac a viac turistov. Obyvatelia ostrovov hovoria jazykom Dahalik a udržiavajú tradičný spôsob života vrátane chovu kôz, ťáv a lovom perál, rýb alebo korytnačiek. Na ostrovy je možné sa dostať loďou z mesta Mitsíwa a ostrovy sú takisto populárnou destináciou na rybárčenie, jachting, prístrojové potápanie a šnorchlovanie.
História.
Najstaršia zmienka o súostroví pod názvom "Alalaiou" pochádza z grécko-rímskeho peripla "Periplus Maris Erythraei" (Plavebná príručka pre Eritrejské more), ktorý vznikol pravdepodobne na začiatku 1. storočia. Ostrovy slúžili Aksumskej ríši ako predmostie vpádov na Arabský polostrov, kým ich v približne v roku 702 neobsadili moslimovia. Odvtedy sa stali bránou šírenia islamu do oblastí Afrického rohu. G.W. B. Huntingford identifikoval Dahlacké ostrovy spolu so skupinou ostrovov neďaleko mesta Adulis, ktorá sa nazýva Alalaiou, ktoré boli zdrojom korytnačiny. Podľa Edwarda Ullendorffa boli Dahlacké ostrovy medzi prvými oblasťami v Africkom rohu, ktoré prijali islam ako náboženstvo, čo potvrdzuje niekoľko náhrobných kameňov v kúfskom písme.
V 8. storočí umajjovský kalif Abdalmalik ibn Marwán vymenoval miestneho emira za svojho vazala, ktorý premenil ostrov Dahlak Kabír na väzenie a miesto odkiaľ sa islam šíril pozdĺž celého pobrežia. Približne v prvej tretine 9. storočia súostrovie dočasne znovu získala Aksumska ríša. Avšak krátko na to Dalhacké ostrovy znovu dobyli Arabi. Výsledkom bolo utlmenie obchodu v prístavoch Aksumskej ríše, ale aj úpadok jej postavenia a moci v oblasti Afrického rohu. Jej neskoršie nástupnické štátne útvary sa pokúšali tieto územie znovuzískať. Príkladom je Etiópske cisárstvo, kde sa počas vlády cisára Zar'á Ja'koba podarilo dočasne obsadiť Dahlacké ostrovy. V roku 1517 dobyli súostrovie Osmanskí Turci a ostrovy sa stali súčasťou Habešského ejáletu pod nadvládou pašu v Sawákine. Na etiópskom pobreží nechali Osmani v meste Mitsíwa iba istého miestneho vodcu a emira na ostrove Dahlak Kabír. Avšak súostrovie v Červenom mori bolo pravdepodobne na okraji záujmov Osmanskej ríše, čo umožnilo miestnym správcom vystupovať viac ako suverénny vládcovia a neskôr sformovať Dahlacký sultanát. Najneskôr v roku 1526 bol tunajší sultán, Ahmad, zbavený úradu a poníženého na poddaného. Neskôr bol sultanát na krátku dobu obnovený počas adalsko-etiópskej vojny. Sultán Ahmad sa neskôr spojil so somálskym Adalským sultanátom a za to dostal prístavné mesto Arkiko, ktoré pred vojnou patrilo kráľovstvu Medri Bahri. V roku 1541, jeden rok po smrti sultána Ahmada, sa však Portugalci vrátili a znovu dobyli Dahlacké ostrovy. V roku 1557 boli ostrovy znovu okupované Osmanskou ríšou, ktorá ich pripojila k Habešskému ejáletu.
Dahlacké ostrovy spolu s pobrežím Červeného mora v druhej polovici 19. storočia získal pod kontrolu egyptský chediv Ismá'íl Paša. V roku 1885 Taliani obsadili mesto Mitsíwa. Neskôr založili taliansku kolóniu v Eritrey, ktorá zahrnovala aj toto súostrovie. V tomto období však na ostrovoch žilo len málo ľudí mimo väzenského tábora na Nokre. V roku 1952 bolo Etiópii prinavrátené územie dnešnej Eritrey spolu s Dahlackými ostrovmi. Etiópia sa spojila so Sovietskym zväzom počas studenej vojny, a po vzostupe Dergu k moci poskytla Dahlacké ostrovy ako prístavisko sovietskemu námorníctvu, začo dostávala vojenskú pomoc. V roku 1990 stratila Etiópia nadvládu nad Dahlackými ostrovmi a severným eritrejským pobrežím a tieto miesta ovládala Eritrejská ľudovo oslobodenecká fronta (EPLF), pričom do roku 1991 stratila Etiópia nadvládu nad celým územím Eritrey. Po medzinárodnom uznaní eritrejskej nezávislosti v roku 1993 sa Dahlacké ostrovy stali súčasťou Eritrey.
Fauna a flóra.
Niektorých ostrovy sú porastené mangrovníkmi. Korálové útesy a plytčiny v okolí ostrovov prekypujú morským životom a oblasť je hniezdiskom mnohých morských vtákov boli, preto boli Dahlacké ostrovy vyhlásené za významné vtáčie územie. Možno tu vidieť delfíny, dugongy, žraloky a korytnačky, ako i mnohé druhy bezstavovcov. Časť ostrovov s priľahlými vodami predstavuje morský park Dahlak Marine National Park, ktorý je jeden z dvoch národných parkov Eritrey.

</doc>
<doc id="697394" url="https://sk.wikipedia.org/wiki?curid=697394" title="Salicín">
Salicín

Salicín je alkoholický β-glukozid. Salicín sa vyrába z kôry vŕby ("Salix"), po ktorej je aj pomenovaný. Je to biosyntetický prekurzor salicylaldehydu.
Liečivé aspekty.
Salicín sa nachádza v kôre a listoch vŕb, topoľov a rôznych iných rastlín. Deriváty sa nachádzajú v kastoreu bobra. Salicín z lipnice lúčnej bol použitý pri syntéze aspirínu (kyseliny acetylsalicylovej) v roku 1899 vedcami z Bayer. Salicín chutí horko ako chinín.
Salicín môže spôsobiť alergickú kožnú reakciu (senzibilizácia kože; kategória 1). 
Mierne vedľajšie účinky sú štandardné, so zriedkavými výskytmi nauzey, vracania, vyrážky, závratov a problémov s dýchaním. Predávkovanie vysokými množstvami salicínu môže byť toxické, poškodiť obličky, spôsobiť žalúdočné vredy, hnačku, krvácanie alebo zažívacie ťažkosti. Niektorí ľudia môžu byť alergickí alebo citliví na salicyláty a môžu trpieť reakciami podobnými tým, ktoré vyvoláva aspirín. Ľudia by nemali užívať salicín, ak majú astmu, cukrovku, dnu, gastritídu, hemofíliu, žalúdočné vredy; kontraindikované sú aj deti do 16 rokov, tehotné a dojčiace ženy.

</doc>
<doc id="697395" url="https://sk.wikipedia.org/wiki?curid=697395" title="Dahlacké súostrovie">
Dahlacké súostrovie



</doc>
<doc id="697396" url="https://sk.wikipedia.org/wiki?curid=697396" title="Čebovská pahorkatina">
Čebovská pahorkatina

Čebovská pahorkatina je geomorfologická časť Ipeľskej kotliny, podcelku Juhoslovenskej kotliny. Zaberá územie severne od rieky Ipeľ v okrese Veľký Krtíš. 
Polohopis.
Územie zaberá juhozápadnú časť Juhoslovenskej kotliny, presnejšie západnú časť Ipeľskej kotliny. Na východe pokračuje kotlina časťou Pôtorská pahorkatina a Hontianske terasy, ktoré lemujú zvlnenú krajinu pahorkatiny aj od juhu. Severne nadväzujú Modrokamenské úboče, ktoré sú podcelkom Krupinskej planiny. Územie odvodňuje rieka Ipeľ a jeho prítoky Veľký potok, Trebušovský potok a Čebovský potok.
Čebovská pahorkatina leží v Banskobystrickom kraji, na území okresu Veľký Krtíš. Z významných sídiel sa tu nachádzajú Čebovce, Nenince a Vinica. Od západu na východ vedie severom pahorkatiny cesta I/75 od Dudiniec do Veľkého Krtíša a Lučenca.
Chránené územia.
V severnej časti pahorkatiny sa nachádza chránený areál Cerinský potok.
Turizmus.
Zväčša poľnohospodársky využívaná, mierne zvlnená krajina, ponúka možnosti na nenáročnú turistiku. Zaujímavé sú najmä severné oblasti, ktoré sú lemované úbočiami Krupinskej planiny. Značený turistický chodník vedie len obcou Čebovce, odkiaľ sa ním dá dostať na neďaleký Kosihovský Kamenný vrch alebo východným smerom cez Španí laz () k hradu Modrý Kameň.

</doc>
<doc id="697398" url="https://sk.wikipedia.org/wiki?curid=697398" title="Stachanovské hnutie">
Stachanovské hnutie

Stachanovské hnutie () bolo masové kultúrne hnutie pracujúcich, ktoré vzniklo v Sovietskom zväze a podporovalo socialistické napodobňovanie a racionalizáciu pracovných procesov. Stachanovci (стаха́новцы) si brali príklad z Alexeja Stachanova a boli hrdí na svoju schopnosť vyrábať viac, ako bolo potrebné, tým, že pracovali tvrdšie a efektívnejšie, čím prispievali k spoločnému dobru a posilňovali socialistický štát. Hnutie sa začalo v uhoľnom priemysle, ale neskôr sa rozšírilo do mnohých ďalších odvetví v Sovietskom zväze. Spočiatku bolo populárne, nakoniec však narazilo na odpor, keďže zvýšená produktivita viedla k zvýšeným nárokom na pracovníkov.
História.
Stachanovské hnutie sa začalo počas sovietskej druhej päťročnice v roku 1935 ako nová etapa socialistickej súťaže, ktorá vznikla ako pokračovanie rýchlej industrializácie a násilnej kolektivizácie, ktoré sa uskutočnili sedem rokov predtým. Hnutie bolo pomenované po Alexejovi Grigorievičovi Stachanovi, ktorý 31. augusta 1935 údajne vyťažil 102 ton uhlia za menej ako 6 hodín (14-násobok svojej kvóty). 1. februára 1936 však stachanovci „prekonali“ jeho rekord a toho dňa bolo oznámené, že Nikita Izotov vyťažil 640 ton uhlia za jednu zmenu.
Stachanovské hnutie, podporované a vedené komunistickou stranou, sa čoskoro rozšírilo aj do ďalších priemyselných odvetví Sovietskeho zväzu. Medzi priekopníkov hnutia patrila napríklad Paša Angelina v poľnohospodárskom priemysle.
V dňoch 14. novembra – 17. novembra 1935 sa v Kremli konala 1. stachanovská konferencia, ktorá zdôraznila výnimočnú úlohu stachanovského hnutia pri socialistickej prestavbe národného hospodárstva.
V súlade s rozhodnutiami pléna sovieti zorganizovali širokú sieť priemyselného vzdelávania a vytvorili špeciálne kurzy pre majstrov socialistickej práce. V roku 1936 sa na viacerých priemyselno-technických konferenciách revidovali plánované výrobné kapacity rôznych odvetví a zvyšovali sa ich výkony. V mnohých priemyselných odvetviach tiež zaviedli stachanovské súťaže s cieľom nájsť najlepších pracovníkov a podporiť súťaženie medzi nimi.
Stachanovky sa objavovali zriedkavejšie ako muži, ale štvrtina všetkých členiek odborov bola označená za „prekonateľky noriem“. Prevažnú časť stachanovcov na vidieku tvorili ženy, ktoré pracovali pri dojení, ako ošetrovateľky teliat a poľné robotníčky.
Sovietske orgány tvrdili, že stachanovské hnutie spôsobilo výrazné zvýšenie produktivity práce. Diskusia o návrhu ústavy v 30. rokoch bola využitá ako nový vietor do plachiet hnutia.
Počas druhej svetovej vojny stachanovci používali rôzne metódy na zvýšenie produktivity, napríklad prácu na viacerých obrábacích strojoch naraz a kombinovanie profesií. Stachanovci zorganizovali „hnutie dvoch stovák“ ("двухсотники") s plnením 200 % alebo viac kvóty za jednu zmenu).
Odpor a ukončenie.
Opozícia voči tomuto hnutiu si vyslúžila označenie „rozvracač“. Nie všetci robotníci boli stachanovcami a požiadavkou na zvýšenie produktivity nadšení. Niektoré skupiny považovali Stachanova za zodpovedného za sťaženie ich života a dokonca sa mu za to vyhrážali.
Počas éry destalinizácie, ktorá sa snažila zrušiť mnohé z toho, čo bolo urobené počas Stalinovho režimu, bolo stachanovské hnutie vyhlásené za stalinský propagandistický manéver. Robotníci mali dostať najlepšie vybavenie a najpriaznivejšie podmienky, aby sa mohli dosiahnuť najlepšie výsledky.
V roku 1988 sovietsky denník "Komsomoľskaja Pravda" uviedol, že široko propagované osobné úspechy Stachanova boli nafúknuté. Noviny trvali na tom, že Stachanov využíval na pomocné práce množstvo pomocníkov, zatiaľ čo výstupy boli vyčíslené len pre neho. Podľa sovietskych štátnych médií Stachanovov prístup nakoniec viedol k zvýšeniu produktivity práce prostredníctvom lepšej organizácie práce vrátane špecializácie a postupnosti úloh.

</doc>
<doc id="697411" url="https://sk.wikipedia.org/wiki?curid=697411" title="Slovenské národné hokejové mužstvo na MS 2023">
Slovenské národné hokejové mužstvo na MS 2023

Toto je zostava slovenského národného hokejového mužstva, ktoré sa umiestnilo na 9. mieste na Majstrovstvách sveta v ľadovom hokeji 2023. Trénerom bol Craig Ramsay, asistentmi boli Peter Frühauf, Ján Pardavý a Andrej Podkonický. 
Základná skupina.
Tabuľka
Zápasy

</doc>
<doc id="697421" url="https://sk.wikipedia.org/wiki?curid=697421" title="Miroslav Lipár">
Miroslav Lipár

Ing. Miroslav Lipár (* 15. marec 1952, Buková) je slovenský jadrový energetik a vysoký štátny úradník. Bol riaditeľom Jadrovej elektrárne Jaslovské Bohunice, v rokoch 19972002 predsedom Úradu jadrového dozoru Slovenskej republiky, následne bol riaditeľom sekcie prevádzkovej bezpečnosti v Medzinárodnej agentúre pre atómovú energiu.
Životopis.
Miroslav Lipár sa narodil v roku 1952, pochádza z obce Buková pri Trnave. V jadrovej energetike pracoval tiež jeho otec Bernard. Strednú školu absolvoval v Prešove a v Bratislave. Následne vyštudoval v rokoch 19721977 odbor jadrová energetika na Elektrotechnickej fakulte Slovenskej vysokej školy technickej v Bratislave. V rokoch 19871989 absolvoval na SVŠT postgraduálne štúdium v problematike krehnutia tlakových nádob a nápravných opatrení.
Ihneď po vysokej škole nastúpil do Jadrovej elektrárne Jaslovské Bohunice, kde pracoval v rokoch 19771997 v rôznych pozíciách vrátane zmenového inžiniera na elektrárni V1 v 80. rokoch 20. storočia, v rokoch 19961997 ako riaditeľ celej elektrárne. V novembri 1997 bol vymenovaný Vládou SR do funkcie predsedu Úradu jadrového dozoru SR Vo funkcii pôsobil do januára 2002, počas jeho funkčného obdobia došlo k uvedeniu do prevádzky dvoch blokov jadrovej elektrárne Mochovce – EMO 1,2. Vláda SR rozhodla o jeho odvolaní na vlastnú žiadosť k 11. januáru 2002. Od januára 2002 do septembra 2014 pracoval ako vedúci sekcie prevádzkovej bezpečnosti jadrových zariadení Medzinárodnej agentúry pre atómovú energiu vo Viedni. Zameriaval sa na tvorbu a aplikáciu bezpečnostných štandardov MAAE, ako aj na prípravu a výkon medzinárodných partnerských misií OSART, Pre-OSART, PROSPER či SALTO. Ako manažér bol zodpovedný za viac než 170 misií OSART, 26 misií sa zúčastnil ako tímlíder. Od roku 2014 pôsobí ako nezávislý konzultant v oblasti jadrovej bezpečnosti.

</doc>
<doc id="697422" url="https://sk.wikipedia.org/wiki?curid=697422" title="Dahlak">
Dahlak



</doc>
<doc id="697423" url="https://sk.wikipedia.org/wiki?curid=697423" title="Metropolitná kapitula v Košiciach">
Metropolitná kapitula v Košiciach

Metropolitná kapitula v Košiciach bola pôvodne založená pod názvom Košická katedrálna kapitula súčasne so založením rímskokatolíckej košickej diecézy bulou pápeža Pia VII. "In universa gregis Dominici cura" z 9. augusta 1804. Po povýšení diecézy na arcidiecézu v roku 1995 došlo k zmene názvu na súčasný.
Pred koncom roka 2023 odišiel prepošt Mons. Pavol Dráb do dôchodku a v tejto službe ho nahradil Mons. Anton Fabian, ktorý dovtedy zastával v kapitule službu Lektora.
Kapitula kanonikov.
Prepošt: 
Kanonici:

</doc>
<doc id="697424" url="https://sk.wikipedia.org/wiki?curid=697424" title="Andrej Kudrna">
Andrej Kudrna

Andrej Kudrna (* 11. máj 1991, Nové Zámky, Česko-Slovensko) je slovenský hokejista, ktorý hrá za HKM Zvolen. Hrá na pozícii ľavého krídelníka.
Kariéra.
Kudrna začal s hokejom v Nových Zámkoch, väčšinu svojej dorasteneckej kariéry odohral za HC Slovan Bratislava. Draftoval ho tím WHL Vancouver Giants ako 58. výber draftu CHL 2008. Kudrna sa stal súčasťou tímu na sezónu 2008–2009. V októbri 2008 strelil svoj prvý hetrik v zámorí. V septembri 2009 ho Giants vymenili do Red Deer Rebels za útočníka Cassa Mappina. Kudrna bol najlepším strelcom mužstva a tretím najlepším strelcom s 30+24=54. Spartak Moskva si ho vybral ako 91. hráča v rezervačnom drafte KHL v roku 2010. V sezóne 2010–2011 bol Kudrna druhým najlepším strelcom Rebels po Ryanovi Nugent-Hopkinsovi s bilanciou 29+53=82.
Na sezónu 2011–12 sa Kudrna vrátil do rodnej krajiny a materského klubu HC Slovan Bratislava, ktorý v tom čase pôsobil v extralige. Nováčikovská sezóna Kudrnu priniesla 11 bodov (5 gólov a 6 asistencií) v 37 zápasoch základnej časti, jednu asistenciu v siedmich dueloch play off a 1+1=2 v siedmich zápasoch European Trophy. Na konci sezóny vyhral majstrovstvá Slovenska. Kudrna hral aj za mužstvo juniorov, kde bol vicekapitánom.
V sezóne 2012–2013 prešiel Slovan z extraligy do KHL. Kudrna tu odohral počas sezóny 13 zápasov základnej časti, v ktorých strelil jeden gól. Väčšinu sezóny v extralige však odohral na hosťovaní na farme v HK 36 Skalica. Kudrna bol so 16 gólmi tretím najlepším strelcom mužstva s Tiborom Kutálkom a Marcelom Holovičom. V Skalici hral do konca sezóny. V sezóne 2013–14 odohral Kudrna jediný zápas KHL, zvyšok sezóny opäť odohral v Skalici. V sezóne 2014–15 odohral Kudrna v Slovane 21 zápasov KHL s bilanciou 1+2=3. Väčšinu sezóny odohral na hosťovaní v slovenskej extralige za HC Banská Bystrica, kde bol najlepší strelec v play off spolu s Petrom Kafkom 6+7=13. S Banskou Bystricou postúpil do finále ligy, no prvenstvo získalo nakoniec HC Košice výhrou 4:2 na zápasy.
Kudrna prestúpil na sezónu 2015/16 do HC Sparta Praha v českej extralige. Na konci sezóny vyhral český ligový titul. Kudrna v sezóne 2016–17 postúpil so Spartou do finále Ligy majstrov, no po predĺžení 4–3 si prvenstvo domáci odniesol švédsky tím Frölunda HC.
Po sezóne 2020/21 prestúpil zo Sparty spolu so slovenským spoluhráčom Matúšom Sukeľom do klubu HC Verva Litvínov. V sezóne 2022/23 sa mu darilo strelecky, na prelome rokov bol najlepším strelcom českej extraligy a nakoniec s 21 gólmi siedmym najlepším strelcom.
Reprezentačná kariéra.
Kudrna si zahral na MS do 20 rokov v roku 2011. Na konci úvodného zápasu proti Nemecku bol zvolený za najlepšieho hráča Slovenska zápasu. Kudrna hral aj v roku 2008 na Memoriáli Ivana Hlinku do 18 rokov. V roku 2011 hral aj na World U-17 Hockey Challenge.
V drese seniorskej reprezentácie debutoval v prípravnom turnaji Arosa Challenge v decembri 2014.
Kudrna reprezentoval Slovensko na ZOH 2018 v Pjongčangu. Zahral si aj na Majstrovstvách sveta v roku 2017 a o rok neskôr v 2018. Po piatich rokoch bol nominovaný na MS 2023. Prvýkrát nastúpil v štvrtom zápase reprezentácie v poradí proti a v tomto zápase strelil aj gól.

</doc>
<doc id="697425" url="https://sk.wikipedia.org/wiki?curid=697425" title="Župkova Magura">
Župkova Magura

Župkova Magura () je vrch v Stolických vrchoch, krajinnom celku Slovenského rudohoria. Leží nad Muránskou Zdychavou, približne severne od Revúcej.
Poloha.
Nachádza sa v severnej časti Stolických vrchov, v geomorfologickom podcelku Stolica. Leží v Banskobystrickom kraji, na pomedzí okresov Brezno a Revúca a zasahuje na katastrálne územie obcí Telgárt, Šumiac a Muránska Zdychava. Najbližšími sídlami sú severozápadne situovaná Červená Skala a Šumiac, juhozápadne sa nachádza Muránska Huta, južne Muránska Zdychava, východne Rejdová a Vyšná Slaná a severne Telgárt. 
Opis.
Župkova Magura leží v severnej časti pohoria, v hrebeni, vedúcom z Kyprova () západným smerom na Čelo (). Je uzlovým vrchom, z ktorého vedie rázsocha na sever k vrchu Magura () a severozápadne na kótu Západne leží Viecha (), Lopušná () a Šiance (), južne Čelo (), Radzim (), Kohút (), Faltenov vrch () a Lehotská hoľa (), východne Stolica (), Pálenisko (), Kyprov (), Skálie () a Buchvald () a severne Priehybka (), Trsteník (), Homoľa (), Dlhý vrch (), Magura (), Kráľova skala (), Kráľova hoľa () a Grúň (). Východné svahy hrebeňa odvodňuje potok Stračaník, západné potok Župkov, oba do rieky Hron, voda z južných častí odteká potokom Zdychava do Slanej. Na vrchol nevedie značená turistická trasa. 
Výhľady.
Vrcholovú oblasť pokrýva súvislý lesný porast, ktorý neumožňuje rozhľad. Z lokalít s redšou vegetáciou sú však viditeľné okolité vrchy Stolických vrchov, Spišsko-gemerského krasu, Nízke Tatry a Revúcka vrchovina.
Prístup.
Na vrchol nevedie značená turistická trasa, no južným úbočím vedie červeno značená Rudná magistrála zo sedla Javorinka do Slanského sedla. Juhovýchodne sa nachádza sedlo Severná lúka.

</doc>
<doc id="697427" url="https://sk.wikipedia.org/wiki?curid=697427" title="Tia Carrere">
Tia Carrere

Althea Rae Duhinio Janairo (* 2. január 1967, Honolulu, Havaj, USA) profesionálne známa pod menom Tia Carrere je americká herečka, speváčka a modelka. V rokoch 1999 až 2002 stvárnila hlavnú postavu v televíznom seriáli "Lovkyňa tajomstiev". Za svoje hudobné počiny získala dve ceny Grammy.
Detstvo a mladosť.
Tia Carrere sa narodila v Honolulu na Havaji. Je filipínskeho a čínskeho pôvodu.
Navštevovala Sacred Hearts Academy, čisto dievčenskú školu. Už ako dieťa túžila byť speváčkou. Ako svoje umelecké meno použila prezývku svojej sestry „Tia“ a použila variáciu priezviska „Carrera“ na poctu herečke Barbare Carrera.
Kariéra.
Herectvo.
Svoju prvú hereckú skúsenosť mala Carrere už na Havaji. Neskôr, odcestovala do Los Angeles, kde sa venovala práci modelky. Začiatkom roku 1985 získala svoju prvú úlohu v americkom televíznom seriáli "Airwolf". Viac priestoru získala v televíznom seriáli "General Hospital". Ďalej hosťovala vo viacerých televíznych seriáloch, ako napríklad "MacGyver" či "Ženatý so záväzkami," kde stvárnila modelingovú rivalku Kelly Bundy (Christiny Applegate). 
V roku 1992 bola obsadená do hudobnej komédie "Waynov svet", kde si rolu zopakovala aj v druhom pokračovaní filmu, v roku 1993. V roku 1994 si zahrala po boku Arnolda Schwarzeneggera, Jaimie Lee Curtis a Elizy Dushku vo filme "Pravdivé lži". Za svoj herecký výkon vo filme získala nomináciu na Saturn Awards. 
V rokoch 1999 až 2002 stvárnila Carrere profesorku archeológie Sydney Fox v televíznom seriáli "Lovkyňa tajomstiev". Televízny seriál mal tri série. V roku 2002 Carrere tiež dabovala postavu Nani v animovanom filme "Lilo &amp; Stitch". V roku 2005 si po boku Lukea Perryho a Petra Fondu zahrala v menej úspešnom filme "Supernova".
Zúčastnila sa ako súťažiaca v populárnej reality šou "Dancing with the Stars" a nakoniec sa umiestnila na celkovom šiestom mieste. V roku 2020 si zahrala v televíznom seriály "AJ a kráľovná".
Hudba.
V roku 1993 vydala svoj prvý sólový album "Dream", produkovaný Mattom Prinzom, ktorý sa na Filipínach stal platinovým. V tom istom roku sa objavila na soundtracku k filmu "Batman: Mask of the Phantasm", kde hrala záverečnú tému „I Never Even Told You“. Carrere sa potom zamerala na havajskú hudbu počnúc jej druhým albumom Hawaiiana, ktorý vyšiel v júni 2007 a sprevádzal ju na gitare a ukulele držiteľ ceny Grammy Daniel Ho. Album bol v roku 2008 nominovaný na cenu Grammy v kategórii Najlepší havajský hudobný album.
V roku 2009 bol Carrere spoluorganizátorom televízneho online podujatia pred odovzdávaním cien Grammy spolu s Waynom Bradym. V roku 2009 získala cenu Grammy za svoj tretí album Ikena a jej album He Nani z roku 2010 bola tiež nominovaná na Grammy. V roku 2011 získala svoju druhú cenu Grammy za album Huana Ke Aloha.
Súkromný život.
Carrere sa v roku 1992 vydala za filmového producenta, Elieho Samahu. Ich manželstvo bolo rozvedené vo februári 2000. 30. novembra 2002 sa vydala za fotoreportéra Simona Wakelina. Spolu majú dcéru Biancu. V apríli 2010 Carrere podala žiadosť o rozvod na vrchnom súde okresu Los Angeles. Podľa súdnych dokumentov uviedla ako dôvod rozvodu nezlučiteľné rozdiely a požiadala o výlučnú fyzickú starostlivosť o ich dcéru. Rozviedení boli v auguste 2010.

</doc>
<doc id="697429" url="https://sk.wikipedia.org/wiki?curid=697429" title="Gejza Rakovský">
Gejza Rakovský

Gejza Rakovský (; * 29. apríl 1845, Trenčín – † 14. február 1911, Budapešť) bol uhorský botanik a poslanec uhorského snemu.
Životopis.
Narodil sa v šľachtickej rodine Rakovských. Bol synom Karola Vendelína Imricha Rakovského (18141891) a Judity Vagyonovej (18131875). Štúdiá absolvoval v Budapešti. V roku 1867 bol vymenovaný za čestného podnotára Trenčianskej župy. Ako súdny úradník pôsobil do roku 1871. V tomto roku sa aj oženil s Olgou Bošániovou (18531881). V roku 1879 bol zvolený za poslanca uhorského snemu vo volebnom okrsku Trenčín, ktorý zastupoval až do roku 1901 ako člen Liberálnej strany.
Jednou z jeho záľub bolo šľachtenie ovocných stromov. Podarilo sa mu vyšľachtiť novú odrodu marhule, ktorá je po ňom pomenovaná.

</doc>
<doc id="697430" url="https://sk.wikipedia.org/wiki?curid=697430" title="Hontianske terasy">
Hontianske terasy

Hontianske terasy sú geomorfologickou časťou Ipeľskej kotliny, podcelku Juhoslovenskej kotliny. Zaberajú rovinaté územie v okolí riečky Krtíš, Ipeľ a jeho prítokov v okrese Veľký Krtíš. 
Polohopis.
Územie zaberá juhozápadnú časť Juhoslovenskej kotliny, presnejšie juhozápadnú časť Ipeľskej kotliny. Na východe susedí Pôtorská pahorkatina, severne nadväzuje Čebovská pahorkatina, na západne sa nachádza Krupinská planina a jej podcelky Modrokamenské úboče a Bzovícka pahorkatina a juhozápadne pokračuje Ipeľská niva, patriaca do Podunajskej pahorkatiny. Územie odvodňuje rieka Ipeľ a jeho prítoky Krtíš, Veľký potok a Čebovský potok.
Hontianske terasy ležia v Banskobystrickom kraji, na území okresu Veľký Krtíš, no malou časťou na západe zasahujú do katastra mesta Šahy v okrese Levice, patriaceho do Nitrianskeho kraja. Z významných sídiel sa tu nachádzajú obce Sklabiná, Želovce, Opatovská Nová Ves a Balog nad Ipľom. Od západu na východ vedie celým územím cesta II/527 od Šiah do Veľkého Krtíša.
Chránené územia.
V západnej časti sa nachádza prírodná rezervácia Ryžovisko, Cúdeninský močiar a Ipeľské hony.
Turizmus.
Zväčša poľnohospodársky využívaná rovinatá krajina ponúka možnosti na nenáročnú turistiku a cykloturistiku. V oblasti nie sú značené turistické chodníky.

</doc>
<doc id="697434" url="https://sk.wikipedia.org/wiki?curid=697434" title="Gangster-SKA">
Gangster-SKA

Gangster-SKA je názov tretieho štúdiového albumu slovenskej skupiny Polemic. V roku 2000 tento album vydalo hudobné vydavateľstvo BMG Ariola.

</doc>
<doc id="697436" url="https://sk.wikipedia.org/wiki?curid=697436" title="Nelám si s tým hlavu!">
Nelám si s tým hlavu!

Nelám si s tým hlavu! je názov štvrtého štúdiového albumu slovenskej skupiny Polemic. V roku 2002 tento album vydalo hudobné vydavateľstvo BMG.

</doc>
<doc id="697445" url="https://sk.wikipedia.org/wiki?curid=697445" title="Národ a Spravodlivosť – naša strana">
Národ a Spravodlivosť – naša strana



</doc>
<doc id="697446" url="https://sk.wikipedia.org/wiki?curid=697446" title="DOBRÁ VOĽBA a Umiernení">
DOBRÁ VOĽBA a Umiernení



</doc>
<doc id="697447" url="https://sk.wikipedia.org/wiki?curid=697447" title="MODRÍ – Európske Slovensko">
MODRÍ – Európske Slovensko



</doc>
<doc id="697448" url="https://sk.wikipedia.org/wiki?curid=697448" title="Modrí, Most - Híd">
Modrí, Most - Híd



</doc>
<doc id="697449" url="https://sk.wikipedia.org/wiki?curid=697449" title="MM">
MM



</doc>
<doc id="697450" url="https://sk.wikipedia.org/wiki?curid=697450" title="Habichuelas con dulce">
Habichuelas con dulce

Habichuelas con dulce [čítaj: abičuelas kon dulse] je sladký fazuľový tekutý dezert z Dominikánskej republiky, ktorý je populárny najmä počas veľkonočných sviatkov. Dezert je súčasťou kuchyne Dominikánskej republiky a tradične sa zdobí mliečnymi sušienkami ("galletas de leche") alebo podáva s casabe, „plochým chlebom vyrobeným z maniokovej múky“.
Jedlo habichuelas con dulce je vyrobené z červenej fazule, škorice, kokosového mlieka, kondenzovaného mlieka, hrozienok, cukru, vanilky, sladkých klinčekov a soli. Fazuľa sa uvarí so škoricovými tyčinkami a sladkými klinčekmi a potom sa rozmixuje na konzistenciu polievky. Kokosové mlieko a kondenzované mlieko sa pridajú spolu s uvarenými kúskami sladkého zemiaku. Ako dochucovadlá možno pridať aj muškátový oriešok alebo zázvor.

</doc>
<doc id="697451" url="https://sk.wikipedia.org/wiki?curid=697451" title="Kozovec">
Kozovec

Kozovec () je vrch v Stolických vrchoch, krajinnom celku Slovenského rudohoria. Leží nad Telgártom, približne západne od Dobšinej.
Poloha.
Nachádza sa na severnom okraji Stolických vrchov, v geomorfologickom podcelku Stolica. Leží v Banskobystrickom kraji, v okrese Brezno a na katastrálnom území obce Telgárt. Najbližším sídlom je západne situovaný Telgárt, severne sa nachádza Pusté Pole a Vernár, východne Dobšinská Ľadová Jaskyňa, Stratená a Dobšiná a juhovýchodne Rejdová a Vyšná Slaná. 
Opis.
Kozovec leží v severnej časti pohoria, nad sedlom Besník, v hrebeni, vedúcom severným smerom zo Stolice () cez Kyprov () a Trsteník (). Severne sa nachádza Prostredný vŕšok (), Popová (), Javorina (), Rakytovec () a Kopa (), východne Doštianky (), Ondrejisko (), Borovniak () a Čierna hora (), južne Skálie (), Buchvald (), Stolica (), Kyprov () a Trsteník () a západne Homoľa (), Grúň (), Gregová (), Kráľova skala () a Kráľova hoľa (). Východné a severozápadné svahy masívu odvodňuje Spišský potok do Hnilca, voda zo západných odteká do rieky Hron. Na vrchol nevedie značená turistická trasa. 
Výhľady.
Vrcholovú oblasť pokrýva súvislý lesný porast, ktorý neumožňuje rozhľad. Z lokalít s redšou vegetáciou sú však viditeľné okolité vrchy Stolických vrchov, Spišsko-gemerského krasu a Nízke Tatry.
Prístup.
Na vrchol nevedie značená turistická trasa, preto prístup je možný po lesných cestách a chodníkoch. Severným a východným úbočím vedie červeno značená Cesta hrdinov SNP zo sedla Besník na rázc. Pred Čuntavou.

</doc>
<doc id="697453" url="https://sk.wikipedia.org/wiki?curid=697453" title="Tavi Gevinsonová">
Tavi Gevinsonová

Tavi Gevinsonová (* 21. apríl 1996, Chicago, Illinois, USA) je americká herečka, spisovateľka a redaktorka časopisu. Do povedomia verejnosti sa dostala ako dvanásťročná, vďaka svojmu módnemu blogu "Style Rookie". Vo veku 15 rokov presunula svoje zameranie na popkultúru a feministickú diskusiu. Herecké úlohy začala pravidelne brať od roku 2013 a od roku 2021 do 2022 hrala v televíznom seriáli "Gossip Girl". Gevinsonová bola zakladateľkou a šéfredaktorkou internetového magazínu "Rookie", zameraného predovšetkým na dospievajúce dievčatá.
Detstvo.
Gevinsonová sa narodila v Chicagu v štáte Illinois a vyrastala v predmestskom meste Oak Park v rovnakom štáte. Jej otec je učiteľ angličtiny na strednej škole a matka je tkáčkou a inštruktorkou hebrejčiny na čiastočný úväzok. Gevinsonová a jej dve staršie sestry, Rivkah a Miriam, boli vychované v židovskej viere; mala obrad Bat micva. Gevinsonová študovala na Oak Park a River Forest High School.
Kariéra.
Gevinsonová si v roku 2008 založila módny blog "Style Rookie". Blog na ktorom sú fotografie 11-ročnej slečny vo výrazných outfitoch a jej komentáre k najnovším módnym trendom začal každý deň priťahovať takmer 30 000 čitateľov.
Kvôli úspechu blogu bola Gevinsonová pozvaná na týždeň módy v New Yorku a na týždni módy v Paríži. Urobila zahraničné cesty súvisiace s módou do Tokia a Antverp, ktoré financoval časopis Pop a bola poverená písaním článkov pre Harper's Bazaar a Barneys.com. Navrhla fotenie pre časopis BlackBook, pôsobila ako múza a modelka pre odevný rad Rodarte v obchodoch Target a spolupracovala s Borders&amp;Frontiers pri návrhu a predaji vlastného trička. V roku 2010 vystúpila na marketingovej konferencii v New Yorku a v Idea City, kanadskej verzii konferencie TED.
Začiatkom roku 2011 sa Gevinsonová rozhodla prestať písať primárne o móde. Na jeseň, toho istého roku, založila časopis "Rookie". V roku 2012 vystúpila na TEDxTeen. Je tiež redaktorkou časopisu "Garage". V novembri 2018 oznámila, že ukončuje činnosť Rookie, pretože už nie je finančne udržateľná.
Gevinsonová sa príležitostne venuje herectvu. Objavila sa napríklad v televíznych seriáloch "Gossip Girl" či "Scream Queen".

</doc>
<doc id="697454" url="https://sk.wikipedia.org/wiki?curid=697454" title="Štefan Rakovský (verejný činiteľ)">
Štefan Rakovský (verejný činiteľ)

Štefan Rakovský (; * 26. september 1847, Kočovce – † 4. marec 1910, Budapešť) bol uhorský politik, poslanec uhorského snemu, vnútorný tajný radca a predseda „Proti-súbojového združenia“.
Životopis.
Pochádzal z hlavnej vetvy starobylého uhorského šľachtického rodu Rakovských. Bol druhým dieťaťom Karola Rakovského (1814 – 1891) a Judity Vagyonovej (1813 – 1875) zo šiestich. Od piatich rokov žil v Pešti, kde absolvoval stredoškolské aj právnické vysokoškolské štúdiá. Podnikol niekoľko zahraničných študijných ciest do Francúzska, Nemecka a Anglicka. V roku 1869, keď bola zriadená Národná garda, napriek svojmu zrakovému hendikepu dobrovoľne narukoval a po absolvovaní dôstojníckej skúšky bol vymenovaný do hodnosti poručíka. Po obsadení Bosny Rakúsko-Uhorskom v roku 1878, zostal v armáde až do roku 1884.
Bol členom redakcie právnického časopisu "Jogtudományi Közlöny" a časopisu Domovina ("Hon") a písal politické články do mnohých ďalších novín.
V roku 1869 bol zvolený za čestného podžupana Peštianskej župy a stal sa župným úradníkom. O rok neskôr sa stal riadnym podnotárom. Koncom roka 1877 sa zo zdravotných dôvodov vzdal svojich župných funkcií, avšak v tom istom roku sa stal predsedom a tajomníkom štátneho výboru pre uhorskú účasť na svetovej výstave 1878 v Paríži.
V roku 1878 bol zvolený za poslanca uhorského snemu vo volebnom okrsku Ráckeve a v roku 1881 vo volebnom okrsku Sučany ako člen Liberálnej strany. Aby sa dorozumel so svojimi voličmi v Sučanoch, naučil sa po slovensky. Ako informoval stranícky časopis "Szabadelvűpárti Naptár" zviedol tuhý boj o poslanecké kreslo „v srdci panslavizmu s Pavlom Mudroňom“. Počas výkonu poslaneckého mandátu bol členom mnohých výborov a od roku 1887 bol predsedom záverečnej účtovnej komisie.
V roku 1893 ho spoločne dolná aj horná snemovňa nominovali na funkciu predsedu Najvyššieho kontrolného úradu.
Aktívne sa spolupodielal na organizácii osláv milénia v roku 1896, ako aj svetovej výstavy v roku 1900. V roku 1899 predsedal medzinárodnému kongresu pre ochranu detí, ktorý sa konal v Budapešti.
Popri politike sa aktívne zapájal aj do verejného života. Bol jedným zo zakladateľov viacerých charitatívnych a verejnoprospešných združení a spolkov. Aktívne sa tiež podieľal na činnosti uhorského slobodomurárstva ako veľmajster Veľkej lóže. Bol aj členom predstavenstva prvej uhorskej sporiteľne a predsedom tlačiarenskej spoločnosti Pallas.
Manželstvo a deti.
Štefan Rakovský sa oženil s Idou Szilassyovou (1851 - 1913) v Budapešti v roku 1872 a narodilo sa im 10 detí:
Štefan Rakovský zomrel na infarkt 4. marca 1910. Po smrti jeho manželky Idy v roku 1913 boli ich pozostatky spolu s pozostatkami prvorodeného syna Andreja prevezené do rodinného mauzólea v Rakove.

</doc>
<doc id="697456" url="https://sk.wikipedia.org/wiki?curid=697456" title="Majstrovstvá sveta v ľadovom hokeji 2027">
Majstrovstvá sveta v ľadovom hokeji 2027

Majstrovstvá sveta v ľadovom hokeji 2027 budú 90. majstrovstvá sveta v ľadovom hokeji, ktoré sa uskutočnia v Nemecku.
Šampionát sa bude hrať od 14. do 30. mája 2027 v Düsseldorfe a Mannheime. Ako oficálne dejiská predstavili PSD Bank Dome v Düsseldorfe s kapacitou 13 284 miest a SAP Arénu v Mannheime s kapacitou 13 200 miest.
Výber usporiadateľskej krajiny.
O usporiadateľovi 90. ročníka Majstrovstiev sveta v ľadovom hokeji bolo rozhodnuté na základe hlasovania kongresu Medzinárodnej hokejovej federácie (IIHF) 26. mája 2023 v Tampere. Kandidátmi boli Nemecko a Kazachstan.
Kvalifikované tímy.
Kvalifikované ako hostiteľ

</doc>
<doc id="697457" url="https://sk.wikipedia.org/wiki?curid=697457" title="Flagelantstvo (stredovek)">
Flagelantstvo (stredovek)

Flagelantstvo alebo flagelantizmus bolo stredoveké asketické, resp. religiózne fanatické hnutie, ktoré bolo typické fenoménom sebabičovania. Sebabičovanie hnutie považovalo za prejav kajúcnossti.
Dejiny.
Hnutie flagelantov vzniklo okolo roku 1260 v severnom Taliansku. Flagelanti chodili bosí, polonahí, bičujúc sa korbáčom, veriac, že pre ich utrpnie Boh odpustí hriechy celému svetu. Chodievali v procesiách, väčšinou vedení kňazom nesúcim kríž. Bičovali buď samých seba, alebo seba navzájom. Doba pokánia bola stanovená na 33 dní, no mnohí v sprievodoch strávili dlhší čas.
Odmietali autoritu cirkvi a vyhlasovali, že iba ich utrpnie je pravý prejav viery, za čo ich napokon pápež Urban IV. vyhlásil za kacírov.
Hnutie zaznamenalo popularizáciu počas pandémie Čiernej smrti, postupom času sa flagelanti začali objavovať v rôznych mestách vo Svätej rímskej ríši a Nizozemsku.
V českých krajinách vzniklo v roku 1603 flagelantské bratstvo pod názvom Utrpení Ježíše Kriste.

</doc>
<doc id="697460" url="https://sk.wikipedia.org/wiki?curid=697460" title="Majstrovstvá sveta v ľadovom hokeji hráčov do 20 rokov 2024">
Majstrovstvá sveta v ľadovom hokeji hráčov do 20 rokov 2024

Majstrovstvá sveta v ľadovom hokeji hráčov do 20 rokov 2024 boli v poradí 48. juniorským hokejovým svetovým šampionátom. Turnaj Top divízie sa hral v Göteborgu vo Švédsku od 26. decembra 2023 do 5. januára 2024. Titul obhajovala Kanada, no napokon prvenstvo získal tím USA.
Tabuľka skupinovej fázy.
Kritériá:
Poradie:
Play-off.
Prvé štyri tímy z každej základnej skupiny budú hrať play-off. Tímy, ktoré postúpia do semifinále, budú znovanasadené podľa umiestnenia v tabuľke skupinovej fázy.
Štatistiky turnaja.
Kanadské bodovanie.
"Poradie podľa počtu bodov"
Hetrik
"Hráči, ktorí skórovali aspoň trikrát v jednom zápase (dali tri góly za zápas)."
Najlepší brankári.
Shut-out
"Brankári, ktorí vychytali zápas s nulou (t. j. nedostali v zápase ani jeden gól)."
Nižšie divízie.
Súčasťou MS 2024 bolo aj šesť turnajov nižších divízií, na ktorých hralo ďalších 33 reprezentačných tímov. 

</doc>
<doc id="697470" url="https://sk.wikipedia.org/wiki?curid=697470" title="Miriam Hlavačková">
Miriam Hlavačková

PhDr. Miriam Hlavačková, PhD. (rod. Mikulová; * 1968, Topoľčany) je slovenská historička a archivárka. Zaoberá sa výskumom stredovekého Uhorského kráľovstva.
Štúdium a pracovné úväzky.
V roku 1992 absolvovala magisterské štúdium v odbore história – archivníctvo na Filozofickej fakulte Univerzity Komenského v Bratislave, keď v júni 1992 obhájia diplomovú prácu pod názvom "Paulínsky kláštor v Horných Lefantovciach (13691526)". Následne pôsobila do roku 1996 ako odborná pracovníčka v Slovenskom ústave pamiatkovej starostlivosti v Bratislave. Od roku 1996 pracuje v Historickom ústave Slovenskej akadémie vied. V roku 2007 obhájila na Historickom ústave SAV, resp. Katedre slovenských dejín Filozofickej fakulty Univerzity Komenského v Bratislave dizertačnú prácu v odbore „slovenské dejiny“ na tému "Kapitula pri Dóme sv. Martina : intelektuálne centrum Bratislavy v 15. storočí", ktorej školiteľom bol prof. Ján Lukačka. V roku 2015 taktiež úspešne obhájila v odbore „história“ rigoróznu prácu pod názvom "Juraj zo Schönbergu († 1486) a Bratislava".
Profesijné zameranie a výskum.
Miriam Hlavačková pôsobí na Oddelení stredovekých dejín Historického ústavu SAV v Bratislave, kde sa orientuje predovšetkým na výskum kultúrnych a cirkevných dejín neskorého stredoveku, ako aj mikrohistórii – dejinám každodennosti. Súčasne je externou výskumníčkou Slovenského historického ústavu v Ríme. Pravidelne sa zúčastňuje výskumných pobytov vo vatikánskych archívoch.

</doc>
<doc id="697474" url="https://sk.wikipedia.org/wiki?curid=697474" title="Roxana Lucová">
Roxana Lucová

Roxana Lucová (; * 23. december 1982, Bukurešť) je rumunská krasokorčuliarka. Zúčastnila sa Zimných olympijských hier 2002 v Salt Lake City a Zimných olympijských hier 2006 v Turíne.
Športová činnosť.
Svoje najlepšie celkové skóre a umiestnenie (15.) získala na Majstrovstvách Európy 2005. V rokoch 2003, 2005, 2006, 2007, 2008 a 2009 sa stala národnou majsterkou.
Olympijské hry.
Na Zimných olympijských hrách 2002 v Salt Lake City získala 23. miesto v súťaži jednotlivcov a na Zimných olympijských hrách 2006 v Turíne 26. miesto opäť v súťaži jednotlivcov.

</doc>
<doc id="697484" url="https://sk.wikipedia.org/wiki?curid=697484" title="Kerstin Franková">
Kerstin Franková

Kerstin Franková (; * 23. október 1988, Viedeň) je rakúska krasokorčuliarka. Zúčastnila sa Zimných olympijských hier 2014 v Soči.
Športová činnosť.
Svoje najvyššie celkové skóre získala na ISU CS Tallinn Trophy 2016. Národnou majsterkou sa stala v rokoch 2012, 2013, 2014, 2015, 2016 a 2017.
Na Majstrovstvách sveta v roku 2017 získala 31. miesto v krátkom programe.
Olympijské hry.
Na Zimných olympijských hrách 2014 v Soči získala 26. miesto v súťaži jednotlivcov.
Osobný život.
Jej partnerom bol krasokorčuliar Chris Reed.

</doc>
<doc id="697487" url="https://sk.wikipedia.org/wiki?curid=697487" title="Emmy Hennings">
Emmy Hennings

Emmy Hennings (rodená Emma Maria Cordsen; * 17. január, 1885, Flensburg, Nemecké cisárstvo – † 10. august 1948, Sorengo, Švajčiarsko) bola nemecká spisovateľka, poetka, performerka a spoluzakladateľa umeleckého hnutia Dada v Zürichu v roku 1916. Spolu s básnikom a režisérom Hugom Ballom založila legendárny Cabaret Voltaire, kde organizovali divadelné a hudobné performance.
Život a dielo.
Emmy Hennings sa narodila v roku 1885 v chudobnej rodine v nemeckom meste Flensburg.
Po skončení svojho prvého manželstva v roku 1906 sa stala potulnou umelkyňou cestujúcou po Európe. Na istý čas sa usídlila v meste Mníchov, kde vystupovala v rámci kabaretu a písala ľavicovú poéziu. V roku 1913 tu stretla mladého študenta herectva a básnika Huga Balla, s ktorým viedla romantický vzťah. Počas jej pôsobenia v Mníchove vydala básnickú zbierku "Básne Éteru."
S nástupom Prvej svetovej vojny sa v roku 1915 Ball s Hennings z politických dôvodov museli odsťahovať do Švajčiarska, kde sa usídlili v meste Zürich. Spoločne tu v roku 1916 založili umelecké hnutie dadaizmus, ktoré na politickú a vojnovú situáciu reagovalo dielami, ktoré postrádali obsah či logiku a vznikali využitím náhodných metód tvorby. Hennings bola zároveň spoluzakladateľkou a performerkou Cabaretu Voltaire, ktorý sídlil v rámci literárnej kaviarne a venoval sa produkcii divadelných performancií, ktoré boli prienikom výtvarného, divadelného, hudobného a literárneho avantgardardného umenia v podobe provokatívnych vaudevillov. Hennings spolu s Ballom účinkovala v dadaistickej inscenácii "Život človeka", ktorá vychádzala z divadelnej hry Leonida Nikolajeviča Andrejeva. Mimo iné v rámci Cabaretu čítala svoju vlastnú poéziu a predvádzala hudobné čísla. Po rozpade Cabaretu odišla spolu s Ballom z dadaistického hnutia a obaja sa stali potulnými umelcami.
Emmy v dadaistickom hnutí zároveň zastávala úlohu múzy, keď získala mnoho obdivovateľov z radov expresionistických básnikov a svojimi hudobnými číslami lákala do Cabaretu mnoho neumeleckých divákov. Jej život zložený z prostitúcie, drog (bola závislá na morfíne) a chudoby, v kontraste s jej kabaretným vystupovaním a provokatívnou poéziou ju učinil symbolom nemeckého avantgardného umenia v 10tych rokoch 20. storočia.
V roku 1920 sa vydala za Huga Balla a spolu sa usadili vo Švajčiarsku. Ball v roku 1927 umiera na rakovinu žaúdku. Hennings umiera o 20 rokov neskôr. V umení už aktívna nebola, živila sa prácou v továrňach a ako upratovačka. Vychovala jednu dcéru – Annemarie, otcom však nebol Ball, ale narodila sa jej ešte počas predošlého vzťahu.

</doc>
<doc id="697488" url="https://sk.wikipedia.org/wiki?curid=697488" title="Viačeslav Rudoľfovič Menžinskij">
Viačeslav Rudoľfovič Menžinskij

Vjačeslav Rudolfovič Menžinskij (, ; * 19. august 1874, Petrohrad, Ruská ríša – † 10. máj 1934, Moskva, Sovietsky zväz) bol poľsko-ruský boľševický revolucionár, sovietsky štátnik a funkcionár komunistickej strany, ktorý v rokoch 1926 – 1934 zastával funkciu vedúceho Zjednotenej štátnej politickej správy (OGPU). Ovládal viac ako 10 jazykov.
Životopis.
Mladosť a raná kariéra.
Vjačeslav Menžinský, člen poľskej šľachty, sa narodil v pravoslávnej poľsko-ruskej učiteľskej rodine. Jeho otec bol rusifikovaný Poliak a prednášal históriu. Jeho matka sympatizovala s revolucionármi. Jeho brat bol cárskym úradníkom, pracoval na ministerstve financií. Viačeslav Menžinskij v roku 1898 absolvoval Právnickú fakultu Petrohradskej univerzity a vykonával právnickú prax v Jaroslavli, pričom sa venoval literatúre. V roku 1905 mu vyšiel román. Vo februári 1905 mu zomrela malá dcéra na krvácanie do mozgu. Táto trauma ukončila jeho desaťročné manželstvo a on odišiel z Jaroslavle za svojimi slobodnými sestrami Verou a Ľudmilou, bývajúce v byte, ktorý bol obľúbeným miestom stretnutí revolucionárov.
Politické aktivity.
Menžinskij vstúpil do Ruskej sociálnodemokratickej robotníckej strany (RSDLP) v roku 1902. Počas revolúcie v roku 1905 Vera Menžinská pracovala po boku Nadeždy Krupskej, manželky Vladimíra Lenina, ktorá bola tajomníčkou boľševickej frakcie RSDĽP, zatiaľ čo jej brat sa pridal k boľševickej vojenskej organizácii, až kým ho v júli 1906 nechytili pri policajnej razii. Po dvoch týždňoch väzenia ho prepustili po tom, čo držal hladovku, a emigroval. Žil v Belgicku, Švajčiarsku, Francúzsku, Spojených štátoch, pracoval v zahraničných pobočkách RSDĽP. Keď sa boľševická frakcia rozdelila v otázke, či postaviť kandidátov do volieb do Dumy, Menžinskij sa pridal k "bojkotníkom", ktorých viedol Leninov rival Alexander Bogdanov, a vstúpil do redakčnej rady ich časopisu "Vpered". Ale keď sa frakcia časopisu rozpadla, Menžinskij sa pridal k samozvaným "ortodoxným marxistom" Grigorijovi Aleksinskému a Michailovi Pokrovskému a odmietol koncepciu proletárskej kultúry, ktorú vypracovali Alexander Bogdanov a Anatolij Lunačarskij.
Neskorší život.
Po februárovej revolúcii v roku 1917 sa Menžinskij v lete toho istého roku vrátil do Ruska a pridal sa k Mežrajoncovi, nezávislej frakcii, ktorej vedúcou osobnosťou bol Lev Trockij, ktorý sa v auguste 1917 spojil s boľševikmi. Niekoľko dní po boľševickej revolúcii bol vymenovaný za ľudového komisára pre financie. Jeho prvým činom v tejto funkcii bolo, že do svojej kancelárie priviezol veľkú pohovku, pripevnil na ňu oznam s nápisom „Komisariát financií" a ľahol si na ňu. Keď úradníci Ruskej štátnej banky odmietli uznať nový režim, Menžinskij dal zatknúť riaditeľa a ďalších ľudí. Podľa G. von Schantza Menžinskij „osobne riadil rozbitie ruských bánk, manéver, ktorý pripravil všetkých odporcov boľševizmu o finančné prostriedky na boj“.
V apríli 1918 bol Menžinskij vymenovaný za sovietskeho generálneho konzula v Berlíne, ale v novembri bol spolu s veľvyslancom Adolfom Ioffe vyhostený. Bol vyslaný na Ukrajinu, kde sa v roku 1919 pripojil k Čeke a o päť rokov neskôr sa stal zástupcom riaditeľa jej nástupníckej organizácie Zjednotenej štátnej politickej správy, OGPU (Объединённое государственное политическое управление) Felixa Dzeržinského. Po smrti Dzeržinského v júli 1926 sa Menžinskij stal riaditeľom OGPU. Menžinskij zohral veľkú úlohu pri vedení tajných operácií kontrarozviedky Trust a Sindikát-2, v rámci ktorých boli do Sovietskeho zväzu vylákaní a zatknutí vodcovia veľkých protisovietskych centier v zahraničí Boris Savinkov a Sidney Reilly.
Smrť.
Posledné roky života strávil Menžinskij ako invalid, od konca 20. rokov 20. storočia trpel akútnou angínou pektoris, ktorá mu znemožňovala fyzickú prácu. Záležitosti OGPU viedol ležiac na pohovke vo svojej kancelárii v Lubjanke, ale do každodenného chodu GPU zasahoval len zriedka. Stalin skôr jednal s jeho prvým zástupcom Genrichom Jagodom, ktorý v podstate od konca 20. rokov prevzal funkciu šéfa organizácie.
Menžinskij zomrel 10. mája 1934 vo veku 59 rokov. Keď sa jeho nástupca Jagoda v roku 1938 pod nátlakom verejne priznal na moskovskom „procese s dvadsaťjednotkou“, vyhlásil, že Menžinského otrávil. V roku 1988 sovietske orgány priznali, že celý proces bol založený na falošných priznaniach, ktoré boli od obžalovaných vynútené.
Menžinskij bol spopolnený a jeho popol bol uložený v nekropole pri Kremeľskom múre.

</doc>
<doc id="697492" url="https://sk.wikipedia.org/wiki?curid=697492" title="Rosgvardia">
Rosgvardia

Rosgvardia (rus. Росгвардия) alebo Federálna služba jednotiek národnej gardy (rus. Федеральная служба войск национальной гвардии Российской Федераци) je ozbrojená zložka vytvorená na trasformáciou jednotiek Ministerstva vnútra RF, predstavujúca nezávislú agentúru, ktorá podlieha priamo prezidentovi Ruska Vladimirovi Putinovi v rámci jeho právomocí ako najvyššieho veliteľa a predsedu Bezpečnostnej rady RF. Oficiálnym poslaním ruskej národnej gardy je zabezpečovať ochranu hraníc, kontrola zbraní, boj proti terorizmu a organizovanému zločinu, ochrana verejného poriadku a dôležitých štátnych objektov. Kritici naznačujú, že vznik Rosgvardie je pokusom Putina vytvoriť armádu nezávislú od ozbrojených síl RF a podriadenú priamo jemu.
Veliteľom Rosgvardie je od jej vzniku roku 2016 generál Viktor Zolotov, veliteľ ochranky Vladimira Putina.
Dejiny.
Vznikla dekrétom ruského prezidenta Vladimira Putina 5. apríla 2016.
Jednotky vznikli transformáciou vojsk Ministerstva vnútra RF, zachovávajúc si ich organizačnú štruktúru.
V roku 2021 boli jednotky ruskej národnej gardy použité pri potlačovaní opozičných protestov na podporu zatknutého opozičného politika Alexeja Navaľného.
V roku 2018 mala Národná garda približne 340 000 príslušníkov v 84 jednotkách po celom Rusku. Tvoria ju sily vnútorných jednotiek ministerstva vnútra (MVD), SOBR, OMON a iných vnútorných vojenských síl mimo ruských ozbrojených síl.
Jednotky Rosgvardie boli nasadené aj do bojov počas ruskej invázie na Ukrajinu.
Organizačná štruktúra.
Federálna služba jednotiek národnej gardy Ruskej federácie zahŕňa:
Formálne je súčasťou Ruskej národnej gardy aj 141. špeciálny motorizovaný pluk (141-й специальный моторизованный полк), tzv. kadyrovci, tvorený čečenskými bojovníkmi a predstavujúci osobnú stráž Razmana Kadyrova.

</doc>
<doc id="697493" url="https://sk.wikipedia.org/wiki?curid=697493" title="Federálna služba jednotiek národnej gardy Ruskej federácie">
Federálna služba jednotiek národnej gardy Ruskej federácie



</doc>
<doc id="697494" url="https://sk.wikipedia.org/wiki?curid=697494" title="Národná garda Ruskej federácie">
Národná garda Ruskej federácie



</doc>
<doc id="697495" url="https://sk.wikipedia.org/wiki?curid=697495" title="OBYČAJNÍ ĽUDIA a nezávislé osobnosti – OĽANO">
OBYČAJNÍ ĽUDIA a nezávislé osobnosti – OĽANO



</doc>
<doc id="697497" url="https://sk.wikipedia.org/wiki?curid=697497" title="OĽANO A PRIATELIA">
OĽANO A PRIATELIA



</doc>
<doc id="697498" url="https://sk.wikipedia.org/wiki?curid=697498" title="OĽANO a priatelia">
OĽANO a priatelia



</doc>
<doc id="697499" url="https://sk.wikipedia.org/wiki?curid=697499" title="Malejov potok">
Malejov potok



</doc>
<doc id="697501" url="https://sk.wikipedia.org/wiki?curid=697501" title="Čelo (vrch v Stolických vrchoch)">
Čelo (vrch v Stolických vrchoch)

Čelo () je vrch v Stolických vrchoch, krajinnom celku Slovenského rudohoria. Leží nad Muránskou Hutou, približne severne od Revúcej.
Poloha.
Nachádza sa v severnej časti Stolických vrchov, v geomorfologickom podcelku Stolica. Leží v Banskobystrickom kraji, na hranici okresov Brezno a Revúca a zasahuje na katastrálne územie obce Šumiac a Muránska Huta, okrajovo aj Muránska Zdychava. Najbližším sídlom je na západnom úpätí situovaná Muránska Huta, severne sa nachádza Šumiac, Červená Skala a Telgárt, východne Rejdová a južne Muránska Zdychava, Revúca a Muránska Dlhá Lúka. Vrch je súčasťou ochranného pásma Národného parku Muránska planina.
Opis.
Čelo leží v severnej časti pohoria, nad sedlom Javorinka, v hrebeni, vedúcom západným smerom z vrchu Kyprov (). Severne sa nachádza Orlová (), Kráľova hoľa (), Kráľova skala (), Grúň (), Magura () a Priehybka (), východne Buchvald (), Župkova Magura (), Kyprov (), Stolica () a Lehotská hoľa (), južne Faltenov vrch (), Kohút () a Radzim () a západne Cigánka (), Šiance (), Ploštiny () a Lopušná (). Severovýchodnú časť odvodňuje potok Župkov do rieky Hron, juhovýchodné svahy potok Zdychava a juhozápadné jej prítok Hutský potok do Slanej. Na vrchol nevedie značená turistická trasa. 
Výhľady.
Vrcholová časť bez vyššej vegetácie a umožňuje tak rozhľad. Pri vhodných podmienkach sú viditeľné mnohé vrchy Stolických vrchov, Spišsko-gemerského krasu a Nízke Tatry.
Prístup.
Na vrchol nevedie značená turistická trasa, preto prístup je možný po lesných cestách a chodníkoch. Severným úbočím však vedie červeno značená Rudná magistrála zo sedla Javorinka do Slanského sedla.

</doc>
<doc id="697502" url="https://sk.wikipedia.org/wiki?curid=697502" title="Veľká cena Monaka 2023">
Veľká cena Monaka 2023

Veľká cena Monaka 2023 (fra. Formula 1 Grand Prix De Monaco 2023) sa uskutočnila 28. mája 2023 na pretekárskom okruhu Circuit de Monaco v Monte Carle, na pobreží Stredozemného mora. Boli to šieste preteky sezóny 2023 Majstrovstiev sveta Formule 1.
Veľká cena Emilia Romagna, ktorá mala byť šiestym podujatím roka a mala sa konať týždeň pred pretekmi v Monaku, bola zrušená kvôli silným záplavám v oblasti okolo Imoly.
Pred Veľkou cenou bol Max Verstappen na čele celkového poradia jazdcov. Na druhom mieste ležal Sergio Pérez a na treťom Fernando Alonso.
Verstappen vyhral Veľkú cenu Monaka, druhý skončil Alonso a tretí bol Esteban Ocon, pre ktorého to bolo prvé umiestnenie na stupňoch víťazov v sezóne 2023.
Výsledky.
Kvalifikácia.
Poznámky:
Preteky.
Poznámky:

</doc>
<doc id="697503" url="https://sk.wikipedia.org/wiki?curid=697503" title="Teodora Poštičová">
Teodora Poštičová

Teodora Poštičová (; * 25. september 1984, Jesenice) je slovinská krasokorčuliarka. Zúčastnila sa Zimných olympijských hier 2010 vo Vancouveri.
Športová činnosť.
Na Majstrovstvách Európy v roku 2009 získala 18. miesto v krátkom programe a svoje najlepšie celkové hodnotenie. Národnou majsterkou sa stala v rokoch 2006, 2007, 2008, 2009 a 2010.
Olympijské hry.
Na Zimných olympijských hrách 2010 vo Vancouveri získala 27. miesto v súťaži jednotlivcov.

</doc>
<doc id="697515" url="https://sk.wikipedia.org/wiki?curid=697515" title="Dano Heriban">
Dano Heriban



</doc>
<doc id="697516" url="https://sk.wikipedia.org/wiki?curid=697516" title="Nenudin (SKAntidepresivum)">
Nenudin (SKAntidepresivum)

Nenudin (SKAntidepresivum) je názov piateho štúdiového albumu slovenskej skupiny Polemic. V roku 2005 tento album vydalo hudobné vydavateľstvo Sony BMG.

</doc>
<doc id="697518" url="https://sk.wikipedia.org/wiki?curid=697518" title="Skyfall">
Skyfall

Skyfall môže byť:

</doc>
<doc id="697522" url="https://sk.wikipedia.org/wiki?curid=697522" title="Faltenovo sedlo">
Faltenovo sedlo

Faltenovo sedlo () je sedlo v hlavnom hrebeni Stolických vrchov.
Poloha.
Sedlo sa nachádza v severnej, najvyššej časti pohoria, v geomorfologickom podcelku Stolica. Oddeľuje Lehotskú hoľu () na severe a južne ležiaci Faltenov vrch () v hlavnom hrebeni. Leží na pomedzí Banskobystrického a Košického kraja, okresov Revúca a Rožňava a zasahuje na katastrálne územie obce Muránska Zdychava a Čierna Lehota. Východne situovaná časť je pramennou oblasťou riečky Štítnik, západnú časť odvodňuje Poťahajský potok do Zdychavy a následne Muráňa v povodí Slanej. Sedlo je súčasťou chráneného areálu Stolica.
Opis.
Sedlo a jeho okolie pokrýva len nesúvislý lesný porast, ktorý umožňuje obmedzený výhľad. Je tu významná križovatka značených turistických trás.

</doc>
<doc id="697523" url="https://sk.wikipedia.org/wiki?curid=697523" title="Harová">
Harová

Harová () je sedlo v hlavnom hrebeni Stolických vrchov.
Poloha.
Sedlo sa nachádza v severnej, najvyššej časti pohoria, v geomorfologickom podcelku Stolica. Oddeľuje dominantnú Stolicu () na severovýchode a juhozápadne ležiacu Lehotskú hoľu (), oba vrchy situované v hlavnom hrebeni. Leží na rozhraní Banskobystrického a Košického kraja, okresov Revúca a Rožňava a zasahuje na katastrálne územie obce Muránska Zdychava a Čierna Lehota. Juhovýchodnú časť odvodňuje Lehotský potok do riečky Štítnik, severozápadnú Zdychava do Muráňa, obe v povodí Slanej. Sedlo je súčasťou chráneného areálu Stolica.
Opis.
Sedlo a jeho okolie pokrýva súvislý lesný porast. Je tu významná križovatka značených turistických trás, keďže sedlom prechádza Rudná magistrála a Chodník Pavla Jozefa Šafárika.

</doc>
<doc id="697533" url="https://sk.wikipedia.org/wiki?curid=697533" title="Lehotská hoľa">
Lehotská hoľa

Lehotská hoľa () je vrch v Stolických vrchoch, krajinnom celku Slovenského rudohoria. Leží nad Muránskou Zdychavou, približne severne od Revúcej.
Poloha.
Nachádza sa v severnej časti Stolických vrchov, v geomorfologickom podcelku Stolica. Leží na hranici Košického a Banskobystrického kraja, okresov Rožňava a Revúca a zasahuje na katastrálne územie obce Čierna Lehota a Muránska Zdychava. Najbližším sídlom je juhozápadne situovaná Muránska Zdychava, západne sa nachádza Muránska Huta, severne Šumiac, Červená Skala a Telgárt, východne Rejdová a Vyšná Slaná, juhovýchodne Čierna Lehota a Slavošovce a južne Revúcka Lehota a Revúca. Vrch je súčasťou chráneného areálu Stolica a leží na hranici ochranného pásma Národného parku Muránska planina.
Opis.
Lehotská hoľa leží v severnej časti pohoria, v hlavnom hrebeni najvyššej časti, medzi Kohútom () a Stolicou (). Západne sa nachádza Radzim (), Cigánka (), Šiance (), Ploštiny () a Lopušná (), severne Čelo (), Župkova Magura (), Kyprov () a sedlom Harová oddelená Stolica (), východne Pálenisko (), Grúň (), Veľký Radzim (), Príslop () a Skalka () a južne Biela skala (), Malý Kohút (), Kohút () a Faltenovým sedlom oddelený Faltenov vrch (). Severné a západné svahy hrebeňa odvodňuje potok Zdychava, východnú časť Lehotský potok a južnú riečka Štítnik, všetky smerujúce do Slanej. Na vrchol nevedie značená turistická trasa. 
Výhľady.
Vrcholovú časť pokrýva súvislý, no riedky lesný porast, ktorý umožňuje len obmedzený rozhľad. Z vhodných lokalít je však vidieť mnohé vrchy Stolických vrchov, Volovské vrchy, Revúcku vrchovinu, Spišsko-gemerský kras a Nízke Tatry.
Prístup.
Na vrchol nevedie značená turistická trasa, no traverzom vedie modro značená hrebeňovka z Faltenovho sedla na Stolicu. 

</doc>
<doc id="697539" url="https://sk.wikipedia.org/wiki?curid=697539" title="Diāna Ņikitinová">
Diāna Ņikitinová

Diāna Ņikitinová (; * 9. december 2000, Riga) je bývalá lotyšská krasokorčuliarka. Zúčastnila sa Zimných olympijských hier 2018 v Pchjongčchangu.
Športová činnosť.
V roku 2018 na Majstrovstvách Európy získala 36. miesto, ale stala sa tiež národnou šampiónkou. Najlepšie celkové skóre získala na Zimných olympijských hrách mládeže 2016.
Olympijské hry.
Na Zimných olympijských hrách 2018 v Pchjongčchangu získala 26. miesto v súťaži jednotlivcov. Na Olympiáde získala pozornosť kvôli odklonu od noriem oblečenia. Miesto zvyčajných šiat súťažila oblečená v čiernom overale spolu s rukavicami. Miesto konvenčného drdolu mala vlasy upravené do copu a na krku mala čierny náhrdelník. Tancovala na pieseň „Soldier of Love“ od Sade. Ņikitinová situáciu komentovala, že je silná žena a ani trochu princezná.

</doc>
<doc id="697543" url="https://sk.wikipedia.org/wiki?curid=697543" title="PKP Energetyka">
PKP Energetyka



</doc>
<doc id="697552" url="https://sk.wikipedia.org/wiki?curid=697552" title="Ludvík Krejčí">
Ludvík Krejčí

Ludvík Krejčí (* 17. august 1890, Brno-Tuřany, Rakúsko-Uhorsko † 9. február 1972, Ústí nad Orlicí, Česko-Slovensko) bol česko-slovenský armádny dôstojník, armádny generál. Počas prvej svetovej vojny príslušník česko-slovenských légií. V roku 1933 sa stal náčelníkom Hlavného veliteľstva Československej brannej moci. Zaslúžil sa o reformu a modernizáciu armády a v čase mníchovskej krízy zastával pozíciu rozhodného odporu voči nacistickému Nemecku. Po okupácii ho zatkli a väznili Nemci. Komunistický režim ho po vojne degradoval na vojaka. Hodnosť mu bola vrátená in memoriam až v roku 1990.
Mladosť a 1. svetová vojna.
Ludvík Krejčí študoval najskôr na gymnáziu vo Vyškově a od roku 1908 na Vyššej lesníckej škole v Písku. Po ukončení štúdií nastúpil v októbri 1910 ako jednoročný dobrovoľník do rakúsko-uhorskej armády. V rokoch 1911 až 1914 pracoval na lesnom úrade v Slavónii. Po vypuknutí 1. svetovej vojny bojoval v Srbsku, Čiernej Hore a Albánsku, neskôr aj na talianskom a rumunskom fronte. V máji 1917 padol do zajatia a v júli 1917 vstúpil do česko-slovenských legií v Rusku.
V česko-slovenských ozbrojených silách.
Česko-slovenský legionár.
Krejčí bol zaradený k 6. streleckému pluku „Hanáckemu“ v hodnosti štábneho kapitána. V októbri 1917 prevzal velenie nad rotou a v marci 1918 sa už ako veliteľ práporu zúčastnil bitky u Bachmača, kde jeho 6. strelecký pluk spoločne so 7. streleckým plukom „Tatranským“ odrážali nemecké útoky a podarilo sa im udržať dôležitý železničný uzol, čím umožnili ústup 1. streleckej divízie česko-slovenských légií. Krejčí sa vyznamenal aj v následujúcej bitke o Marjanovku. So svojim 6. plukom sa zúčastnil celej anabázy na sibírskej magistrále. V októbri 1918 sa stal veliteľom pluku a v decembri prevzal velenie 2. streleckej divízie. Nasledujúci rok so svojou divíziou držal pod kontrolou rozsiahle úseky celej sibírskej magistrály.
V česko-slovenskej armáde.
Od januára 1920 zabezpečoval stiahnutie česko-slovenských légií do Vladivostoku a ich návrat do Česko-Slovenska. Rusko opustil v apríli 1920 a v júni sa vrátil domov. Počas služby v legiách obdržal celý rad česko-slovenských a spojeneckých vyznamenaní.
Náčelník Hlavného štábu československej brannej moci.
V priebehu roka 1933 arm. gen. Syrový odstúpil z postu náčelníka Hlavného štábu československej brannej moci. Hlavného kandidáta na uvoľnený post gen. Leva Prchalu vyradilo podozrenie z klientelizmu a tak prezident Tomáš Garrigue Masaryk menoval do tejto najvyššej vojenskej funkcie arm. gen. Ludvíka Krejčího. Od 30. novembru 1933 bol Krejčí do tejto funkcie menovaný dočasne no od 31. decembra 1933 ju už začal vykonávať riadne.
Reforma armády.
V súvislosti s nástupom nacistov k moci v Nemecku v januári 1933 sa v Česko-Slovensku chystala reorganizácia a modernizácia československej armády. Prezident Tomáš Garrique Masaryk si od Ludvíka Krejčího a ďalších dôstojníkov sľuboval veľa a Ludvík Krejčí nesklamal. V novej funkcii preukázal pracovitosť a organizačný talent. V Česko-slovensku bola predĺžená dĺžka vojenskej služby, vznikli tankové jednotky s dobovým názvom Útočná vozba. Pluky útočnej vozby boli podriadené pod tzv. Rýchle divízie, Tanky však boli prideľované aj k tzv. Hraničiarskym plukom. Začalo sa s výstavbou sústavy opevnení,
Z titulu najvyššej vojenskej funkcie sa Krejčí stretával s kolegami zo spojeneckých armád. Česko-Slovensko malo podpísanú spojeneckú zmluvu s Francúzskom a v roku 1935 podpísalo spojeneckú zmluvu so Sovietskym zväzom. Pri návšteve Sovietskeho zväzu v septembri 1935 sa stretol aj s Borisom Šapošnikovom.
Avšak pri týchto stretnutiach sa presviedčal aj o zložitosti vzťahov so spojencami. Bolo tomu tak aj pri vojenskom cvičení Malej dohody v Juhoslávii, počas ktorého hodlal Krejčí s francúzskym generálom Weygandom prekonzultovať obrannú stratégiu proti Nemecku, Weygand však trávil čas s diplomatmi a česko-slovenskí dôstojníci sa s ním ani nestretli.
V roku 1938.
Rok 1938 privítal armádny generál Krejčí prianím, aby republika bez úhony prečkala vážnu dobu a aby k zaisteniu jej samostatnosti nebolo treba ľudských obetí. Jeho slová uverejnil denník "Venkov" medzi prianiami ďalších osobností.
Po správach, že v Sasku dochádza k sústreďovaniu nemeckých vojenských jednotiek povolal z vlastnej iniciatívy jeden ročník záložníkov na mimoriadne cvičenie. V dobe od 23. mája do 13. júna zabezpečil krytie hraníc, ktorého účelom bolo zaistenie republiky do prípadnej mobilizácie. Začiatkom septembra 1938 odovzdal vláde memorandum, v ktorom varoval pred ústupkami Hitlerovi. V dňoch 17. septembra a 21. septembra požiadal prezidenta Beneša o mimoriadne povolanie dvoch ročníkov záložníkov a následne aj o samotnú mobilizáciu. Obe žiadosti „Hrad“ odmietol. Mobilizácia bola napokon vyhlásená až po nástupe novej vlády „"Národnej obrany"“ gen. Jana Syrového 23. septembra 1938.
Krejčí bol menovaný hlavným veliteľom mobilizovanej armády a podľa vojenských analytikov bola armáda aj jeho pričinením optimálne rozostavená, aby čelila možnému nemeckému útoku. Dňa 29. septembra sa Krejčí nachádzal na hlavnom veliteľstve zmobilizovanej armády v Račiciach pri Vyškove, keď mu bolo pred polnocou oznámené, že rokovania v Mníchove ešte neboli ukončené, no ich výsledkom bude odovzdanie sporného územia Nemecku.Na druhý deň ráno bol odvolaný do Prahy, kde sa zúčastnil dopoludňajšieho rokovania vlády za účasti prezidenta Beneša. 
Počas veľmi emotívneho stretnutie hlavného veliteľa armády a troch veliteľov zemských armád generálov Vojcechovského, Lužu a Prchalu s prezidentom Edvardom Benešom, zdôrazňovali generáli:
Prezident Beneš sa rozhodol akceptovať závery mníchovskej konferencie a hlavný veliteľ armády jeho rozhodnutie prijal, aj keď s ním vnútorne nesúhlasil. Po tridsiatich rokoch od mníchovských udalostí sa Ludvík Krejčí v jednom rozhovore vyjadril:„"Stali sa hrobármi našej samostatnosti. Sklamanie, zúfalstvo, hnev nad krátkozrakosťou západných priateľov nás vyvádzali z normálu, ale ešte nebolo povedané posledné slovo... Ubezpečovali sme vládu, že armáda je pripravená. Naše memorandum končilo slovami: Když zemřít, tak čestne! Vtedajší predseda vlády (generál Syrový) napísal, aby som sa neplietol do politiky."“
Krejčímu sa podarilo optimálne rozmiestniť armádne jednotky proti hroziacemu útoku a pripraviť armádu na boj. O tejto skutočnosti niekoľkokrát informoval vládu a aj prezidenta. Po podpísaní tzv. mníchovskej dohody mu nezostávalo nič iné než sa podriadiť politickému rozhodnutiu vedenia štátu. Odmietol pokusy niektorých politických a vojenských činiteľov prevziať neústavnou cestou moc.
V súvislosti so skončením demobilizácie bol novým prezidentom Emilom Háchom 20. decembra odvolaný z postu hlavného veliteľa armády a vrátil sa do funkcie náčelníka "Hlavného štábu". Dňa 18. októbra 1938 menoval plk. gšt. Ferdinanda Čatloša styčným dôstojníkom česko-slovenskej vojenskej správy pri autonómnej slovenskej vláde. Čatloš mal spoločne s veliteľom III. armády arm. gen. Prchalom zabezpečiť obranyschopnosť územia po demobilizácii.
Počas okupácie.
Ku 1. marcu 1939 Ludvík Krejčí po veľkom nátlaku zo strany Nemecka odstúpil z funkcie "Hlavného náčelníka štábu". Po okupácii Čiech a Moravy a vytvorení tzv. Protektorátu Čechy a Morava neemigroval do zahraničia, ale ostal žiť v Prahe pod nemeckou kontrolou. Neskôr na to spomínal, že aj keby bol pre neho odchod vyslobodením, tak,"..nevedel, či je v zahraničí Edvardom Benešom žiadaný"Historik Pavel Šrámek vo svojej knihe "Zapomenuté osudy, zločiny a tajemství 2. světové války" uvádza, že Krejčí tým mohol mať na mysli to, že pri podobných politických otrasoch, akým bolo rozbitie Česko-Slovenska v marci 1993 sa do popredia dostáva nová generácia, ktorá chce tú predchádzajúcu nahradiť. Stalo sa tomu aj v česko-slovenskom odboji."Vedúce pozície prevzali generáli Ingr a Hasal a ďalší dôstojníci, ktorí boli pred okupáciou voči Krejčímu v podriadených pozíciách, Je otázne, či by sa v prípade ochodu Ludvíka Krejčího do zahraničia boli ochotní sa mu podriadiť.a prepustiť mu vedúce postavenie, obzvlášť potom, keď sa medzi ním a gen. Ingrom objavili na jeseň 1938 rozpory. "Napriek tomu sa Krejčí v lete 1939 pokúsil opustiť protektorát, no jeho útek stroskotal na niekoľkohodinovom omeškaní, keď sa jeho auto muselo predierať vedľajšími ulicami. Ďalšie úteky však už boli možné len s batohom cez Slovensko a Maďarsko, čo už bolo nad jeho sily. Jeho snahy zapojiť sa do odboja boli odmietnuté, nakoľko bol z predchádzajúceho obdobia až príliš exponovanou osobou. 
Na jar 1941 musel aj s rodinou opustiť Prahu a presťahoval sa do Jablonného nad Orlicí. Dňa 14. októbra 1941 bol zatknutý a po výsluchoch 27, novembra 1941 prevezený do koncentračného tábora Terezín, kde musel vykonávať namáhavú prácu v stavebnom komande. Pre nedostatok dôkazov bol v júli 1942 prepustený.
V októbri 1942 a auguste 1943 si ho predvolal štátny tajomník Karl Hermann Frank a vypytoval sa ho na udalosti z obdobia „Mníchova“. Hodlal Krejčího propagačne využiť čo Krejčí rozhodne odmietol. Navzdory svojej ťažkej situácii finančne podporoval odbojovú skupinu okolo dramatika Jaroslava Kvapila.
Po vojne.
Po vojne sa prihlíásil do vznikajúcej armády. Formálne bol prijatý v januári 1947 no už o mesiac ho preložili do výslužby. V júni 1950 mu bola z politických dôvodov odňata hodnosť "armádného generála" a ministerstvo obrany ho ďalej evidovalo v hodosti vojak. V júni 1953 mu bola odobraná výplata dôchodku a Ludvík Krejčí zostal úplne bez finančných prostriedkov. Aby zaistil dcéry a nemocnú manželku, začal pracovať ako pomocný robotník v Jablonnom nad Orlicí. Až v roku 1969 mu vojenská správa vymerala čiastočný dôchodok.
V máji 1990 bola Ludvíkovi Krejčímu posmrtne vrátená hodnosť armádneho generála a v júni 1997 boli ocenené aj jeho zásluhy pre odboj udelením osvedčenia podľa zákona č. 255/1946 Sb. Návrh na udelenie Radu Bieleho leva in memoriam v januári 1998 mal v českej spoločnosti veľkú podporu, avšak príslušná komisia ho nakoniec zamietla.
Kontroverzie.
Postoje Ludvíka Krejčího v dobe „mníchovskej krízy“, bývajú hodnotené rozdielne. Predovšetkým ľudia z prostredia „Hradu“ sa k jeho osobe vyjadrovali veľmi kriticky. Napríklad Prokop Drtina, ktorý v tom čase zastával funkciu osobného tajomníka prezidenta Edvarda Beneša.
Krejčí vo filme.
Osud Ludvíka Krejčího (spoločne s Janom Syrovým) je námetom 2. časti českého dokumentárneho cyklu "Generálové" z roku 2021,

</doc>
<doc id="697553" url="https://sk.wikipedia.org/wiki?curid=697553" title="Live (Polemic)">
Live (Polemic)

Live je názov koncertného albumu slovenskej skupiny Polemic. V roku 2007 tento album vydalo hudobné vydavateľstvo Sony BMG.

</doc>
<doc id="697558" url="https://sk.wikipedia.org/wiki?curid=697558" title="Best of 1988–2008">
Best of 1988–2008

Best of 1988–2008 je názov kompilácie, ktorú pri príležitosti 20 rokov existencie vydala slovenská skupina Polemic. V roku 2008 tento album vydalo hudobné vydavateľstvo DoubleMann.

</doc>
<doc id="697568" url="https://sk.wikipedia.org/wiki?curid=697568" title="Roxana Luca">
Roxana Luca



</doc>
<doc id="697570" url="https://sk.wikipedia.org/wiki?curid=697570" title="Kerstin Frank">
Kerstin Frank



</doc>
<doc id="697572" url="https://sk.wikipedia.org/wiki?curid=697572" title="Teodora Poštič">
Teodora Poštič



</doc>
<doc id="697574" url="https://sk.wikipedia.org/wiki?curid=697574" title="Diāna Ņikitina">
Diāna Ņikitina



</doc>
<doc id="697578" url="https://sk.wikipedia.org/wiki?curid=697578" title="Faltenov vrch">
Faltenov vrch

Faltenov vrch () je vrch v Stolických vrchoch, krajinnom celku Slovenského rudohoria. Leží nad Muránskou Zdychavou, približne severovýchodne od Revúcej.
Poloha.
Nachádza sa v severnej časti Stolických vrchov, v geomorfologickom podcelku Stolica. Leží na hranici Košického a Banskobystrického kraja, okresov Rožňava a Revúca a zasahuje na katastrálne územie obce Čierna Lehota a Muránska Zdychava. Najbližším sídlom je západne situovaná Muránska Zdychava a Muránska Huta, severne sa nachádza Šumiac, Červená Skala a Telgárt, severovýchodne Rejdová a Vyšná Slaná, juhovýchodne Čierna Lehota a Slavošovce a južne Revúcka Lehota a Revúca.
Opis.
Faltenov vrch leží v severnej časti pohoria, v hlavnom hrebeni najvyššej časti, medzi Kohútom () a Lehotskou hoľou (). Západne sa nachádza Radzim (), Cigánka (), Šiance () a Ploštiny (), severne Čelo (), Župkova Magura (), Kyprov (), Faltenovým sedlom oddelená Lehotská hoľa () a Stolica (), východne Pálenisko (), Grúň (), Veľký Radzim (), Príslop () a Skalka () a južne Biela skala (), Malý Kohút () a Kohút (). Oblasť patrí do povodia Slanej; západné svahy hrebeňa odvodňuje Poťahajský potok do Zdychavy a Muráňa, voda z východných odteká riečkou Štítnik. Vrcholom vedie Chodník Pavla Jozefa Šafárika. Masív je súčasťou chráneného areálu Stolica.
Výhľady.
Vrchol i hrebeň pokrýva súvislý lesný porast, ktorý neumožňuje rozhľad. Z vhodných lokalít je vidieť okolité vrchy Stolických vrchov, Volovské vrchy, Revúcku vrchovinu, Spišsko-gemerský kras a Nízke Tatry.

</doc>
<doc id="697583" url="https://sk.wikipedia.org/wiki?curid=697583" title="Patrick Dempsey">
Patrick Dempsey

Patrick Dempsey (* 13. január 1966, Lewiston, Maine, USA) je americký herec a automobilový pretekár. Je známy vďaka postave neurochirurga Dereka „McDreamyho“ Shepherda v televíznom seriály "Klinika Grace" (2005 - 2023).
Detstvo a mladosť.
Dempsey sa narodil v Lewistone v štáte Maine a vyrastal v neďalekých mestách Turner a Buckfield. Má dve staršie sestry a jedného nevlastného brata. V mladosti sa Dempsey zúčastňoval súťaží v žonglovaní. V roku 1981 dosiahol druhé miesto na Medzinárodnom šampionáte asociácie žonglérov v kategórii juniorov.
Dempseymu diagnostikovali dyslexiu vo veku 12 rokov. Barbare Waltersovej v jej oscarovom špeciáli z roku 2008 povedal, že si myslí, že dyslexia z neho urobila to, čím je dnes, pretože ho naučila nič nevzdávať.
Kariéra.
V roku 1987 Dempsey stvárnil mladého priateľa Beverly D'Angelo vo filme "In the Mood". Po boku Helen Slater, si zahral v komédii "Bláznivá spolubývajúca", z roku 1989.
Začiatkom 90-tych rokov sa Dempsey pokúsil opustiť tínedžerske úlohy hraním v drámach, hoci sa mu nepodarilo dosiahnuť veľký úspech. V roku 1991 si zahral vo filme "Útek" a "Gangsteri".
V roku 2000 hosťoval v televíznom seriály "Once and Again" po boku Sely Ward. Za svoj herecký výkon získal nomináciu na Emmy Awards. V rovnakom roku si zahral vedľajšiu úlohu vo filme "Vreskot 3".
Najväčším úspechom v Dempseyho kariére bola úloha doktora Dereka Sheparda vo filme "Klinika Grace". Táto rola mu priniesla cenu Screen Actors Guild Award za vynikajúce obsadenie v dramatickom seriáli, ako aj dve nominácie na Zlatý glóbus za najlepšieho herca v dramatickom televíznom seriáli. Dempsey nastúpil do seriálu v roku 2005 a pôsobil v ňom do roku 2021.
V roku 2007 si zahral po boku Amy Adamsovej a Idiny Menzelovej v romantickej komédii "Začarovaní". Komédia sa dočkala aj pokračovania, v ktorom si zahral tiež. Druhá časť mala premiéru v roku 2022.
Súkromný život.
Dempsey bol dva krát ženatý. Prvý krát sa oženil v roku 1987 so svojou manažérkou a herečkou Rochelle Parker (v čase svadby mal 21 a ona 48). Pár sa rozviedol v roku 1994. Parker zomrela v roku 2014.
Od roku 1999 je Dempsey ženatý s vizážistkou Jill Fink. Pár má tri deti. V januári 2015 podala Fink žiadosť o rozvod, no pár sa čoskoro zmieril a v novembri 2016 rozvod stiahli.

</doc>
<doc id="697587" url="https://sk.wikipedia.org/wiki?curid=697587" title="Ústredná pálenica">
Ústredná pálenica

Ústredná pálenica bol podnik rovnomenného družstva na výrobu ovocných likérov, ktorý sa nachádzal na Šancovej ulici v Pezinku. Architektom stavby bol Friedrich Weinwurm.
História.
V lete 1918 vzniklo družstvo Ústredná pálenica, ktoré nasledujúci rok odkúpilo pozemok Davida Reisnera na Šancovej ulici. David Reisner sa potom stal odborným vedúcim Ústrednej pálenice. Stavba bola dokončená v roku 1921 a jej náklady spolu s vybavením činili 2 000 000 československých korún, z čoho družstvo zabezpečilo 300 000 korún. Neskoršia finančná situácia v liehovarníctve a zadlženie pálenice ju dostalo do straty.
V 40. rokoch sa družstvo dostalo do likvidácie a v júni 1942 boli budovy odkúpené Slovenskou bankou a pričlenené k podniku Figaro v Trnave. Tento podnik pálenicu zakrátko predal bratislavskému veľkoobchodníkovi Ferdinandovi Chlumeckému a ten v septembri 1942 spoločnosti „Edwin Piesch, továreň na éterické oleje, tresti a kuléry“. Po zániku spoločnosti bola na palenicu uvalená národná správa a bola znárodnená. V roku 1954 sa stala súčasťou Západoslovenského liehového priemyslu, n. p. v Leopoldove a v roku 1957 Malokarpatského vinárskeho podniku, n. p. v Bratislave.
Zánik.
Stavba bola zbúraná v roku 2012 a na jej mieste v súčasnosti stoja bytové a rodinné domy.

</doc>
<doc id="697588" url="https://sk.wikipedia.org/wiki?curid=697588" title="Horúce časy">
Horúce časy

Horúce časy je názov šiesteho štúdiového albumu slovenskej skupiny Polemic. V roku 2010 tento album vydalo hudobné vydavateľstvo Agentura DUNA.

</doc>
<doc id="697594" url="https://sk.wikipedia.org/wiki?curid=697594" title="Snehulienka a 7 pretekárov (album)">
Snehulienka a 7 pretekárov (album)

Snehulienka a 7 pretekárov je album obsahujúci piesne z úspešného slovenského baletného muzikálu Snehulienka a sedem pretekárov. Album vydalo v roku 1991 hudobné vydavateľstvo Opus na LP platni (Opus 91 2366-1 311) a audiokazete (Opus 91 2366-4 311).
Nahrávka obsahuje 14 skladieb. Obsahuje okrem iného duet Dariny Rolincovej a Paľa Haberu „Stretnutie“. Pieseň zaspievali na spoločnom televíznom vystúpení gala večera Úsmev ako dar v roku 1991.
V roku 2017 vyšla pieseň „Snívam“ na kompilácii "Důkaz lásky" Vaša Patejdla. Ide o prespievanú pieseň „Princova ária“, ktorú v originálnej verzii naspieval Paľo Habera.
Muzikál.
Premiéra muzikálu Snehulienka a sedem pretekárov sa uskutočnila v Slovenskom národnom divadle v Bratislave 4. mája 1991. Pôvodne bola inscenácia koncipovaná ako tanečný muzikál. Všetko stálo na baletnej choreografii a piesne, ktoré vtedy naspievali speváci či herci (Kráľovná/Heidi Janků, Princ/Pavol Habera, Snehulienka/Darina Rolincová, Vedko/Dezioder Rancsó, Spachtoš/Maroš Kramár, Kýchal/Ján Gallovič, Smejko/Štefan Skrúcaný, Plaško/Václav Patejdl, Dudroš/Stanislav Kráľ, Kýblik/Miro Noga, Starena/Ivan Krajíček), tanečníci spievali na playback.
V decembri 2013 sa v Česku konala premiéra českej verzie muzikálu s názvom „Sněhurka a sedm závodníků“. Texty piesní preložil do češtiny Václav Kopta.
V októbri 2018 mal premiéru český muzikál Sněhurka na ledě, ku ktorému boli opäť použité piesne Vaša Patejdla otextované Václavom Koptom. Úvodnú pieseň „Princova árie“ zaspievali na premiére muzikálu Dara Rolins a David Gránský, ktorí prepožičali hlas Snehulienke a princovi.
Remastrovaná reedícia.
V roku 2010 vyšiel album po prvýkrát na CD ako remastrovaná kompilácia albumov "Keby som bola princezná Arabela" a "Snehulienka a 7 pretekárov" Dariny Rolincovej v rámci edície „OPUS 100“ (Sto základných albumov a interpretov), ktorá mapuje najzásadnejšie nahrávky vydavateľstva Opus. Edičná nahrávka vyšla vo forme dvojalbumu v špeciálnom zberateľskom obale.

</doc>
<doc id="697595" url="https://sk.wikipedia.org/wiki?curid=697595" title="Šancová ulica (Pezinok)">
Šancová ulica (Pezinok)

Šancová ulica () je ulica pri centre mesta Pezinok. Názov bol odvodený od slova šance (), ktoré pomenúva mestské opevnenie tiahnuce sa vedľa ulice severozápadným smerom.
Na čísle 2 sa do rokov 1957 – 1958 nachádzala židovská synagóga postavená v roku 1872. V súčasnosti tu stojí budova, kde sídli Slovenská sporiteľňa.
Do roku 2012 stál na súčasných číslach 6 a 8 areál Ústrednej pálenice.

</doc>
<doc id="697596" url="https://sk.wikipedia.org/wiki?curid=697596" title="Miriam Mikulová">
Miriam Mikulová



</doc>
<doc id="697597" url="https://sk.wikipedia.org/wiki?curid=697597" title="Ivan Šimoni">
Ivan Šimoni

Ivan Šimoni (; * 15. december 1838, Šimonovany – † 2. júl 1904, Bratislava) bol uhorský politik, novinár a spoluzakladateľ Krajinskej antisemitskej strany.
Životopis.
Ivan Šimoni sa narodil v Partizánskom (v tom čase Šimonovany) v roku 1838 ako potomok zemianskeho rodu Šimoniovcov. Jeho otec, František Šimoni bol v rokoch 1847 – 1848 prvým podžupanom Tekovskej župy.
Stredoškolské štúdiá Ivan Šimoni absolvoval na piaristickom gymnáziu v Pešti a Bratislave. Následne študoval právo vo Viedni. Keďže počas Bachovho absolutizmu nechcel pracovať v štátnych službách, narukoval do armády, z ktorej odišiel v roku 1861, aby si dokončil právnické vzdelanie v Pešti. Po zložení advokátskych skúšok si otvoril advokátsku kanceláriu v Bratislave. V roku 1872 založil spolu s Ede Hornom a Mórom Jókaiom nemecky písané opozičné noviny "Westungarischer Grenzbote", ktoré vlastnil až do svojej smrti. Bol členom Uhorského združenia novinárov.
V roku 1878 bol zvolený za poslanca uhorského snemu vo volebnom okrsku Galanta ako kandidát Strany nezávislosti a v rokoch 1881 až 1887 bol poslancom v okrsku Magyaróvár (dnes súčasť Mosonmagyaróváru). V parlamente zastával antisemitské názory. V roku 1882 predsedal medzinárodnému antisemitskému kongresu v Drážďanoch. V roku 1883 spolu s Győző Istóczym, Gézom Ónodym, Györgyom Széllom a Gáborom Anderánszkym založili Krajinskú antisemitskú stranu, ktorá vo voľbách v roku 1884 získala 17 poslaneckých mandátov. Strana sa čoskoro rozpadla na dve a v roku 1887 Šimoniho do snemu nezvolili.
Zomrel v lete 1904, keď pri bicyklovaní dostal infarkt.

</doc>
<doc id="697598" url="https://sk.wikipedia.org/wiki?curid=697598" title="Malý Kohút">
Malý Kohút

Malý Kohút () je vrch v Stolických vrchoch, krajinnom celku Slovenského rudohoria. Leží nad Muránskou Zdychavou, približne severovýchodne od Revúcej.
Poloha.
Nachádza sa v severnej časti Stolických vrchov, v geomorfologickom podcelku Stolica. Leží na území Banskobystrického kraja a okresu Revúca a zasahuje na katastrálne územie mesta Revúca a obce Chyžné. Najbližším sídlom je západne situovaná Muránska Zdychava a Revúčka, juhozápadne sa nachádza Revúca, južne Mokrá Lúka, Revúcka Lehota, Chyžné a Magnezitovce a východne Čierna Lehota a Slavošovce.
Opis.
Malý Kohút leží v severnej časti pohoria, v rázsoche, vybiehajúcej juhozápadným smerom z Kohúta (). Západne sa nachádzajú Ploštiny (), Šiance (), Cigánka (), Radzim () a Krížna poľana (), južne Michalová (), Železník (), Dachov diel () a Skalica (), východne Biela skala (), Pavlova hora () a Skalka () a severne Grúň (), Pálenisko (), Stolica (), Kohút (), Faltenov vrch (), Lehotská hoľa () a Čelo (). Západné svahy odvodňuje Pstružný potok do Zdychavy, voda z juhovýchodných častí odteká Kozím potokom, oba smerujúce do Muráňa v povodí Slanej. Na vrchol vedie značený turistický chodník. Vrch je súčasťou chráneného areálu Stolica.
Výhľady.
Vrchol je sčasti pokrytý starším lesným porastom, sčasti mladou vegetáciou po plošnej ťažbe, ktoré umožňujú obmedzený rozhľad. Z vhodných lokalít je vidieť okolité vrchy Stolických vrchov, časť Volovských vrchov, Revúcku vrchovinu, Spišsko-gemerský kras a Nízke Tatry.

</doc>
<doc id="697599" url="https://sk.wikipedia.org/wiki?curid=697599" title="Edmund Jónas">
Edmund Jónas

Edmund Jonás (; vlastným menom "Edmund König", * 14. december 1833, Košice – † 10. máj 1933, Budapešť) bol uhorský technický inžinier, vysokoškolský učiteľ a poslanec uhorského snemu.
Životopis.
Narodil sa v Košiciach, kde bol jeho otec hlavným mestským lesníkom. Po smrti otca sa ho ujal jeho nevlastný otec barón Jozef König. V rokoch 1863 až 1869 študoval na reálnych gymnáziách v Košiciach a Budíne. V roku 1872 promoval na Jozefínskej polytechnickej univerzite a podnikol študijnú cestu po Európe. V roku 1873 bol pomocným učiteľom na univerzite a pokračoval v štúdiách práva a politológie. Od roku 1876 bol pomocným učiteľom na reálnom gymnáziu VIII. budapeštianskeho obvodu.
V roku 1881 bol zvolený za poslanca uhorského snemu za Liberálnu stranu.
V roku 1883 bol vymenovaný za riadneho učiteľa mechaniky na Jozefínskej univerzite, ktorej bol v rokoch 1905 – 1907 rektorom.
Bol členom mnohých spolkov zaoberajúcich sa technickým rozvojom a bol predsedom Budapeštianskeho šachového spolku.
Svojimi článkami o technike prispieval do budapeštianskych novín a časopisov.

</doc>
<doc id="697603" url="https://sk.wikipedia.org/wiki?curid=697603" title="Fabrizio Romano">
Fabrizio Romano

Fabrizio Romano (* 21. február 1993, Neapol) je taliansky futbalový novinár. Pracoval pre Sky Sport Italy a je považovaný za najinformovanejšieho a najspoľahlivejšieho novinára ohľadom správ týkajúcich sa futbalových prestupov.
Osobný život.
Romano sa narodil v Neapole 21. februára 1993. Navštevoval Università Cattolica del Sacro Cuore v Miláne. Romano je fanúšikom anglického klubu Watford FC. Fabrizio je polyglot. Rozpráva anglicky, španielsky, taliansky a portugalsky.
Kariéra.
Romano začal písať o futbale v 16 rokoch, keď ešte študoval na strednej škole. Prvý prestup, ktorý Fabrizio Romano oznámil bol o talianskom futbale, ale neinformoval o talianskom hráčovi. Jeho prvý väčší prestup prišiel s prestupom Maura Icardiho zo Sampdorie do Interu Miláno.Romano uviedol, že po spojení s Icardiho agentom počas informovaní o jeho prestupe z barcelonskej akadémie do Sampdorie v roku 2011 zostali obaja v kontakte. Romanove počiatočné správy o Icardim pomohli agentovi zabezpečiť Icardiho prestup. Agent sa mu chcel odvďačiť a tak ho informoval o prestupe Icardiho do Interu o dva roky neskôr a to bol Romanov prvý veľký úspech. „Povedal mi, že som mu pomohol na začiatku jeho kariéry, a teraz je rad na ňom, aby pomohol mne,“ povedal Romano. Túto správu o prestupe mal už šesť mesiacov pred oficiálnym oznámením prestupu. „Vtedy sa všetko zmenilo.“ Ďalším veľkým príbehom, ktorý Romano považuje za dôležitý vo svojej kariére, bola správa o tom, že Zinedine Zidane opustil Real Madrid. Keď túto správu oznámil bola to svetová exkluzivita. Fabrizio sa na minútu nad týmto pozastavil a povedal si: ‚Do čerta, dal som exkluzívnu spravu o Reale Madridu. O trénerovi Madridu, o futbalovej legende ako Zidane!„ Wow.“
Od svojho nástupu do Sky Sport Italy vo veku 19 rokov si vytvoril a vybudoval kontakty s klubmi, agentmi a sprostredkovateľmi po celej Európe. Romano tiež pracuje ako reportér pre "The Guardian" a CBS Sports. Pracuje v Miláne.
Romano je známy tým, že používa slogan „Here we go!“, ktorý používa pri oznamovaní skompletizovania prestupu. Podľa "90min" je jedným z „najdôveryhodnejších“ expertov na prestupy vo futbale.

</doc>
<doc id="697613" url="https://sk.wikipedia.org/wiki?curid=697613" title="Hey! Ba–ba Re–bop">
Hey! Ba–ba Re–bop

Horúce časy je názov siedmeho štúdiového albumu slovenskej skupiny Polemic. V roku 2015 tento album vydalo hudobné vydavateľstvo DoubleMann.

</doc>
<doc id="697614" url="https://sk.wikipedia.org/wiki?curid=697614" title="Sade Adu">
Sade Adu



</doc>
<doc id="697623" url="https://sk.wikipedia.org/wiki?curid=697623" title="Glukozid">
Glukozid

Glukozid je glykozid, ktorý je chemicky odvodený od glukózy. Glukozidy sú bežné v rastlinách, ale zriedkavé u zvierat. Glukóza sa vyrába, keď sa glukozid hydrolyzuje čisto chemickými prostriedkami alebo sa rozkladá fermentáciou alebo enzýmami.
Pôvodne boli pomenované po rastlinných produktov tohto druhu, ktorých druhá časť molekuly bola vo väčšom počte prípadov; aromatická, aldehydová alebo fenolová zlúčenina (výnimkou sú sinigrín a jalapín alebo skammonín). Skupina je teraz rozšírená tak, aby zahŕňala syntetické étery, ako sú tie, ktoré sa získavajú pôsobením na alkoholové roztoky glukózy s kyselinou chlorovodíkovou, a tiež polysacharózy, napr. trstinový cukor, ktoré sa tiež javia ako étery. Hoci glukóza je najbežnejším cukrom prítomným v glukozidoch, je známych veľa z nich, ktoré poskytujú ramnózu alebo izodulcit; tieto môžu byť označené ako pentozidy. Veľká pozornosť bola venovaná necukrovým častiam (aglykám) molekúl; boli určené konštitúcie mnohých a syntetizované zlúčeniny; a v niektorých prípadoch prípravy uskutočnením syntetickým glukozidom.
Najjednoduchšie glukozidy sú alkylétery, ktoré vznikli reakciou kyseliny chlorovodíkovej s alkoholovými roztokmi glukózy. Lepším spôsobom prípravy je rozpustenie pevnej bezvodej glukózy v metanole obsahujúcom kyselinu chlorovodíkovú. Výsledkom je zmes alfa- a beta-metylglukozidu.
Klasifikácia glukozidov je záležitosťou určitej zložitosti. Bol navrhnutý jeden spôsob založený na chemickom zložení neglukózovej časti molekúl, ktorý predpokladá štyri skupiny: (1) alkylové deriváty, (2) benzénové deriváty, (3) styrolénové deriváty a (4) antracénové deriváty.
Skupina môže byť tiež zostavená tak, aby zahŕňala kyanogénne glukozidy, tj. tie, ktoré obsahujú tzv. kyselinu prusovú "(kyanovodík)".
Alternatívne sa dajú klasifikovať botanický. Táto klasifikácia má niekoľko výhod, najmä pre rastliny príbuzných rodov, ktoré obsahujú podobné zlúčeniny.
Deriváty etylénu.
Vo všeobecnosti ide o horčičné oleje, ktoré sa vyznačujú pálivou chuťou; ich hlavný výskyt je v semenách horčice a kapucínky "(Tropaeolum)". Sinigrín alebo draselná soľ kyseliny inyrónovej sa vyskytujú nielen v horčičných semienách, ale aj v čiernom korení a koreni chrenu. Hydrolýzou hydroxidom bárnatým alebo rozkladom fermentovaným myrozínom sa získa glukóza, alylový horčičný olej a hydroxid draselný. Sinalbín sa vyskytuje v bielom korení; rozkladá sa na horčičný olej, glukózu a sinapín, zlúčeninu cholínu a kyseliny sinapovej. Jalapín alebo skammonín sa vyskytujú v "Convolvulus scammonia"; hydrolyzuje na glukózu a kyselinu jalapinolovú.
Benzénové deriváty.
Vo všeobecnosti ide o oxy- a oxyaldehydové zlúčeniny.
Deriváty kyseliny benzoovej.
Benzoylový derivát celotropínu sa používa pri tuberkulóze.
Fenolové deriváty.
V prírodných fenoloch a polyfenoloch sa nachádza množstvo glukozidov, ako napríklad chemická skupina flavonoidov.
Deriváty styrolénu.
Táto skupina obsahuje benzén a tiež etylénovú skupinu, ktorá je odvodená od styrolénu.
Deriváty antracénu.
Vo všeobecnosti ide o substituované antrachinóny; mnohé z nich majú medicínske využitie, používajú sa ako preháňadlá, zatiaľ čo jedna z nich, kyselina ruberytrová, poskytuje cenné farbivo madder, ktorého základom je alizarín. Kyselina chryzofánová a dioxymetylantrachinón, sa vyskytujú v rebarbore, ktorá obsahuje aj emodín, trioxymetylantrachinón; táto látka sa vyskytuje v kombinácii s ramnózou v kôre krušiny.
Pravdepodobne najdôležitejším kyanogénnym glukozidom je amygdalín, ktorý sa vyskytuje v horkých mandliach. Enzým maltáza ho rozkladá na glukózu a nitril kyseliny mandľovej; ten sa štiepi emulzínom na glukózu, benzaldehyd a kyselinu prusovú. Emulzín tiež rozkladá amygdalín priamo na tieto zlúčeniny bez medziproduktu tvorby mandľového nitrilglukozidu.
Izolovalo sa niekoľko ďalších glukozidov tohto druhu. Saponíny sú skupinou látok charakterizovaných tvorbou peny s vodou; vyskytujú sa v mydlovej kôre. Môžeme tiež spomenúť indikán, glukozid z rastlín indiga. Je to hydrolyzovaný indigový ferment, indimulsiri, na indoxyl a indiglucín.

</doc>
<doc id="697630" url="https://sk.wikipedia.org/wiki?curid=697630" title="Nikolaj Petrovič Kamanin">
Nikolaj Petrovič Kamanin

Nikolaj Petrovič Kamanin (; * 5. októberjul./18. októbergreg. 1908, Melenki, Ruské impérium – † 12. marec 1982, Moskva, Sovietsky zväz) bol sovietsky letec a vojvodca, generálplukovník letectva a Hrdina Sovietskeho zväzu.
Životopis.
Narodil sa v ruskej robotníckej rodine. Po dokončení strednej školy v roku 1927 vstúpil do Červenej armády. V roku 1928 absolvoval Leningradskú vojenskú teoretickú školu vojenského letectva a o rok neskôr Borisoglebskú vojenskú leteckú školu pilotov. Potom slúžil v letectve Červenej armády. V roku 1932 vstúpil do komunistickej strany. Vo februári 1934 bol v hodnosti nadporučíka menovaný za veliteľa zmiešaného leteckého oddielu zostaveného pre záchranu posádky parníka "Čeľuskin", ktorý sa potopil pri ostrove Koľučin v Čukotskom mori. V ťažkých meteorologických podmienkach oddiel vykonal prelet do čukotského Vankaremu, ležiaceho 140 až 160 km od stroskotancov, ktorí si vybudovali tábor na ľade. Letci zachránili všetkých 104 ľudí, pričom sám Kamanin pri deviatich letoch odviezol 34 polárnikov. Všetci letci boli vyznamenaní titulom Hrdina Sovietskeho zväzu (bolo to prvé udelenie titulu a Kamanin sa stal hrdinom č. 2) a Radom Lenina.
V roku 1937 bol Kamanin zvolený do Najvyššieho sovietu ZSSR. V nasledujúcom roku absolvoval Žukovského vojenskú leteckú inžiniersku akadémiu. Zúčastnil sa zimnej vojny vo funkcii veliteľa ľahkej bombardovacej brigády. Koncom roka 1940 bol v hodnosti plukovníka menovaný za zástupcu veliteľa letectva Stredoázijského vojenského okruhu, pričom riadil formovanie a výcvik leteckých útvarov pre front. V sovietsko-nemeckej vojne bojoval od júla 1942. Spočiatku velil 292. bojovej leteckej divízii Kalininského frontu. Od februára 1943 8. zmiešanému (v júli 1943 premenovaného na 5. bojový) leteckému zboru v zostave 1. potom 2. ukrajinského frontu. Zasadil sa o zdokonalenie taktiky bojového nasadenia bojových lietadiel Iliušin Il-2. Zúčastnil sa velikoluckej, belgorodsko-charkovskej, kijevskej, korsuň-ševčenkovskej, ľvovsko-sandomierzskej, budapeštianskej a viedenskej operácie. Patril medzi najlepších sovietskych generálov. V rokoch 1942 až 1945 bol 17-krát menovaný v príkazoch vrchného veliteľa.
Po vojne spočiatku naďalej velil zboru. Od roku 1947 pracoval v hlavnej správe civilného letectva. V rokoch 1951 až 1955 bol zástupcom predsedu DOSAAF pre letectvo. V roku 1956 absolvoval akadémiu generálneho štábu. V rokoch 1956 až 1958 velil leteckej armáde. Potom sa stal zástupcom náčelníka hlavného štábu letectva pre bojovú prípravu. V roku 1960 bol poverený celkovým dohľadom nad výcvikom kozmonautov vo funkcii zástupcu náčelníka bojovej prípravy letectva pre kozmos. V roku 1966 získal väčšiu autoritu po premenovaní jeho funkcie na „pomocník hlavného veliteľa letectva pre prípravu a zabezpečenie kozmických letov“. V roku 1971 bol z tejto funkcie odvolaný. Odovzdal ju kozmonautovi Vladimirovi Šatalovovi a vzápätí odišiel do dôchodku. Žil v Moskve. Je autorom viacerých kníh. Jeho denníky, posmrtne vydané pod názvom "Skrytý kozmos", sú cenným zdrojom informácií o pozadí sovietskych pilotovaných kozmických letov v období rokov 1961 až 1971. Zomrel 12. marca 1982. Pochovaný je na Novodievčom cintoríne.

</doc>
<doc id="697632" url="https://sk.wikipedia.org/wiki?curid=697632" title="ABS-CBN">
ABS-CBN

ABS-CBN Corporation (bežne známa ako ABS-CBN) je filipínsky zábavný a mediálny konglomerát so sídlom v Quezon City. Bola založená v roku 1946 ako Bolinao Electronics Corporation.
Spoločnosť vznikla zlúčením Alto Broadcasting System a Chronicle Broadcasting Network.
Televízne stanice.
Aktuálne.
Vnútroštátne:
Medzinárodné:
Bývalé.
Vnútroštátne:
Medzinárodné:

</doc>
<doc id="697637" url="https://sk.wikipedia.org/wiki?curid=697637" title="GMA Network">
GMA Network

GMA Network, Inc. (bežne známa ako GMA) je filipínska mediálna spoločnosť so sídlom v Quezon City. V roku 1950 ju založil Robert La Rue Stewart.
Spoločnosť prevádzkuje niekoľko rozhlasových a televíznych staníc na Filipínach, vrátane GMA, GTV, Super Radyo DZBB 594 a Barangay LS 97.1.
Televízne stanice.
Aktuálne.
Vnútroštátne:
Medzinárodné:

</doc>
<doc id="697638" url="https://sk.wikipedia.org/wiki?curid=697638" title="Skalka (vrch v Stolických vrchoch)">
Skalka (vrch v Stolických vrchoch)

Skalka () je vrch v Stolických vrchoch, krajinnom celku Slovenského rudohoria. Leží nad Čiernou Lehotou, približne severovýchodne od Revúcej.
Poloha.
Nachádza sa v severovýchodnej časti Stolických vrchov, v geomorfologickom podcelku Stolica. Leží na území Košického kraja, okresu Rožňava a na katastrálnom území obce Čierna Lehota. Najbližším sídlom je juhovýchodne situovaná Čierna Lehota a Slavošovce, východne sa nachádza Hanková, severovýchodne Rejdová a Vyšná Slaná, západne Muránska Huta a Muránska Zdychava, juhozápadne Revúčka a Revúca a južne Revúcka Lehota, Chyžné a Magnezitovce.
Opis.
Skalka leží na východe severnej časti pohoria, v rázsoche, vybiehajúcej juhovýchodným smerom z Lehotskej hole (). Severne sa nachádza Grúň (), Pálenisko (), Stolica () a Kyprov (), západne Čelo (), Lehotská hoľa (), Faltenov vrch () a Kohút (), južne Malý Kohút (), Dachov diel (), Biela skala () a Ostrý vrch () a východne Pavlova hora (), Veľký Radzim () a Príslop (). Južné svahy odvodňuje riečka Štítnik, vodu zo severných odvádza jeho prítok Lehotský potok, patriace do povodia Slanej. Na vrchol nevedie značený turistický chodník. 
Výhľady.
Vrchol je po plošnej ťažbe pokrytý len nízkou vegetáciou, ktorá umožňuje rozhľad. Pri vhodných podmienkach je vidieť okolité vrchy Stolických vrchov, Volovské vrchy a Revúcku vrchovinu.
Prístup.
Na vrchol nevedie značený turistický chodník, preto prístup je možný lesom. Južným úpätím vedie modro značená turistická trasa z Čiernej Lehoty do Faltenovho sedla.

</doc>
<doc id="697642" url="https://sk.wikipedia.org/wiki?curid=697642" title="MFK Slovan Giraltovce">
MFK Slovan Giraltovce

MFK Slovan Giraltovce (celým názvom: Mestský futbalový klub Slovan Giraltovce ) je slovenský futbalový klub, ktorý sídli v meste Giraltovce. Založený bol v roku 1916. Od sezóny 2014/15 pôsobil v tretej futbalovej lige, v skupine Východ. Po skončení sezóny 2022/2023 sa klub odhlásil zo súťaže z finančných dôvodov.
Svoje domáce zápasy odohráva na štadióne MFK Slovan Giraltovce s kapacitou 2 000 divákov.
História.
Zápas proti reprezentácií Česko-Slovenska do 21 rokov.
30. mája 1993 Giraltovce odohrali zápas proti reprezentácii Česko-Slovenska do 21 rokov.  Na trávniku v Giraltovciach sa predstavili budúce superhviezdy svetového futbalu ako napríklad: Pavel Nedvěd, Karel Poborský, Patrik Berger, Vladimír Šmicer, Radek Bejbl, Jozef Kožlej a Vladislav Zvara. Bolo to v rámci prípravy na kľúčový zápas reprezentácie Česko-Slovenska proti Rumunsku v Bardejove.
Umiestnenie v jednotlivých sezónach.
Zdroj: 

</doc>
<doc id="697644" url="https://sk.wikipedia.org/wiki?curid=697644" title="Emília Lešková">
Emília Lešková



</doc>
<doc id="697645" url="https://sk.wikipedia.org/wiki?curid=697645" title="Georgij Vasilievič Čičerin">
Georgij Vasilievič Čičerin

Georgij Vasilievič Čičerin (; * 24. november 1872, Karaul, Tambovská oblasť, Ruská ríša, teraz Rusko – † 7. júl 1936, Moskva, Sovietsky zväz, teraz Rusko) bol ruský marxistický revolucionár a sovietsky politik, ktorý od marca 1918 do júla 1930 pôsobil ako prvý ľudový komisár zahraničných vecí v sovietskej vláde.
Život.
Detstvo a začiatky kariéry.
Georgij Čičerin, vzdialený príbuzný Alexandra Puškina, sa narodil v starej šľachtickej rodine. Narodil sa na panstve svojho strýka Borisa Čičerina v Karaule v Tambove. Jeho otec Vasilij N. Čičerin bol diplomat zamestnaný na ministerstve zahraničných vecí Ruského impéria.
Jeho strýko bol vplyvný právny filozof a historik. V mladosti Čičerina fascinovala história, klasická hudba, najmä Richard Wagner, a Friedrich Nietzsche, čo boli vášne, ktorým sa venoval po celý život. Napísal knihu o Wolfgangovi Amadeovi Mozartovi a ovládal všetky hlavné európske jazyky a niekoľko ázijských jazykov. Po absolvovaní Petrohradskej univerzity, kde získal titul z histórie a jazykov, Čičerin v rokoch 1897 až 1903 pracoval v archívnom oddelení ruského ministerstva zahraničných vecí.
V roku 1904 Čičerin zdedil majetok svojho slávneho strýka v Tambovskej gubernii a veľmi zbohatol. Svoj nový majetok okamžite využil na podporu revolučných aktivít v období pred ruskou revolúciou v roku 1905 a koncom toho istého roku bol nútený utiecť do zahraničia, aby sa vyhol zatknutiu. Nasledujúcich 13 rokov strávil v Londýne, Paríži a Berlíne, kde sa pridal k menševickej frakcii Ruskej sociálnodemokratickej robotníckej strany a aktívne pôsobil v emigrantskej politike. V cisárskom Nemecku sa podrobil lekárskemu ošetreniu v snahe vyliečiť svoju homosexualitu. 
Protivojnová činnosť v Británii.
Po vypuknutí prvej svetovej vojny v roku 1914 zaujal Čičerin protivojnový postoj, ktorý ho zblížil s boľševikmi Vladimira Lenina. V roku 1915 sa presťahoval do Británie, kde čoskoro nadviazal priateľstvo s Mary Bridges-Adamsovou, aktivistkou Ligy plebsu a zakladajúcou členkou Central Labour College. Obaja založili "Russian Political Prisoners and Exiles Relief Committee" (Výbor pre pomoc ruským politickým väzňom a exulantom), organizáciu, ktorá pokračovala v dlhej tradícii britskej spoločnosti na podporu obetí cárskych represií.
V roku 1917 ho zatkla britská vláda za jeho protivojnové spisy a niekoľko mesiacov strávil v Brixtonskej väznici.
Boľševická vláda.
Boľševici sa v Rusku dostali k moci po októbrovej revolúcii v roku 1917. Prvý šéf Komisariátu zahraničných vecí, ktorý nahradil ministerstvo zahraničných vecí, Lev Trockij, zabezpečil Čičerinovo prepustenie a bezpečný odchod do Ruska výmenou za britských poddaných, ktorí boli zadržiavaní v Rusku, vrátane Georgea Buchanana, britského veľvyslanca.
Po návrate do Ruska začiatkom roka 1918 sa Čičerin formálne pridal k boľševikom a bol vymenovaný za Trockého zástupcu počas rokovaní, ktoré viedli k Brestlitovskému mieru. Po podpísaní zmluvy koncom februára 1918 sa Trockij, ktorý presadzoval inú politiku, začiatkom marca vzdal svojej funkcie. Čičerin sa stal zastupujúcim vedúcim komisariátu a 30. mája bol vymenovaný za komisára pre zahraničné veci. Dňa 2. marca 1919 bol jedným z piatich mužov, ktorí predsedali prvému kongresu Kominterny.
Čičerin viedol pronemeckú zahraničnú politiku v súlade so svojimi protibritskými postojmi, ktoré si vytvoril počas svojho pôsobenia na ministerstve zahraničných vecí, keď Británia blokovala ruskú expanziu v Ázii. V roku 1920 dokonca navrhol Leninovi, ktorý s tým súhlasil, aby sa anglickí robotníci formovali do dobrovoľníckych jednotiek. Sovietske vojská sa blížili k Varšave, ale z tejto myšlienky zišlo.
V júli 1918 sa jeho blízky priateľ Ulrich von Brockdorff-Rantzau stal novým nemeckým veľvyslancom po tom, čo jeho predchodcu grófa Wilhelma Mirbacha zastrelili počas povstania ľavicovej frakcie.
V roku 1922 sa Čičerin zúčastnil na konferencii v Janove a podpísal s Nemeckom Rapallskú zmluvu. Prosil Lenina, aby nezmaril Janovskú konferenciu, pretože veril, že by to uľahčilo získanie zahraničných pôžičiek. Čičerin presadzoval politiku spolupráce s Nemeckom a nadviazal užšie pracovné vzťahy s Brockdorffom-Rantzauom.
Čičerin tiež viedol diplomatické rokovania s pápežským nunciom Eugeniom Pacellim, budúcim pápežom Piom XII. o postavení rímskokatolíckej cirkvi v novovzniknutom Sovietskom zväze.
Dňa 10. apríla 1923 Čičerin napísal list svojmu kolegovi z politbyra Josifovi Stalinovi, v ktorom opísal medzinárodné politické dôsledky nedávneho procesu s monsignorom Konstantym Budkiewiczom a jeho popravy vo väznici Lubjanka na Veľkonočnú nedeľu. V Amerike, Francúzsku a Spojenom kráľovstve utrpeli snahy o diplomatické uznanie ZSSR veľký neúspech.
Keď Josif Stalin v roku 1924 nahradil Lenina, Čičerin zostal ministrom zahraničných vecí a Stalin si jeho názory vážil. V roku 1928 Čičerin vyhlásil, že chce zlepšiť vzťahy s kapitalistickými krajinami, aby podporil zahraničné investície. Túto politiku Stalin nadšene podporoval a politbyro ju schválilo na prelome rokov 1927 a 1928. Stalin povedal, že „sotva možno pochybovať o tom, že súdruh Čičerin je lepšie informovaný o náladách v zahraničných investičných kruhoch než ktokoľvek z nás".
Hoci bol Čičerin známy svojimi workoholickými návykmi, od novembra 1926 do júna 1927 a od septembra 1928 do januára 1930 bol odstavený na vedľajšiu koľaj, pričom sa liečil v Nemecku alebo na Francúzskej riviére. Vo februári 1927 Čičerin kritizoval Nikolaja Bucharina za jeho prejavy, ktoré mali negatívny postoj k sovietsko-nemeckým vzťahom: „Bolo to obzvlášť nebezpečné kvôli zhoršeniu vzťahov medzi ZSSR a Veľkou Britániou". Čičerin povedal: „V čase, keď Briti pracujú proti nám, musíme sa starať o naše vzťahy s inými štátmi. Musíme takéto vzťahy pestovať."
Čičerin zohral významnú úlohu pri nadväzovaní formálnych vzťahov s Čínou a pri koncipovaní politiky Kremľa voči Číne. Zameral sa na čínsku východnú železnicu, Mandžusko a mongolskú otázku.
Neskorší život.
V roku 1930 Čičerina formálne nahradil jeho zástupca Maxim Litvinov. Jeho posledné roky života zaťažovala pretrvávajúca nevyliečiteľná choroba, ktorá ho vytlačila z okruhu priateľov a aktívnej činnosti a viedla k predčasnej smrti. Keď Čičerin v roku 1936 zomrel, oficiálne štátne noviny "Izvestija" zhrnuli, že bol vysoko vzdelaný, výnimočný diplomat a opísali ho ako kultivovaného milovníka umenia.

</doc>
<doc id="697653" url="https://sk.wikipedia.org/wiki?curid=697653" title="Microsoft 365">
Microsoft 365



</doc>
<doc id="697654" url="https://sk.wikipedia.org/wiki?curid=697654" title="Felix Edmundovič Dzeržinskij">
Felix Edmundovič Dzeržinskij

Felix Edmundovič Dzeržinskij (, ; * 11. september 1877, Ivanec, Minská oblasť, Ruská ríša – † 20. júl 1926, Moskva), prezývaný „Železný Felix“, bol boľševický revolucionár a politik. Od roku 1917 až do svojej smrti v roku 1926 viedol prvé dve sovietske tajné policajné organizácie, Čeku a OGPU, a vytvoril tak štátne bezpečnostné orgány porevolučného sovietskeho režimu. Bol jedným z architektov červeného teroru.
Dzeržinskij sa narodil v poľskej rodine šľachtického pôvodu v Minskej gubernii (dnes Bielorusko), od mladosti sa venoval revolučnej politike a v Kaunase pôsobil ako organizátor Litovskej sociálnodemokratickej strany. Bol často zatýkaný a absolvoval niekoľko vyhnanstiev na Sibír, z ktorých opakovane utekal. Zúčastnil sa na ruskej revolúcii v roku 1905 a pokračoval v ďalších revolučných aktivitách v Nemecku a Poľsku. Po ďalšom zatknutí v roku 1912 strávil štyri a pol roka vo väzení, než ho po februárovej revolúcii v roku 1917 prepustili. Potom vstúpil do boľševickej strany Vladimira Iľjiča Lenina a zohral aktívnu úlohu v októbrovej revolúcii, ktorá vyniesla boľševikov k moci.
V decembri 1917 Lenin vymenoval Dzeržinského za vedúceho novozriadenej Celoruskej mimoriadnej komisie (Čeka) a poveril ho potláčaním kontrarevolučných aktivít v sovietskom Rusku. Počas ruskej občianskej vojny sa rozšírila moc Čeky a začala sa kampaň masových popráv známa ako červený teror. V roku 1922 bola Čeka reorganizovaná na Štátne politické riaditeľstvo (GPU) a o rok neskôr na Spojené štátne politické riaditeľstvo (OGPU, "Объединённое государственное политическое управление"), pričom Dzeržinskij zostal na čele tejto vplyvnej organizácie. Okrem toho od roku 1924 pôsobil ako riaditeľ Najvyššieho sovietu národného hospodárstva (VSNKh, "Высший совет народного хозяйства").
Dzeržinskij zomrel v roku 1926 na infarkt. V nasledujúcich desaťročiach sa stal v Sovietskom zväze, Poľsku a ďalších komunistických krajinách široko oslavovaným, na jeho počesť bolo pomenovaných mnoho miest (vrátane mesta Dzeržinsk) a patrí medzi niekoľko sovietskych osobností, ktoré sú pochované v samostatnom hrobe na nekropole pri Kremeľskom múre. Medzitým sa stal aj výrazným symbolom represií a brutality pre kritikov sovietskeho režimu.

</doc>
<doc id="697656" url="https://sk.wikipedia.org/wiki?curid=697656" title="Felix Dzeržinskij">
Felix Dzeržinskij



</doc>
<doc id="697657" url="https://sk.wikipedia.org/wiki?curid=697657" title="Genciánová violeť">
Genciánová violeť

Genciánová violeť alebo kryštálová violeť, tiež známa ako metylová violeť 10B alebo hexametylpararosanilínchlorid, je triarylmetánové farbivo používané ako histologické farbivo a v Gramovej metóde klasifikácie baktérií. Genciánová violeť má antibakteriálne, protiplesňové a anthelmintické (vermicídne) vlastnosti a v minulosti bola dôležitá ako lokálne antiseptikum. Medicínske využitie farbiva bolo do značnej miery nahradené modernejšími liekmi, hoci je stále uvedené na zozname Svetovej zdravotníckej organizácie.
Názov "genciánová violeť" sa pôvodne používal pre zmes metylpararosanilínových farbív (metyfialovej). Názov sa vzťahuje na jeho farbu, ktorá je podobná farbe okvetných lístkov niektorých kvetov horca, no nevyrába sa z horcov ani z fialiek.
Výroba.
Na prípravu genciánovej violeti je možné použiť množstvo možných spôsobov. Pôvodný postup vyvinutý nemeckými chemikmi Kernom a Carom zahŕňal reakciu dimetylanilínu s fosgénom za vzniku 4,4'-bis(dimetylamino)benzofenónu (Michlerov ketón) ako medziproduktu. Ten potom reagoval s ďalším dimetylanilínom v prítomnosti oxychloridu fosforečného a kyseliny chlorovodíkovej.
Farbivo možno pripraviť aj kondenzáciou formaldehydu a dimetylanilínu za vzniku leukofarbiva:
 &lt;chem&gt;CH2O + 3 C6H5N(CH3)2 -&gt; CH(C6H4N(CH3)2)3 + H2O&lt;/chem&gt;
Následne sa táto bezfarebná zlúčenina sa oxiduje na farebnú katiónovú formu (ďalej kyslíkom, alebo typickým oxidačným činidlom akým je oxid manganičitý, MnO2):
 &lt;chem&gt;2 CH(C6H4N(CH3)2)3 + 2 HCl + O2 -&gt; 2 [C(C6H4N(CH3)2)3]Cl + 2 H2O&lt;/chem&gt;
Farba farbiva.
 Pevná genciánová violeťGenciánová violeť vo vodnom roztokuPo rozpustení vo vode má farbivo modrofialovú farbu s maximom absorbancie 590 nm a extinkčný koeficient 87 000 M−1 cm−1. Farba farbiva závisí od kyslosti roztoku. Pri pH +1,0 je farbivo zelené s absorpčným maximom 420 nm a 620 nm, zatiaľ čo v silne kyslom roztoku (pH -1,0) je farbivo žlté s maximom absorpcie pri 420 nm.
Rôzne farby sú výsledkom rôznych stavov nabitia molekuly farbiva. V žltej forme nesú všetky tri atómy dusíka kladný náboj, z ktorých dva sú protónované, zatiaľ čo zelená farba zodpovedá forme farbiva s dvoma kladne nabitými atómami dusíka. Pri neutrálnom pH sa obidva nadbytočné protóny v roztoku stratia a zostane len jeden z atómov dusíka kladne nabitý. Disociačná konštanta p"K"a pre stratu dvoch protónov je približne 1,15 a 1,8.
V alkalických roztokoch nukleofilné hydroxylové ióny atakujú elektrofilný centrálny uhlík za vzniku bezfarebnej trifenylmetanolovej alebo karbinolovej formy farbiva. Vzniká aj vo veľmi kyslých podmienkach, keď kladné náboje na atómoch dusíka vedú k zvýšeniu elektrofilného charakteru centrálneho uhlíka, čo umožňuje nukleofilný útok molekúl vody. Tento efekt spôsobuje mierne vyblednutie žltej farby.
Aplikácie.
Nemedicínske.
Genciánová violeť sa používa ako farbivo na textil a papier a je súčasťou tmavomodrých a čiernych atramentov pre tlač, guľôčkové perá a atramentové tlačiarne. Niekedy sa používa na farbenie rôznych produktov, ako sú hnojivá, nemrznúca zmes, čistiace prostriedky a koža.
Farbivo sa používa ako histologické farbivo, najmä pri Gramovom farbení na klasifikáciu baktérií.
Pri vykonávaní DNA gélovej elektroforézy možno genciánovú violeť použiť ako netoxické DNA farbivo ako alternatívu k fluorescenčným interkalačným farbivám, ako je etídiumbromid. Ak sa použije týmto spôsobom, môže byť buď začlenená do agarózového gélu alebo aplikovaná po ukončení procesu elektroforézy. Používa sa v koncentrácii 0,001 % a nechá sa farbiť gél po elektroforéze počas 30 minút, dokáže detegovať už 16 ng DNA. Použitím kontrastného farbenia metylovou oranžou a zložitejšou metódou farbenia možno citlivosť ďalej zlepšiť na 8 ng DNA. Keď sa genciánová violeť použije ako alternatíva k fluorescenčným markerom na zvýraznenie škvŕn, nie je potrebné použiť ultrafialové svetlo. Vďaka tomu je genciánová violeť populárna ako prostriedok na zabránenie deštrukcii DNA vyvolanej UV pri vykonávaní klonovania DNA "in vitro".
V biomedicínskom výskume možno použiť genciánovú violeť na farbenie jadier adherentných buniek. V tejto aplikácii genciánová violeť funguje ako interkalačné farbivo a umožňuje kvantifikáciu DNA, ktorá je úmerná počtu buniek.
V súdnom lekárstve sa genciánová violeť používala na odber odtlačkov prstov. Genciánová violeť sa tiež používa ako tkanivové farbivo pri príprave rezov pre svetelnú mikroskopiu. V laboratóriu sa roztoky obsahujúce genciánovú violeť a formalín často používajú na súčasnú fixáciu a farbenie buniek pestovaných v tkanivovej kultúre, aby sa zachovali a boli ľahko viditeľné, pretože väčšina buniek je bezfarebná. Niekedy sa tiež používa ako lacný spôsob umiestnenia identifikačných označení na laboratórne myši; keďže mnohé kmene laboratórnych myší sú albíni, fialová farba zostáva na ich srsti niekoľko týždňov.
V telovom piercingu sa genciánová violeť bežne používa na označenie miesta pre umiestnenie piercingu, vrátane povrchového piercingu.
Značkovacia modrá, ktorá sa používa na označovanie kusov pri obrábaní kovov, sa skladá z metylalkoholu, šelaku a genciánovej violeti.
Lekárstvo.
Genciánová violeť má antibakteriálne, antifungálne, antihelmintické, antitrypanozomálne, antiangiogénne a protinádorové vlastnosti. Pre tieto vlastnosti sa používa v medicíne, najmä v zubnom lekárstve, a je tiež známa ako „pyoktanín“. Bežne sa používa na:
V prostredí s obmedzenými zdrojmi sa genciánová violeť používa na liečbu popálenín, zápalu pupočnej šnúry (omfalitída) v novorodeneckom období, orálnej kandidózy u pacientov infikovaných HIV a vredov v ústach u detí, s osýpkami.
Veterinárne.
Pre svoju antimikrobiálnu aktivitu sa genciánová violeť, používa na liečbu krupičky u rýb. Zvyčajne je však nezákonné používať ju u rybách určených pre ľudskú spotrebu.
Biologický výskum.
Genciánová violeť môže byť použitá ako alternatíva k brilantovej modrej coomassie (CBB) pri farbení proteínov separovaných pomocou SDS-PAGE, pričom údajne vykazuje 5x lepšiu citlivosť v porovnaní s CBB.
História.
Syntéza.
Genciánová violeť je jednou zo zložiek metylfialovej, farbiva, ktoré prvýkrát syntetizoval Charles Lauth v roku 1861. Od roku 1866 vyrábala metylfialovú firma Poirrier et Chappat so sídlom v Saint-Denis a predávala ju pod názvom "Violet de Paris". Bola to zmes tetra-, penta- a hexametylovaných pararozanilínov.
Samotná genciánová violeť bola prvýkrát syntetizovaná v roku 1883 Alfredom Kernom (1850 – 1893) pracujúcom v Bazileji vo firme Bindschedler and Busch. Na optimalizáciu zložitej syntézy, pri ktorej sa využíval vysoko toxický fosgén, nadviazal Kern spoluprácu s nemeckým chemikom Heinrichom Carom zo spoločnosti BASF. Kern tiež zistil, že ak by začal s dietylanilínom namiesto dimetylanilínu, mohol by syntetizovať blízko príbuzné fialové farbivo teraz známe ako CI 42600 alebo CI Základná fialová 4.
Genciánová violeť.
Predpokladá sa, že názov „genciánová violeť“ (alebo v nemčine "Gentianaviolett") zaviedol nemecký lekárnik Georg Grübler, ktorý v roku 1880 založil v Lipsku spoločnosť špecializujúcu sa na predaj farbiacich činidiel pre histológiu. Farbivo genciánovú violeť, ktoré predával Grübler, pravdepodobne obsahovalo zmes metylovaných pararozanilínových farbív. Farba sa ukázala ako populárna a v roku 1884 ju použil Hans Christian Gram na farbenie baktérií. Zmes anilínu a genciánovej violete sa pripísuje Paulovi Ehrlichovi. Grüblerova genciánová violeť bola pravdepodobne veľmi podobná, ak nie identická, s Lauthovou metylfialovou, ktorú ako histologické farbivo použil Victor André Cornil v roku 1875.
Aj keď sa pre histologické farbenie naďalej používal názov genciánová violeť, vo farbiarskom a textilnom priemysle sa tento názov nepoužíval. Zloženie farbiva nebolo definované a rôzni dodávatelia používali rôzne zmesi. V roku 1922 Biological Stain Commission vymenovala komisiu, aby preskúmala vhodnosť rôznych komerčných produktov. Harold Conn, ktorý predsedal komisii pre genciánovú violeť, ju vo svojej knihe "Biologické farbivá," opisuje ako „zle definovanú zmes fialových rozanilínov “.
Za objavenie antiseptických vlastností genciánovej violete sa pripisuje nemeckému oftalmológovi Jakobovi Stillingovi. V roku 1890 vydal monografiu o baktericídnych účinkoch roztoku, ktorý nazval „pyoktanín“, čo bola pravdepodobne zmes anilínových farbív podobných genciánovej violeti. Založil spoluprácu s E. Merck &amp; Co. na predaj "Pyoktanin caeruleum" ako antiseptikum.
V roku 1902 Drigalski a Conradi zistili, že hoci gencianová violeť inhibuje rast mnohých baktérií, má malý vplyv na "Bacillus coli" ("Escherichia coli") a "Bacillus typhi" ("Salmonella typhi"), ktoré sú obe gramnegatívne baktérie. Oveľa podrobnejšiu štúdiu účinkov Grüblerovej genciánovej violeti na rôzne kmene baktérií publikoval John Churchman v roku 1912. Zistil, že väčšina Gram-pozitívnych baktérií (skazených) bola citlivá na farbivo, zatiaľ čo väčšina Gram-negatívnych baktérií (nezafarbených) nie, a pozoroval, že farbivo má tendenciu pôsobiť skôr ako bakteriostatické činidlo než ako baktericíd.
Opatrenia.
Jedna štúdia na myšiach preukázala karcinogénny potenciál závislý od dávky na niekoľkých rôznych miestach orgánov. Úrad pre potraviny a liečivá v USA (FDA) zistil, že genciánová violeť sa podľa primeraných vedeckých údajov nepreukázala ako bezpečná na použitie v krmive pre zvieratá. Používanie genciánovej violete v krmive pre zvieratá spôsobuje falšovanie krmiva a je porušením federálneho zákona o potravinách, liečivách a kozmetike v USA. 28. júna 2007 vydala FDA „upozornenie na dovoz“ morských plodov z Číny, ktoré sa pestovali na farmách, pretože vo výrobkoch sa neustále nachádzali neschválené antimikrobiálne látky vrátane genciánovej violete. Správa FDA uvádza:
„Rovnako ako MG (malachitová zeleň), CV (genciánová violeť) sa ľahko absorbuje do tkaniva rýb pri vystavení vode a je metabolicky redukovaný rybami na leukoskupinu, leukokryštálovú fialovú (LCV). Niekoľko štúdií Národného toxikologického programu uvádza karcinogénne a mutagénne účinky genciánovej violeti u hlodavcov. Leuko forma indukuje obličkové, pečeňové a pľúcne nádory u myší."
Organizácia Health Canada nedávno zistila, že zdravotnícke pomôcky, ktoré používajú genciánovú violeť, sú bezpečné na použitie, ale odporučili prestať používať všetky liekové produkty, ktoré obsahujú genciánovú violeť, a to aj na zvieratách, čo spôsobilo, že kanadské inžinierske školy prehodnotili používanie tohto farbiva počas orientácie.
V populárnej kultúre.
V "Hlave 22" sú medici vyobrazení, ako používajú genciánovú violeť na chodidlá a ďasná ako všeliek.
V románe "Piknik na Hanging Rock" sirota Sara spomína, ako ju kedysi potrestala predstavená sirotinca, „natrela mi hlavu genciánovou violeťou“.
Študenti inžinierstva v Kanade používajú genciánovú violeť na farbenie kože a búnd, čo je tradícia, ktorá sa začala na počesť námorných inžinierov, ktorých fialové pásky na rukávoch nechali kožu zafarbenú po nespočetných dňoch strávených v kotolniach. Ďalším príbehom je, že fialová bola farba inžinierov "Titanicu", ktorí zostali vzadu aby oddialili potopenie lode. 

</doc>
<doc id="697671" url="https://sk.wikipedia.org/wiki?curid=697671" title="Nikolaj Alexejevič Ostrovskij">
Nikolaj Alexejevič Ostrovskij

Nikolaj Alexejevič Ostrovskij (rusky "Nikoláй Алексе́евич Остро́вский," ukrajinsky "Мико́ла Олексі́йович Остро́вський"; * 29. september 1904, Vilija, Ruská ríša, dnes Rivnenská oblasť, Ukrajina – † 22. december 1936, Moskva, Sovietsky zväz, dnes Rusko) bol sovietsky spisovateľ, socialistický realista ukrajinského pôvodu. Najviac ho preslávil román "Ako sa kalila oceľ".
Životopis.
Ostrovskij sa narodil v dedine Vilija (dnes dedina v Rivnenskej oblasti (do roku 2020 sa nachádzala v Ostrožskej oblasti), vo Volyňskej gubernii (Volyňa), ktorá bola vtedy súčasťou Ruského impéria, v ukrajinskej robotníckej rodine. Do svojich deviatich rokov navštevoval cirkevnú školu a bol výborným žiakom. V roku 1914 sa jeho rodina presťahovala do mesta Šepetivka (dnes v Chmeľnyckej oblasti), kde Ostrovskij začal pracovať v kuchyni na železničnej stanici, na drevárskej skládke, potom sa stal kuričom a neskôr elektrikárom v miestnej elektrárni. V roku 1917, vo veku trinásť rokov, sa stal aktivistom boľševickej strany. V tom istom období dostal ankylozujúcu spondylitídu, ktorá ho neskôr oslepila a ochromila.
Podľa oficiálneho životopisu, keď Nemci na jar 1918 obsadili mesto, Ostrovskij vykonával pochôdzky pre miestne boľševické tajné hnutie. V júli 1918 vstúpil do Komsomolu a v auguste do Červenej armády. Slúžil v Kotovského jazdeckej brigáde. V roku 1920 bol údajne zranený pri Ľvove a nakazil sa týfusom. Do armády sa vrátil, ale bol opäť zranený a zo zdravotných dôvodov demobilizovaný.
V roku 1921 začal pracovať v železničných dielňach Kyjeva ako elektrikár a tajomník miestneho Komsomolu.S reumou a týfusom ho v auguste 1922 poslali na liečenie do Berďansku, letoviska pri Azovskom mori. V októbri 1922 bol oficiálne vyhlásený za invalida, naďalej však pracoval. V roku 1923 bol vymenovaný za komisára druhého výcvikového práporu Červenej armády a komsomolského tajomníka pre Berezdiv na západnej Ukrajine. V januári 1924 odišiel do Izjaslavi ako predseda okresného komsomolského výboru a v auguste 1924 vstúpil do komunistickej strany. V roku 1925, keď sa jeho zdravie rýchlo zhoršovalo, odišiel na liečenie do Charkova a v máji 1926 odišiel do sanatória na Kryme. Do decembra 1926 ho polyartritída pripravila o takmer všetku pohyblivosť a stal sa prakticky pripútaným na lôžko. V decembri 1927 začal Ostrovskij korešpondenčný kurz na Sverdlovskej komunistickej univerzite v Moskve, ktorý ukončil v júni 1929. V auguste stratil zrak.
Nehybnosťou a slepotou sa nedal odradiť a v roku 1930 začal pracovať na svojom prvom románe "Ako sa kalila oceľ", ktorý sa stal známym a vplyvným v komunistickom svete. Okrem toho písal články do novín a časopisov a často vystupoval v rozhlase. V apríli 1932 sa stal členom moskovskej pobočky Zväzu proletárskych spisovateľov a v júni 1934 vstúpil do Zväzu sovietskych spisovateľov. Dňa 1. októbra 1935 mu bol udelený Radom Lenina.
Po rokoch života s ochrnutím, chorobou a slepotou spôsobenou vrodenou ankylozujúcou spondylitídou, ako aj komplikáciami spôsobenými týfusom, Ostrovskij zomrel 22. decembra 1936 vo veku 32 rokov. Kvôli predčasnej smrti nemohol dokončiť svoj druhý román "Zrodený búrkou" o ruskej občianskej vojne na Ukrajine.
Odkaz.
Jeho román "Ako sa kalila oceľ" sa považuje za jedno z najvplyvnejších diel komunistickej literatúry. V Moskve bolo počas komunizmu vybudované Ostrovského múzeum a Ostrovského humanitárne centrum. Zachovali sa v nich jeho pracovňa a spálňa, pričom medzi ďalšie exponáty patria ukážky úspechov postihnutých ľudí, ako boli Nikolaj Fenomenov a Ľudmila Rogovová.
Ukrajinské dekomunizačné zákony z roku 2015 zakazujú používať meno Ostrovského pri pomenovaní verejných miest, preto bol kyjevský Ostrovského park v roku 2020 premenovaný na Park Mykolu Žerova.
Pomník Ostrovského v Šepetivke bol demontovaný v decembri 2022 po tom, ako ho ministerstvo kultúry a informačnej politiky vyradilo zo zoznamu „monumentálneho umenia miestneho významu".

</doc>
<doc id="697673" url="https://sk.wikipedia.org/wiki?curid=697673" title="Metylrozanilín">
Metylrozanilín



</doc>
<doc id="697674" url="https://sk.wikipedia.org/wiki?curid=697674" title="Metylrozalínium">
Metylrozalínium



</doc>
<doc id="697675" url="https://sk.wikipedia.org/wiki?curid=697675" title="Ako sa kalila oceľ">
Ako sa kalila oceľ

Ako sa kalila oceľ () je socialisticko-realistický román, ktorý napísal Nikolaj Ostrovskij (19041936). S 36,4 miliónmi predaných výtlačkov je jednou z najpredávanejších kníh všetkých čias a najpredávanejšou knihou v ruskom jazyku.
Zhrnutie.
Príbeh sleduje život Pavla Korčagina vrátane jeho bojov v ruskej občianskej vojne a jej následkov. Korčagin počas vojny bojoval na strane boľševikov a bol zranený. Román skúma, ako sa hlavný hrdina lieči zo svojich zranení a stáva sa tak silným ako oceľ.
Román sa začína, keď má Korčagin 12 rokov a žije v meste Šepetivka na Ukrajine. Vyhodia ho zo školy za to, že do cesta na chlieb nasypal tabak, a musí ísť pracovať ako umývač riadu. Ako umývača riadu ho zbijú kolegovia, ale jeho brat Arťom ho bráni. Román sa posúva do veku 16 rokov, keď pracuje v elektrárni. Po strete s cárskou tajnou políciou sa stretáva s boľševikom Žuchrajom. Žuchraj mu rozpráva o boľševikoch a Leninovi. Zoznámi sa aj s Toniou Toumanovou, svojou láskou. Dej románu sa opäť presúva do roku 1917, keď nemecká armáda vtrhne do Šepetovky. Korčagin bojuje proti Nemcom a nakoniec sa pridá k boľševikom v občianskej vojne. Je vážne zranený a čiastočne stráca zrak. Po vojne pracuje ako robotník, okrem iného stavia železnice. Nakoniec je zranený znova a príde o nohy a ruku. Odchádza na Krym, kde dožíva svoje dni. Kniha sa končí tým, že Korčagin si sadá k písaniu autobiografie, čím sa kniha vytvára ako sebarealizačný rámcujúci prvok.
História vydania.
Prvá časť knihy "Ako sa kalila oceľ" vyšla na pokračovanie v roku 1932 v časopise "Mladá garda (Молодая гвардия)". Druhá časť románu vychádzala v tom istom časopise od januára do mája 1934. Román vyšiel v roku 1936 knižne v silne upravenej verzii, ktorá zodpovedala pravidlám socialistického realizmu. V seriálovej verzii Ostrovskij opísal napätú atmosféru Pavlovho domova, jeho utrpenie, keď sa stal invalidom, zhoršenie jeho vzťahu s manželkou a ich rozchod. To všetko sa vo vydaní z roku 1936 a v neskorších vydaniach románu vytratilo.
Adaptácie.
V Sovietskom zväze vznikli podľa tohto románu tri filmy:
V Číne bol román v roku 2000 adaptovaný do rovnomenného televízneho seriálu. Všetci členovia hereckého obsadenia boli z Ukrajiny.
V iných médiách.
Tretí štúdiový album ruskej experimentálnej skupiny Shortparis má názov Так закалялась сталь (Tak sa kalila oceľ, 2019).

</doc>
<doc id="697678" url="https://sk.wikipedia.org/wiki?curid=697678" title="Rovena Marková">
Rovena Marková

Rovena Marková (; * 21. máj 1987 Shkodër) je albánska plavkyňa. Zúčastnila sa Letných olympijských hier 2004 v Aténach a Letných olympijských hier 2008 v Pekingu.
Športová činnosť.
Zúčastnila sa svetových šampionátov v plávaní v rokoch 2007, 2008 a 2009 ako aj v šampionáte v krátkom bazéne v roku 2008. Nezískala však žiadnu medailu.
Olympijské hry.
Na Letných olympijských hrách 2004 v Aténach získala 60. miesto v 50 metroch voľným štýlom. Na Letných olympijských hrách 2008 v Pekingu získala 58. miesto v rovnakej disciplíne.

</doc>
<doc id="697684" url="https://sk.wikipedia.org/wiki?curid=697684" title="Snježana Pejčićová">
Snježana Pejčićová

Snježana Pejčićová (; * 13. júl 1982 Rijeka) je chorvátska strelkyňa. Zúčastnila sa Letných olympijských hier 2008 v Pekingu, Letných olympijských hier 2012 v Londýne, Letných olympijských hier 2016 v Riu a Letných olympijských hier 2020 v Tokiu.
Športová činnosť.
So streľbou začala súťažiť v roku 1995.
Olympijské hry.
V Pekingu sa stala prvou chorvátskou olympioničkou, ktorá získala medailu na letnej olympiáde.
Osobný život.
V roku 2011 vstúpila do Chorvátskych ozbrojených síl.

</doc>
<doc id="697686" url="https://sk.wikipedia.org/wiki?curid=697686" title="Evelyn Verrasztóová">
Evelyn Verrasztóová

Evelyn Verrasztóová (; * 17. júl 1989, Budapešť) je maďarská plavkyňa. Zúčastnila sa Letných olympijských hier 2004 v Aténach, Letných olympijských hier 2008 v Pekingu, Letných olympijských hier 2012 v Londýne, Letných olympijských hier 2016 v Riu a Letných olympijských hier 2020 v Tokiu.

</doc>
<doc id="697706" url="https://sk.wikipedia.org/wiki?curid=697706" title="Rovena Marku">
Rovena Marku



</doc>
<doc id="697708" url="https://sk.wikipedia.org/wiki?curid=697708" title="Snježana Pejčić">
Snježana Pejčić



</doc>
<doc id="697710" url="https://sk.wikipedia.org/wiki?curid=697710" title="Evelyn Verrasztó">
Evelyn Verrasztó



</doc>
<doc id="697713" url="https://sk.wikipedia.org/wiki?curid=697713" title="Natália Martišková">
Natália Martišková

Natália Martišková (* 24. jún 1999, Nitra) je slovenská profesionálna basketbalistka, hrajúca na pozícii rozohrávačky. V súčasnosti hráva za tím Piešťanské Čajky v slovenskej extralige a v Eurocupe a za slovenskú ženskú reprezentáciu. Je dvojnásobná majsterka Slovenska a víťazka Slovenského pohára s Piešťanskými Čajkami, účastníčka ME v basketbale 2021.
Životopis.
Martišková sa narodila v Nitre, kde aj začala na škole s basketbalom. Od detstva pôsobila v družstve BKM JUNIOR UKF Nitra. Za Nitru hrávala v extralige] žien v sezónach 2016/17, 2017/18 a 2018/2019, pričom patrila k oporám tímu. Keďže Nitra sa do sezóny 2019/20 neprihlásila, Martišková nastupovala za klub MBK Stará Turá v 1. lige žien. V roku 2020 prestúpila do klubu Piešťanské Čajky. S Čajkami sa prepracovala do pozície širšej základnej zostavy a získala s nimi dva tituly majsteriek Slovenska v sezónach 2021/22 aj 2022/23. V roku 2023 vyhrala tiež Slovenský pohár v basketbale žien. Za Čajky Martišková hrala tiež v klubovej súťaži v Eurocup.
Martišková je súčasťou slovenskej seniorskej reprezentácie po tom, čo bola súčasťou tiež mládežníckych národných družstiev. V roku 2021 bola súčasťou slovenského tímu na majstrovstvách Európy. Je súčasťou reprezentácie aj v príprave na Majstrovstvá Európy v basketbale žien 2023.
Študuje odbor telesná výchova v kombinácii anglickým jazykom a literatúrou na Univerzite Konštantína Filozofa v Nitre.

</doc>
<doc id="697716" url="https://sk.wikipedia.org/wiki?curid=697716" title="Príslop (vrch v Stolických vrchoch)">
Príslop (vrch v Stolických vrchoch)

Príslop () je vrch v Stolických vrchoch, krajinnom celku Slovenského rudohoria. Leží nad Čiernou Lehotou, približne severovýchodne od Revúcej.
Poloha.
Nachádza sa v severovýchodnej časti Stolických vrchov, v geomorfologickom podcelku Stolica. Leží na území Košického kraja, okresu Rožňava a zasahuje na katastrálne územie obce Čierna Lehota, Slavošovce a Rejdová. Najbližšími sídlami sú južne situovaná Čierna Lehota a Slavošovce, východne sa nachádza Markuška, Hanková a Brdárka, severovýchodne Vyšná Slaná a Rejdová a západne Muránska Zdychava.
Opis.
Príslop leží na východe severnej časti pohoria, v rázsoche, vybiehajúcej východným smerom z vrchu Stolica (). Južne sa nachádza Biela skala (), Ostrý vrch (), Pavlova hora () a Hriadky (), východne leží Ždiar (), Spúšťadlo (), Veľký Radzim () a Kilhov (), severne Čierna hora (), Skalie (), Buchvald () a Pálenisko () a západne Kyprov (), Stolica (), Lehotská hoľa (), sedlom Olochova jama oddelený Grúň (), Skalka () a Kohút (). Južné svahy odvodňuje Lehotský, juhovýchodné Židlovský potok a východné Kotelnica, všetky smerujúce do riečky Štítnik, vodu zo severných odvádza Žolíkovský potok, smerujúci do Slanej. Na vrchol nevedie značený turistický chodník. 
Výhľady.
Vrchol je po plošnej ťažbe pokrytý len nízkou vegetáciou, ktorá umožňuje rozhľad. Pri vhodných podmienkach je vidieť okolité vrchy Stolických vrchov, Volovské vrchy, Revúcku vrchovinu a Kráľovu hoľu.
Prístup.
Na vrchol nevedie značený turistický chodník, no západne pod vrcholom leží sedlo Olochova jama, kde sa križuje:

</doc>
<doc id="697719" url="https://sk.wikipedia.org/wiki?curid=697719" title="Olochova jama">
Olochova jama

Olochova jama () je sedlo v Stolických vrchoch. Prechádza ním Chodník Pavla Jozefa Šafárika.
Poloha.
Sedlo sa nachádza v severovýchodnej, najvyššej časti pohoria, v geomorfologickom podcelku Stolica. Je situované v hrebeni, vybiehajúcom východným smerom z masívu Stolice () a oddeľuje západne ležiaci Grúň () a východne vrch Príslop (). 
Patrí do Košického kraja, okresu Rožňava a zasahuje na katastrálne územie obce Rejdová a Čierna Lehota. 
Opis.
Severnú časť sedla a hrebeňa odvodňuje Gandžalovou dolinou Žoltkovský potok do rieky Slaná, voda z južných svahov odteká Lehotským potokom do riečky Štítnik, patriacej rovnako do povodia Slanej. Sedlo a jeho okolie pokrýva nesúvislý lesný porast, ktorý umožňuje obmedzený výhľad. Je tu významná križovatka značených turistických trás.

</doc>
<doc id="697736" url="https://sk.wikipedia.org/wiki?curid=697736" title="Peter Mišík (diplomat)">
Peter Mišík (diplomat)

Peter Mišík (* 22. apríl 1965) je slovenský herec, politik a diplomat. Od mája do októbra 2023 bol štátnym tajomníkom Ministerstva zahraničných vecí a európskych záležitostí SR v úradníckej vláde Ľudovíta Ódora. V rokoch 20172023 pôsobil ako veľvyslanec Slovenska v Rakúsku a stály predstaviteľ Slovenska pri medzinárodných organizáciách vo Viedni.

</doc>
<doc id="697738" url="https://sk.wikipedia.org/wiki?curid=697738" title="Jordan Sigalet">
Jordan Sigalet

Jordan Marvin Sigalet (* 19. február 1981, New Westminster, Britská Kolumbia, Kanada) je bývalý kanadský hokejový brankár a súčasný tréner. Počas štúdia na vysokej škole mu bola diagnostikovaná skleróza multiplex. Navzdory ochoreniu pokračoval v hokejovej kariére a v roku 2006 odohral jeden zápas za Boston Bruins v NHL. Sigalet zostáva do dnešného dňa jediným hokejistom, ktorý sa prebojoval do najlepšej hokejovej ligy sveta napriek tomuto zdravotnému znevýhodneniu.
Hráčska kariéra.
Nastupoval v juniorskej lige v rodnej provincií Britská Kolumbia. V roku 2001 bol draftovaný do NHL v siedmom kole, z 209. miesta naň ukázal Boston Bruins. Krátko nato nastúpil na univerzitu Bowling Green. V marci 2004 mu bola po sérií lekárskych vyšetrení diagnostikovaná skleróza multiplex, no správy o svojom zdravotnom stave skrýval pred verejnosťou až do decembra toho istého roka.
Napriek tomu sa v sezóne 2004-05 vrátil do vysokoškolského tímu, v základnej časti odchytal 32 zápasov a zneškodnil takmer 92% striel. Na základe výborných výkonov obdržal nomináciu pre najlepšieho hráča súťaže.
Pred štartom ročníka 2005-06 sa dohodol na vstupnom kontrakte s Bostonom Bruins. Zarovno s ním sa k tímu pripojil aj jeho brat Jonathan. V NHL debutoval 7. januára 2006 v stretnutí proti Tampe Bay Lightning. V závere zápasu sa zranila tímová jednotka Andrew Raycroft a posledných 43 sekúnd musel dochytať Sigalet. Nečelil žiadnej strele.
Odhliadnuc od krátkej anabázy v NHL pôsobil medzi rokmi 2005 - 2008 výlučne v nižšej AHL, kde obliekal dres rezervného celku Providence Bruins. V zápase proti Worcesteru Sharks v novembri 2007 skolaboval priamo na ľade. Strata vedomia priamo súvisela s roztrúsenou sklerózou. Napriek odporúčaniam lekárov sa po mesačnej rehabilitácii vrátil späť k hokeju.
Po vypršaní trojročnej zmluvy s Bostonom sa rozhodol presunúť do Európy. Na spolupráci sa dohodol s rakúskym tímom Vienna Capitals, za ktorý ale odohral iba štyri stretnutia, než sa v januári 2009 presunul do ruského tímu Gazovik Ťumeň. Kariéru ukončil po sezóne 2008-09.
Trénerská kariéra.
V roku 2010 začal pracovať ako tréner brankárov v tíme Everett Silvertips hrajúcom vo Western Hockey League. O rok neskôr prijal ponuku od tímu Abbotsford Heat pôsobiacom v AHL. Od sezóny 2012-13 až do súčasnosti trénuje brankárov v tíme Calgary Flames.
Hráči NHL so sklerózou multiplex.
Jordan Sigalet sa stal prvým pacientom so sklerózou multiplex, ktorý si zahral v NHL a jediným, ktorý bol diagnostikovaný ešte pred prvým zárezom v profilige. S rovnakým ochorením brázdili ľady NHL ešte dvaja ďalší hokejisti. Josh Harding, brankár Minnesoty Wild, sa o svojej diagnóze dozvedel v septembri 2012, keď mal za opaskom už šesť odchytaných sezón v NHL. Napriek prognózam lekárov vytrval pri profesionálnom hokeji ešte dve ďalšie sezóny. Bryan Bickell stihol získať tri Stanleyho poháre ako hráč Chicaga Blackhawks, než mu doktori potvrdili roztrúsenú sklerózu v lete 2016. Do kolotoča NHL sa vrátil na jedenásť zápasov v drese Caroliny Hurricanes v sezóne 2016-17.
Osobný život.
Profesionálnemu hokeju sa venoval aj jeho mladší brat Jonathan Sigalet, po ktorého boku odohral väčšinu kariéry. Boli spolužiakmi a spoluhráčmi na vysokej škole, oboch draftoval Boston Bruins a spoločne strávili tri sezóny v rezervnom tíme Providence Bruins. Zhodou okolností, kariéra Jonathana Sigaleta v NHL sa tiež obmedzila na jediný zápas. Bratia dodnes žartujú, že žiadna iná súrodenecká dvojica hráčov NHL neodohrala v lige menej minút ako oni.
Ich cesty sa rozplietli v sezóne 2008-09, kedy Jordan zamieril do Európy a Jonathan zostal bojovať v zámorí o miesto na súpiske Columbusu Blue Jackets. Jonathan zamieril na starý kontinent pred sezónou 2011-12. Štyri sezóny odohral na Slovensku v dresoch Levu Poprad, resp. Slovana Bratislava. Kariéru ukončil v roku 2021.

</doc>
<doc id="697740" url="https://sk.wikipedia.org/wiki?curid=697740" title="Nočná hliadka (Martin)">
Nočná hliadka (Martin)

Nočná hliadka nazývaná tiež Čierni alebo Vrany je fiktívne spoločenstvo mužov brániacich severný koniec ríše Sedem kráľovstiev z knižnej série Pieseň ľadu a ohňa. Autorom série je americký spisovateľ George Raymond Richard Martin. Členom nočnej hliadky je aj jedna z hlavných postáv tejto série, Jon Snow. 
Severný koniec Siedmich kráľovstiev na svetadieli Západozemie ohraničuje Múr. Je to obrovská, sedemsto stôp vysoká stavba z ľadu a kúziel. Pri Múre hliadkuje Nočná hliadka zložená z dobrovoľníkov aj trestancov. Chránia ríšu pred ľuďmi žijúcimi sa Múrom – divochmi, ale aj pred ďalšími nebezpečenstvami, o ktorých sa nehovorí či dokonca sa na ne vekmi zabudlo. Poznávacím znamením členov Nočnej hliadky je čierne oblečenie aj výzbroj.
Nočná hliadka je politicky neutrálna a nepridáva sa na žiadnu stranu pri bojoch vnútri ríše.
Členovia.
Do Nočnej hliadky môže vstúpiť akýkoľvek muž. Vzhľadom na nepohodlný život pri Múre, ktorý je spojený s celibátom, však veľkú časť Nočnej hliadky tvoria väčší či menší zločinci, ktorí dostali na výber medzi vstupom do Nočnej hliadky a popravou či iným ťažkým trestom. Vstupom do Nočnej hliadky sú všetky zločiny dotyčného vymazané. Takisto sú ale vymazané aj všetky rodinné väzby ich členov. Ich novou „rodinou“ sa stávajú iní členovia hliadky, ktorých preto volajú bratia. Pri vstupe do Nočnej hliadky musia muži tiež odprisahať, že nepojmú za manželku žiadnu ženu a nesplodia žiadne deti. Toto opatrenie je tam z dôvodu, aby boli muži plne oddaní svojej službe a nie citovým väzbám.
Členstvo v Nočnej hliadke je doživotné. Zbehov Nočnej hliadky čaká smrť.
Nočná hliadka sa ujíma aj sirôt mužského pohlavia či nechcených detí a vychováva z nich svojich členov. 
Úloha.
Najčastejšie Nočná hliadka stráži Sedem kráľovstiev pred divochmi. Divosi sú ľudia žijúci severne od Múru, ktorý dokážu preliezť a za ním vraždiť, plieniť a kradnúť. O ďalších bytostiach žijúcich severne od Múru sa veľmi nehovorí a ich existencia býva spochybňovaná. Objavovali sa tak zriedka, že bývali zabudnuté či považované za vyhynuté; v knižnej sérii sa však začínajú vyskytovať a to v čoraz väčších počtoch. Ide najmä o Iných, oživené mŕtvoly, ktoré sa nerozkladajú, ich koža je studená a oči žiaria jasným modrým svetlom. Iní nepodliehajú zraneniam a fungujú aj po odseknutí častí tiel. Zničiť ich dokážu len oheň a obsidián.
Hrady
Pozdĺž južnej strany Múru bolo postavených devätnásť hradov, nikdy však neboli obývané všetky naraz. Za najlepších čias Nočnej hliadky to bolo sedemnásť obývaných hradov. V časoch začiatku deja však Nočná hliadka už dlhodobo upadá a zostali obývané len tri hrady: Východná hliadka nad morom, Čierny hrad v strede a Tieňová veža na západe. Aj Čierny hrad je však už chátrajúcou pevnosťou. Na rozdiel od hradov, v ktorých sídlia šľachtické rody, Čierny hrad nemá hradby. Jediný smer, z ktorého sa očakáva nebezpečenstvo, je sever, a z tejto strany ho chráni Múr, trikrát vyšší než samotný hrad.
Služba.
Muži hliadkujú na vrchole Múru, kam sa dostávajú po schodoch, prípadne môžu byť vytiahnutí v koši. Vrcholom Múru vedie cesta, po ktorej sa môžu pohybovať a hliadkovať peši alebo na muliciach. Za Múr vstupujú prieskumníci na koňoch.
Stavitelia sa starajú o Múr, opravujú jeho poškodenia a hľadajú známky topenia.
Ďalší členovia sa starajú o hrady a potreby Nočnej hliadky – patria k nim majordómovia, kuchári a pod. 
Nočná hliadka spravovala pôdu zvanú Dar, ktorá sa nachádza južne od Múru. Targaryenská kráľovná Alyssane neskôr túto oblasť zdvojnásobila a územia, ktoré dala hliadke, sa nazývajú Nový dar. Väčšina územia Daru aj Nového daru je však začiatkom knižnej série už opustená.

</doc>
<doc id="697742" url="https://sk.wikipedia.org/wiki?curid=697742" title="Mojich osemdesiat">
Mojich osemdesiat

Mojich osemdesiat môže byť:

</doc>
<doc id="697743" url="https://sk.wikipedia.org/wiki?curid=697743" title="Mojich osemdesiat (Peter Lipa)">
Mojich osemdesiat (Peter Lipa)

Mojich osemdesiat je názov kompilačného hudobného albumu slovenského speváka Petra Lipu, ktorý vydalo v roku 2023 hudobné vydavateľstvo Opus.
Kompiláciu, ktorá svojim námetom vychádzala z podobného projektu k 80. narodeninám Milana Lasicu (z r. 2020), s totožným názvom "Mojich osemdesiat" a graficky zhodne spracovanou titulnou stranou obalu, dramaturgicky spracoval hudobný publicista Juraj Čurný. 
Táto kompilácia 80 nahrávok k osemdesiatinám Petra Lipu vyšla na štyroch CD: s výberom nahrávok z rokov 19691993 (CD1), 19942004 (CD2), 20052022 (CD3) a štvrtým špecifickým kompaktným diskom, ktorý má podtitul "Duetá a spolupráce".

</doc>
<doc id="697747" url="https://sk.wikipedia.org/wiki?curid=697747" title="Veľká cena Španielska 2023">
Veľká cena Španielska 2023

Veľká cena Španielska 2023 (špa. Formula 1 AWS Gran Premio de España 2023) sa uskutočnila 4. júna 2023 na pretekárskom okruhu Circuit de Barcelona-Catalunya v mestečku Montmeló, ktoré leží neďaleko od Barcelony. Boli to siedme preteky sezóny 2023 Majstrovstiev sveta Formule 1.
Na rozdiel od minulého roka bola odstránená šikana v zákrutách 14 a 15 pred rovinkou štart-cieľ, čo by malo uľahčiť predbiehanie.
Lídrom svetového šampionátu pred Veľkou cenou bol Max Verstappen z tímu Red Bull Racing. Na druhom mieste bol jeho tímový kolega Sergio Pérez a tretí bol Fernando Alonso z Aston Martinu.
Verstappen vyhral Veľkú cenu pred oboma pilotmi Mercedesu Lewisom Hamiltonom a Georgeom Russellom.
Výsledky.
Kvalifikácia.
Poznámky:
Preteky.
Poznámky:

</doc>
<doc id="697750" url="https://sk.wikipedia.org/wiki?curid=697750" title="Veľprepošt">
Veľprepošt



</doc>
<doc id="697752" url="https://sk.wikipedia.org/wiki?curid=697752" title="My (album)">
My (album)



</doc>
<doc id="697754" url="https://sk.wikipedia.org/wiki?curid=697754" title="Pálenisko (vrch v Stolických vrchoch)">
Pálenisko (vrch v Stolických vrchoch)

Pálenisko () je vrch v Stolických vrchoch, krajinnom celku Slovenského rudohoria. Leží nad Rejdovou, približne severovýchodne od Revúcej.
Poloha.
Nachádza sa v severovýchodnej časti Stolických vrchov, v geomorfologickom podcelku Stolica. Leží na území Košického kraja, okresu Rožňava a na katastrálnom území obce Rejdová. Najbližším sídlom je na severovýchodnom úpätí situovaná Rejdová, východne sa nachádza Vyšná Slaná a Brdárka, juhovýchodne Markuška a Hanková, južne Slavošovce a Čierna Lehota, západne Muránska Huta a Muránska Zdychava a severne Telgárt.
Opis.
Pálenisko leží na východe severnej časti pohoria, v rázsoche bočného hrebeňa, vedúceho východným smerom z vrchu Stolica () na Príslop (). Severne sa nachádza Čierna hora (), Skalie (), Buchvald (), Trsteník () a Priehybka (), západne Kyprov (), Stolica (), Lehotská hoľa () a Faltenov vrch (), južne Kohút (), Skalka (), Grúň (), Pavlova hora () a Príslop () a východne Kilhov (), Veľký Radzim () a Strieborná (). Severné a západné svahy odvodňuje potok Mlynná, južné a východné Žolíkovský potok do Slanej. Na vrchol nevedie značený turistický chodník. 
Výhľady.
Vrcholová oblasť je po plošnej ťažbe pokrytá len nízkou vegetáciou, ktorá umožňuje rozhľad. Pri vhodných podmienkach je vidieť najmä okolité vrchy Stolických vrchov, Volovské vrchy a Revúcku vrchovinu.
Prístup.
Na vrchol nevedie značený turistický chodník, preto prístup je možný lesnými cestami a chodníkmi z Rejdovej. Z tejto obce však vedie aj žlto značená turistická trasa juhovýchodným úbočím do sedla Olochova jama.

</doc>
<doc id="697755" url="https://sk.wikipedia.org/wiki?curid=697755" title="Prepoštstvo">
Prepoštstvo



</doc>
<doc id="697756" url="https://sk.wikipedia.org/wiki?curid=697756" title="Gejza Polónyi">
Gejza Polónyi

Gejza Polónyi (; * 3. apríl 1848, Žitavany – † 1. február 1920, Budapešť) bol uhorský právnik, poslanec uhorského snemu a v rokoch 19061907 minister spravodlivosti uhorskej vlády.
Životopis.
Pochádzal zo zemianskej rodiny Polónyiovcov. Jeho otec, Ľudovít Polónyi (18141882) bol šafárom grófa Štefana Kegleviča. Jeho matka Klára rod. Gaálová (18331886) bola príbuznou rodiny Majtényiovcov. Potom, čo jeho otec zbankrotoval ho vychovával strýko Alojz Polónyi. Štúdiá absolvoval v Ostrihome, Komárne, Bratislave a Nitre. Študoval aj v benediktínskej škole v Győri, kde bol tajomníkom literárneho krúžku a zároveň redaktorom časopisu "Púčiky nádeje (Reménybimbok)". Aj v Bratislave pôsobil v literárnom krúžku, ktorého členom bol aj básnik Alexander Endrődi.
Svoju brannú povinnosť odslúžil ako jednoročný dobrovoľník v roku 1869 vo vojenskom námorníctve. Po ukončení právnickej akadémie absolvoval súdne skúšky a v roku 1871 sa stal koncipientom pri kráľovskej tabuli. Po zložení advokátskych skúšok si v roku 1872 v Budapešti otvoril advokátsku kanceláriu.
V roku 1881 bol vo volebnom okrsku Szolnok zvolený za poslanca uhorského snemu za Stranu nezávislosti. Okrem toho sa venoval publicistike v "Národných novinách (Nemzeti újság)".
Vo voľbách v roku 1884 sa do parlamentu nedostal, ale v roku 1886 sa mu v doplňujúcich voľbách podarilo opäť získať mandát vo volebnom okrsku Güssing. V nasledujúcich voľbách v rokoch 1887, 1892 a 1896 získal mandát vo volebnom okrsku Hajdúszoboszló. V parlamente sa stal známym svojimi interpeláciami. Krátky čas bol podpredsedom Nezávislej a osemaštyridsiatnickej strany a významne prispel k prijatiu zákonov o občianskych sobášoch, súdnej reforme, ako aj zákona o obranných silách v roku 1889.
Vo voľbách v roku 1901 mandát nezískal, no v roku 1903 vyhral doplňujúce voľby vo volebnom okrsku Târgu Secuiesc (dnes Rumunsko). Keď v roku 1905 vyhrala voľby jeho Nezávislá a osemaštyridsiatnická strana, spôsobilo to vážnu vnútropolitickú krízu, keďže cisár František Jozef I. odmietol výsledky uznať a v roku 1906 sa museli voľby konať znovu.
Vo voľbách v roku 1906 získal mandát v Budapešti a stal sa ministrom spravodlivosti. Z funkcie odstúpil v roku 1907 po osobnostných škandáloch, ktoré inicioval jeho politický rival z jeho vlastnej strany Zoltán Lengyel (ten bol za ne odsúdený pre ohováranie). Následne vystúpil aj zo strany.
Vo voľbách v roku 1910 získal mandát v levickom volebnom okrsku, kde kandidoval ako nezávislý. V rokoch 1918 až 1920 bol predsedom Rady pre verejnoprospešné práce v Budapešti. Počas trvania Maďarskej republiky rád bol krátky čas väznený.
Ženatý bol s Annou Steinitzerovou (18541937), s ktorou mal 11 detí, avšak iba tri sa dožili dospelosti.

</doc>
<doc id="697759" url="https://sk.wikipedia.org/wiki?curid=697759" title="Jan Muskata">
Jan Muskata



</doc>
<doc id="697763" url="https://sk.wikipedia.org/wiki?curid=697763" title="Čajka tenkozobá">
Čajka tenkozobá

Čajka tenkozobá (lat. "Chroicocephalus genei") je malý druh čajky z čeľade čajkovité. Obýva oblasť Stredozemného mora. Podľa Medzinárodnej únie na ochranu prírody a prírodných zdrojov čajka tenkozobá patrí medzi najmenej ohrozené druhy, celkové stavy nie sú známe, populácia v Európe je klesajúca s vypočítanou rýchlosťou klesania 25% počas troch generácií, v ostatných častiach areálu rozšírenia môže byť stabilná alebo aj stúpajúca.
Výskyt a stav na Slovensku.
Na Slovensku bola pozorovaná prvý krát pri rieke Dunaj 28. mája 2023, zapísané v zozname vzácnych a zriedkavých druhov vtákov databázového systému Birding Slovakia.
Ochrana.
Je zákonom chránená, spoločenská hodnota nie je uvedená, nakoľko je zaradená medzi druhy prirodzene sa nevyskytujúcie na území Slovenska.(Vyhláška MŽP č. 170/2021).

</doc>
<doc id="697764" url="https://sk.wikipedia.org/wiki?curid=697764" title="Chroicocephalus genei">
Chroicocephalus genei



</doc>
<doc id="697765" url="https://sk.wikipedia.org/wiki?curid=697765" title="Larus genei">
Larus genei



</doc>
<doc id="697771" url="https://sk.wikipedia.org/wiki?curid=697771" title="Club de hockey Canadien, Inc.">
Club de hockey Canadien, Inc.



</doc>
<doc id="697778" url="https://sk.wikipedia.org/wiki?curid=697778" title="Team Trees">
Team Trees

Team Trees (slov. „tím stromy“, štylizované ako #TEAMTREES) je spoločná zbierka, ktorá pred začiatkom roka 2020 vyzbierala 20 miliónov amerických dolárov na vysadenie 20 miliónov stromov. Iniciatívu odštartovali americkí youtuberi MrBeast a Mark Rober a podporili ju najmä iní youtuberi. Všetky dary idú nadácii Arbor Day Foundation, organizácii na výsadbu stromov, ktorá sa zaväzuje vysadiť jeden strom za každý darovaný americký dolár. Nadácia Arbor Day Foundation začala s výsadbou v januári 2020 a plánuje skončiť „najneskôr v decembri 2022“. Odhaduje sa, že 23 miliónov stromov by zabralo 210 km2 pôdy, absorbovalo približne 1,6 milióna ton uhlíka a odstránilo 116 tisíc ton znečisťujúcich látok z atmosféry.
K 2. júnu 2023 vyzbieral tento projekt vyše 24 420 077 amerických dolárov, čo prekonáva cieľ zbierky vysadiť 20 miliónov stromov. Ako bolo očakávané, 20 miliónov stromov už bolo vysadených.
Pozadie.
Myšlienka vznikla 24. mája 2019, keď fanúšik na Reddite navrhol, aby MrBeast (Jimmy Donaldson) vysadil 20 miliónov stromov na oslavu dosiahnutia 20 miliónov odberateľov na YouTube. Myšlienka sa rozšírila cez YouTube, Reddit a Twitter, väčšinou vo forme mémov. Táto myšlienka mohla súvisieť s lesnými požiarmi v Amazonskom dažďovom pralese v roku 2019. Americký youtuber, inžinier a vynálezca Mark Rober sa spojil priamo s Donaldsonom na spustenie zbierky. Dňa 25. októbra 2019 Donaldson nahral na YouTube video vysvetľujúce svoj plán, ktoré si vybojovalo prvé miesto na stránke s trendmi na YouTube a spôsobilo, že sa k hnutiu pridalo množstvo iných youtuberov.
Stromy boli vysadené „v rôznych lesoch na verejných a súkromných pozemkoch v oblastiach veľkej núdze“ od januára 2020. Cieľom bolo ich mať vysadené „najneskôr v decembri 2022“.
Reakcie.
Mnoho youtuberov vytvorilo obsah, aby využili rastúci trend Team Trees. Napriek tomu, že nadácia Arbor Day Foundation oslovila len niekoľko stoviek autorov, Team Trees sa teraz objavuje vo viac ako 80 000 videách od viac ako 4 200 globálnych tvorcov. Na Instagrame a Twitteri si viac ako 556 001 príspevkov získalo viac ako 4,6 miliardy zobrazení. Tvorcovia dokázali jedinečne inšpirovať svoje publikum, aby sa stalo darcami a podporovateľmi Team Trees prostredníctvom vzťahov so svojimi fanúšikmi.
Okrem influencerov poskytli veľké dary aj veľké korporácie ako Verizon, Electronic Arts, Salesforce (Marc Benioff), Shopify (CEO Tobias Lütke a CTO Jean-Michel Lemieux) a Tesla (Elon Musk).
Discovery Channel nakrútil o kampani dokument s názvom "#TeamTrees", ktorý sa odvysielal 3. decembra 2019, spolu s darom 100 203 USD nasledujúci deň.
Kritika.
Eike Lüdeling, vedúci oddelenia záhradníckych vied na Univerzite v Bonne, uviedol: „Ukazuje sa, že mnohé z týchto sadeníc, ak to neurobíte dobre alebo ak to robia ľudia, ktorí sa o tie stromy v skutočnosti nezaujímajú, všetky len rýchlo zomrú. Niekedy je asi lepší nápad vysadiť menej stromov a naozaj sa o ne starať.“ Danny Cohn, vedúci oddelenia pre vzťah s verejnosťou pre Arbor Day Foundation, sa k týmto obavám vyjadril slovami, že „všetci partneri, ktorí spolupracujú s organizáciou, musia mať plány, ako pomôcť ich stromom prosperovať“.
Odkaz.
29. októbra 2021 sa MrBeast a Mark Rober opäť spojili, aby spustili Team Seas, nástupcu projektu, ktorého cieľom bolo pomôcť vyčistiť morský odpad. Rovnako ako v prípade kampane Team Trees sa k šíreniu posolstva pridalo aj mnoho influencerov, ktorí pomohli projektu k úspechu. Hoci je projekt medzinárodný, MrBeast a Mark Rober odcestovali do Dominikánskej republiky, aby tam pomohli upratať a riešiť problémy so zberom odpadu v zaostalých a nedostatočne obsluhovaných oblastiach.

</doc>
<doc id="697781" url="https://sk.wikipedia.org/wiki?curid=697781" title="Les Canadiens">
Les Canadiens



</doc>
<doc id="697782" url="https://sk.wikipedia.org/wiki?curid=697782" title="Habs">
Habs



</doc>
<doc id="697783" url="https://sk.wikipedia.org/wiki?curid=697783" title="Team Seas">
Team Seas

Team Seas (slov. „tím moria“, štylizované ako #TEAMSEAS) je medzinárodná spoločná zbierka finančných prostriedkov, ktorú spustili youtuberi MrBeast a Mark Rober ako pokračovanie Team Trees. Zbierke sa podarilo získať viac ako 33 miliónov amerických dolárov. Všetky dary zo zbierky putujú do organizácii Ocean Conservancy a Ocean Cleanup, pričom si organizácie dary rozdelia. Finančná zbierka sa zaväzuje odstrániť 30 miliónov libier (14 miliónov kilogramov) morského odpadu z oceánu odstránením 1 libry (0,45 kilogramu) morského odpadu z oceánu za každý darovaný dolár. K 2. júnu 2023 bolo vyzbieraných 33 386 015 dolárov.
Pozadie.
Predchádzajúcu finančnú zbierku, Team Trees, odštartovali 25. októbra 2019 tiež MrBeast a Mark Rober. Rozhodli sa vyzbierať 20 miliónov dolárov, čo sa podarilo. Od dátumu začiatku zbierky Team Seas je stále možné darovať na webovej stránke Team Trees a je tam aktualizovaný postup výsadby.
Šírenie.
Cieľom Team Seas bolo odstrániť 30 miliónov libier (14 miliónov kilogramov) morského odpadu z oceánu do konca roka 2021 vyzbieraním 30 miliónov dolárov, pričom za každý darovaný dolár sa odstráni jedna libra. Projekt bol hromadne zverejnený cez internet na mnohých rôznych platformách sociálnych médií v piatok 29. októbra 2021 o 13:00 PT. Na YouTube vytvorili videá o finančnej zbierke tisíce autorov zo 145 krajín s celkovým počtom 1 miliárd videní. Väčšina autorov počas väčšiny svojich videí vysvetľovala účel Team Seas a presvedčovala divákov, aby prispeli do Team Seas, zatiaľ čo niektorí do svojich videí pridali krátky vysvetľujúci segment. Videá na TikTok obsahovali aj nálepku s darom pre kampaň.
MrBeast zverejnil 29. októbra 2021 video, ktoré ukazuje, ako jeho tím čistí znečistené pláže v Bajos de Haina v Dominikánskej republike ako dobrovoľníci pre Ocean Conservancy. Mark Rober v ten istý deň zverejnil video natočené s The Ocean Cleanup.
1. novembra 2021 daroval Tobi Lütke, generálny riaditeľ Shopify, 1 200 001 USD, čím prekročil sumu 1 000 001 USD, ktorú daroval Team Trees.

</doc>
<doc id="697784" url="https://sk.wikipedia.org/wiki?curid=697784" title="Club de hockey Canadien">
Club de hockey Canadien



</doc>
<doc id="697786" url="https://sk.wikipedia.org/wiki?curid=697786" title="NOLA (album Petra Lipu)">
NOLA (album Petra Lipu)

NOLA je šestnásty sólový štúdiového albumu slovenského speváka Petra Lipu. Tento album v roku 2023 vydalo hudobné vydavateľstvo East-West Promotion.
Názov NOLA Lipa použil podľa slangového akronymu pre názov amerického mesta New Orleans (Louisiana).
Peter Lipa v roku 2022 navštívil mesto New Orleans, ktoré je považované za kolísku džezu. Oslovil tam producenta a bubeníka Jamisona Rossa, s ktorým nahrával v štúdiu Marigny. Pre album NOLA pripravil päť demonahrávok, na ktorých jeho spev sprevádzala iba gitara. Tieto svoje hudobné nápady poslal svojim slovenským spoluhráčom a z nich vzniklo päť slovenských verzií skladieb, ktoré majú na albume názvy „Blíženec“, „Dobehnúť čas“, „Užitočný“, „Niekde som čítal“ a „Čosi“. Tieto isté skladby s anglickými textami a názvami nahral s americkými hudobníkmi v New Orleanse. Texty piesní majú rovnaký hudobný základ, no nie sú prebásnené, ale písané samostatne. Ako bonus do zoznamu pribudla s muzikantmi z USA nahratá neworleanská coververzia pesničky „Balada o štyroch koňoch“, ktorá ako jedenásta skladba albumu dostala názov „4 kone v Nola“.

</doc>
<doc id="697788" url="https://sk.wikipedia.org/wiki?curid=697788" title="Nohejbalista roka">
Nohejbalista roka

Nohejbalista roka je ocenenie udeľované Slovenskou nohejbalovou asociáciou najlepšiemu nohejbalistovi Slovenska. Anketa nohejbalista roka je ocenenie udeľované každoročne najlepšiemu nohejbalistovi Slovenska v kategórii muži, juniori, žiaci a ženy. Organizátorom ankety je Slovenská nohejbalová asociácia a jej cieľom je odmeniť výkony najlepších hráčov v danom kalendárnom roku. Vyhodnotenie ankety nohejbalista roka sa uskutočňuje (v súlade s plánom činnosti SNA na daný kalendárny rok) v mesiaci január na konferencii SNA a slávnostné odovzdanie cien v mesiaci február / marec počas Slovenského pohára.
Konečné poradie je výsledkom hlasovania nohejbalových členov komisie reprezentácie, VV SNA, zástupcov klubov, predsedov ligy a prezidenta SNA.

</doc>
<doc id="697790" url="https://sk.wikipedia.org/wiki?curid=697790" title="TV Azteca">
TV Azteca

Televisión Azteca S.A.B. de C.V. je mexický mediálny konglomerát, ktorý vlastní Grupo Salinas. V roku 1993 ju založil Ricardo Salinas Pliego. Je to druhá najväčšia masmediálna spoločnosť v Mexiku po Televise.

</doc>
<doc id="697791" url="https://sk.wikipedia.org/wiki?curid=697791" title="Grúň (vrch v Stolických vrchoch)">
Grúň (vrch v Stolických vrchoch)

Grúň () je vrch v Stolických vrchoch, krajinnom celku Slovenského rudohoria. Leží nad Čiernou Lehotou, približne severovýchodne od Revúcej.
Poloha.
Nachádza sa v severovýchodnej časti Stolických vrchov, v geomorfologickom podcelku Stolica. Leží na území Košického kraja, okresu Rožňava a zasahuje na katastrálne územie obce Čierna Lehota a Rejdová. Najbližšími sídlami sú južne situovaná Čierna Lehota a Slavošovce, východne sa nachádza Markuška, Hanková a Brdárka, severovýchodne Vyšná Slaná a Rejdová a západne Muránska Huta a Muránska Zdychava.
Opis.
Grúň leží na východe severnej časti pohoria, v rázsoche, vybiehajúcej východným smerom z vrchu Stolica () na Príslop (). Južne sa nachádza Skalka (), Biela skala (), Ostrý vrch () a Pavlova hora (), východne Hriadky (), sedlom Olochova jama oddelený Príslop, Spúšťadlo (), Veľký Radzim () a Kilhov (), severne Čierna hora (), Skalie (), Buchvald (), Pálenisko (), Priehybka () a Kyprov () a západne Stolica (), Lehotská hoľa (), Faltenov vrch () a Kohút (). Severnú časť hrebeňa odvodňuje Žolíkovský potok do Slanej, voda z južne sa zvažujúcich svahov odteká Lehotským potokom do riečky Štítnik. Na vrchol vedie značený turistický chodník. 
Výhľady.
Vrchol je po plošnej ťažbe pokrytý len nízkou vegetáciou, ktorá umožňuje rozhľad. Pri vhodných podmienkach je vidieť okolité vrchy Stolických vrchov, Volovské vrchy, Revúcku vrchovinu, nezriedka tiež Vysoké Tatry a vrchy v Maďarsku.

</doc>
<doc id="697798" url="https://sk.wikipedia.org/wiki?curid=697798" title="Gold (Vašo Patejdl)">
Gold (Vašo Patejdl)

Gold je kompilácia Vaša Patejdla, ktorú v roku 2005 vydalo hudobné vydavateľstvo Opus.

</doc>
<doc id="697799" url="https://sk.wikipedia.org/wiki?curid=697799" title="Smeti">
Smeti



</doc>
<doc id="697802" url="https://sk.wikipedia.org/wiki?curid=697802" title="Eva Doležalová">
Eva Doležalová

PhDr. Eva Doležalová, Ph.D. (* 1. jún 1972, Praha) je česká historička-medievistka.
Životopis.
Je absolventkou Filozofickej fakulty Karlovej Univerzity v Prahe, kde v roku 1996 ukončila magisterské štúdium odboru histórie – pomocné vedy historické a archívnictvo a roku 2004 získala tiež doktorát, pri ktorom obhájila prácu s názvom "Prosopografický výzkum svěcenců pražské arcidiecéze z let 13951416".
V súčasnej dobe (2023) pôsobí v Historickom ústave Akadémie vied ČR, kde pracuje ako vedúca a vedecká pracovníčka Oddelenia dejín stredoveku a tiež zástupkyňa riaditeľa, a v Centre medievistických štúdií. Od roku 2002 externe spolupracuje s Ústavom českých dejín FF UK a od r. 2010 vyučuje na Katedre cirkevných dejín a literárnej histórie na Katolíckej teologickej fakulte UK.
Bádateľsky sa špecializuje na stredovekú históriu, najmä na témy z cirkevných dejín, rádového školstva, spolužitia Židov so stredovekou spoločnosťou v českých krajinách a ďalšie. Je autorkou mnohých odborných prác.

</doc>
<doc id="697803" url="https://sk.wikipedia.org/wiki?curid=697803" title="The Sounds of Silence (pieseň)">
The Sounds of Silence (pieseň)



</doc>
<doc id="697806" url="https://sk.wikipedia.org/wiki?curid=697806" title="Porte de Saint-Cloud (parížske metro)">
Porte de Saint-Cloud (parížske metro)

Porte de Saint-Cloud je stanica parížskeho metra na linke 9 v 16. obvode v Paríži pod námestím "Place de la Porte de Saint-Cloud".
Dejiny.
Stanica bola otvorená 29. septembra 1923 a až do roku 1934 bola konečnou stanicou.
Na tejto stanici sa počítalo s napojením do stanice Porte Molitor a cez ňu prepojením s linkou 10. Táto vetva mala slúžiť predovšetkým pri doprave na neďaleký štadión Parc des Princes. Projekt bol síce realizovaný, ale stanica "Porte Molitor" nebola nikdy pre verejnosť otvorená a spojenie nebolo uvedené do prevádzky. V stanici sú preto dnes na nástupišti celkom štyri koľaje a bola tu dokonca aj piata, čo je jediný prípad v parížskom metre.
Názov.
Stanica bola pomenovaná podľa námestia, na ktorom stávala jedna z parížskych mestských brán - "Porte de Saint-Cloud", ktorá nesie meno svätého Chlodoalda.

</doc>
<doc id="697807" url="https://sk.wikipedia.org/wiki?curid=697807" title="Saguenay">
Saguenay

Saguenay môže byť:

</doc>
<doc id="697814" url="https://sk.wikipedia.org/wiki?curid=697814" title="CHK SKA (Petrohrad)">
CHK SKA (Petrohrad)



</doc>
<doc id="697817" url="https://sk.wikipedia.org/wiki?curid=697817" title="Charta OSN">
Charta OSN



</doc>
<doc id="697822" url="https://sk.wikipedia.org/wiki?curid=697822" title="Metylformiát">
Metylformiát

Metylformiát, tiež nazývaný metylmetanoát, je metylester kyseliny mravčej. Je najjednoduchším príkladom esteru, je to bezfarebná kvapalina s vôňou po éteri, vysokým tlakom pár a nízkym povrchovým napätím. Metylformiát je prekurzorom mnohých ďalších zlúčenín komerčného záujmu.
Výroba.
Metylformiát sa môže laboratórne vyrábať, kondenzačnou reakciou metanolu a kyseliny mravčej:
 &lt;chem&gt;HCOOH + CH3OH -&gt; HCOOCH3 + H2O&lt;/chem&gt;
Priemyselne sa však zvyčajne vyrába kombináciou metanolu a oxidu uhoľnatého (karbonylácia) v prítomnosti silnej zásady, akou je metoxid sodný:
Tento proces výroby metylformiátu, ktorý komerčne praktizuje spoločnosť BASF medzi inými spoločnosťami, poskytuje až 96 % výnos. Katalyzátor pre tento proces je citlivý na vodu, ktorá môže byť prítomná v surovine oxidu uhoľnatého, ktorý sa bežne získava zo syntézneho plynu. Veľmi suchý oxid uhoľnatý je preto nevyhnutný.
Použitie.
Metylformiát sa používa predovšetkým na výrobu formamidu, dimetylformamidu a kyseliny mravčej. Tieto zlúčeniny sú prekurzormi alebo stavebnými blokmi mnohých užitočných derivátov.
Kvôli svojmu vysokému tlaku pár sa používa na rýchloschnúce povrchové úpravy a ako expander pre niektoré aplikácie polyuretánovej peny a ako náhrada za CFC, HCFC a HFC . Metylformiát má nulový potenciál poškodzovania ozónovej vrstvy a nulový potenciál globálneho otepľovania. Používa sa aj ako insekticíd.
Historickým používaním metylformiátu, ktorý naň občas priťahuje pozornosť, bolo chladenie. Pred zavedením menej toxických chladív sa metylformiát používal ako alternatíva k oxidu siričitému v domácich chladničkách.

</doc>
<doc id="697823" url="https://sk.wikipedia.org/wiki?curid=697823" title="Krížna poľana">
Krížna poľana

Krížna poľana () je vrch v Stolických vrchoch, krajinnom celku Slovenského rudohoria. Leží nad Muránskou Dlhou Lúkou, približne západne od Revúcej.
Poloha.
Nachádza sa v strednej časti Stolických vrchov, v geomorfologickom podcelku Tŕstie. Leží na území Banskobystrického kraja, okresu Revúca a na katastrálnom území mesta Revúca a obcí Muránska Dlhá Lúka a Ratkovské Bystré. Najbližšími sídlami sú severne situovaná Muránska Lehota, severovýchodne ležiaca Muránska Dlhá Lúka a východne mesto Revúca, južne sa nachádza Ratkovské Bystré a Krokava a západne mesto Tisovec.
Opis.
Krížna poľana leží v strednej časti pohoria, v hrebeni, vedúcom z vrchu Tŕstie () cez Tri chotáre (). Severne sa nachádza Pavelková (), Cigánka (), Čelo () a Radzim (), východne Stolica (), Lehotská hoľa (), Faltenov vrch (), Kohút () a Dachov diel (), južne Šrámová (), Tŕstie () a Salašiská () a západne Tri chotáre (), Šarkanica () a Macov vrch (). Severné svahy odvodňuje Červený potok, juhovýchodné Dolinský potok, oba smerujúce do Muráňa v povodí Slanej, voda z juhozápadnej časti odteká riečkou Turiec. Na vrchol nevedie značený turistický chodník. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné vidieť najmä okolité vrchy Stolických vrchov, Volovské vrchy, Revúcku vrchovinu, Veporské vrchy a Spišsko-gemerský kras.
Prístup.
Na vrchol nevedie značený turistický chodník, preto prístup je možný lesnými chodníkmi, odbočujúcimi zo značených trás. V blízkosti vedie:

</doc>
<doc id="697827" url="https://sk.wikipedia.org/wiki?curid=697827" title="Maďarská kresťanskodemokratická aliancia – Magyar Kereszténydemokrata Szövetség">
Maďarská kresťanskodemokratická aliancia – Magyar Kereszténydemokrata Szövetség



</doc>
<doc id="697830" url="https://sk.wikipedia.org/wiki?curid=697830" title="MOST - HÍD 2023">
MOST - HÍD 2023



</doc>
<doc id="697831" url="https://sk.wikipedia.org/wiki?curid=697831" title="MOST-HÍD 2023">
MOST-HÍD 2023



</doc>
<doc id="697832" url="https://sk.wikipedia.org/wiki?curid=697832" title="Most-Híd 2023">
Most-Híd 2023



</doc>
<doc id="697842" url="https://sk.wikipedia.org/wiki?curid=697842" title="Srdce z bubliny (album)">
Srdce z bubliny (album)

Srdce z bubliny je tretí štúdiový album slovenskej speváčky Zdenky Prednej, ktorý vydalo hudobné vydavateľstvo Epic / Sony Music 12. októbra 2009. Vyšiel po troch rokoch od predchádzajúceho - "Zdenka Predná".
Nahrávka obsahuje 12 skladieb, z toho dve bonusové, ktoré pochádzajú zo spoluprác s rapermi DNA a Opakom. K albumu vyšli štyri single a dva videoklipy.
Nahrávanie albumu.
Album vznikal od januára 2009, materiál speváčka zbierala postupne dva roky. Výnimkou sú piesne „Čakám na zázrak“, ktorá vznikla asi tri roky pred vydaním albumu a pieseň „Zlaté pláže“, ktorú naspievala spolu s Tinou na jej album Chillin z roku 2006, no musela ju nanovo prespievať.
Nahrávalo sa asi štyri mesiace od februára 2009 pod dohľadom osvedčeného producentského tímu Creative Music House, s ktorým nahrávala aj svoje predchádzajúce albumy "Sunny Day" (2005) a "Zdenka Predná" (2007). 
„Moji producenti mali dopredu pripravené veci, z ktorých som si povyberala, a to sme potom ďalej rozvíjali a hľadali sme, čo by sa nám páčilo,“ prezradila speváčka s tým, že na svojej tretej štúdiovke sa podieľala "celou svojou dušou a všetkým svojím časom".
Nahrané skladby.
Na rozdiel od prvých dvoch albumov sa Zdenka na tomto vo veľkej miere aj autorsky podieľala - všetky texty pochádzajú z jej autorského pera a dokonca je aj sólovou autorkou hudby k dvom skladbám - „Budem tam“ a „Nech o tom neviem“.
„Ja som úplne letný tvor a slnko strkám všade, kde sa dá. Vo všetkých pesničkách je nejaký motív, nejaký námet, a vlastne aj keď sa nahrával album, tak som chcela, aby z neho išlo také to slnečno, bol nahrávaný celý s úsmevom, takže dúfam, že to z toho budú ľudia cítiť,“ prezradila o motíve albumu.
„Sú tam aj bláznivejšie veci, niektoré pôsobia na prvý dojem ako úlet, ale sú aj veci, nad ktorými sa človek zamyslí,“ vyjadrila sa k skladbám na albume.
O albume si tiež myslí, že je omnoho ucelenejší a vyzretejší.
Pilotným singlom z albumu sa stala pieseň „Srdce z bubliny“, podľa ktorej dostal album i svoj názov. 
„Je to príjemná letná pesnička o tom, ako strašne mám rada slnečné dni a viem, že nie som sama,“ uviedla speváčka.
Singel úspešne rotoval v slovenských rádiách, dostal sa na vrchol SNS IFPI rebríčka najhranejších slovenských skladieb v rádiách, a v rebríčku „SK Top 100“ obsadil 3. miesto.
Motív názvu albumu sa objavuje v skladbe „Čakám na zázrak“. Znie vo veršoch: Keď budeš smutný, robiť drahoty, pošlem ti oblak v tvare zmrzliny, zbavím ťa pochybností aj samoty, vyfúknem ti srdce z bubliny. 
„Takže je to skôr metafora, že s láskou je život krajší a dokážeme s ňou mnoho vecí vyriešiť.“, vysvetľuje speváčka.
Druhým singlom, a zároveň druhou skladbou na albume je pieseň „Odkiaľ viem“, ku ktorému bol avizovaný aj videoklip spolu s pripravovaným turné k albumu. Na spoluprácu si opäť vybrala režiséra Braňa Vinczeho. Z plánov sa z neznámych príčin upustilo.
Na skladbách „Budem tam“ a „Nech o tom neviem“ sa Zdenka podieľala výlučne autorsky.
K tretiemu singlu „Na povrázku“ vznikol animovaný videoklip. Ten režírovala absolventka bratislavskej Vysokej školy Výtvarných umení Veronika Obertová, ktorá je držiteľkou niekoľkých ocenení v oblasti animátorskej tvorby. Na videoklipe pracovala spojením techniky kreslenej a počítačovej animácie, pričom postavičky vytvorila z plastelíny.
Ako štvrtý a zároveň posledný singel vyšla skladba „Krásne dni“. Prácu na videoklipe, ktorý režíroval Branko Jašš, avizovala už v júni 2010. Videoklip mal premiéru 28. októbra 2010. Je akousi spomienkou na Zdenkin výlet v USA, kedže vznikol asi z 10 000 fotografií z Californie, Las Vegas a New Yorku. Zdenka považuje videoklip za zatiaľ jej najlepší.
K piesni „Vôňa letnej noci“ Zdenku inšpirovala sesternica. Ide o žánrovo pestrú skladbu, začína ako zaklínadlo, prechádza cez funky refrén až k hovorenému slovu v závere.
Album obsahuje dva bonusy. Prvým je debutový singel „My“ rapera DNA, z jeho debutového sólového albumu "LOVE (peňáze/láska)" z roku 2008, na ktorom Zdenka hosťuje. Skladba sa dočkala sa aj hranosti v slovenských rádiách, kde sa jej najvyššie podarilo dostať na 67. miesto v rebríčku „SK Top 100“ a na 15. miesto v rebríčku Top 50 najhranejších slovenských skladieb.
Druhým bonusom je skladba „Príbeh dvoch“ zo spolupráce s raperom Opakom, ktorá bola nahraná pre úspešný muzikál Príbeh ulice.
Dizajn albumu.
Vizuál albumu je vo farbách bielej a hráškovozelenej. Booklet doplňujú čiernobiele fotografie. K vydaniu albumu na digipaku sa speváčka vyjadrila: „Splnil sa mi sen aj s papierovým obalom, po ktorom som dlho túžila. Nikde mi ho nechceli urobiť, pri treťom albume som si ho tvrdohlavo presadila.“ Aj v prípade bookletu spolupracovala speváčka s rovnakým tímom ako u predchádzajúceho albumu. Fotografie nafotil Jakub Klimo, grafiku mali na starosti Peter Berger spolu s Petrom "Šarkanom" Novákom. O vizuál sa postarala návrhárka a fotografka Nina Joklová. "Som na ňom zobrazená v jej šatách, ktoré sú absolútne skvelé. Nechcela som sa fotiť v drahých handričkách s výstrihmi. Radšej som zvolila niečo originálne, čo tričko s psycho a infantilnými postavičkami určite je," myslí si speváčka.
Vydanie albumu a predaj.
Album vyšiel 12. októbra 2009. Ohlasovaný termín vydania albumu bol 1. september 2009. K omeškaniu vydania albumu sa Zdenka vyjadrila: „Pôvodne mala nahrávka vyjsť už v marci 2009, ale zadrhlo sa to pri práci. Začali sme neskôr oproti pôvodnému plánu a hoci začiatkom septembra bol už nosič pripravený na vydanie, riešili sa ešte drobné detaily.“
Album bol prvé tri dni sprístupnený na internete k stiahnutiu za dobrovoľný finančný príspevok. Výťažok bol venovaný Divadlu z Pasáže v Banskej Bystrici, ktoré ako jediné svojho druhu na Slovensku pracuje s ľuďmi s mentálnym postihnutím.
Krst albumu.
Krst albumu sa konal 22. októbra 2009 na Lodi Adyho Hajdu v Bratislave. Album bol pokrstený vodou z Dunaja. Krstným otcom bol Milan Lasica.
„Rozmýšľala som nad tým, koho by som chcela za krstného otca, prišla som na pána Lasicu. Možno že veľa ľudí to nečakalo, on je na scéne už dlho, jeho humor je mi strašne blízky, sympatický a veľmi si ho vážim,“ zdôvodnila výber speváčka.
Milan Lasica sa po príchode na pódium pre médiá vyjadril:
„Predovšetkým som veľmi prekvapený týmto pozvaním, že som dostal túto príležitosť. So Zdenkou som sa prvýkrát v živote videl asi pred pol hodinou, takže ešte stále sa na ňu nemôžem vynadívať, som rád, že som takýmto spôsobom prenikol do tých najmladších vrstiev slovenskej populárnej hudby, kam už ja ani veľmi nedovidím. Zdenke želám, aby sa stala poprednou predstaviteľkou slovenskej populárnej hudby.“
Krst spojený s krátkym koncertom bol určený iba pre pozvaných. V rámci večera zahrala s kapelou aj niekoľko pesničiek z nového albumu.
Výroba albumu.
(1-10) - v štúdiách Creative Music House, Bratislava v roku 2009&lt;br&gt;
(11) - štúdio Soundfabrik&lt;br&gt;
(12) - štúdio Zion5, pre muzikál „Príbeh ulice“

</doc>
<doc id="697843" url="https://sk.wikipedia.org/wiki?curid=697843" title="Viačeslav Menžinskij">
Viačeslav Menžinskij



</doc>
<doc id="697846" url="https://sk.wikipedia.org/wiki?curid=697846" title="Fontána pre Zuzanu 3 (album)">
Fontána pre Zuzanu 3 (album)

Fontána pre Zuzanu 3 (s podtitulom: „"Soundtrack z romantickej hudobnej komédie Dušana Rapoša o láske, Afrike a čokoládových anjeloch."“) je názov soundtracku k rovnomennému filmu Dušana Rapoša z roku 1999. Album v tom istom roku ako vyšiel do kín film dalo na hudobný trh vydavateľstvo Mercury.
Na soundtracku "Fontána pre Zuzanu 3" je pätnásť originálnych nahrávok, ktoré naspievali: Ibrahim Maiga, Barbara Haščáková, Branislav Holíček, Continental Singers Slovakia a Jožo Ráž. Piesne z väčšej časti otextoval Jozef Urban. Hudbu zložil Václav Patejdl. 
Dej tretej časti série o o fontáne pre Zuzanu bol situovaný do afrického prostredia. V 90. rokoch 20. storočia v slovenskej zábave patril medzi výrazné postavy „Slovák s africkými koreňmi“, Ibrahim Maiga, ktorý do tohto projektu prispel aj ako autor hudby a textov, spevák a aj ako herec v hlavnej úlohe. Medzi rádiové hity z tohto albumu patrili nahrávky: „Čierna bača“, „Ibi Yoyo“, ale hlavne veľmi úspešná pieseň „Voda, čo ma drží nad vodou“.

</doc>
<doc id="697850" url="https://sk.wikipedia.org/wiki?curid=697850" title="Androtión">
Androtión

Androtión () môže byť:

</doc>
<doc id="697858" url="https://sk.wikipedia.org/wiki?curid=697858" title="Deva (tyčinka)">
Deva (tyčinka)

Deva je čokoládová tyčinka s rumovou príchuťou, vyrábaná rovnomennou slovenskou čokoládovňou. Originálna tyčinka, Deva Klasik, sa vyrába už od roku 1951.
V minulosti bola tyčinka Deva známa pod názvom Milena. Tento názov v súčasnosti používa podobná tyčinka českej čokoládovne Orion.
Počas socialistického režimu v Česko-Slovensku sa tyčinky vyvážali aj do Kanady, Spojených štátov a Spojených arabských emirátov. V 80. rokoch 20. storočia to boli Spojené kráľovstvo, Singapur, Saudská Arábia, Kuvajt, Jemen, Afganistan a Austrália. Teraz je o ňu záujem v Ázii, konkrétne v Číne a opäť v Singapure.

</doc>
<doc id="697859" url="https://sk.wikipedia.org/wiki?curid=697859" title="Salašiská">
Salašiská

Salašiská () je názov vrchu v Stolických vrchoch, krajinnom celku Slovenského rudohoria. Leží nad Tisovcom, približne západne od Revúcej. Je najvyšším vrchom podcelku Tŕstie.
Poloha.
Nachádza sa v strednej časti Stolických vrchov, v geomorfologickom podcelku Tŕstie. Leží na území Banskobystrického kraja, okresu Rimavská Sobota a na katastrálnom území obce Krokava. Najbližšími sídlami sú severozápadne situovaný Tisovec, západne ležiaca Rimavská Píla, juhozápadne Hačava, juhovýchodne Krokava, východne Ratkovské Bystré a Revúca a severovýchodne Muránska Lehota a Muráň. Vrcholom vedie hranica ochranného pásma Národného parku Muránska planina a na západných svahoch leží prírodná rezervácia Tŕstie.
Opis.
Vrch leží v strednej časti pohoria, v hrebeni, vedúcom z vrchu Tŕstie () na Tri chotáre (). Severne sa nachádza Šarkanica (), Macov vrch (), Tri chotáre () a Krížna poľana (), východne leží Šrámová (), Dutková () a Predné Tŕstie (), južne Rovienky (), Lazy () a Tŕstie () a západne Ostrá (), Poľana () a Hradová (). Severozápadné svahy odvodňuje Losinec a Ľadový potok do Rimavy, južné sú pramennou oblasťou riečky Blh a voda z východných odteká prítokmi Turca v povodí Slanej. Na vrchol nevedie značený turistický chodník. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné vidieť najmä okolité vrchy Stolických vrchov, Volovské vrchy, Revúcku vrchovinu, Veporské vrchy, Spišsko-gemerský kras a Nízke Tatry.
Prístup.
Na vrchol nevedie značený turistický chodník, preto prístup je možný lesnými chodníkmi, odbočujúcimi zo značených trás. V blízkosti vedie:

</doc>
<doc id="697866" url="https://sk.wikipedia.org/wiki?curid=697866" title="Androtión (historik)">
Androtión (historik)

Androtión (; okolo roku * 410 pred Kr. – † 340 pred Kr.) bol grécky historik.
Androtión, syn Andróna z atického dému Gargéttos, po štúdiách u rétora Isokrata vstúpil do politiky v Aténach niekedy pred rokom 385/4 pred Kr., potom slúžil štátu v rôznych funkciách viac ako štyridsať rokov. Uvádza sa, že svoj život dožil vo vyhnanstve v Megare, kde napísal dejiny Atiky do roku 343 pred Kr. Toto dielo (dnes už stratené) malo osem kníh, bolo rozsiahlejšie (možno dvakrát tak dlhé) ako Kleidemovo dielo "Atthis". Zatiaľ čo mnohí miestni historici sústredili svoju energiu na „mýtické“ obdobie aténskych dejín, Androtión (a tiež po ňom Filochoros) sa viac zaujímal o históriu svojej doby.
Jeho dielo bolo jednoznačne rešpektované, pretože bolo hlavným prameňom pre Filochorovo historické dielo "Atthis" a pre Aristotelovu "Ústavu aténsku".

</doc>
<doc id="697877" url="https://sk.wikipedia.org/wiki?curid=697877" title="Walden (rybník)">
Walden (rybník)



</doc>
<doc id="697880" url="https://sk.wikipedia.org/wiki?curid=697880" title="Kamikadze Lover">
Kamikadze Lover

Kamikadze Lover je názov albumu coververzií hitov slovenskej pop rockovej skupiny Elán, ktorý v roku 1982 vydalo hudobné vydavateľstvo Opus.
Album bol s rôznymi obalmi a identickými katalógovými a maticovými číslami vydaný v roku 1982 ako "Waiting For Love".
Ide o kompiláciu predtým vydaných slovenských piesní z dvoch albumov kapely a niekoľkých ich singlov. Pôvodné štúdiové nahrávky boli pre tento projekt predabované a naspievané v angličtine. Anglické texty piesní nemusia byť obsahovo identické so slovenskými originálmi. Originálne piesne pre tento album boli v slovenskom jazyku: „Zlodej slnečníc“, „Čakám ťa láska“, „Aj keď bez peňazí“, „Chcel by som ti šepkať“, „Ulica“, „Kaskadér“, „Kamaráti“, „Mláďatá“, „Koľko a čo za to“, „Tenisky“, „Ja viem“ a „Kamikadze lásky“.

</doc>
<doc id="697889" url="https://sk.wikipedia.org/wiki?curid=697889" title="Lance Henriksen">
Lance Henriksen

Lance Henriksen (* 5. máj 1940, New York, New York, USA) je americký herec. Jeho najznámejšou úlohou bola postava Franka Blacka, v televíznom seriáli "Milénium" (1996 - 1999).
Detstvo a mladosť.
Henriksen sa narodil 5. mája 1940 na Manhattane v New Yorku. Jeho otec, James Henriksen, bol nórsky obchodný námorník a boxer prezývaný „Icewater“, ktorý strávil väčšinu svojho života na mori, zatiaľ čo jeho matka Margueritte Werner sa snažila nájsť prácu ako tanečná inštruktorka, čašníčka a modelka. Jeho rodičia sa rozviedli, keď mal dva roky. V rokoch 1955 až 1958 slúžil v Námorníctve Spojených štátov amerických a dosiahol hodnosť poddôstojníka tretej triedy.
Kariéra.
Henriksen bol 30 rokov negramotný pri prácu v divadle, sa naučil čítať. Henriksen debutoval vo filme v roku 1972. V roku 1982 hral vo filme "Piraňa 2: Lietajúci zabijaci" kde spolupracoval s Jamesom Cameronom. Ten ho chcel obsadiť do hlavnej role vo filme "Terminator" z roku 1984, no rolaa nakoniec pripadla Arnoldovi Schwarzeneggerovi a Henriksen sa vo filme objavil vo vedľajšej úlohe.
Henriksen hral androida Bishopa v Cameronovom filme "Votrelci" z roku 1986 a ako Bishopov nemenovaný dizajnér v "Votrelec 3" z roku 1992. Hral aj Charlesa Bishopa Weylanda, muža, na ktorom bol Bishop založený, vo filme "Votrelci vs. Predátor" z roku 2004. 
V roku 1996 Henriksen hral v televíznom seriáli "Milénium", ktorý vytvoril a produkoval Chris Carter, tvorca televízneho seriálu "Akty X". Henriksen hral Franka Blacka, bývalého agenta FBI, ktorý mal jedinečnú schopnosť nahliadnuť do myslí vrahov. Carter vytvoril televíznu rolu špeciálne pre Henriksena. Jeho herecké výkony v televíznom seriály, mu vyniesli uznanie u televíznych kritikov, nomináciu na People's Choice Award za obľúbenú novú mužskú televíznu hviezdu a tri po sebe idúce nominácie na Zlatý glóbus za najlepší herecký výkon v televíznom seriáli (1997 – 1999). Televízny seriál bol zrušený v roku 1999. 
V ďalších rokoch Henriksen prevažne hosťoval v televíznych seriáloch a hral vedľajšie roly vo filmoch. V roku 2009 bol ocenený cenou Saturn Award za celoživotnú kariéru. Získal nomináciu na Canadian Screen Award za najlepšieho herca na 9. ročníku Canadian Screen Awards v roku 2021 za jeho herecký výkon vo filme "Falling".
Súkromný život.
Henriksen bol ženatý trikrát. Jeho súčasnou manželkou je Louise Lunde. V rokoch 1985 až 1989 bol ženatý s Mary Jane Evans a v rokoch 1995 až 2006 s Jane Pollack. Henriksen má štyri deti. Jeho syn Lawrence zomrel v roku 1995. 

</doc>
<doc id="697892" url="https://sk.wikipedia.org/wiki?curid=697892" title="Hérofilos">
Hérofilos

Hérofilos () môže byť:

</doc>
<doc id="697893" url="https://sk.wikipedia.org/wiki?curid=697893" title="Melissos zo Samu">
Melissos zo Samu



</doc>
<doc id="697894" url="https://sk.wikipedia.org/wiki?curid=697894" title="Recording Industry Association of New Zealand">
Recording Industry Association of New Zealand



</doc>
<doc id="697899" url="https://sk.wikipedia.org/wiki?curid=697899" title="Holcková">
Holcková

Holcková () je vrch v Stolických vrchoch, krajinnom celku Slovenského rudohoria. Leží nad Tisovcom, približne západne od Revúcej. 
Poloha.
Nachádza sa v strednej časti Stolických vrchov, v geomorfologickom podcelku Tŕstie. Leží na území Banskobystrického kraja, okresu Rimavská Sobota a na katastrálnom území mesta Tisovec. Najbližšími sídlami sú západne situovaná Rimavská Píla a severozápadne ležiaci Tisovec, juhozápadne sa nachádza Hačava, juhovýchodne Krokava, východne Ratkovské Bystré a Revúca a severovýchodne Muránska Lehota a Muráň. Vrcholom vedie hranica ochranného pásma Národného parku Muránska planina a na východných svahoch leží prírodná rezervácia Tŕstie.
Opis.
Holcková leží v strednej časti pohoria, v hrebeni, vedúcom z vrchu Tŕstie () na Tri chotáre (). Západne sa nachádza Hradová (), Poľana (), Čelo () a Ostrá (), južne Ohrablo (), Paseka (), Tŕstie (), Lazy () a Nižný vrch (), východne Dutková (), Predné Tŕstie (), plytkým sedlom oddelené Salašiská () a Krížna poľana () a severne Tri chotáre (), Macov vrch () a Šarkanica (). Oblasť patrí do povodia rieky Rimava, kde vodu zo západnej časti odvádza Ľadový potok a z juhovýchodnej riečka Blh. Na vrchol nevedie značený turistický chodník. 
Výhľady.
Vrchol pokrýva súvislý lesný porast, ktorý neumožňuje rozhľad. Z lokalít s redšou vegetáciou je možné vidieť najmä okolité vrchy Stolických vrchov, Nízke Tatry, Veporské vrchy, Revúcku vrchovinu a Spišsko-gemerský kras.
Prístup.
Na vrchol nevedie značený turistický chodník, preto prístup je možný lesnými chodníkmi, odbočujúcimi zo značených trás. V blízkosti sa nachádza rázcestie Tŕstie, kde sa križuje:

</doc>
<doc id="697900" url="https://sk.wikipedia.org/wiki?curid=697900" title="Melissos">
Melissos

Melissos () môže byť:

</doc>
<doc id="697901" url="https://sk.wikipedia.org/wiki?curid=697901" title="Premier League 2023/2024">
Premier League 2023/2024

Premier League 2023/2024 bola 31. sezóna Premier League od jej založenia v roku 1992 a celkovo 125. ročník najvyššej anglickej futbalovej súťaže. Titul obhajoval Manchester City. Nováčikmi súťaže boli Burnley, Sheffield United a Luton Town. Termínový kalendár bol zverejnený 15. júna 2023. Sezóna sa začala 11. augusta 2023 a skončila sa 19. mája 2024.
Táto sezóna bola treťou, ktorá mala zimnú prestávku. Medzi 2. a 30. januárom 2024 mal každý tím dvojtýždňovú prestávku. Letné prestupové obdobie trvalo medzi 14. júnom a 1. septembrom 2023. Zimné prestupové obdobie bolo otvorené od 1. januára 2024 a uzavrelo sa 1. februára 2024 o 23:00.
Manchester City vyhral štvrtú sezónu v rade a celkovo získal 10. titul v klubovej histórii. Do Ligy majstrov UEFA 2024/2025 sa spolu s ním kvalifikovali aj Arsenal, Liverpool a Aston Villa. Do Európskej ligy UEFA 2024/2025 sa kvalifikovali Manchester United a Tottenham Hotspur. Do 4. predkola Konferenčnej ligy UEFA 2024/2025 zamierila Chelsea zo 6. miesta tabuľky. Do 2. ligy zostúpili všetci traja nováčikovia Luton Town, Burnley a Sheffield United.
Novinky v sezóne.
Boj proti zdržovaniu času.
The Professional Game Match Officials Limited (PGMOL) oznámilo, že rozhodcovia začnú pridávať nadstavený čas podľa toho ako dlho je lopta mimo hry. (Podobne ako tomu bolo na Majstrovstvách sveta 2022 v Katare) Nadstavovanie času sa bude týkať osláv gólov, odkopov od brány, striedaní a dôležitým aspektom bude aj ošetrovanie zranení. Má sa tým zamedziť zdržovaniu času, ktoré je v Premier League veľmi vysoké. Premier League zaznamenala v minulej sezóne loptu v hre iba 55 minút z celého zápasu. Analýza tiež dospela k záveru, že hráčom Premier League trvalo v priemere 33 sekúnd na zahriate priameho kopu, 30 sekúnd na odkop od brány a celkovo 72 sekúnd na pokračovanie zápasu po góle. 
Nový font na drese a nový dizajn loga na rukáve.
Avery Dennison, oficiálny dodávateľ mien, čísel a loga na rukáve Premier League, začiatkom leta odhalil návrhy nového fontu a loga, ktoré sa objavia na dresoch Premier League v tejto sezóne. Ide o štvrtú takúto úpravu v histórii Premier League. 
Prípad Everton a Nottingham Forest.
Sezónu poznačila kauza okolo klubu Everton, ktorému bolo 17. novembra 2023 (po 12. kole) odrátaných desať bodov za porušenie finančných pravidiel súťaže. Bol by to najvyšší trest vo forme odrátania bodov pre klub v histórii tejto súťaže. Klub sa voči rozhodnutiu odvolal. 26. februára 2024 Everton uspel s odvolaním a trest pre klub bol znížený z desať na šesť bodov. 8. apríla 2024 boli Evertonu odrátané ďalšie dva body za porušenie finančných pravidiel. Celkovo má odrátaných osem bodov. Súčasne bol s Evertonom obvinený aj klub Nottingham Forest. Dôvodom pre obvinenie bolo, že obidva kluby za obdobie končiace sezónou 2022/2023 vykázali väčšie straty, ako je ligou povolené. 18. marca 2024 bol za porušenie finančných pravidiel potrestaný Nottingham Forest odrátaním štyroch bodov v tabuľke.
Tabuľka.
&lt;br&gt;
&lt;br&gt;
&lt;br&gt;
Štatistiky.
Hetriky.
4 
Ocenenia.
Mesačné ocenenia.
Sezonné

</doc>
<doc id="697903" url="https://sk.wikipedia.org/wiki?curid=697903" title="Zoltán Farkas">
Zoltán Farkas

JUDr. Zoltán Farkas (4. november 1881, Erdőbénye – † 22. marec 1945, Dachau) bol maďarský právnik židovského pôvodu a sociálnodemokratický politik v období medzivojnového Česko-Slovenska.
Po vzniku Česko-Slovenska sa angažoval v Maďarsko-nemeckej sociálnodemokratickej strane. Po jej zániku sa stal členom Československej sociálnodemokratickej strany robotníckej. Za ňu bol v parlamentných voľbách v roku 1929 zvolený za senátora v rámci IX. volebného kraja (Liptovský Sv. Mikuláš). V senáte zasadal v imunitnom a ústavnoprávnom výbore, prejavy prednášal po slovensky. Politicky sa angažoval aj na komunálnej úrovni. V obecných voľbách v roku 1923 a 1927 bol zvolený za poslanca košického mestského zastupiteľstva. Profesiou bol advokát v Košiciach. Zomrel v roku 1945 v koncentračnom tábore.

</doc>
<doc id="697906" url="https://sk.wikipedia.org/wiki?curid=697906" title="Snehulienka a sedem pretekárov">
Snehulienka a sedem pretekárov

Snehulienka a sedem pretekárov je slovenský muzikál autorov Libora Vaculíka a Vaša Patejdla. Mal premiéru v Slovenskom národnom divadle 3. mája 1991. 
21. septembra 2002 uviedli muzikál v obnovenej premiére.
7. decembra 2013 sa v pražskom divadle Hybernia konala premiéra českej verzie muzikálu s názvom „Sněhurka a sedm závodníků“. Texty piesní preložil do češtiny Václav Kopta. 
20. októbra 2018 sa odohrala 250. repríza baletného muzikálu. 
Derniéra muzikálu sa konala 1. júna 2019.
V roku 1991 vznikol divadelný záznam z predstavenia, ktorý bol taktiež odvysielaný na Slovenskej televízii.
Soundtrack.
Piesne z muzikálu vyšli na albume v roku 1991 v hudobnom vydavateľstve Opus. Autorom hudby je Vašo Patejdl. Texty piesní napísal Boris Filan.
Dej muzikálu.
V muzikáli na motívy klasickej rozprávky bratov Grimmovcov sa Snehulienka neocitla medzi trpaslíkmi, ale v chalúpke siedmich šibalských pretekárov. A ako to už v rozprávkach býva, zlo ostalo porazené a princ pomocou pretekárov zachránil jablkom otrávenú Snehulienku.

</doc>
<doc id="697910" url="https://sk.wikipedia.org/wiki?curid=697910" title="Plávanie 24 hodín v otvorenej vode">
Plávanie 24 hodín v otvorenej vode

Preteky v plávaní 24 hodín v otvorenej vode (oficiálny názov je "24-hodinovka – festival vytrvalostného plávania v otvorenej vode", skrátene tu "24-hodinovka)" sú jedným z amatérskych 24-hodinových plaveckých podujatí na Slovensku. Sú však jediným plaveckým podujatím v otvorenej vode (angl. "open water", skrátene "OW"), sú verejne dostupné (po registrácii a s účastníckym poplatkom), pravidelne sa konajú v júni a začínajú sa na poludnie v sobotu (12:00) a končia na poludnie v nedeľu.
O pretekoch.
Usporiadateľom pretekov je otužilecký klub ĽADOVÉ MEDVEDE Veľká voda, občianske združenie (OZ). Sloganom podujatia je text "Plávame vo dne v noci".
História.
Prvá súťaž "24-hodinovky" prebehla 26.27. júna 2021 a konala sa na Veľkom jazere Rovinka v katastri obce Rovinka. Celkove sa jej zúčastnilo 69 plavcov/plavkýň, z toho 18 osôb súťažilo jednotlivo a 51 osôb plávalo v desiatich štafetách, celková odplávaná vzdialenosť bola 839,5 km. Ročníky 2022 a 2023 sa konali na jazere Nové Košariská v katastri obce Dunajská Lužná. Prehľad základných údajov o doterajších ročníkoch 24-hodinovky je v tabuľke nižšie.
Lokality pretekov a ich zázemie.
Obe jazerá vznikli ako štrkoviská a sú známe svojou krásnou priehľadnou vodou. Obe majú na brehu lúku na stanovanie účastníkov pretekov a na parkovanie karavanov či obytných prívesov, parkoviská pre osobné automobily sú k dispozícii. Blízke bufety zabezpečujú stravovanie poskytnuté v rámci účastníckych poplatkov ako aj iné stravovanie podľa výberu hostí. Obe lokality majú vlastné toaletné zázemie. V júni sa teploty vody v uvedených jazerách pohybujú v rozmedzí 18 až 22 °C. Súťaž prebieha na dvoch okruhoch. Nočný okruh je vymedzený tromi veľkými osvetlenými bójami.
Poznámka*: pre búrku pred polnocou bola v čase 0:00-04:00 súťaž prerušená, a teda súťažný čas bol v 4. ročníku (2024) celkove len 20 hodín.
Kategórie v súťaži.
24-hodinovka sa koná v kategóriách jednotlivcov a v kategóriách štafiet. Štafety plávajú podľa pravidiel kontinuálne 24 hodín. Muži a ženy súťažia v dvoch vekových kategóriách mladší (-ie) muži/ženy sú plavci/plavkyne do 50 rokov, súťažiaci jednotlivci vo veku 50+ patria do kategórií starší (-ie) muži/ženy. Kategória juniorov je vyhradená pre chlapcov/dievčatá vo veku do 18 rokov. Plavecké štafety môžu byť mužské, ženské alebo zmiešané (mix, t.j. muži aj ženy), a to v počte 4, 5 alebo 6 osôb, teda celkovo sa v súťaži môže objaviť 6 kategórií štafiet.

</doc>
<doc id="697912" url="https://sk.wikipedia.org/wiki?curid=697912" title="Luton Town FC">
Luton Town FC

Luton Town Football Club je profesionálny futbalový klub so sídlom v Lutone, Bedfordshire, v Anglicku. Klub momentálne pôsobí v EFL Championship. Založený bol v roku 1885, prezývajú ich Hatters a od roku 1905 hrávajú svoje domáce zápasy na štadióne Kenilworth Road. S kapacitou 10 356 divákov je 73 najväčší štadión v Anglicku. História klubu zahŕňa jednu veľkú trofej, niekoľko finančných kríz a množstvo ligových postupov a zostupov. Dlhodobý rival klubu je Watford.
Luton Town je historicky prvým klubom, ktorý sa vrátil do najvyššej úrovne anglického futbalu až z piatej úrovne anglického futbalu.
História.
Vznik (1885 – 1890).
Futbalový klub Luton Town bol založený 11. apríla 1885. Predtým bolo v meste veľa klubov, z ktorých najvýznamnejšie boli Luton Wanderers a Luton Excelsior. Klub Luton Town vznikol fúziou týchto dvoch klubov.
Z piatej ligy až do Premier League (2009súčasnosť).
História klubu s častými ligovými postupmi a zostupmi znamenala, že v rokoch 2009 – 2010 hral Luton v Conference Premier (5. liga). Luton sa v tejto lige ocitol po prvykrát v histórií. Klub počas svojho pôsobenia v piatej lige za štyri sezóny trikrát neúspešne bojoval o postup do play-off, pričom počas tohto obdobia vystriedal piatich rôznych trénerov. 
Vo štvrtom kole FA Cupu 2012/13 vyhral Luton vonku nad klubom z Premier League Norwichom City 1:0 a stal sa tak prvým "neligovým" tímom od roku 1989, ktorý porazil tím z najvyššej anglickej ligy. 
V sezóne 2013/2014, pod vedením Johna Stilla klub vyhral titul Conference Premier s tromi zápasmi k dobru, čím si zabezpečil návrat do EFL League Two, 4.ligy.
Z EFL League Two klub v sezóne 2017/2018 postúpil do EFL League One, 3. ligy. 
Luton si následne v ďalšej sezóne 2018/2019 zabezpečil aj titul v EFL League One, čo znamenalo, že sa po 12 rokoch vrátil do EFL Championship, 2. ligy.
Luton sa v sezóne 2021/2022 dostal do play-off v Championship ale v semifinále prehral s Huddersfield Town celkovo 2:1. 
Na konci sezóny 2022/2023 si Luton Town zabezpečil z tretieho miesta miesto v play-off Championship. Luton Town porazil v semifinále Sunderland celkovo 3:2 a finále hral na Wembley proti Coventry City. Po napätej remíze 1:1 porazili Coventry City 6:5 v penaltovom rozstrele a zabezpečili si tak postup do Premier League. 
Z klubu, ktorý v sezóne 2010 hral ešte piatu ligu sa tak stal klub, ktorý za 13 rokov dosiahol až najvyššiu anglickú ligovú súťaž. Stalo sa tak po prvýkrát v histórií anglického futbalu. 
Klubová identita.
Prezývka klubu „The Hatters“ odzrkadľuje historické spojenie Lutonu s obchodom a s výrobou klobúkov, ktorý je tu známy už od 17. storočia. 
Priaznivci klubu sa taktiež nazyvajú Hatters.
Klub je spojený s dvoma veľmi odlišnými farebnými schémami - bielou a čiernou (prvá natrvalo prijatá v roku 1920) a oranžovou, námorníckou a bielou (prvýkrát použitá v roku 1973 a ktorú tím nosí od sezóny 2015-16).
Štadión.
Prvým štadiónom klubu bol Dallow Lane. Štadión bol vedľa železničnej trate Dunstable – Luton a hráči pravidelne tvrdili, že majú problém vidieť loptu kvôli dymu z vlakov. Finančná strata v rokoch 1896/97 prinútila Luton predať štadión, aby zostal pri živote, a v dôsledku toho sa klub presťahoval na Dunstable Road. Areál Dunstable Road otvoril Herbrand Russell, 11. vojvoda z Bedfordu, ktorý tiež venoval 50 libier na stavebné náklady. Celkové náklady na výstavbu boli 800 libier. Keď bol areál v roku 1905 predaný, klub bol nútený sa v krátkom čase znova presťahovať. Presťahoval sa na jeho súčasný štadión Kenilworth Road. Stihol to včas pred začiatkom sezóny 1905-06.
Štadión má momentálne kapacitu 10 356 miest na sedenie a nachádza sa v oblasti Bury Park v Lutone. 
Súpiska klubu.
 (hosťovanie z Manchester City)
Úspechy.
Vyhrané domáce súťaže.
1982
1937, 2005, 2019
1968
1988

</doc>
<doc id="697920" url="https://sk.wikipedia.org/wiki?curid=697920" title="Podcast">
Podcast



</doc>
<doc id="697922" url="https://sk.wikipedia.org/wiki?curid=697922" title="Johnny the Walrus">
Johnny the Walrus

Johnny the Walrus (doslovný preklad "Mrož Janko") je detská obrázková kniha, ktorej autorom je americký konzervatívny politický komentátor Matt Walsh. V knihe alegoricky prirovnáva detskú transrodovosť k situácii, kedy si malý chlapec Johnny myslí, že je mrož. Knižku vydalo nakladateľstvo DW Books, ktoré je súčasťou portálu "The Daily Wire".
Zhrnutie deja.
V knihe vystupuje malý chlapec Johnny, ktorý má bujnú fantáziu. Prestrojí sa za mroža, pričom kuchynské lyžice používa ako kly. Keď „ľudia z internetu“ zistia, že Johnnyho baví byť mrožom, je nútený rozhodnúť sa, či chce zostať chlapcom alebo stať sa naozaj mrožom, s tým, že mu nebude dovolené zmeniť názor. „Ľudia z internetu“ tiež tlačia na Johnnyho matku, aby kŕmila Johnnyho červami a vzala ho k doktorovi s pílou. Doktor navrhuje premeniť Johnnyho ruky a nohy na plutvy.
Reakcie.
"Johnny the Walrus" sa stal najpredávanejšou knihou v kategórii LGBTQ+ na platforme Amazon. Následne 10. decembra 2021 Amazon zmenil jej kategóriu na Politické a sociálne témy. Walsh sarkasticky nazval zmenu kategórie „nerozumným útokom na práva homosexuálov a hrozným príkladom homofóbie a vymazávania homosexuálov“. Organizácia GLAAD, ktorá sa zaoberá sledovaním tém LGBT v médiách, predtým vyzvala Amazon, aby knihu odstránil z kategórie LGBTQ+. V ten istý deň spoločnosť Target odstránila knihu zo svojho internetového kníhkupectva.
Moderátor Fox News Tucker Carlson označil knihu za „humornú“. Podľa konzervatívneho spravodajského portálu "TheBlaze" je kniha „snahou potlačiť radikálnu gender ideológiu, ktorá popiera biologickú realitu“. Satirik Andrew Doyle, píšuci do "UnHerd", chválil knihu za zosmiešňovanie „indoktrinácie mladých“. LGBT spravodajský portál "PinkNews" označil knihu za „nenávistnú“ a „transfóbnu“. "LGBTQ Nation" považuje knihu za „anti-transgender“, zosmiešňujúcu transrodovú mládež.
V marci 2022 skupina s názvom "No Hate at Amazon" zorganizovala petíciu s požiadavkou na Amazon aby spoločnosť stiahla z predaja nielen knihu "Johnny the Walrus," ale aj "Irreversible Damage" a ďalšie podobné knihy. Petícia zároveň žiadala zriadiť dozornú radu, ktorá by zamestnancom Amazonu umožnila ovplyvniť, čo sa na platforme predáva. Petíciu bola predložená vedeniu Amazonu v lete 2021, podpísalo ju najmenej 500 ľudí. Hovorca DW Books poďakoval spoločnosti Amazon za to, že „zamietla požiadavky svojich woke zamestnancov“ a zdôraznil, že len na Amazone sa k júnu 2022 predalo „takmer 100 000 kópií“ knihy.
Obvinenie z plagiátorstva.
11. decembra 2021 autorka Ashley St. Clair obvinila Walsha, že nápad a zápletku pre "Johnny the Wallrus" ukradol z jej detskej knižky "Elephants Are Not Birds," ktorá vyšla v júli 2021.

</doc>
<doc id="697923" url="https://sk.wikipedia.org/wiki?curid=697923" title="Nightshift">
Nightshift

Nightshift je názov albumu anglických coververzií nahrávok albumu "Elán 3" (1983) slovenskej pop rockovej skupiny Elán, ktorý v roku 1984 vydalo hudobné vydavateľstvo Opus.

</doc>
<doc id="697924" url="https://sk.wikipedia.org/wiki?curid=697924" title="Kachovská vodná nádrž">
Kachovská vodná nádrž

Kachovská vodná nádrž alebo Kachovská priehrada () bolo vodné dielo na Ukrajine na rieke Dneper. 6. júna 2023 došlo k zničeniu časti priehradného múru a následnému zaplaveniu rozsiahleho územia pod priehradou.
Poloha.
Vodná nádrž leží v Chersonskej, Dnipropetrovskej a Záporožskej oblasti. Rozloha jazera je , tvorí tak druhé najväčšie umelé jazero na Ukrajine.
Údaje.
Priehrada bola postavená v roku 1956. Objem priehradnej nádrže je 18,2 kilometrov kubických, čo predstavuje približne 50-násobok objemu najobjemnejšej slovenskej priehrady, Liptovskej Mary. Jej rozloha je približne 62 krát väčšia ako rozloha najrozľahlejšej priehrady na Slovensku, Oravskej priehrady.
Priehradný múr je 30 metrov vysoký a 3,2 kilometra dlhý.
Význam.
„Výstavba priehrady vytvorila hlbokovodnú cestu na dolnom toku Dnepra a jej vody sa využívajú na lodnú dopravu, zavlažovanie, zásobovanie vodou, na rybolov a rekreáciu.“
Z priehrady čerpá chladiacu vodu Záporožská jadrová elektráreň. Okrem rieky Dneper z priehrady vyteká tiež Severokrymský kanál, ktorý vodou zásobuje severnú časť krymu. Podľa niektorých strata priehrady znamená „že na Krym voda nepotečie dlhé roky“, Olexij Danilov, tajomník ukrajinskej národnej bezpečnostnej a obrannej rady odhadol 10 až 15 rokov, „možno navždy“.
Elektráreň.
Vodná elektráreň mala výkon 350 MW.
Útok 6. júna 2023.
Priehrada je od začiatku ruskej invázie na Ukrajinu v ruských rukách. 6. júna 2023 ukrajinské sily oznámili, že na vodné dielo zaútočili ruské sily. Rusko, naopak, z útoku obvinilo ukrajinskú stranu. Útok sa mal uskutočniť o pol tretej v noci.
Dopad.
Útok zničil vodnú elektráreň, podľa podniku Ukrhidroenerho ju nebude možné opraviť do pôvodného stavu. Medzinárodná agentúra pre atómovú energiu uviedla, že Záporožskej jadrovej elektrárni nehrozí bezprostredné riziko.
Záplavy hrozia desiatkam dedín a desiatkam tisícov obyvateľov. Geograficky je ľavá strana priehrady nižšia ako pravá a tak sa záplavy dotknú viac strany, ktorá je v čase útoku pod ruskou kontrolou.
V meste Nova Kachovka voda vystúpila do výšky 12 metrov a bol v ňom vyhlásený núdzový stav. Podľa ukrajinskej strany sa do Dnepra dostalo 150 ton motorového oleja.

</doc>
<doc id="697931" url="https://sk.wikipedia.org/wiki?curid=697931" title="Pierre Reverdy">
Pierre Reverdy

 
Pierre Reverdy (* 13. september 1889, Narbonne Aude, Francúzsko – † 17. jún 1960, Solesmes (Sarthe), Francúzsko) bol francúzsky básnik. Je spájaný s kubizmom a so začiatkami surrealizmu, mal výrazný vplyv na modernú francúzsku poéziu. 
Život.
Mladosť.
V matrike v Narbonne je zapísaný ako dieťa neznámeho otca a matky. Až vo veku 22 rokov bol uznaný svojou mamou. V roku jeho narodenia bola vydatá, ale jej manžel žil v Argentíne. Až v roku 1897 sa mohla druhý krát vydať, za Reverdyho otca, vinohradníka v Montagne noire. Pierre Reverdy pochádza z rodiny pôvodne sochárov a kamenárov pracujúcich na kostoloch (jeho otec ale opustil rodinnú tradíciu a začal obchodovať s vínom). Celý život Pierra Reverdyho je preto poznačený religióznym citom. Vo svojich štúdiách pokračoval v Toulouse a v Narbonne.
Paríž.
Do Paríža prichádza v októbri 1910. Na Montmartri, v slávnom Bateau-Lavoire, stretáva svojich prvých priateľov: Guillaume Apollinaire, Max Jacob, Louis Aragon, André Breton, Philippe Soupault a Tristan Tzara. Počas šestnástich rokov žil, aby tvoril knihy. Jeho priateľmi boli Pablo Picasso, Georges Braque a Henri Matisse. Všetky tieto roky sú spojené viac alebo menej s rozkvetom surrealizmu, ktorého bol jedným z inšpirátorov. Jeho koncepcia poetického obrazu má obzvlášť veľký vplyv na mladého André Bretona a jeho teoretizáciu surrealistického hnutia. 
Pierre Reverdy je spolu s Apollinairom ten, ktorý prijíma surrealistov pri ich príchode do Paríža počas vojny. Aragon rozpráva: "On bol, keď sme mali dvadsať rokov, Soupault, Breton, Éluard a ja, pre nás všetkou čistotou na svete. Náš blízky najstarší brat, vzorový básnik."
Počas vojny žil v dosť veľkej biede, zosilnenej zimou a nedostatkom uhlia. Louis Aragon hovorí:
" "Vidím ho v rue Cortot v čase biedy a násilia, jednu zimu, keď bolo uňho doma strašne chladno, jeho žena bola chorá a v byte nad ním býval diabol Utrillo, ktorý robil stále rámus, bolo to na zabitie. V Reverdyho čiernych očiach bol taký oheň hnevu, aký som ešte nikde u nikoho nevidel, možno, ako v noci horeli úponky viniča uprostred vinohradu. Spomínam si na ten deň, keď musel jednému z tých bohatých mužov, ktorí tak milujú umenie, predať malého Braquea, ktorý preňho nebol len obrazom, a keď sa v poslednej chvíli, keď sa ho už mal vzdať, zúrivo zmocnil plátna a perami ho pobozkal, na úžas osvieteného amatéra.""
Revue Nord-Sud.
15. marca 1917 vyšlo prvé číslo revue „Nord-Sud“, na ktorej spolupracovali básnici dadaizmu, neskôr surrealizmu. Názov revue vzišiel z názvu spoločnosti prevádzkujúcej metro, ktorá otvorila v roku 1910 linku spájajúcu Montmartre s Montparnassom. Názov znamenal vôľu "spojiť tieto dve centrá tvorby". Pierre Reverdy vymyslel tento projekt koncom roka 1916, zatiaľ čo umelecký život bol stále umŕtvený Prvou svetovou vojnou, aby ukázal paralely medzi poetickými teóriami Guillaume Apollinaira, Maxa Jacoba a seba samého, naznačujúc tak začiatok novej epochy pre poéziu a umelecké myslenie. Reverdy v revue prezentuje svoje literárne teórie, takisto početné reflexie o kubizme, menovite kubizme svojich priateľov Pabla Picassa a Georgesa Braqua. Joan Miró zobrazuje revue na obraze, ktorý nesie jej meno, „Nord-Sud“ (1916–1917), robí tak na počesť básnika a výtvarníkov, ktorých obdivuje. 
V štrnástich zošitoch revue – ktoré vychádzajú od marca 1917 do konca 1918 – sa objavujú mená Andrého Bretona, Philippa Soupaulta, Louisa Aragona alebo ešte Tristana Tzaru, vtedy vodcov dadaistického hnutia. Títo publikujú v tom istom čase aj v revue „SIC“, ale podľa Adrienne Monnier: "André Breton, Louis Aragon a Philippe Soupault seriózne debutujú práve v Nord-Sud (v SIC to nebolo príliš seriózne)."
Na konci 20. rokov 20. storočia bol milencom Coco Chanel, ktorej venoval početné básne.
Solesmes.
V roku 1926 vo veku 37 rokov oznamuje, že "slobodný mysliteľ si slobodne vyberá Boha" a sťahuje sa do meditatívneho ústrania benediktínskeho kláštora v Solesmes, kde zostáva, hoci pravdepodobne stratil vieru, až do svojej smrti v roku 1960. Zrodili sa tam najkrajšie zbierky, „Sources du vent“, „Ferraille“ alebo „Le Chant des morts“.
V poslednom roku života napísal „Sable mouvant“, poetický testament, v ktorom zjednodušuje svoje verše a kde hlas zostáva nerozhodným (jeho posledný verš neobsahuje poslednú bodku na konci). Chce, aby zostal po ňom len symbolický portrét zbavený detailov existencie a navrátený k podstate.
Štýl a koncepcia poézie.
Štýl Pierra Reverdyho sa zúčastňuje na obnovení poetického písania na začiatku 20. storočia. Známe sú síce hlavne jeho úvahy o kubizme, viac však premýšľal "nad vzťahmi medzi skutočnosťou a básňou na jednej strane a medzi časom a námetom na strane druhej". Ako horlivý obdivovateľ Mallarmého a jeho slávneho "hodu kockami" si požičiava od neho jeho čipkovanú formu so systematickým návratom k línii veršov šikmých hrán. Vychádzajúc z lepenia papiera, postupu vypožičaného z kubizmu, ku ktorému chce veľmi skoro pripojiť písanú formu, hľadá týmto prostriedkom prístup do srdca vecí skôr ako na ich povrch. Báseň je teda skôr vyvolaním ich konsubstančnej reality prostredníctvom toho, čo naznačujú obrazy, než opisom či doslovným rozprávaním. Prostriedky porovnanie a metafora sú tam prvoradé. Ako hovorí sám básnik, v súlade s koncepciou "ohromujúceho obrazu" a analógie podľa André Bretona ide o prepojenie dvoch slov s významom navzájom od seba vzdialeným, aby sa odhalili tajné spojenia medzi vecami, aby sa vytvorili „neslýchané vzťahy“, akýsi vizuálny šok na stránke, a intelektuálny zároveň, čo umožňuje vytvoriť to, čo Reverdy nazýva „šok z poézie“. Picasso hovorí tiež, že Reverdy píše podľa neho ako maliar. Neopustil nikdy tento ideál písania, ktorý si vybral v kubistickej epoche a táto zaujatosť mala rozhodujúci vplyv na všetkých veľkých básnikov, ktorí ju nasledovali, v prvom rade na básnikov surrealizmu.
Podľa Étienna-Alaina Huberta Reverdy pozdvihuje "poéziu do výšok, kde sa stáva tajomnou a nenahraditeľnou súčasťou stavu ľudskosti". Poézia je pre neho „napätie celého bytia“, ide menej o písanie atramentom ako krvou. Reverdy bol vždy v opozícii voči angažovanej literatúre alebo "príležitostnej poézii", formulácia, čo bola v móde v rokoch 1945-1946, ktorú mení na "Príležitosti poézie" - názov eseje z roku 1946, v ktorej odporuje nie bez irónie zástancom militantizmu: "že ide básnik na barikádu, to je dobre [...], ale nemôže ísť na barikádu a spievať o barikáde zároveň. Je treba, aby spieval predtým alebo potom. 
Okrem toho je kľúčovým slovom jeho koncepcie poézie „cit“, poézia nespočíva ani vo veciach, ani v slovách, nespočíva dokonca "nikde", ale je to človek, ktorý ju necháva prísť, nachádza ju v sebe, vo svojom vzťahu k veciam, ku svetu prostredníctvom slov:
""Jedny slová nie sú poetickejšie ako tie druhé. Pretože poézia nie je viac v slovách ako v západe slnka alebo nádhernom šírení úsvitu - nie viac v smútku ako v radosti. Je v tom, čo sa stáva so slovami zasahujúcimi ľudskú dušu, keď premenili západ slnka alebo svitanie, smútok alebo radosť. Je v transmutácii vecí, vykonávanej prostredníctvom moci slov a reakcií, ktoré majú na seba navzájom vo svojom usporiadaní — ozývajúc sa v duši a v senzibilite." "
Posmrtné uznanie.
Vo svojom článku venovanom Reverdyho úmrtiu Louis Aragon napísal rovnako: Jeho veľkosť, čo by som k nej mohol dodať, aby som ju porovnal so živými a mŕtvymi? Zostáva nám Saint-John Perse a Marie Noëlová, bol tu Apollinaire, bol tu Eluard." 
Množstvo básnikov vzdalo česť Pierrovi Reverdymu, venujúc mu články alebo dedikujúc mu básne, ku ktorým patrili André du Bouchet, Jacques Dupin, Edmond Jabès, Ricardo Paseyro, Pablo Neruda, Kateb Yacine. René Char povedal o ňom, že to bol „básnik bez biča a zrkadla“.
François Chapon, predseda Reverdyho komisie a priateľ básnika od roku 1955 až do jeho smrti, hovorí, že viedol „tvrdý život“ v ústraní a chudobe, s najväčšou ľahostajnosťou a neústupčivosťou voči akejkoľvek publicite alebo reputácii: čistota jeho správania sa zhodovala s čistotou jeho básní. Nebol spolupáchateľom akejkoľvek pretvárky, akejkoľvek konvencie: bezprostredná, spontánna, úžasná sloboda. [...] Nikdy nehovoril o svojom diele. Stretol som veľa spisovateľov. Nevidel som medzi nimi žiadneho, ktorý by sa tak málo staral o svoje rukopisy a o budúcnosť svojho diela."
11. júna 2010 pri príležitosti 50. výročia úmrtia básnika sa zišiel okrúhly stôl organizovaný Emanuelom Vaslinom v mestskej knižnici v Sablé-sur-Sarthe: Atoine Emaz, predseda Komisie poézie v „Národnom centre knihy “ a autor doktorskej dizertácie o Pierrovi Reverdym, Claude Cailleau, autor životopisu básnika a tiež Jean Riouffreyt, historik. Reverdyho dielo inšpirovalo často speváčku Mylène Farmer.

</doc>
<doc id="697933" url="https://sk.wikipedia.org/wiki?curid=697933" title="School Party">
School Party

School Party je názov albumu anglických coververzií nahrávok od slovenskej pop rockovej skupiny Elán, ktorý v roku 1986 vydalo hudobné vydavateľstvo Opus. Táto anglická verzia albumu "Hodina slovenčiny" má oproti slovenskej pozmenený zoznam skladieb a na albume nie je coververzia piesne „Emdéžet“.

</doc>
<doc id="697938" url="https://sk.wikipedia.org/wiki?curid=697938" title="Missing">
Missing

Missing je názov albumu anglických coververzií nahrávok od slovenskej pop rockovej skupiny Elán, ktorý v roku 1987 vydalo hudobné vydavateľstvo Opus. Táto anglická verzia albumu "Detektívka" má oproti slovenskej tretiu skladbu na strane „A“, „Fero“, nahradenú anglickou verziou piesne „Dresy“. Jej slovenská verzia vyšla na singli v roku 1986 spoločne s piesňou „Že mi je ľúto“ od skupiny Lojzo.

</doc>
<doc id="697945" url="https://sk.wikipedia.org/wiki?curid=697945" title="Kachovská priehrada">
Kachovská priehrada



</doc>
<doc id="697947" url="https://sk.wikipedia.org/wiki?curid=697947" title="Emil Martoň">
Emil Martoň



</doc>
<doc id="697953" url="https://sk.wikipedia.org/wiki?curid=697953" title="Predné Tŕstie">
Predné Tŕstie

Predné Tŕstie () je vrch v Stolických vrchoch, krajinnom celku Slovenského rudohoria. Leží nad Krokavou, približne západne od Revúcej. 
Poloha.
Nachádza sa v strednej časti Stolických vrchov, v geomorfologickom podcelku Tŕstie. Leží na území Banskobystrického kraja, okresu Rimavská Sobota a na katastrálnom území obce Krokava. Najbližšími sídlami sú juhovýchodne situovaná Krokava, Hrlica a Ratkovské Bystré, východne sa nachádza Revúca, severne Muránska Lehota a Muráň a západne Tisovec, Rimavská Píla a Hačava.
Opis.
Predné Tŕstie leží v strednej časti pohoria, v hrebeni, vedúcom z vrchu Salašiská () južným smerom na Lazy (). Severne sa nachádza Radzim (), Krížna poľana (), Tri chotáre (), Macov vrch () a Šarkanica (), západne sú plytkým sedlom oddelené Salašiská (), Holcková () a Tŕstie (), južne Paseka (), Lazy (), Nižný vrch () a Rovienky () a východne Dutková (), Michalová () a Šrámová (). Východne sa zvažujúce svahy odvodňuje Čierny, Demeterov a Tisový potok do Západného Turca v povodí Slanej, juhozápadné sú pramennou oblasťou riečky Blh v povodí Rimavy. Na vrchol nevedie značený turistický chodník. 
Výhľady.
Vrchol pokrýva súvislý, v juhozápadnej časti mladý lesný porast, ktorý umožňuje len obmedzený rozhľad. Z lokalít s redšou a nízkou vegetáciou je možné vidieť najmä okolité vrchy Stolických vrchov, Spišsko-gemerský kras, Nízke Tatry, Volovské vrchy, Revúcku vrchovinu a prihraničné vrchy v Maďarsku.
Prístup.
Na vrchol nevedie značený turistický chodník, no traverzom cez blízke sedlo vedie zeleno značený chodník od juhu z Krokavy na rázcestie Tŕstie. Hrebeňom prechádza červeno značený Chodník Márie Széchy.

</doc>
<doc id="697959" url="https://sk.wikipedia.org/wiki?curid=697959" title="Nikolaj Kamanin">
Nikolaj Kamanin



</doc>
<doc id="697969" url="https://sk.wikipedia.org/wiki?curid=697969" title="Isokrates">
Isokrates

Isokrates () môže byť:

</doc>
<doc id="697970" url="https://sk.wikipedia.org/wiki?curid=697970" title="Midnight in the City">
Midnight in the City

Midnight in the City je názov albumu anglických coververzií nahrávok od slovenskej pop rockovej skupiny Elán, ktorý v roku 1991 vydalo hudobné vydavateľstvo Slovart. 
Album je zbierkou anglicky naspievaných skladieb skupiny Elán, ktoré boli v slovenčine vydané v období vzniku albumov "Rabaka" a "Nebezpečný náklad". Okrem nahrávok z týchto albumov je na albume aj anglická verzia piesne „Smrtka na pražskom orloji“, ktorá bola dovtedy v slovenčine vydaná len na osobitnom singli v roku 1987.

</doc>
<doc id="697971" url="https://sk.wikipedia.org/wiki?curid=697971" title="Brownfield">
Brownfield

Brownfield (doslovne „hnedé pole“) je pôvodom anglický výraz pre nehnuteľnosť (pozemok, objekt, areál), ktorá je nedostatočne využívaná, zanedbaná a môže byť aj kontaminovaná. Vzniká ako pozostatok priemyselnej, poľnohospodárskej, rezidenčnej, vojenskej či inej aktivity. Môže ísť o jednotlivé budovy, komplexy budov, areály s budovami alebo len plochy bez budov. 
Patria sem nevyužívané poľnohospodárske a priemyselné stavby a areály, nevyužité dopravné stavby a skladové priestory (haly aj depónie), prázdne administratívne budovy a kultúrne centrá, nevyužité nákupné centrá, ale aj nevyužité obytné budovy – všetko, čo nie je používané. Ako ekvivalent pre výraz „brownfield“ používa Ministerstvo pre miestny rozvoj ČR názov „deprimující zóna“. Medzi odvodené pojmy patrí "blackfield" (doslovne „čierne pole“), čo je označenie pre lokality s extrémne vysokými kontamináciami pôdy, podzemných a povrchových vôd i ďalších zložiek životného prostredia, ktoré sú zásadnou prekážkou pre ich nové využitie.
Agentúra SARIO v pôsobnosti Ministerstva hospodárstva SR definovala brownfield ako "„nehnuteľnosť v už zastavanom území, ktorá nie je efektívne využívaná, je zanedbaná, prípadne aj kontaminovaná, a nie je možné ju efektívne využívať bez toho, aby sa vykonala jej obnova“", čo zodpovedá definícii obdobnej agentúry CzechInvest Ministerstva priemyslu a obchodu ČR, ktorá pod pojmom brownfield chápe "„nehnuteľnosť (pozemok, objekt, areál), ktorá je nedostatočne využívaná, je zanedbaná a prípadne aj kontaminovaná; nemožno ju vhodne a efektívne využívať bez toho, aby prebehol proces jej regenerácie; vzniká ako pozostatok priemyselnej, poľnohospodárskej, rezidenčnej, vojenskej či inej aktivity.“" 
Podľa dĺžky nevyužitia môžu byť objekty brownfieldov v dobrom alebo až veľmi zlom stave, niekedy sa dá hovoriť o rozpadajúcich sa ruinách. Brownfieldy alebo ich časti môžu, ale nemusia mať aj ekologickú záťaž. Brownfieldy majú rôznu veľkosť – od menších (jednotlivé budovy, podlažia v budovách) až po veľké areály, často s obrovskými rozmermi (napr. areál Vojtešskej hute v Kladne).
Existencia brownfieldov v území má na okolie negatívny vplyv. Okrem vlastnej degradácie prostredia sem patrí aj nebezpečenstvo zo zlého stavebno-technického stavu (odpadávanie jednotlivých častí stavieb, prepady, zrútenie…), negatívne sociálne demografické javy (zvýšená nezamestnanosť, kriminalita…) a zníženie ekonomického potenciálu okolia (zníženie cien nehnuteľností, presun podnikateľských aktivít mimo blízkeho okolia brownfieldu…). Tieto dopady málokedy nastanú všetky súčasne, ale postupne sa môžu prejavovať kumulovane – násobia sa vzájomne. V časti brownfieldov stoja technicky a kultúrne cenné budovy vrátane unikátneho technologického vybavenia. Preto nie je v poriadku, ak sa pri prestavbe (revitalizácii) týchto oblastí pristupuje k plošnej demolácii alebo asanácii bez predchádzajúceho prieskumu. Platí, že každý brownfield vyžaduje individuálny prístup pri riešení revitalizácie a bez dostatočného prieskumu revitalizácie nebude kvalitný a funkčný.
Označenie brownfieldy vychádza z angličtiny a zahraničného označenia problematiky. Možno nájsť aj analógiu medzi hnedou (angl. "brown") v názve a farbou opustených stavieb na leteckých a satelitných snímkach. V češtine sa tieto pozemky označujú ako brownfieldy. Teória udržateľného rozvoja uprednostňuje revitalizáciu brownfieldov pred výstavbou na "zelenej lúke" (angl. greenfield), čo patrí aj medzi 10 perspektív moderného mesta, ako ich vytyčuje nová Aténska charta z roku 2003, pretože územie patrí medzi najcennejšie nenahraditeľné zdroje.

</doc>
<doc id="697973" url="https://sk.wikipedia.org/wiki?curid=697973" title="Deň nezávislosti černochov">
Deň nezávislosti černochov

Deň nezávislosti černochov alebo Juneteenth (oficiálne "Juneteenth National Independence Day", tiež označovaný aj ako "Jubilee Day", "Emancipation Day", "Freedom Day" a "Black Independence Day") je federálny sviatok v Spojených štátoch, ktorý pripadá na 19. júna a pripomína oslobodenie afroamerických otrokov v dôsledku americkej občianskej vojny. Zároveň ide o oslavu afroamerickej kultúry. Ako federálny sviatok ho 17. júna 2021 vyhlásil prezident Joe Biden zákonom "Juneteenth National Independence Day Act". Sviatok má korene v Galvestone v štáte Texas, čo bol posledný štát Konfederácie, kde otrokárstvo ešte pretrvávalo. Tam bol 19. júna 1865 vyhlásený generálny rozkaz č. 3 unijného generála Gordona Grangera, ktorý dal otrokom v Texase slobodu.

</doc>
<doc id="697975" url="https://sk.wikipedia.org/wiki?curid=697975" title="Hrad Palanok">
Hrad Palanok

Hrad Palanok alebo Mukačevský hrad (ukrajinsky: Замок "Паланок", romanizovaný: "Zamok "Palanok""; maďarsky: "Munkács vára" alebo "Munkácsi vár"; nemecky": Plankenburg") je hrad v meste Mukačevo v Zakarpatskej oblasti na Ukrajine. Hrad Palanok je citlivo zachovaný a nachádza sa na 68 metrov vysokom bývalom sopečnom kopci. Hradný komplex pozostáva z troch častí: horného, stredného a dolného hradu.
História.
Od svojho založenia až do roku 1541.
O okolnostiach výstavby hradu neexistujú presné údaje. Archeologický výskum ukazuje, že územie bolo osídlené už v neolite a v dobe bronzovej a železnej na mieste dnešného hradu stála pevnosť.
Presťahoval sa do oblasti Mukačeva a svojimi aktivitami výrazne podporil hospodársky a kultúrny rozvoj Podkarpatskej Rusi. Svoj dvor zriadil na hrade, čím ho značne rozšíril. Bola vykopaná široká priekopa naplnená vodou. Po smrti Tatiany Koriatovičovej a jeho manželky hrad často menil majiteľa. Strategicky dôležitá pevnosť hrala v regióne významnú úlohu medzi 15. a 17. storočím. 
Od roku 1423 hrad vlastnil Đurađ Branković. Od roku 1439 sa majiteľom hradu stal László Palóczy a v roku 1445 uhorský regent Ján Huňady. Po jeho smrti, v roku 1456, sa vlastníkom hradu stala jeho vdova Alžbeta Szilágyiová. Neskôr ho vlastnil kráľ Matej Korvín a potom Ján Korvín. Obyvatelia Mukačeva sa aktívne zapojili do sedliackej rebélie Juraja Dóžu v roku 1514. Povstalci sa zmocnili hradov Palanok, Chust a Korolevo. V roku 1514 sa hrad Palanok s panstvom stal majetkom uhorskej koruny a majiteľom sa stal kráľ. Počas sedliackej vojny utrpel hrad veľké škody. Prestavbu začal kráľ Ľudovít II. V roku 1527 bol hrad ešte vo vlastníctve kráľovnej Márie vdovy po kráľovi Ľudovítovi II., keď ho v roku 1528 obsadil Ján Zápoľský. Po roku ho vymenil s inými hradmi v majetku palatína Štefana Bátoriho. Štefan Bátori postavil prstencovú baštu horného hradu a 14 metrov vysokú vyhliadkovú vežu. V roku 1537 kráľ Ferdinand I. hrad obliehal a potom obsadil.
Turecká éra.
Po roku 1541 sa hrad stal majetkom syna Jána Zápoľského, Jána Žigmunda Zápoľského, no v skutočnosti mu vládla jeho matka, kráľovná Izabela Jagelovská. Hrad sa stal majetkom 19-ročného Jána Žigmunda až po smrti Izabely, ktorá ho vlastnila až do roku 1567. V roku 1560 cisár Ferdinand I. daroval hrad Štefanovi Dobovi, ale keďže bol v rukách nepriateľa, Dobo nemohol prevziať dar. V roku 1567 hrad obsadili cisárske vojská. V roku 1573 ho Maximilián II. dal do zálohy Gabrielovi Mágócsimu. V tom čase sa Žigmund Rákoci oženil do rodiny Magócsiovcov a hrad neskôr získali Rákociovci. V roku 1611 sa stal majetkom Mikuláša Eszterháziho. 
V roku 1625 Gabriel Betlen, sedmohradské knieža, kúpil hrad za 300 000 forintov. V tom čase hradný kapitán Ján Balling opravil hrad a postavil novú budovu na prostrednom nádvorí.
Hrad mal vtedy 14 bášt a novú budovu na strednom nádvorí. V hornej časti bol hradný palác, do ktorého viedlo kamenné schodisko. 
Po smrti Gabriela Betlena v roku 1629 hrad vlastnila jeho manželka Katalin Brandenburská, ktorá ho o niekoľko mesiacov prinútila odovzdať sedmohradskému kniežaťu Jurajovi Rákocimu I. Podľa dedičského práva sa po smrti Katalin mal hrad stať majetkom kráľovského rodu Habsburgovcov, ale Juraj I. Rákoci urobil všetko pre to, aby túto strategicky dôležitú pevnosť získal. Veľmi nápomocný bol v tom hradný kapitán Ján Balling, ktorý nepustil na hrad kráľovských veľvyslancov. Tak sa hrad Palanok dostal do vlastníctva Rákociovcov a to bol začiatok najslávnejšieho obdobia jeho histórie. V roku 1635 sa tak hrad a jeho majetky stali majetkom Juraja I. Rákociho. Knieža tu usporiadal svoj dvor a privítal francúzskych, poľských a švédskych veľvyslancov, ktorých úspešne pozval na rokovania s nimi. Po jeho smrti získala hrad do vlastníctva jeho manželka Zuzana Lorántffy, ktorá ho ďalej rozširovala a zveľaďovala s využitím odborných znalostí francúzskych architektov. Na južnej budove centrálneho nádvoria bolo postavené poschodie, ku ktorému pribudlo Rákociho námestie. 
Po smrti Zuzany sa hradným pánom stal jej syn Juraj II. Rákoci. V rokoch 1649 – 1656 privítal okrem iných aj delegácie Záporožských kozákov Bohdana Chmelnického, s ktorými rokoval o spoločnom postupe proti Poľsku. V roku 1657 napriek protestu osmanského sultána vstúpil do vojny proti Poľsku, ktorá sa skončila porážkou jeho vojsk. Poliaci z pomsty vyplienili Berežskú, Užskú a Zemplínsku župu, zničili mestá vrátane Mukačeva a Berehova, ale hrad obsadiť nemohli. Po smrti Juraja Rákociho II. sa na hrad presťahovala jeho manželka Žofia Bátoriová a jeho syn František I. Rákoci. Ten sa oženil s Helenou Zrínskou, dcérou chorvátskeho bána chorvátskeho pôvodu Petra Zrínskeho. Ich synom bol František II. Rákoci, jedna z najvýznamnejších osobností uhorských dejín. Po smrti Františka I. Rákóciho zostala Helena Zrínska ovdovená so svojimi dvoma deťmi Františkom a Julianou. Imrich Tököli a Helena Zrínska sa zosobášili v roku 1682 na Mukačevskom hrade. Imrich Tököly dal hrad opraviť, spevniť jeho múry a svätyne. Po zajatí Tököliho Turkami zostala Helena Zrínska so svojimi dvoma deťmi na hrade. Postupujúce cisárske vojská ľahko dobyli Užhorodský hrad a v polovici novembra 1685 dorazili do Mukačeva. 
10. marca 1686 cisársky generál Aeneas de Caprara vyzval na kapituláciu, ale Helena Zrínska stála pevne. Sedem mesiacov bránila hrad s jeho maďarskými, rusínskymi, slovenskými a nemeckými vojakmi. Prejavujúc svoje osobné hrdinstvo, často sa objavovala na baštách so svojím desaťročným synom Františkom a vzdorovala silnej paľbe. O zranených sa starala jej dcéra Juliana. V apríli 1686 bol generál Caprara nútený opustiť obliehanie. Jeho vojaci z pomsty vylúpili mesto Mukačevo a stiahli sa do Košíc. Počas obliehania zahynulo 24 obrancov hradu, no straty Rakúšanov boli mnohonásobne vyššie. V roku 1687 generál Caprara hrad opäť obliehal s viac ako 3000 vojakmi. 2. novembra 1687 Helena Zrínska opäť odmietla kapituláciu. Jeden rok Rakúšania hrad obliehali, no neúspešne. Koncom roku 1687 sa však postavenie obrancov stalo kritickým. Tento hrad bol jediný v Uhorsku, ktorý Rakúšania nedokázali dobyť. Nepriateľ sa však nevzdal nádeje na získanie strategicky veľmi dôležitej pevnosti a spojenie nových síl pod hradom.
Napokon bola Helena Zrínska nútená vyjednávať s obliehateľmi, aby sa hradu vzdali. Dohodu podpísala 15. januára 1688 a o dva dni neskôr do hradu vstúpilo vojsko cisára Leopolda I. na čele s Antoniom de Caraffa. Helena Zrínska bola odvezená do Viedne a uväznená v kláštore a jej deti boli pridelené na rakúske lýceum. Leopold I. dal pokyn na posilnenie hradu a vďaka tomu sa stal nedobytnou pevnosťou.
Úloha v Rákociho vojne za nezávislosť.
Mukačevský hrad zohral dôležitú úlohu vo vojne za nezávislosť Františka II. Rákociho. Knieža 16. júna 1703 cestoval z Poľska do Uhorska cez Verecký priesmyk. Jeho vojská obsadili Mukačevo 24. júna 1703, ale hrad sa im v tom čase nepodarilo obsadiť, hoci Rusíni v okolí Mukačeva vytrvalo pomáhali. Obliehanie hradu sa začalo v novembri 1703 a skončilo 16. februára 1704 s víťazstvom kuruckého vojska. Rákoci sa okamžite nasťahoval a zamieril k boju za slobodu, čo bola veľmi dôležitá základňa pre jeho strategickú pozíciu. Preto poveril brigádneho inžiniera Demoiseauxa, aby pripravil plán modernizácie a rekonštrukcie hradu. V roku 1705 začal hrad spevňovať. Väčšinu prác vykonali maďarskí a rusínski poddaní Berežskej župy; pokračovalo to až do roku 1710. Vedľa hradu bol mlyn na ľavom brehu rieky Latorca v roku 1706 prerobený na mincovňu, ktorá fungovala do roku 1713. František II. Rákoci prijal v pevnosti niekoľko zahraničných delegácií, medzi nimi aj delegátov ruského cára Petra Veľkého. Kuruci vojnu prehrali. 22. júna 1711 obrancovia hradu zložili zbrane. Rakúšanom povstalci nemilosrdne dali za pravdu a v okolí hradu, ktorý stratil svoj strategický význam, boli zničené desiatky rusínskych a maďarských obcí.
18. a 19. storočie.
Po neúspechu vojny za nezávislosť vedenej Rákocim sa Mukačevský hrad dostal do vlastníctva Karola VI., cisára Svätej ríše rímskej, ktorý ho v roku 1728 udelil rakúskemu grófovi Lotarovi Františkovi zo Schönbornu. Hrad postupne strácal svoj strategický význam, jeho budovy slúžili najmä na vojenské obrady. V roku 1787 Jozef II. premenil hrad na väzenie a v roku 1746 vykonal menšie opravy. Po prvom rozdelení Poľska v roku 1772 bola Východná Halič pričlenená k Rakúskej ríši a hrad definitívne stratil svoj strategický vojenský význam. 
V roku 1782 bol prerobený na väzenie a v nasledujúcich desaťročiach v ňom trpelo mnoho renomovaných revolucionárov. Okrem iných vodca boja za nezávislosť Grécka Alexander Ypsilantis v rokoch 1821 až 1823, František Kazinczy, maďarský spisovateľ a jazykový inovátor, a 42 účastníkov sprisahania Martinoviča. Väzeň, ruský revolucionár Michail Bakunin a gardový kapitán František Rendl, ktorí v roku 1832 spáchali atentát na rakúskeho cisára Ferdinanda I. Väzni boli držaní v reťaziach v mimoriadne zlých podmienkach. Od 11. decembra 1805 do 10. marca 1806 bola na 88 dní pred Napoleonom ukrytá Svätá koruna Uhorska.
Večer 27. júla 1834 bola sviečkou zapálená opona malého okna zámockej budovy. Vznikol obrovský požiar, ktorý trval takmer týždeň. Všetky drevené konštrukcie hradu zhoreli. Po požiari bol prestavaný, jeho budovy boli namiesto šindľov pokryté škridlou. 11. júla 1847 navštívil hrad Sándor Petőfi. Napísal svojmu priateľovi Frigyesovi Kerényimu jeho cestovný list č. XIII. Po 15. marci 1848 robotníci otvorili kazematy hradného väzenia a prepustili väzňov. Na pamiatku toho bola v polkruhovej bašte Horného hradu zasadená lipa, ktorá neskôr dostala názov Strom slobody, no strom sa príliš rozrástol a 21. júla 1960 ho zdevastovala víchrica. 
22. apríla 1849 obrancovia hradu zadržali cisárske vojská. V roku 1901 bol na mieste víťaznej bitky postavený obelisk. Keď Mikuláš I., ruský cár, prišiel na pomoc rakúskemu cisárovi, obrancovia Mukačevského hradu (32 dôstojníkov a 1329 verejných vojakov) sa museli 26. augusta 1849 vzdať. 1. júla 1855 na základe výnosu cisára Františka Jozefa I. bol hrad opäť premenený na väzenie a mnoho vojakov z vojny za nezávislosť žilo vo svojich celách. 
V rokoch 1857–1859 sa na hrade uskutočnili premeny. Do práce boli zapojení aj väzni. Uhorské ministerstvo spravodlivosti v októbri 1896 pri príležitosti osláv milénia ukončilo prevádzku väznice a väzni boli premiestnení do iných ústavov. Zámok kúpilo ministerstvo financií za 393 859 korún a zverilo ho pokladnici Berežskej župy. Na to však nebolo dosť peňazí, a tak začal chátrať. 
V roku 1896, v tisícročí maďarského dobytia Karpatskej kotliny, postavili na hrade pamätník vysoký 33 metrov. Na vrchole pamätníka bol veľký turul, mytologický vták Maďarov. V roku 1924 boli socha a pomník československými úradmi odstránené. Od roku 1939, keď bola Podkarpatská Rus dočasne súčasťou Maďarska, bola socha znovu postavená. V roku 1945 okupačná sovietska Červená armáda roztavila sochu a vytvorila červené hviezdy. V roku 2008 sochu turula opäť vztýčil na inauguračnej slávnosti Zoltán Lengyel, úradujúci starosta Mukačeva. 
Hrad Palanok v 20. storočí a dnes.
Po 1. svetovej vojne, keď bola Podkarpatská Rus pripojená k Československu na základe Trianonskej zmluvy, hrad využívala najskôr československá armáda (1919-1938), v rokoch 1939-1944 kasárne kráľovskej maďarskej armády. Od roku 1945 slúžil ako kasárne sovietskej armády. V rokoch 1962 až 1973 slúžila Strednej priemyselnej škole na školenie obsluhy poľnohospodárskych strojov (traktorov).
V rokoch 1971 až 1993 pôsobil na hrade Ľvovský reštaurátorský ústav. Tvrdí sa, že v tomto období bolo na hrade napáchaných viac škôd ako za niekoľko storočí obliehania. Zrúcanina hradu nedávno prešla „skutočnými“ rekonštrukčnými prácami a v obnovených miestnostiach je niekoľko expozícií. Tu sa nachádza Mukačevské historické múzeum, založené na materiáloch Lehockého zbierky, ktorá obsahuje predmety všetkých vekových kategórií. Výnimočným podujatím bola Munkácsyho výstava, ktorá sa konala na hrade v roku 2007, kde bola prezentovaná väčšina maliarových diel.
Celková rozloha hradu je 14,000 m2. Hrad pozostáva zo 130 rôznych miestností s komplexným systémom podzemných chodieb, ktoré ich spájajú. V hrade sa v súčasnosti nachádza múzeum venované histórii Mukačeva a hradu.
V októbri 2022 bol Turul (národný symbol Maďarska) nachádzajúci sa na kaste nahradený Tryzubom (národný symbol Ukrajiny). Vo februári 2023 ukrajinský poslanec a otec starostu Mukačeva Viktor Baloha tvrdil, že toto nahradenie viedlo k jeho zákazu vstupu do Maďarska.

</doc>
<doc id="697979" url="https://sk.wikipedia.org/wiki?curid=697979" title="Odpojený Elán Unplugged, to pravé…">
Odpojený Elán Unplugged, to pravé…

Odpojený Elán Unplugged, to pravé… je názov koncertného dvojalbumu slovenskej pop rockovej skupiny Elán, ktorý v roku 1998 vydalo hudobné vydavateľstvo Ariola.

</doc>
<doc id="697988" url="https://sk.wikipedia.org/wiki?curid=697988" title="Nižný vrch">
Nižný vrch

Nižný vrch () je vrch v Stolických vrchoch, krajinnom celku Slovenského rudohoria. Leží nad Krokavou, približne západne od Revúcej. 
Poloha.
Nachádza sa v strednej časti Stolických vrchov, v geomorfologickom podcelku Tŕstie. Leží na území Banskobystrického kraja, okresu Rimavská Sobota a na katastrálnom území obce Krokava. Najbližšími sídlami sú juhovýchodne situovaná Krokava a Hrlica a východne ležiace Ratkovské Bystré, rovnakým smerom sa nachádza Revúca, severozápadne je Tisovec, západne Rimavská Píla a juhozápadne Hačava.
Opis.
Nižný vrch leží v strednej časti pohoria, v hrebeni, vedúcom z vrchu Salašiská () južným smerom na Lazy (). Západne sa nachádza Paseka (), Tŕstie () a Čelo (), severne Holcková (), Salašiská (), Tri chotáre (), Predné Tŕstie () a Krížna poľana (), východne Šrámová (), Dutková (), Michalová () a Rovienky () a južne Šagulová (), Lazy () a Kvakov vŕšok (). Východnú časť hrebeňa odvodňuje Tisový potok, južné Bystrý potok do Západného Turca v povodí Slanej, vodu zo severných a západných odvádza riečka Blh v povodí Rimavy. Na vrchol nevedie značený turistický chodník. 
Výhľady.
Vrchol pokrýva nesúvislý mladý lesný porast, ktorý umožňuje obmedzený rozhľad. Z vhodných lokalít je možné vidieť najmä okolité vrchy Stolických vrchov, Revúcku vrchovinu, Volovské vrchy a prihraničné vrchy v Maďarsku.
Prístup.
Na vrchol nevedie značený turistický chodník, no traverzom západným úbočím vedie zeleno značený chodník od juhu z Krokavy na rázcestie Tŕstie, kde sa pripája na Chodník Márie Széchy.

</doc>
<doc id="697996" url="https://sk.wikipedia.org/wiki?curid=697996" title="Midas">
Midas

Midas () bolo meno kráľa vo Frýgii, s ktorým sa spájalo viacero mýtov, ako aj meno dvoch neskorších členov frýgickej kráľovskej rodiny.
Najslávnejší kráľ Midas je postava z gréckej mytológie, ktorá je známa pre svoju schopnosť premeniť všetko, čoho sa dotkne na zlato. Táto schopnosť sa nazývala aj "zlatý dotyk" alebo "Midasov dotyk". Legendy rozprávané o Midasovi a jeho otcovi Gordiasovi, ktorý sa zaslúžil o založenie frýgického hlavného mesta Gordion a zviazanie gordického uzla, naznačujú, že sa verilo, že žili niekedy v 2. tisícročí pred Kr., dávno pred trójskou vojnou. Homér však nespomína Midasa ani Gordiasa, ale namiesto toho spomína dvoch ďalších frýgickych kráľov, Mygdóna a Otrea.
Frýgické mesto Midaeion bolo pravdepodobne pomenované po ňom a pravdepodobne ide o tiež o Midasa, ktorý podľa Pausania založil mesto Ankyra (Άγκυρα – dnes známe ako Ankara).
Ďalší kráľ Midas vládol Frýgii koncom 8. storočia pred Kristom. Väčšina historikov verí, že tento Midas je tá istá osoba ako "Mita", nazývaný v asýrskych textoch kráľom Muškov, ktorý v tom istom období bojoval s Asýriou a jej anatolskými provinciami. O treťom Midasovi uviedol Hérodotos, že bol členom kráľovského domu Frýgie v 6. storočí pred Kristom.
Mytologický Midas.
O najstaršom kráľovi Midasovi existuje veľa legiend, ktoré si často aj protirečia. V jednej bol Midas kráľom Pessinusu, mesta vo Frýgií a ktorého si ako dieťa adoptovali kráľ Gordias a Kybelé, bohyňa, ktorej bol manželkou a ktorá (podľa niektorých údajov) bola bohyňou-matkou samotného Midasa. Podľa niektorých zdrojov Midas vyrastal v macedónskom Bermione. V tráckej Mygdónii Hérodotos hovoril o divokej ružovej záhrade na úpätí hory Bermion ako o „záhrade Midasa, syna Gordiasa, kde ruže rastú samy od seba, každá nesie šesťdesiat kvetov a mimoriadne vonia“. Hérodotos v inom zdroji uvádza, že Frýgovia v staroveku žili v Európe, kde boli známi ako Brygovia a existencia záhrady naznačuje, že Hérodotos veril, že Midas žil pred frýgickou migráciou do Anatólie.
Podľa niektorých zdrojov mal Midas syna Lityersa, démonického kosca ľudí, ale v niektorých variáciách mýtu mal namiesto toho dcéru Zoë, ktorej meno znamená „život“. Podľa iných zdrojov mal syna menom Anchouros.
Arriános uvádza alternatívny príbeh o pôvode a živote Midasa. Podľa neho bol Midas synom Gordiosa, chudobného roľníka a telmissianskej panny prorockej rasy. Keď Midas vyrástol na pekného a udatného muža, Frýgov prenasledovali občianske nezhody a po porade s orákulom im povedali, že voz im privezie kráľa, ktorý ukončí ich nezhody. Kým sa ešte radili, prišiel Midas so svojím otcom a matkou a zastavili sa pri zhromaždení a voze. Porovnajúc vešteckú odpoveď s touto udalosťou sa rozhodli, že toto je osoba, o ktorej im boh povedal, že voz privezie. Preto ustanovili Midasa za kráľa a on ukončil ich spory a zasvätil otcov voz v citadele ako poďakovanie Diovi. Okrem toho bolo o voze aktuálne aj toto porekadlo, že ktokoľvek mohol uvoľniť povraz jarma tohto voza, bol predurčený získať vládu nad Áziou. Ten niekto mal byť Alexander Veľký. V iných verziách legendy to bol Midasov otec Gordias, ktorý pokorne prišiel na vozíku a urobil gordický uzol.
Hérodotos povedal, že „Midasov, syn Gordia“ obetoval veštkyni Pýtií v Delfách kráľovský trón, „z ktorého vynášal súdy“, ktoré „stálo za to vidieť“, a že tento Midas bol jediným cudzincom, ktorý obetoval Delfy pred Gygesom z Lýdie. Historický Midas z 8. storočia pred Kristom a Gýgés z Lýdie sa považujú za súčasníkov, takže sa zdá byť najpravdepodobnejšie, že Hérodotos veril, že trón daroval skorší legendárny kráľ Midas. Niektorí historici sa však domnievajú, že tento trón daroval neskorší historický kráľ Midas, pradedo Alyattesa z Lýdie, ktorý bol tiež označovaný ako Midas po nahromadení obrovského bohatstva z vynájdenia zdaniteľného razenia mincí pomocou elektra pochádzajúceho zo známej rieky Paktolos.
Zlatý dotyk.
Jedného dňa, ako hovorí Ovidius v "Metamorphoses" XI, Dionýzos zistil, že jeho starý učiteľ a pestún, satyr Silénos, je nezvestný. Starý satyr pil víno a opitý putoval preč, aby ho našli nejakí frýgicki roľníci, ktorí ho odniesli k svojmu kráľovi Midasovi (prípadne Silénos omdlel v Midasovej ružovej záhrade). Midas ho spoznal a správal sa k nemu pohostinne, desať dní a nocí ho slušne zabával, zatiaľ čo Silénos potešil Midasa a jeho priateľov príbehmi a piesňami. Na jedenásty deň vzal Siléna späť k Dionýzovi do Lýdie. Dionýzos ponúkol Midasovi za jeho veľkorysosť akúkoľvek odmenu, ktorú si želá. Midas požiadal, aby čokoľvek, čoho by sa dotkol, bolo premenené na zlato.
Midas sa tešil zo svojej novej sily, ktorú sa ponáhľal vyskúšať. Dotkol sa dubovej vetvičky a kameňa; obe sa zmenili na zlato. Od radosti, hneď ako prišiel domov, sa dotkol každej ruže v ružovej záhrade a všetko sa zmenilo na zlato. Sluhom prikázal, aby na stôl pripravili hostinu. Keď zistil, že aj jedlo a pitie sa v jeho rukách zmenilo na zlato, oľutoval svoje želanie a preklial ho. Claudian vo svojom "In Rufinum" uvádza: „Tak Midas, kráľ Lýdie, sa najprv nafúkol pýchou, keď zistil, že všetko, čoho sa dotkne, dokáže premeniť na zlato; ale keď videl, že jeho jedlo stuhne a jeho nápoj stuhne na zlatý ľad, potom pochopil. že tento dar bol skazou a vo svojej nenávisti k zlatu preklial svoju modlitbu.“
Vo verzii, ktorú napísal Nathaniel Hawthorne v knihe "A Wonder-Book for Girls and Boys" (1852), k nemu prišla Midasova dcéra, rozrušená kvôli ružiam, ktoré stratili vôňu a stvrdli, a keď sa načiahol, aby ju utešil, zistil že keď sa dotkol svojej dcéry, aj ona sa zmenila na zlato. Midas teda už nenávidel dar, po ktorom túžil. Modlil sa k Dionýzovi a prosil o oslobodenie od hladu. Dionýz vypočul jeho modlitbu a súhlasil; povedal Midasovi, aby sa umyl v rieke Pactolus. Potom všetko, čo by vložil do rieky by sa zmenilo naspäť.
Midas tak urobil, a po dotyku vody sila dotyku vtiekla do rieky a riečne piesky sa zmenili na zlato. To vysvetľovalo, prečo bola rieka Paktolos taká bohatá na zlato a elektrum, a bohatstvo dynastie Alyattes z Lýdie. Zlato možno nebolo jediným kovovým zdrojom Midasovho bohatstva: „Kráľ Midas, Frýgčan, syn Kybelé, prvýkrát objavil čierne a biele olovo“, tvrdil Hyginus. 
Podľa Aristotela však legenda tvrdila, že Midas nakoniec zomrel od hladu v dôsledku svojej „márnej modlitby“ za zlatý dotyk, pričom kliatba nebola nikdy zrušená.
Oslie uši.
Midas, ktorý teraz nenávidí bohatstvo a nádheru, sa presťahoval sa preč z mesta a stal sa ctiteľom Pana, boha polí a satyrov. Rímski mytografi tvrdili, že jeho učiteľom hudby bol Orfeus.
Raz mal Pan tú drzosť porovnať svoje hudobné schopnosti s hudbou Apolóna a vyzval Apolóna na skúšku zručnosti. Za rozhodcu bol zvolený horský boh Tmólos. Pan fúkal na svoje píšťaly a svojou rustikálnou melódiou priniesol veľké zadosťučinenie sebe aj svojmu vernému nasledovníkovi Midasovi, ktorý sa tu náhodou nachádzal. Potom Apolón udrel na struny svojej lýry. Tmólos okamžite prisúdil víťazstvo Apolónovi a všetci okrem jedného súhlasili s rozsudkom. Bol to práve Midas, ktorý nesúhlasil a spochybnil spravodlivosť ocenenia. Apolón už nebude trpieť tak skazeným párom uší a povedal: „Musí mať uši osla!“, čo spôsobilo, že Midasove uši sa stali ušiami somára. Mýtus ilustrujú dva obrazy, "„Apolón a Marsyas“" od Palmy il Giovane (1544 – 1628), jeden zobrazuje scénu pred a jeden po treste. Midas bol z tohto nešťastia urazený. Pokúšal sa skryť svoje nešťastie pod bohatým turbanom alebo čelenkou, ale jeho holič to tajomstvo poznal, a tak mu Midas povedal, aby ho nespomínal. Holič však nedokázal udržať tajomstvo. Vyšiel na lúku, vykopal do zeme jamu, zašepkal do nej príbeh a potom jamu zakryl. Zo zakrytej diery sa neskôr vynorila hrubá trstina a začala šepkať príbeh hovoriac a opakujúc: „Kráľ Midas má uši osla“. Niektoré zdroje  uvádzajú, že Midas sa zabil vypitím krvi vola.
Sarah Morrisová uviedla, že oslie uši boli kráľovským atribútom doby bronzovej, ktorú niesol kráľ Tarkasnawa (grécky Tarkondemos) z Miry, na pečati zapísanej do chetitského klinového písma aj luwijských hieroglyfov. V tejto súvislosti by sa pre Grékov objavil mýtus, ktorý by ospravedlnil exotický prívlastok.
Príbehy zo súťaží s Apolónom s Panom a Marsyasom boli veľmi často zamieňané, takže Tizianov „Let Marsyasa“ obsahuje postavu Midasa (ktorý môže byť autoportrét), hoci jeho uši sa zdajú normálne.
Podobné mýty v iných kultúrach.
V predislamskej legende o Strednej Ázii mal kráľ Osunov z povodia Jeniseja oslie uši. Skryl by ich a prikázal zavraždiť každého zo svojich holičov, aby skryl svoje tajomstvo. Posledný holič spomedzi svojich ľudí dostal radu, aby po západe slnka zašepkal ťažké tajomstvo do studne, ale studňu potom nezakryl. Voda zo studne stúpala a zaplavila kráľovstvo, čím sa vytvorili vody jazera Issyk-kuľ.
Podľa írskej legendy mal kráľ Labraid Loingsech konské/oslie uši, o čom sa snažil mlčať. Raz do roka si dal ostrihať vlasy a žrebom vybraného holiča okamžite zabili. Istá vdova, ktorá počula, že jej jediného syna vybrali, aby ostrihal kráľovi vlasy, prosila kráľa, aby ho nezabil, a on súhlasil, pokiaľ holič udrží svoje tajomstvo. Bremeno tajomstva bolo také ťažké, že holič ochorel. Jeden druid mu poradil, aby išiel na križovatku a povedal svoje tajomstvo prvému stromu, ku ktorému prišiel, a on sa zbaví bremena a bude mu opäť dobre. Tajomstvo povedal veľkej vŕbe. Čoskoro nato však harfeník Craiftine zlomil svoj nástroj a vyrobil si nový z tej vŕby, ktorej holič povedal svoje tajomstvo. Vždy, keď na nej hral, harfa spievala „Labraid Lorc má konské uši“. Labraid ľutoval všetkých holičov, ktorých usmrtil, a priznal svoje tajomstvo.
V Írsku, pri jazere Loch Ine v západnom Corku, sa hovorí podobný príbeh o obyvateľovi jeho ostrova, ktorý mal oslie uši. Každý, kto bol zasnúbený, aby ostrihal tohto kráľa vlasy, bol potom usmrtený. Ale trstina (v podobe hudobnej flauty) o nich hovorila a tajomstvo bolo na svete.
Tento mýtus je známy aj v Bretónsku, kde sa predpokladá, že kráľ Mark z Cornwallu vládol juhozápadnej oblasti Cornouaille. Pri prenasledovaní bielej srnky prišiel o svojho najlepšieho koňa "Morvarc'ha" ( "Morský koník"), keď ho srnka zabije šípom hodeným Markom. Pri pokuse zabiť laň ho preklial Dahut, kúzelník, ktorý žije pod morom. Vrátil život Morvarc'hovi, no prehodí jeho uši a hrivu s Markovými ušami a vlasmi. Mark sa obáva, že by to mohlo vyjsť najavo, a preto sa skrýva vo svojom hrade a zabíja každého holiča, ktorý mu príde ostrihať vlasy, až kým jeho brat Yeun nebol posledným holičom žijúcim v Cornouaille. Sľúbi, že ho nechá žiť, ak Yeun zachová tajomstvo a Yeun mu ostrihá vlasy magickými nožnicami. Tajomstvo je však pre Yeun príliš ťažké a tak ide na pláž vykopať dieru a povedať v nej svoje tajomstvo. Keď odíde, objavia sa tri trstiny. O niekoľko rokov neskôr, keď sa Markova sestra vydá, hudobníci nemôžu hrať o trstiny svojich gájd a bomby ukradli korrigáni. Na pláži nájdu tri trstiny a použijú ich na výrobu nových, no hudobné nástroje namiesto hudby len spievajú „Kráľ Marek má uši a na hlave hrivu svojho koňa -a“ a Mark odchádza a už nikdy ho nikto nevidel.
Midas (8. storočie pred Kr.).
Ďalší kráľ Midas vládol Frýgii koncom 8. storočia pred naším letopočtom, až do vyplienenia Gordia Kimeranmi, kedy údajne spáchal samovraždu. Väčšina historikov verí, že tento Midas je tá istá osoba ako "Mita", nazývaný v asýrskych textoch kráľom Muški, ktorý v tom istom období bojoval s Asýriou a jej anatolskými provinciami.
Kráľ Midas, ktorý vládol Frýgii koncom 8. storočia pred Kristom, je známy z gréckych a asýrskych zdrojov. Podľa prvého sa oženil s gréckou princeznou Damodikou, dcérou Agamemnóna z Kymé, a intenzívne obchodoval s Grékmi. Damodiké je pripisovaná zásluha za vynález mincových peňazí od Juliusa Polluxa po tom, čo sa vydala za Midasa. Asýrske tabuľky z obdobia vlády Sargona II. zaznamenávajú útoky „Mita“, proti asýrskym východoanatolským provinciám. Niektorí historici sa domnievajú, že asýrske texty nazývali tohto Midasa kráľom „Muški“, pretože podriadil tomuto menu východných Anatolčanov a začlenil ich do svojej armády. Grécke zdroje vrátane Strabóna uvádzajú, že Midas spáchal samovraždu pitím [býčej krvi počas útoku Kimeranov, ktorý Eusebius datoval do roku 695 pred Kristom a Julius Africanus do roku 676 pred Kristom. Archeológia potvrdila, že mesto Gordiom bolo v tom čase zničené a spálené.
Možná hrobka.
V roku 1957 Rodney Young a tím z Pennsylvánskej univerzity otvorili komorovú hrobku v srdci Veľkej mohyly (v gréčtine Μεγάλη Τούμπα), ktorá merala 53 metrov na výšku, asi v priemere – na mieste starovekého Gordionu (moderný Yassıhüyük, Turecko), kde sa nachádza viac ako 100 mohýl rôznych veľkostí a z rôznych období. Objavili kráľovské pohrebisko, ktorého rezané trámy boli datované približne do roku 740 pred Kr. doplnené o pozostatky pohrebnej hostiny a „najlepšiu zbierku nádob na pitie z doby železnej, aká bola kedy odkrytá“. Táto vnútorná komora bola dosť veľká: 5,15 metrov o 6,2 metra na šírku a 3,25 metrov vysoká. Na zvyškoch drevenej rakvy v severozápadnom rohu hrobky ležala kostra muža 1,59 metrov na výšku a mal vek okolo 60 rokov. V hrobe sa našiel zdobený intarzovaný stôl, dva intarzované podstavce a osem ďalších stolov, ako aj bronzové a hrnčiarske nádoby a bronzové ihlice. Hoci s lokalitou neboli pôvodne spojené žiadne identifikačné texty, bager ju nazval Tumulus MM (pre „Midasova Mohyla“). Keďže tento pohrebný pamätník bol postavený pred tradičným dátumom smrti kráľa Midasa na začiatku 7. storočia pred Kristom, dnes sa všeobecne predpokladá, že pokrýval pohreb jeho otca.
Midas (6. storočie pred Kr.).
O treťom Midasovi hovorí Hérodotos, že bol členom kráľovského domu Frýgie a starým otcom Adrasta, syna Gordiasa, ktorý utiekol z Frýgie po náhodnom zabití svojho brata a počas vlády Kroisa získal azyl v Lýdii. Frygia bola v tom čase lýdsky poddaný. Hérodotos hovorí, že Kroisos považoval frýgicky kráľovský dom za „priateľov“, ale nespomína, či frýgicky kráľovský dom ešte vládol ako (vazalskí) králi Frýgie.

</doc>
<doc id="698000" url="https://sk.wikipedia.org/wiki?curid=698000" title="František Kopernický">
František Kopernický

ThDr. František Kopernický (; * 17. február 1851, Zebegény† 22. marec 1941, Bratislava) bol katolícky kňaz, bratislavský prepošt a politik maďarskej národnosti v období medzivojnového Česko-Slovenska.
Životopis.
Za kňaza bol vysvätený v roku 1874. Začínal ako pomocný kňaz v Stupave. Od roku 1880 pôsobil ako učiteľ latinčiny a gréčtiny na arcibiskupskom lýceu v Ostrihome. Istý čas pracoval aj ako archivár. Následne sa stal kňazom a neskôr aj dekanom vo Veľkých Ludinciach. V tejto farnosti pôsobil 25 rokov, počas ktorých sa podarilo zrekonštruovať a zväčšiť miestny kostol. V roku 1908 bol vymenovaný za ostrihomského kanonika a miestodržiteľa kňazského vzdelávacieho ústavu. Od roku 1915 bol bratislavským prepoštom. Po vzniku Česko-Slovenska sa venoval aj politike. Vo volebnom období 19201925 zasadal v hornej komore Národného zhromaždenia, kde zastupoval Krajinskú kresťansko-socialistickú stranu. Prejavy v senáte prednášal po maďarsky i po nemecky. Bol kritikom vzniku Česko-Slovenska a pripojenie Slovenska k novému štátu hodnotil: „"Pravdou je, že územie Horných Uhier, vojensky nechránených, bolo českými vojskami obsadené, a že politikou pomsty bolo ich obyvateľstvo násilne - tak ako figúrky na šachovnici - presunuté do nového rámca nového štátneho útvaru"“.

</doc>
<doc id="698001" url="https://sk.wikipedia.org/wiki?curid=698001" title="Juneteenth">
Juneteenth



</doc>
<doc id="698020" url="https://sk.wikipedia.org/wiki?curid=698020" title="Elán Unplugged, Carnegie Hall, New York">
Elán Unplugged, Carnegie Hall, New York

Elán Unplugged, Carnegie Hall, New York je názov koncertného albumu slovenskej pop rockovej skupiny Elán, ktorý v roku 2007 vydalo hudobné vydavateľstvo MC production.

</doc>
<doc id="698021" url="https://sk.wikipedia.org/wiki?curid=698021" title="Helen Slaterová">
Helen Slaterová

Helen Slaterová (* 15. december 1963, Bethpage, New York, USA) je americká herečka, speváčka a skladateľka. V roku 1984 hrala hlavú postavu vo filme "Supergirl". 
Detstvo a mladosť.
Slaterová sa narodila v Bethpage v New Yorku. Je židovského pôvodu. Jej rodičia sa rozviedli v roku 1974. Má brata Davida. 
Mylnou predstavou je, že je rodina s hercom Christianom Slaterom, ktorý hral brata jej postavy vo filme "Legenda o Billie Jean". V skutočnosti, medzi nimi nie je žiadne rodinná väzba.
Kariéra.
Po absolvovaní strednej školy Great Neck South High School v Lake Success, Helen Slaterová študovala dramatické herectvo na New York High School of Performing Arts. V rámci štúdia sa objavila aj vo viacerých divadelných inscenáciách. Šesť mesiacov po absolvovaní dramatickej školy mala svoje prvé televízne vystúpenie po boku Jamesa Earla Jonesa, Meg Ryan a Matthewa Modineho v televíznom seriály "Junge Destinies". 
Slaterová debutovala v komiksovej adaptácii "Supergirl" sfilmovanej pod rovnakým názvom, v roku 1984 po boku Petera O'Toolea a Faye Dunawayovej. Slaterová bola za svoj herecký výkon nominovaná na Saturn Award za najlepšiu herečku, ale vyhrala jej herecká kolegyňa Daryl Hannah. V rovnakom roku, prevzala rolu Billie Jean Davy vo filmovej dráme "Legenda o Billie Jean", ktorá mala premiéru v roku 1985. 
V roku 1987 si zahrala po boku Michaela J. Foxa v úspešnej komédii "Tajomstvo môjho úspechu". V priebehu rokov 1992 až 1994 dabovala do televízneho seriálu "Batman". V roku 1994 si zahrala vo filme "Lassie". 
V roku 2007 sa pripojila k hereckému obsadeniu televízneho seriálu "Smalville", kde sa objavila v troch častiach. V roku 2015 stvárnila adoptívnu matku Melissy Benoist, ktorá stvárnila Supergirl v televíznom seriály "Supergirl". Televízny seriál skončil v roku 2021. 
Súkromný život.
Slaterová je vydatá za režiséra, herca a scenáristu Roberta Watzkeho od septembra 1989. Spoločne majú dcéru narodenú v roku 1995. Kvôli svojej prvej celovečernej úlohe vo filme "Supergirl" si Slaterová musela odfarbiť svoje hnedé vlasy. V roku 1987 Slaterová spolu s Ginou Gershon založili newyorskú divadelnú skupinu The Naked Angels. V roku 1991 tiež spolu so svojím manželom Robertom Watzkem založila divadelnú skupinu The Bubalaires so sídlom v Los Angeles.

</doc>
<doc id="698023" url="https://sk.wikipedia.org/wiki?curid=698023" title="Helen Slater">
Helen Slater



</doc>
<doc id="698024" url="https://sk.wikipedia.org/wiki?curid=698024" title="Supergirl (film z roku 1984)">
Supergirl (film z roku 1984)

Supergirl je americký dobrodružný film, ktorý bol sfilmovaný na základe komiksovej predlohy s názvom Supergirl, od DC Comics. Režisérom filmu bol Jeannot Szwarc. Film mal premiéru 19. júla 1984.
Film je jeden z spin-off filmov o Supermanovi – Superman (1978), Superman 2 (1980), Superman 3 (1983) a Superman 4 (1987). 
V rokoch 2015 až 2021 sa vysielal televízny seriál s názvom "Supergirl", kde si zahrala jednu z vedľajších postáv Helen Slater, ktorá v prevedení z roku 1984 stvárnila hlavnú ženskú rolu. 

</doc>
<doc id="698026" url="https://sk.wikipedia.org/wiki?curid=698026" title="Dôstojný život">
Dôstojný život



</doc>
<doc id="698029" url="https://sk.wikipedia.org/wiki?curid=698029" title="Pekáč">
Pekáč

Pekáč (nárečovo "brotvan", "brotvaň", "tepša", "ťäpšä") je väčšia podlhovastá nádoba na pečenie. 
Pri bežných pekáčoch zvyčajne ide o plechový výlisok oválného tvaru opatrený vhodným vekom. Pekáč ale môže byť aj vyrobený aj z tenkostennej oceľoliatiny alebo môže byť vyrobený zo žiarupevného chemického skla (napríklad značky Simax). Ak je vyrobený z plechu, môže byť vyrobený v antikorozívnom prevedení. Kovové pekáče bývajú po oboch stranách vybavené uchami pre lepšiu manipuláciu a úchop, pri rozpálenej nádobe veľmi užitočná a praktická súčasť.

</doc>
<doc id="698030" url="https://sk.wikipedia.org/wiki?curid=698030" title="Roman Baron">
Roman Baron

Doc. Mgr. Roman Baron, Ph.D. (* 2. september 1970, Brno) je český historik a polonista.
V rokoch 1988 až 1993 študoval na Jagelovskej univerzite v Krakove, kde obhájil diplomovú prácu "Plany poľsko-czechosłowackiej konfederacji w latach II wojny światowej (19391942)". Neskôr medzi rokmi 1997 až 2001 absolvoval doktorandské štúdium na Opolskej univerzite s dizertačnou prácou na tému "Działalność Towarzystwa Szkoły Ludowej w Zagłębiu Ostrawsko-Karwińskim (18911919)".
Je vedeckým pracovníkom v oddelení dejín 19. storočia Historického ústavu Akadémie vied ČR, kde sa zameriava na česko-poľské vzťahy v moderných dejinách. Venuje sa tiež pedagogickej činnosti. Pôsobil napr. na Ústave slavistiky Filozofickej fakulty Masarykovej univerzity, kde je členom odborovej komisie pre odbor Poľská literatúra, na Filozofickej fakulte a Fakulte humanitných štúdií Karlovej univerzity.

</doc>
<doc id="698032" url="https://sk.wikipedia.org/wiki?curid=698032" title="Bulharská akadémia vied (centrálna budova)">
Bulharská akadémia vied (centrálna budova)

Centrálna budova Bulharskej akadémie vied () je hlavná budova Bulharskej akadémie vied, ktorá sa nachádza v meste Sofia, v Sofijskej oblasti, v západnom Bulharsku. Kultúrna pamiatka národného významu.
Ďalšie názvy.
Stavba je známa aj ako ako Budova Bulharskej akadémie vied (), alebo len Bulharská akadémia vied (), prípadne pod jej pôvodným názvom Bulharská literárna spoločnosť ().
Lokalita.
Budova leží v centrálnej časti Sofie v rajóne Sredec na bulváre „Car Osvoboditel“ (, doslova "bulvár cára Osloboditeľa") č. 1 na mieste kde sa bulvár križuje s námestím „Narodno săbranie“ (, doslova "námestie Národné zhromaždenie 
Dejiny.
Počiatky dejín budovy siahajú do mája 1883, kedy sofijská mestská obecná správa darovala lokalitu v centrálnej časti mesta na výstavbu budovy sídla Bulharskej literárnej spoločnosti, ktorá bola priamym predchodcom dnešnej Bulharskej akadémie vied. Základný kameň budovy bol položený v roku 1890. Samotná výstavba prebehla prevažne v roku 1892. a bola ukončená v priebehu roku 1893. Prvým obyvateľom budovy, nebola Bulharská literárna spoločnosť, v budove sa najskôr usídlilo vtedajšie ministerstvo vnútra a samotná Bulharská literárna spoločnosť sa nakoniec do budovy nasťahovala podstatne neskôr.
Budova bola dvakrát rekonštruovaná a rozširovaná. Prvá prestavba spojená s rozšírením budovy sa uskutočnila v roku 1907. Druhá prestavba pri ktorej bola k areálu v severnej časti pristavená nová budova a v centrálnej časti prednej fasády budovy bol postavený monumentálny hlavný vchod sa uskutočnila v rokoch 19251928.
V roku 1955 budova získala štatút kultúrnej pamiatky národného významu.
V súčasnosti je budova sídlom centrálneho sekretariátu Bulharskej akadémie vied, ako aj sídlom prezidenta Bulharskej akadémie vied a v budove sa nachádzajú taktiež Centrálna knižnica Bulharskej akadémie vied a vedecký archív. 
Charakteristika.
Pôvodná centrálna časť budovy bola postavená podľa projektu švajčiarskeho architekta Heinricha Mayera. Prvá prestavba a rozširovanie budovy sa uskutočnili podľa projektu architekta Petka Momčilova, autormi projektu druhej prestavby boli architekti Jordan Jordanov a Sava Ovčarov.
Nad hlavný vchod do budovy je vo vrchnej časti ukončený trojuholníkovým frontónom, ktorý je dekorovaný ozdobnou kartušou vnútri ktorej sa nachádzajú sošky muža a ženy. Ozdobný frontón zhotovil Kiril Šivarov podľa projektu Michajla Paraščuka. 
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku národného významu v roku 1955. Štatút bol potvrdený aj v roku 1998 Ako dôvod ochrany je stanovená architektonicko-staviteľská a historická hodnota budovy. Názov budovy ako je uvedený na zozname kultúrnych pamiatok národného významu je "Sgradata na Bălgarska akademija na naukite" (, doslova "Budova Bulharskej akadémie vied").

</doc>
<doc id="698034" url="https://sk.wikipedia.org/wiki?curid=698034" title="Lazy (vrch v Stolických vrchoch)">
Lazy (vrch v Stolických vrchoch)

Lazy alebo Domošky () je názov vrchu v Stolických vrchoch, krajinnom celku Slovenského rudohoria. Leží nad Krokavou, približne západne od Revúcej. 
Poloha.
Nachádza sa v strednej časti Stolických vrchov, v geomorfologickom podcelku Tŕstie. Leží na území Banskobystrického kraja, okresu Rimavská Sobota a na katastrálnom území obce Krokava. Najbližším sídlom je juhovýchodne situovaná Krokava, východne sa nachádza Hrlica, Ratkovské Bystré a Revúca, severozápadne Tisovec, západne Rimavská Píla a Hačava a južne Polom.
Opis.
Vrch leží v strednej časti pohoria, v hrebeni, vedúcom z vrchu Salašiská () južným smerom cez Nižný vrch (). Západne sa nachádza Čelo (), Paseka () a Kvakov vŕšok ()), južne leží Veľký Žiar (), Kudlašovo () a Šagulová (), východne Rovienky (), Michalová () a Dutková () a severne Predné Tŕstie (), Nižný vrch (), Salašiská (), Holcková () a Tŕstie (). Východnú časť hrebeňa odvodňuje Bystrý potok do Západného Turca v povodí Slanej, voda zo západných odteká riečkou Blh do Rimavy. Na vrchol nevedie značený turistický chodník. 
Výhľady.
Vrchol pokrýva súvislý lesný porast, ktorý neumožňuje rozhľad. Z vhodných lokalít s redšou vegetáciou je možné vidieť najmä okolité vrchy Stolických vrchov, Poľanu, Kráľovu hoľu v Nízkych Tatrách, Spišsko-gemerský kras, Volovské vrchy, Revúcku vrchovinu a prihraničné vrchy v Maďarsku.
Prístup.
Na vrchol nevedie značený turistický chodník, no traverzom východným úbočím vedie zeleno značený chodník od juhu z Krokavy na rázcestie Tŕstie, kde sa pripája na Chodník Márie Széchy.

</doc>
<doc id="698035" url="https://sk.wikipedia.org/wiki?curid=698035" title="Lazy">
Lazy

Lazy môže byť:

</doc>
<doc id="698036" url="https://sk.wikipedia.org/wiki?curid=698036" title="VyVolení - Ide o život">
VyVolení - Ide o život

VyVolení - Ide o život je kompilačný album z reality show VyVolení, ktorý vydalo hudobné vydavateľstvo Brjan Music 13. decembra 2005.
Album otvára titulná pieseň k reality show VyVolení, ktorú naspievala Dara Rolins. Má názov „Ide o život“, čo bol aj ústredný slogan celej show prvých dvoch sérií.
Ďalšou pravidelnou skladbou tejto relácie bola pieseň „Musím už ísť“, ktorú naspieval bývalý finalista zo Slovensko hľadá SuperStar Martin Kelecsényi. Tá zaznela vždy pri odchode jedného z VyVolených z domu. Na albume sa však neobjavila.
Na albume sa nachádza „Vila song“, ktorý zložil pre VyVolených hudobník Marián Čekovský.
Kompilácia obsahuje aj skladbu „Ide o život“ v karaoke verzii, česko-slovenskú verziu v podaní VyVolených „Vánoce přicházejí - Vianoce prichádzajú“ i videoklip Vila songu.
Album pokrstili traja vyradení finalisti - Rišo, Lenka a Veronika, ale aj moderátor Michal Hudák.

</doc>
<doc id="698037" url="https://sk.wikipedia.org/wiki?curid=698037" title="Jana Orlická">
Jana Orlická

Jana Orlická (* 19. júl 1972, Banská Bystrica) je slovenská multižánrová speváčka, strategička a expertka v oblasti kultúrnej politiky, kulturologička. Spieva v 28 svetových jazykoch a jazykoch minorít hudobné žánre jazz, šansón z celého sveta, rómske piesne, židovské piesne a modlitby rôznych diaspor, tradičné piesne rôznych kultúr. Osobitnou misiou Orlickej je interpretácia modlitieb za obete holokaustu.
Orlická bola za svoju umeleckú prácu ocenená Cenou primátora mesta Banská Bystrica za medzinárodnú reprezentáciu mesta Banská Bystrica, Medailou Chatama Sofera (Múzeum židovskej kultúry SNM) za ochranu a rozvoj židovskej a kresťanskej kultúry a stala sa finalistkou ocenenia Roma spirit za dlhodobú ochranu a kultiváciu rómskej kultúry.
Životopis.
Vyštudovala Základnú školu Slobodného slovenského vysielača s rozšíreným vyučovaním jazykov a Gymnázium Jozefa Gregora Tajovského v Banskej Bystrici. Vysokoškolské štúdium absolvovala na Univerzite Mateja Bela (UMB), Fakulte prírodných vied v odbore environmentálna ekológia s titulom RNDr. Ďalej pokračovala v štúdiu na Filozofickej fakulte UMB, katedre európskych kultúrnych štúdií, kde absolvovala štúdium s titulom PhDr. Doktorandské štúdium s titulom PhD. absolvovala na Fakulte politických vied a medzinárodných vzťahov, katedra medzinárodných vzťahov a diplomacie v téme kultúrna a verejná diplomacia a soft power. Od roku 2021 bola študentkou Hudební fakulty Akademie múzických umění v Prahe na katedre jazzovej hudby. V roku 2023 zastupovala AMU v Rade vysokých škol Českej republiky. 
Orlická sa ako vyštudovaná profesionálka v oblasti kultúry zúčastnila stážových programov Ministerstva kultúry a komunikácie a Ministerstva zahraničných vecí Francúzskej republiky v témach Financovanie a ekonomika kultúry na Univerzite Dauphine v Paríži a Administrácia kultúrnych politík v Observatóriu kultúrnych politík v Grenobli.
Orlická pôsobí ako profesionálna umelkyňa, pedagogička a zároveň expertka pri tvorbe strategických dokumentov v oblasti kultúrnej politiky vrátane kreatívneho priemyslu a kultúrnej diplomacie. (Stratégia rozvoja miestnej a regionálnej kultúry a kultúry národnostných menšín SR 2030, Industry 4.0 a i.)
Orlická viedla v roku 2007 kandidatúru mesta Banská Bystrica na titul Európske hlavné mesto kultúry. V roku 2019 pôsobila ako generálna riaditeľka sekcie rozvoja miestnej a regionálnej kultúry a kultúry národnostných menšín na Ministerstve kultúry SR. V roku 2022 viedla ako intendantka Rádio Devín (rádio kultúry a umenia RTVS), v spolupráci s Českým rozhlasom Rádiom Vltava, 50. výročím jeho vzniku. Pracovala ako poradkyňa podpredsedu Banskobystrického samosprávneho kraja pre oblasť kultúry, kreatívneho priemyslu a kultúrnej diplomacie. V súčasnosti pracuje ako expertka a poradkyňa Prešovského samosprávneho kraja v oblasti cestovného ruchu, kultúrnej politiky, paradiplomacie a identity. 
Orlická je od roku 2017 pedagogičkou na Fakulte múzických umení Akadémie umení v Banskej Bystrici, kde na katedre vokálnej interpretácie vyučuje základy jazzu, šansónu, populárnej hudby a step.
Účinkovanie s umeleckými telesami:
1996-2005 sólistka BB Band dixieland jazz band
2005-2023 sólistka Pražské jazzové trio, kvartet, septet
2012-2024 Moravský komorní sbor Ostrava
2005-2010 sólistka Vlado Vizár kvartet
2007-2010 sólistka Big band Brno
2009-2019 sólistka Diabolské husle Jána Berkyho Mrenicu ml., Veľké Diabolské husle
2005-sólistka hudobných projektov s významnými predstaviteľmi slovenskej a českej hudobnej a divadelnej scény: Marián Čekovský, Jana Hubinská, Martin a Ján Babjak Lucie Bílá, Hana Frejková, Komorní sbor Ostrava, Petr Kořínek, Ondřej Kabrna, Milan Kašuba, Ján Berky Mrenica ml., Eugen Botoš, Marcel Comendant, Mikhaylo Zachariya, Sisa Sklovská, Richard Stanke, Božidara Turzonovová, Emília Vášáryová, Dušan Jamrich, Milan Markovič, Alfréd Strejček, Lucie Bílá, Pavel Šporcl a ďalší.
Realizované umelecké a vzdelávacie projekty:
Členka a predsedkyňa medzinárodnej poroty národného a medzinárodného finále súťaže „Spievam po francúzsky“ (2008-2024) Francúzsky inštitút, Alliance francaise;
Autorka scenárov a interpretka viac ako 980 výchovných koncertov pre deti mládež, akreditovaných Hudobným centrom Bratislava (1998-2010): Vývoj jazzu, Rytmy Latinskej Ameriky, Rozkvet,vrchol a ústup swingu, Vývoj slovenskej populárnej hudby;
Autorka scenárov a interpretka vzdelávacích koncertov J ai deux amours (vývoj svetového šansónu), Romano jilo (o ceste rómskej kultúry); Autorka scenárov a interpretka umelecko - vzdelávacích programov v spolupráci s hercami Slovenského národného divadla, Múzeom SNP, Múzeom židovskej kultúry - Slovenským národným múzeom, Začnime s vysťahovaním, o židovskom a rómskom holokauste a animozitách súčasnej spoločnosti pre viac ako 10 000 študentov základných a stredných škôl na Slovensku (2016 – 2021)
Autorka pravidelných hodinových relácií rádia LUMEN: Divadlo sveta v troch minútach o francúzskom šansóne (2006, 2007)
Autorka pravidelných polhodinových relácií pre Rádio Devín RTVS: Šansón (2010)
Autorka hodinových relácií pre Rádio Regina RTVS: Čaj o šiestej o rôznych žánroch hudby a jej osobnostiach (2013)
Autorka scenárov dokumentárnych filmov v koprodukcii s RTVS: Patróni ľudskosti-výnimočné osobnosti slovenskej histórie-Pavol Strauss, Sára Salkaházy, Chatam Sofer, Peter Pavol Gojdič (2014)
Účasť na medzinárodných festivaloch a podujatiach: 
XIX.,XX.,XXI.éme Compétition internationale de Jazz New Orleans - Saint Raphaël (1999,2000,2001), Sachsen-Anhalt tagen (1998), Die internationale Dixielandnacht Wittenberg (1998), 44.Krakowskie zaduszki jazzowe (1999), 31.internationale Jazzwoche Burghausen (2000), Dixieland fesztivál Sálgotárján (1997,2001), 33. Internationales dixieland festival Dresden (2003), Baszta jazz festival Czchow (2004), Centre de conférences Internationales du Ministère des affaires étrangères et européennes Paris (2000), Bal de AOTS - Salle des Fệtes Léo Ferré Paris (2006), Fệte du vin Paris (2007), Medzinárodný rómsky festival Karviná (2016), Medzinárodný rómsky festival Cziechocinek (2017), Knesset Jeruzalem, sála Marca Chagala (2018) a ďalšie
Autorka, organizátorka a interpretka v rámci medzinárodných projektov:
Hradné huky medzinárodný festival stredovekej až súčasnej gajdošskej hudby (2010-2018)
Chaviva medzinárodný festival židovskej kultúry Banská Bystrica (2014-2017)
Ha-shoa, Todes fuge-koncerty pre pamäť národa (2012-2020)
Shoa-dialóg o holokauste-medzinárodný multižánrový festival (2014, 2016)
Burning garden-medzinárodný festival šansónu (2015-2019)
Ceremonial Concert - Remembrance day 2016 - pod záštitou Ministra kultúry SR, v spolupráci s EUNIC klaster kultúrnych inštitútov Bratislava, 11 Európskych diplomatických zastúpení Štátov na území Slovenska a Ambasády Štátu Izrael (2016) a i.
Autorka, organizátorka a interpretka v rámci národných projektov:
Envirofilm (1996-2003)
Spravodliví medzi národmi (2013-2016)
S husličkami po cestách - Ján Berky-Mrenica (celonárodný spomienkový koncert 2014-2017)
Djelem, djelem (cesta rómskej piesne z Indie na Slovensko 2010-2018)
Celonárodné oslavy SNP (2014, 2016, 2017, 2018) a i.
Televízne a rozhlasové záznamy:
Relácia Drišľakoviny s hosťom Janou Orlickou (STV 2008)
Priame prenosy z Osláv SNP (RTVS 2014, 2016, 2017, 2019)
Medzinárodný ekumenický koncert (RTVS 2009, 2010, 2016, 2018)
Z Očovej do sveta - záznam koncertu výročia Jána Berkyho Mrenicu (RTVS 2019)
Neskoro večer Talkshow Petra Marcina (RTVS 2018)
Od piesne k piesni – koncert z tvorby Aliho Brezovského – Jana Orlická a Big band Gustáva Broma (RTVS 2020)
Túto hudbu mám rád s Vladom Francom (RTVS 2010, 2018, 2022) a i

</doc>
<doc id="698040" url="https://sk.wikipedia.org/wiki?curid=698040" title="Bulharská národná banka (hlavná budova)">
Bulharská národná banka (hlavná budova)

Budova Bulharskej národnej banky () alebo len Bulharská národná banka () je hlavná budova Bulharskej národnej banky, ktorá sa nachádza v meste Sofia, v Sofijskej oblasti, v západnom Bulharsku. Kultúrna pamiatka národného významu.
Lokalita.
Budova leží v centrálnej časti Sofie v rajóne Sredec na ulici „Kňaz Aleksandăr I“ (, doslova "ulica kniežaťa Alexandra I.") č. 2. 
Dejiny.
Výstavba súčasnej budovy sa uskutočnila v rokoch 1934 1939. Budova bola postavená predovšetkým z dôvodu, že pôvodná budova sídla Bulharskej národnej banky už nebola kapacitne dostačujúca.
V roku 1978 budova získala štatút kultúrnej pamiatky národného významu.
Charakteristika.
Budova bola postavená podľa projektu architektov Ivana Vasiľova a Dimităra Colova. Stavbe je postavená v štýle moderny začiatku 20. storočia. Podzemné trezory a ochranné systémy boli inšpirované systémami, ktoré sa používali vo vtedajších najmodernejších britských a amerických bankách.
V hlavnej fasáde obrátenej smerom k námestiu sa nachádza vstavaná socha predstavujúca svätého Mikuláša. V tej istej časti budovy sa nachádza aj ozdobný balkón ohradený kovaným zábradlím.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku národného významu v roku 1978. Ako dôvod ochrany bola stanovená architektonicko-staviteľská hodnota budovy.Štatút bol potvrdený aj v roku 1988, pričom k dôvodom ochrany pribudla aj umelecká hodnota budovy. Názov budovy ako je uvedený na zozname kultúrnych pamiatok národného významu je "Bălgarska narodna banka" (, doslova "Bulharská národná banka").

</doc>
<doc id="698041" url="https://sk.wikipedia.org/wiki?curid=698041" title="Inter Miami CF">
Inter Miami CF

Club Internacional de Fútbol Miami, známy ako Inter Miami CF alebo jednoducho Inter Miami, je americký profesionálny futbalový klub, nachádzajúci sa vo Fort Lauderdale. Bol založený v roku 2018. Od sezóny 2020 nastupuje klub v Major League Soccer (MLS). Klub si získal medzinárodnú pozornosť už pred svojím založením vďaka prezidentovi a spolumajiteľovi klubu Davidovi Beckhamovi a opäť v roku 2023, keď sa mu upísal Lionel Messi. Po tomto podpise klub získal svoju prvú veľkú trofej, rozšírený Ligový pohár 2023, severoamerickú zónovú súťaž pre región CONCACAF. V súčasností hrá domáce zápasy MLS na DRV PNK Stadium, na mieste bývalého Lockhart Stadium blízko Fort Lauderdale v štáte Florida. 
Dejiny.
Expanzia.
V novembri 2012 komisár MLS Don Garber potvrdil obnovený záujem ligy o umiestnenie rozširovacej franšízy v Miami po tom, čo sa klub Miami Fusion po sezóne 2001 rozpadol a ponuka na rozšírenie vedená bolívijským telekomunikačným podnikateľom Marcelom Claureom a FC Barcelona v roku 2009 zlyhala. 
Keď David Beckham, ktorý dostal opciu na kúpu expanzného tímu za cenu 25 miliónov dolárov, prestúpil do ligy v roku 2007 a ukončil svoju hráčsku kariéru v apríli 2013, viedla liga predbežné diskusie s jeho poradcami o niekoľkých cieľoch rozšírenia, vrátane Miami. V tom istom roku ďalší investori vrátane talianskeho finančníka Alessandra Butiniho a majiteľa Miami Dolphins Stephena M. Rossa prejavili záujem vlastniť aj franšízu v Miami.
Vo svojom prejave o stave ligy v decembri 2013 Garber označil Beckhama a Simona Fullera ako potenciálnych vlastníkov v Miami. Neskôr toho mesiaca, 17. decembra, komisári okresu Miami-Dade jednomyseľne odhlasovali starostovi Carlosovi A. Giménezovi rokovať so skupinou vedenou Beckhamom o novom štadióne v centre Miami. Liga oznámila, že Beckham uplatnil svoju opciu 5. februára 2014 a že Miami Beckham United, investičná skupina vedená Beckhamom, Fullerom a Claureom, bude vlastniť expanznú franšízu v Miami za predpokladu, že sa podarí dohodnúť financovanie štadióna. Pri prezentáciách pre funkcionárov a potenciálnych investorov vlastnícka skupina používala „Miami Vice“ a „Miami Current“ ako pracovné názvy klubu. Po tom, čo jeho počiatočné návrhy štadióna prepadli, komisár Garber v auguste 2014 zopakoval, že rozšírenie nebude schválené, kým nebude zabezpečený plán štadióna v centre mesta. 
29. januára 2018 bola skupine Miami Beckham United udelená dvadsiata piata franšíza MLS a mala byť spustená v sezóne 2020. Oznámenie predstavovalo súčasť väčšej expanzie MLS, ktorá by do roku 2020 zvýšila počet tímov na 26 a potom na 30. Od pôvodného oznámenia Beckhama o svojom zámere založiť tím v Miami v roku 2014, začali Orlando City, New York City FC, Atlanta United, Minnesota United, Los Angeles FC a FC Cincinnati hrať MLS. Paul McDonough bol najatý ako športový riaditeľ od 4. augusta. Vlastnícka skupina tímu bola neskôr premenovaná na Miami Freedom Park LLC. Za oficiálny názov klubu vyhlásili 5. septembra 2018 Club Internacional de Fútbol Miami, skrátený na Inter Miami CF.
30. decembra 2019 bývalý uruguajský reprezentant a tréner C.F. Monterrey Diego Alonso bol zvolený za hlavného trénera klubu.
Začiatky (2020 – 2023).
Prvý zápas Interu Miami v MLS sa hral 1. marca 2020, kedy vonku s Los Angeles FC prehral 1:0. Rodolfo Pizarro strelil prvý gól v histórii Interu Miami nasledujúci zápas 7. marca pri prehre 2:1 s D.C. United. Prvý domáci zápas bol naplánovaný na 14. marca 2020 proti LA Galaxy, bývalému Beckhamovmu klubu. Zápas bol odložený kvôli pandémii COVID-19. 23. augusta 2020 zaznamenal Inter Miami svoje prvé víťazstvo 3:2 nad Orlando City. 18. januára 2021 sa stal novým hlavným trénerom manažér anglickej ženskej futbalovej reprezentácie Phil Neville a Chris Henderson zo Seattle Sounders FC hlavným futbalovým riaditeľom a športovým riaditeľom.
28. mája 2021 MLS oznámila, že bude sankcionovať Inter Miami CF, majiteľa Jorgeho Masa a bývalého športového riaditeľa Paula McDonougha za porušenie pravidiel súpisky počas sezóny 2020. Klub podpísal zmluvu s Blaisom Matuidim a Andrésom Reyesom s použitím cielených alokačných peňazí (TAM), aby splnil požiadavky na platový strop a vyhol sa využívaniu svojich troch slotov určených hráčov, ale zistilo sa, že prekročili maximum TAM 1,61 milióna dolárov na hráča. MLS udelila klubu pokutu 2 milióny dolárov a znížila jeho pridelené doláre o 2,27 milióna dolárov na sezóny 2022 a 2023, zatiaľ čo Mas dostal pokutu 250 000 dolárov a McDonough bol pozastavený z ligových aktivít do konca sezóny 2022. Pred oznámením bol Matuidi reklasifikovaný ako určený hráč tým, že obsadil miesto Matíasa Pellegriniho, ktorý bol zapožičaný do Fort Lauderdale CF po odkúpení jeho zmluvy klubom. 
Éra Lionela Messiho (2023 – súčasnosť).
1. júna 2023 Inter Miami oznámil, že klub rozviazal zmluvu s Nevillom. V tom čase bol klub na poslednom mieste Východnej konferencie. "Niekedy v tejto hre musíme urobiť tie najťažšie rozhodnutia a bohužiaľ cítime, že je ten správny čas na zmenu," povedal Beckham. Asistent trénera Javier Morales s okamžitou platnosťou prevezme úlohu dočasného hlavného trénera. 5. júna 2023 argentínsky futbalista Lionel Messi údajne súhlasil s podpisom zmluvy s klubom po odchode z Paríža Saint-Germain, pričom odmietol ponuky hrať za Al-Hilal a FC Barcelona. Kontrakt podpísal 15. júla 2023, ktorý platí do roku 2025. Argentínčan a bývalý manažér Barçy Gerardo Martino bol vymenovaný za hlavného trénera klubu 28. júna a do Miami nastúpil nasledujúci mesiac.
Messi sa oficiálne pripojil k tímu spolu s bývalým spoluhráčom z Barcelony Sergiom Busquetsom na slávnostnom predstavení 16. júla. O päť dní neskôr podpísal zmluvu s Interom Miami aj ďalší jeho bývalý spoluhráč z Barcelony Jordi Alba. Po Messiho príchode sa ceny lístkov na jeho prvé zápasy v klube zvýšili o viac ako 1 000 %. Inter Miami sa stal najpredávanejším tímom vo všetkých športoch na stránkach elektronického obchodu Fanatics, zatiaľ čo Messi prekonal rekord v počte predaných dresov za 24 hodín. Priemerná cena vstupeniek na zápasy Miami u predajcu StubHub sa zvýšila päťnásobne na priemerných 161 USD. 
Messi a Busquets debutovali 21. júla 2023 doma pri víťazstve 2:1 nad Cruz Azul v Ligovom pohári 2023, pričom obaja hráči nastúpili v 54. minúte. Messi strelil víťazný gól z voľného kopu v nadstavenom čase, čím ukončil 11-zápasovú sériu Miami bez víťazstva. 19. augusta vo finále Ligového pohára 2023 proti Nashville SC zdvihol Inter Miami nad hlavu svoju historicky prvú trofej, keď po remíze 1:1 vyhral 10:9 na penalty. Po víťazstve v Ligovom pohári sa Inter Miami prvýkrát v histórii klubu kvalifikoval do Pohára majstrov CONCACAF; tím bude štartovať v šestnásťfinále.
23. augusta 2023 v rámci U.S. Open Cupu 2023 porazil Inter Miami FC Cincinnati na penalty 5:4 po remíze 3:3 v predĺžení a 27. septembra postúpil do finále, v ktorom prehral s FC Houston Dynamo 2:1, keď Messi nemohol nastúpiť na zápas.
Farby a znak.
Skupina Miami Beckham United odhalila názov tímu a farby 5. septembra 2018. Názov bol oznámený ako Club Internacional de Fútbol Miami (Inter Miami CF). Znak, navrhnutý v štýle a farbách, ktoré pripomínajú mestskú architektonickú tradíciu v štýle Art Deco, zobrazuje dve veľké biele volavky s prepletenými nohami, ktoré tvoria písmeno M. Medzi volavkami je zatmenie, slnko vydáva sedem lúčov na poctu číslu Beckhamovi, ktoré často nosil ako hráč. Tímové farby sú ružová, čierna a biela a je jediným veľkým profesionálnym športovým tímom v Severnej Amerike, ktorý má ružovú ako tímovú farbu. Úplný úspech zobrazuje názov tímu, ktorý obklopuje všetky rímske číslice MMXX predstavujúce rok 2020, úvodnú sezónu, v ktorej nastúpili v MLS. 
Druhy vtákov na znaku boli predmetom diskusie po jeho oznámení a odhalení, pričom niektorí špekulovali, že ide o plameniaky. Tím neskôr oznámil, že vtáky sú biele volavky. 
Názov klubu bol predmetom sporu o ochrannú známku s talianskym klubom Inter Miláno, ktorý v roku 2014 podal žalobu na americký úrad pre patenty a ochranné známky za chránené používanie „Inter“. MLS podala námietku proti nároku na ochrannú známku v apríli 2019, pričom tvrdila, že názov „Inter“ je všeobecný kvôli jeho používaniu inými klubmi a nemožno ho uplatniť výlučne.

</doc>
<doc id="698055" url="https://sk.wikipedia.org/wiki?curid=698055" title="Elán – Cez prekážky">
Elán – Cez prekážky

Elán – Cez prekážky je názov kompilácie, ktorú slovenskej pop rockovej skupine Elán v roku 1984 vydalo na audiokazete hudobné vydavateľstvo Opus.

</doc>
<doc id="698056" url="https://sk.wikipedia.org/wiki?curid=698056" title="Pravé jadrové organizmy">
Pravé jadrové organizmy



</doc>
<doc id="698057" url="https://sk.wikipedia.org/wiki?curid=698057" title="Eukaryotá">
Eukaryotá



</doc>
<doc id="698058" url="https://sk.wikipedia.org/wiki?curid=698058" title="Sinozelené riasy">
Sinozelené riasy



</doc>
<doc id="698059" url="https://sk.wikipedia.org/wiki?curid=698059" title="Neviem byť sám">
Neviem byť sám

Neviem byť sám je názov kompilácie, ktorú slovenskej pop rockovej skupine Elán v roku 1987 vydalo ako vinylový dvojalbum hudobné vydavateľstvo Opus.

</doc>
<doc id="698060" url="https://sk.wikipedia.org/wiki?curid=698060" title="Martin Nodl">
Martin Nodl

Doc. Martin Nodl, Ph.D. (* 9. september 1968) je český historik.
V rokoch 1988 až 1995 vyštudoval históriu na Filozofickej fakulte Karlovej Univerzity v Prahe s diplomovou prácou "Stříbro 1380-1420." "Populace-migrace-integrace" . Medzi rokmi 2011 až 2013 potom absolvoval doktorandské štúdium na Filozofickej fakulte Masarykovej univerzity v Brne, v rámci ktorého obhájil dizertačnú prácu o Dekréte kutnohorskom.
Pôsobí v Centre medievistických štúdií Filozofického ústavu Akadémie vied ČR a zároveň tiež vyučuje na Fakulte humanitných štúdií UK.
Zameriava sa na neskorý stredovek, najmä na sociálne a kultúrne dejiny, a tiež na dejiny historiografie.

</doc>
<doc id="698061" url="https://sk.wikipedia.org/wiki?curid=698061" title="Pavel Soukup (historik)">
Pavel Soukup (historik)

Mgr. Pavel Soukup, Ph.D. (* 1976, Praha) je český historik.
V rokoch 1994 až 1999 vyštudoval históriu na Filozofickej fakulte Karlovej Univerzity v Prahe, kde v roku 2007 na Ústave českých dejín dokončil aj doktorandské štúdium s dizertačnou prácou "Reformní kazatelství v pozdněstředověkých Čechách." "Studie o nejstarších kázáních Jakoubka ze Stříbra".
Pracuje v Centre medievistických štúdií pri Filozofickom ústave Akadémie vied ČR, ktoré tiež vedie ako riaditeľ.
Odborne sa zameriava na problematiku neskoro stredovekých herézií, husitstva, stredovekú náboženskú literatúru, svätú vojnu a krížové výpravy a na teologickú polemiku.

</doc>
<doc id="698062" url="https://sk.wikipedia.org/wiki?curid=698062" title="Gabriel Macht">
Gabriel Macht

Gabriel Swann Macht (* 22. január 1972, Bronx, New York, New York USA) je americký herec a filmový producent. Preslávil sa najmä ako Spirit vo filme "The Spirit" a neskôr ako Harvey Specter v seriáli "Kravaťáci" na televíznej stanici USA Network.
Skorý život.
Je synom Suzanny Victorie Pulierovej, múzejnej kustódky a archivárky, a herca Stephena Machta. Má troch súrodencov: Jesseho (hudobníka, ktorý sa zúčastnil v americkej reality show "The Next Great American Band"), Ari Serbin a Julie. Žili v Kalifornii od jeho piatich rokov. Po úspešnom dokončení strednej školy v Beverly Hills nastúpil na vysokú školu "Carnegie Mellon College of Fine Arts", ktorú ukončil v roku 1994. Počas štúdia bol členom bratstva "Delta Upsilon".
Kariéra.
Bol nominovaný na cenu pre najlepšieho mladého herca v celovečernom filme po tom, čo si ako 8-ročný zahral svoju prvú filmovú rolu v diele "Why Would I Lie?", pod umeleckým menom Gabriel Swann. 
Objavil sa vo množstve filmov a televíznych seriálov ako napríklad "Pieseň lásky samotárky", "Kauza CIA", "Vydáš sa a basta!" alebo "Farma". 
V júli roku 2010 bolo oznámené, že podpísal zmluvu na účinkovanie ako hlavná postava v seriáli "Kravaťáci". Seriál má 9 sérií s celkovým počtom 134 epizód, z ktorých bol súčasťou v každej. Od tretej série pôsobil tiež ako spoluproducent.
Osobný život.
V roku 2004 sa oženil s austrálskou herečkou Jacindou Barrett. Ich prvé dieťa, dcéra Satine Anais Geraldine sa narodila 27. augusta 2007 v Los Angeles a syn Luca 26. februára 2014.
Macht sa spriatelil s predstaviteľkou jednej z hlavných postáv seriálu "Kravaťáci", Sarah Rafferty, už v roku 1993 na divadelnom festivale "Williamstown". Bol hosťom na svadbe Meghan Markle s princom Harrym v roku 2018, ktorá sa konala na kráľovskom hrade Windsor.
Je vegetarián a praktizuje zelený spôsob života.

</doc>
<doc id="698063" url="https://sk.wikipedia.org/wiki?curid=698063" title="Súdny palác (Sofia)">
Súdny palác (Sofia)

Súdny palác () je budova súdu z prvej polovice 20. storočia, ktorá sa nachádza v meste Sofia, v Sofijskej oblasti, v západnom Bulharsku. Kultúrna pamiatka národného významu.
Lokalita.
Budova súdneho paláca leží v centrálnej časti Sofie v rajóne Triadica na bulvári „Vitoša“ () č. 2. 
Dejiny.
Myšlienky na výstavbu špeciálnej budovy v Sofii pre potreby súdneho aparátu siahajú do roku 1880. V budove sa mali pod jednou strechou nachádzať všetky nižšie aj vyššie súdne inštitúcie lokalizované v Sofii.
Prvé miesto na výstavbu (na mieste sa v súčasnosti nachádza hlavná budova Bulharskej národnej banky) bolo vybrané v priebehu roku 1906. V rokoch 19061907 prebehol prvý konkurz na zhotovenie projektu, tento prvotný projekt bol však nakoniec zrušený, keďže pôvodne vybrané miesto pre výstavbu bolo nakoniec zhodnotené ako nevyhovujúce. Ešte v roku 1907 bol vyhlásený nový konkurz na zhotovenie plánu budovy, pričom tentoraz bolo ako miesto vybrané priestranstvo oproti budove vojenského klubu, aj tento projekt bol však nakoniec zastavený. 
Nakoniec bola ako miesto pre výstavbu budovy určená lokalita, kde sa budova v súčasnosti nachádza a v roku 1912 bol vyhlásený nový konkurz na zhotovenie projektu budovy. Konkurz na zhotovenie projektu na výstavbu bol prerušený v dôsledku prvej balkánskej vojny a následne sa uskutočnil v roku 1914. Konkurz vyhral architekt Nikola Lazarov, celý projekt bol ale nakoniec zastavený v dôsledku začiatku prvej svetovej vojny. K začiatku realizácie projektu tak nakoniec došlo až v roku 1928. Projekt bol pridelený na upravenie a dokončenie architektovi Penčovi Kojčevovi, napriek protestom pôvodného autora projektu Nikolu Lazarova. Samotná výstavba budovy sa uskutočnila v rokoch 19291940.
V roku 1978 budova získala štatút kultúrnej pamiatky národného významu. V rokoch 19801998 bola⁪ časť budovy využívaná ako sídlo bulharského "Národného historického múzea" ().
V roku 2007 sa na budove uskutočnili reštauračné práce.
V súčasnosti je budova opätovne sídlom súdu.
Charakteristika.
Budova bola postavená⁪ podľa projektu architekta Penča Kojčeva v spolupráci s architektmi Georgim Papazovom a Petărom Zagorským., ktorí upravili a dokončili pôvodný projekt architekta Nikolu Lazarova. Autormi sôch a reliéfov na stĺpoch sú sochári Ľubomir Dalčev, Kiril Šivarov a Ľuben Dimitrov.
Stavba je postavená v neoklasicistickom štýle. V zhotovení sú dobre viditeľné odkazy na byzantskú a románsku architektúru.
Ide o veľkú masívnu budovu o rozlohe približne 8500 m², ktorá zaberá priestranstvo celého uličného bloku. Predná fasáda stavby sa vyznačuje výzdobou v podobe stĺporadia a veľkým schodiskom ktoré vedie k hlavnému vchodu do budovy. Schodisko je v spodnej časti z oboch strán lemované dvomi sochami levov, ktoré boli odhalené v roku 1985 a ktorých autorom je sochár Veličko Minekov. 
Interiér.
Výzdoba interiéru je poňatá, tak ako exteriér budovy v neoklasicistickom štýle. Interiér sa vyznačuje bohatou výzdobou, ktorá pozostáva napríklad z obkladov z leštenej žuly, mramorových stĺpov, kazetových stropov. Architektonické dekoračné doplnky sú predovšetkým v podobe baldachýnov a bronzových reliéfov. Steny sú zdobené freskami a okná sú vyplnené dekoratívnymi vitrážami. Táto výzdoba je dielom umelcov Dečka Uzunova a Ivana Penkova.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku národného významu v roku 1978. Ako dôvod ochrany bola stanovená architektonicko-staviteľská hodnota budovy. Štatút bol potvrdený aj v roku 1988, pričom k dôvodom ochrany pribudla aj umelecká hodnota budovy. Názov budovy ako je uvedený na zozname kultúrnych pamiatok národného významu je "Sădebna palata" (, doslova "Súdny palác").

</doc>
<doc id="698064" url="https://sk.wikipedia.org/wiki?curid=698064" title="Liliana">
Liliana

Liliana je ženské meno latinského pôvodu. Liliana je odvodená od latinského slova "lilium" alebo "lilion", ktoré znamená "ľalia". Význam mena znamená "čistá", "nevinná". Toto meno sa vo všeobecnosti vyskytuje v Severnej Amerike, hoci je častejšie v Taliansku, Španielsku a Portugalsku. Meniny na Slovensku má 19. novembra, , kalendáre uvádzajú meniny aj 20. augusta .

</doc>
<doc id="698065" url="https://sk.wikipedia.org/wiki?curid=698065" title="Ostrá (vrch v Stolických vrchoch)">
Ostrá (vrch v Stolických vrchoch)

Ostrá () je vrch v Stolických vrchoch, krajinnom celku Slovenského rudohoria. Leží nad Klenovcom, približne severne od Hnúšte. 
Poloha.
Nachádza sa v strednej časti Stolických vrchov, v geomorfologickom podcelku Klenovské vrchy. Leží na území Banskobystrického kraja, okresu Rimavská Sobota a zasahuje na katastrálne územie obce Klenovec a miest Hnúšťa a Tisovec. Najbližšími sídlami sú východne situovaná Rimavská Píla, južne sa nachádza Hnúšťa a Klenovec a severne Tisovec a Hačava.
Opis.
Ostrá leží v strednej časti pohoria a je najvyšším vrchom geomorfologického podcelku Klenovské vrchy. Severne sa nachádza Šarkanica (), Hajnáš (), Hradová (), Laz (), Pacherka () a Poľana (), západne Klenovská Poľana (), Cisárska hoľa (), Pasiečky () a Slopovo (), južne Bodnárka (), Sinec (), Ohrablo () a Štepový vrch () a východne Čierťaž (), Kvakov vŕšok (), Lazy (), Tŕstie (), Holcková () a Salašiská (). Východnú časť masívu odvodňuje Ostriansky a Bystrý potok do Rimavy, voda zo západnej odteká do Klenovskej Rimavy. Na vrchol vedie značený turistický chodník. 
Výhľady.
Vrchol pokrýva súvislý mladý lesný porast, ktorý umožňuje obmedzený rozhľad. Z vhodných lokalít je možné vidieť okolité vrchy Stolických vrchov, Poľanu, Veporské vrchy, Nízke Tatry, Spišsko-gemerský kras, Revúcku vrchovinu a prihraničné vrchy v Maďarsku.

</doc>
<doc id="698066" url="https://sk.wikipedia.org/wiki?curid=698066" title="Rabu Hina">
Rabu Hina



</doc>
<doc id="698067" url="https://sk.wikipedia.org/wiki?curid=698067" title="Legenda 1">
Legenda 1

Legenda 1 je názov kompilácie, ktorú slovenskej pop rockovej skupine Elán v roku 1992 vydalo hudobné vydavateľstvo Musica.

</doc>
<doc id="698068" url="https://sk.wikipedia.org/wiki?curid=698068" title="Legenda 2">
Legenda 2

Legenda 2 je názov kompilácie, ktorú slovenskej pop rockovej skupine Elán v roku 1992 vydalo hudobné vydavateľstvo Musica.

</doc>
<doc id="698069" url="https://sk.wikipedia.org/wiki?curid=698069" title="Apple Park">
Apple Park

Apple Park (alebo tiež Apple Campus 2 či One Apple Park Way) je sídlo spoločnosti Apple Inc., ktoré sa nachádza v Cupertine v Kalifornii v Spojených štátoch. Pre zamestnancov bol otvorený v apríli 2017, ešte počas výstavby, a nahradil pôvodné sídlo Apple Campus otvorené v roku 1993. Leží 1,9 km východne od pôvodného areálu Apple Campus. Apple sídli v Cupertine od roku 1977, preto sa spoločnosť rozhodla stavať v tejto oblasti, a nie presťahovať sa do lacnejšej a vzdialenejšej lokality.
Vďaka mierke hlavnej budovy a kruhovému pôdorysu, ktorého autorom je britský architekt Norman Foster, si stavba v médiách vyslúžila prezývku „vesmírna loď“. Rozprestiera sa na predmestskom pozemku s celkovou rozlohou 1,46 km² (360 akrov), pričom v jednej centrálnej štvorpodlažnej kruhovej budove s rozlohou približne 0,26 km² (64 akrov) pracuje viac ako 12 000 zamestnancov. Hodnota pozemku sa odhaduje na 160 miliónov dolárov. V roku 2011 bol rozpočet na Apple Campus 2 nižší ako 3 miliardy dolárov, ale v roku 2013 sa celkové náklady odhadovali na sumu bližšiu k 5 miliardám. Spoluzakladateľ spoločnosti Apple Steve Jobs chcel, aby areál nevyzeral ako biznis park, ale skôr ako prírodné útočisko. Osemdesiat percent areálu tvoria zelené plochy vysadené stromami a rastlinami odolnými voči suchu, ktoré sú pôvodné pre oblasť Cupertina, a na centrálnom nádvorí hlavnej budovy sa nachádza umelé jazierko.
Steve Jobs v júni 2011 pri svojom poslednom verejnom vystúpení pred smrťou povedal:Má nádherné nádvorie uprostred a mnoho ďalšieho. Je to kruh, takže je zakrivený po celom obvode. Nie je to najlacnejší spôsob, ako niečo postaviť. Každé sklo v hlavnej budove bude zakrivené. Máme šancu postaviť najlepšiu kancelársku budovu na svete. Naozaj si myslím, že študenti architektúry sa sem prídu pozrieť.
Zaujímavosťou je, že ide o jednu z energeticky najefektívnejších budov na svete, pričom hlavná budova, Divadlo Steva Jobsa ("Steve Jobs Theater") a fitnescentrum majú certifikát LEED Platinum. V tlačovej správe z apríla 2018 spoločnosť Apple oznámila, že prešla na napájanie výlučne z obnoviteľných zdrojov energie. Solárne panely nainštalované na streche areálu dokážu vygenerovať 17 megawattov energie, čo postačuje na 75 % energie počas dennej špičky a je to jedna z najväčších solárnych striech na svete. Ďalšie 4 megawatty sa vyrábajú na mieste pomocou palivových článkov Bloom Energy Server, ktoré sú poháňané biopalivom alebo zemným plynom. Medzi vnútornou a vonkajšou časťou budovy voľne prúdi vzduch, čím sa zabezpečuje prirodzená ventilácia a odpadá potreba vykurovacích, vetracích a klimatizačných systémov počas deviatich mesiacov v roku.

</doc>
<doc id="698070" url="https://sk.wikipedia.org/wiki?curid=698070" title="Apple Campus 2">
Apple Campus 2



</doc>
<doc id="698071" url="https://sk.wikipedia.org/wiki?curid=698071" title="One Apple Park Way">
One Apple Park Way



</doc>
<doc id="698072" url="https://sk.wikipedia.org/wiki?curid=698072" title="1 Apple Park Way">
1 Apple Park Way



</doc>
